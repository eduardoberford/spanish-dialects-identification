{"id": "167662", "revid": "23204", "url": "https://gl.wikipedia.org/wiki?curid=167662", "title": "Jos\u00e9 Luis Torres Colomer", "text": "Jos\u00e9 Luis Ram\u00f3n Torres Colomer, nado en Ribeira o 22 de agosto de 1942, \u00e9 un pol\u00edtico galego.\nTraxectoria.\nFoi mari\u00f1o mercante. Vinculado a UCD, foi Director Xeral de Pesca e Marisqueo (1978-1982) da Xunta de Galicia preauton\u00f3mica. Foi candidato de UCD nas Elecci\u00f3ns ao Parlamento de Galicia de 1981 e asumiu a acta de deputado trala renuncia dun compa\u00f1eiro en febreiro de 1982. Pasou a formar parte do PDP despois da disoluci\u00f3n de UCD en febreiro de 1983. En outubro de 1983 foi nomeado Director Xeral de Cultivos Mari\u00f1os da Xunta de Galicia, mant\u00e9ndose ata 1985. Volveu a ser elixido deputado no Parlamento de Galicia nas listas de Coalici\u00f3n Popular nas Elecci\u00f3ns ao Parlamento de Galicia de 1985. Foi elixido concelleiro en Ribeira en 1987 encabezando a candidatura da CPG, sendo tenente de alcalde en coalici\u00f3n con AP e CDS. Foi elixido de novo deputado auton\u00f3mico, xa polo Partido Popular, tralas Elecci\u00f3ns ao Parlamento de Galicia de 1989, onde se mantivo ata 1991 ao ser elixido alcalde de Ribeira con maior\u00eda absoluta. Revalidou a alcald\u00eda con maior\u00eda absoluta nas sucesivas elecci\u00f3ns ata que renunciou a presentarse como candidato nas Elecci\u00f3ns municipais de 2011, sendo substitu\u00eddo como candidato e, posteriormente, como alcalde por Manuel Ruiz Rivas. Ostentou varios cargos na Mancomunidade Arousa-Norte da que foi presidente en diversas ocasi\u00f3ns de forma rotatoria cos demais alcaldes da comarca. \nFoi Presidente da Federaci\u00f3n Galega de Municipios e Provincias de 1992 a 1995. Foi deputado na Deputaci\u00f3n da Coru\u00f1a de 1995 a 2007, sendo Vicepresidente de 1995 a 1999, e Presidente de 1999 a 2003. Foi elixido senador pola provincia da Coru\u00f1a nas Xerais de 2008, sendo reelixido en 2011, 2015 e 2016, ata a s\u00faa retirada das listas en 2019."}
{"id": "167663", "revid": "1888", "url": "https://gl.wikipedia.org/wiki?curid=167663", "title": "Xos\u00e9 Lu\u00eds Torres Colomer", "text": ""}
{"id": "167664", "revid": "1888", "url": "https://gl.wikipedia.org/wiki?curid=167664", "title": "Jos\u00e9 Torres Colomer", "text": ""}
{"id": "167667", "revid": "1131", "url": "https://gl.wikipedia.org/wiki?curid=167667", "title": "R.U.R.", "text": "R.U.R., subtitulada \"Rossumovi univerz\u00e1ln\u00ed roboti\", \u00e9 unha obra de teatro de ciencia ficci\u00f3n escrita polo autor checo Karel \u010capek. A s\u00faa estrea foi en 1920 en Praga, \u00e9 famosa por utilizar por vez primeira o termo \"robot\".\nDesenvolvemento.\nA peza comeza nunha f\u00e1brica onde se fabrica xente artificial, chamada robots, que son m\u00e1is semellantes \u00e1 idea moderna de androide ou clons, xa que poden ser confundidos por humanos. Primeiro traballan felices para os humanos mais iso muda cando se produce unha revolta dos robots que acaba coa desaparici\u00f3n da raza humana.\nAdaptaci\u00f3ns.\nO 11 de febreiro de 1938, a BBC emitiu unha adaptaci\u00f3n de 35 minutos para a televisi\u00f3n dunha parte da peza, foi a s\u00faa primeira produci\u00f3n de ciencia ficci\u00f3n. En 1941 BBC radio realizou unha versi\u00f3n para a radio e en 1948 realizou outra adaptaci\u00f3n para a televisi\u00f3n, desta volta de toda a peza cunha duraci\u00f3n de noventa minutos. Non se conserva ningunha desas adaptci\u00f3ns. O compositor checo Zden\u011bk Bla\u017eek realizou unha \u00f3pera en 1977 baseada na obra, e a BBC Radio 3 realizou unha nova dramatizaci\u00f3n en 1989."}
{"id": "167670", "revid": "1888", "url": "https://gl.wikipedia.org/wiki?curid=167670", "title": "Jos\u00e9 Luis Ram\u00f3n Torres Colomer", "text": ""}
{"id": "167671", "revid": "89787", "url": "https://gl.wikipedia.org/wiki?curid=167671", "title": "Crise econ\u00f3mica de 2008-2013", "text": "Por crise econ\u00f3mica de 2008 a 2011 \u00e9 co\u00f1ecida a crise econ\u00f3mica mundial que comezou ese ano, orixinada nos Estados Unidos. Entre os principais factores causantes da crise estar\u00edan os altos prezos das materias primas, a sobrevalorizaci\u00f3n do produto, unha crise alimentaria mundial e enerx\u00e9tica, unha elevada inflaci\u00f3n planetaria e a ameaza dunha recesi\u00f3n en todo o mundo, as\u00ed como unha crise crediticia, hipotecaria e de confianza nos mercados.\nDenominaci\u00f3ns.\nO termo \"crise\" carece de definici\u00f3n t\u00e9cnica precisa pero est\u00e1 vinculado a unha profunda \"recesi\u00f3n\", a cal se define como dous trimestres consecutivos de decrecemento econ\u00f3mico. Polo de agora, este fen\u00f3meno non se produciu na maior parte de econom\u00edas desenvolvidas.\nA presidenta arxentina Cristina Fern\u00e1ndez de Kirchner no seu primeiro discurso na 63\u00aa Asemblea Xeral da ONU denominou esta crise como \"Efecto Jazz\", dado que a orixe da crise foi o centro dos Estados Unidos e despois espallouse para o resto do mundo, en clara contraposici\u00f3n a crises anteriores que se orixinaban en pa\u00edses emerxentes e se expand\u00edan para o centro, como foron o Efecto Tequila, Efecto Caipirinha e o Efecto Arroz.\nA crise iniciada en 2008 foi cualificada por alg\u00fans especialistas internacionais como a \"crise dos pa\u00edses desenvolvidos\", xa que as s\u00faas consecuencias se observan fundamentalmente nos pa\u00edses m\u00e1is ricos do mundo.\nCausas.\nA crise financeira mundial comezou no ver\u00e1n de 2007 e a s\u00faa gravidade comparase coa crise producida na Gran Depresi\u00f3n de 1929, pero a s\u00faa orixe rem\u00f3ntase aos anos precedentes. A causa ra\u00edz de toda crise segundo a Teor\u00eda austr\u00edaca do ciclo econ\u00f3mico \u00e9 unha expansi\u00f3n artificial do cr\u00e9dito. En palabras de Jes\u00fas Huerta de Soto esta crise \"xorde da expansi\u00f3n crediticia ficticia orquestrada polos bancos centrais, e que motivou que os empresarios investisen onde non deb\u00edan\". En realidade, non houbo s\u00f3 unha crise, sen\u00f3n que houbo tres:\nAs\u00ed e todo, a orixe temos que buscala en 2001 cando Alan Greenspan, para evitar o colapso das acci\u00f3ns tras o fiasco de punto.com, reduciu o tipo de xuros do 6,5% para 2,5% en menos dun ano. Con niveis de tipos de xuro tan baixos, os bancos procuraron rendibilidade en familias de baixa renda, cunha alta probabilidade de non seren capaces de pagar a hipoteca, as denominadas hipotecas subprime. Por teren un risco m\u00e1is elevado, esas familias pagan un interese m\u00e1is elevado. Os bancos pensaron que o risco atenuar\u00edase polo feito de que o prezo da vivenda estaba subindo, e no caso de xurdiren problemas, segundo eles, as familias poder\u00edan vender a casa por un prezo maior que a hipoteca, permit\u00edndolles poder pagar\nAs marxes dos bancos en tales operaci\u00f3ns eran tan pequenas que o volume ti\u00f1a que multiplicarse para obter rendibilidade. Como o n\u00famero de hipotecas estaba limitado polas normas de Basilea, os bancos crearon uns fondos de investimento paralelos chamados condutos, os cales compraban as hipotecas aos bancos e estes recuperaban os cartos. Pola s\u00faa banda, fac\u00edanse paquetes e paquetes de paquetes dunha maneira tan complexa que acababan obtendo clasificaci\u00f3ns AAA, que indican risco m\u00ednimo, e eran vendidos de novo aos bancos de investimento, retroalimentando o sistema como unha bola de neve. Pero por moi empaquetados e sofisticados que fosen, a \u00faltima garant\u00eda era a hipoteca subprime, que estaba baseada en que o aumento dos prezos da vivenda era infinita\nHipotecas subprime.\nAs hipotecas subprime dos Estados Unidos foron o instrumento financeiro que actuaron de espoleta. Esta \u00e9 unha hipoteca dada aos clientes con baixa solvencia econ\u00f3mica e que, en consecuencia, te\u00f1en un risco maior de non efectuar o pagamento que os clientes \"normais\". A cualificaci\u00f3n de \"subprime\" apl\u00edcase cando se concede a persoas cun historial de cr\u00e9dito problem\u00e1tico ou que non achegan toda a documentaci\u00f3n necesaria (por exemplo, sobre as fontes de ingresos). Tam\u00e9n se considera que a hipoteca \u00e9 \"subprime\" se o importe representa m\u00e1is do 85% do prezo da vivenda financiada ou se o pagamento mensual supera o 55% da renda dispo\u00f1\u00edbel. Ao seren hipotecas m\u00e1is arriscadas, os clientes deben pagar unha porcentaxe sobre a taxa de referencia entre o 2% e o 3% superior ao dunha hipoteca est\u00e1ndar.\nNin o Banco Central nin ningunha outra autoridade reguladora ti\u00f1a dese\u00f1ado unha regulaci\u00f3n m\u00ednima para evitar abusos na concesi\u00f3n de tales hipotecas. Os comerciais das instituci\u00f3ns de cr\u00e9dito ti\u00f1an o salario ligado ao volume que consegu\u00eda colocar, e o que menos importaba era se o risco era asum\u00edbel polo banco ou caixa. \u00c9 dicir, non se valoraba se a probabilidade de que o cliente puidese devolver o pr\u00e9stamo era razo\u00e1bel.\nPero estes pr\u00e9stamos t\u00f3xicos espall\u00e1ronse por todo o mundo. A maior\u00eda das hipotecas de baixa calidade foron concedidas por entidades financeiras non tomadoras de dep\u00f3sitos, as cales desprend\u00edanse destas hipotecas e vend\u00edanllas a bancos comerciais ou bancos de investimento, os cales, \u00e1 s\u00faa vez, fac\u00edan novos \"paquetes\" de hipotecas e emit\u00edan bonos de d\u00e9beda que usaban as hipotecas subprime como garant\u00eda. Estes novos bonos foron emitidos para todo tipo de investidores: institucionais, fondos mutuos, compa\u00f1\u00edas de seguros e entidades de cr\u00e9dito por moitos pa\u00edses de todo o mundo.\nOs bonos hipotecarios \"subprime\" non cotizaban en mercados organizados e a s\u00faa complexidade era moi alta, por iso se usaban modelos matem\u00e1ticos sofisticados para calcular o prezo estimado. Con todo, o aumento da morosidade das hipotecas obrigou a reco\u00f1ecer que alg\u00fans dos produtos financeiros non poder\u00edan recuperar o capital investido. Esta incerteza sobre o valor real deses activos tornouse nunha crise de confianza que se espallou por todos os mercados financeiros. O mercado interbancario, onde os bancos prestan di\u00f1eiro uns aos outros, comezou a sufrir fortes tensi\u00f3ns, ao medrar a desconfianza na capacidade dos participantes para cumprir coas obrigas financeiras.\nBurbulla inmobiliaria.\nO aumento nos prezos da vivenda nos anos anteriores \u00e1 eclosi\u00f3n da crise foi espectacular, de maneira que se formou unha enorme burbulla especulativa dos activos inmobiliarios, principalmente nos Estados Unidos. Foi tan grande o aumento do valor da vivenda que as familias colleron o costume de aumentaren o valor das hipotecas para financiar gastos correntes, tales como comprar coches novos e ir de vacaci\u00f3ns. A garant\u00eda era o valor da s\u00faa casa, que cada vez ti\u00f1an un maior valor.\nVarios pa\u00edses desenvolvidos viron como na d\u00e9cada de 2000 o sector inmobiliario pasou a ser un dos motores da s\u00faa econom\u00eda, xa que ti\u00f1a crecemento r\u00e9cord ano tras ano e impulsou o crecemento econ\u00f3mico xeral. En Espa\u00f1a, Estados Unidos e Reino Unido, por exemplo, os empregos xerados no sector de construci\u00f3n entre 2000 e 2007 representaron, respectivamente, o 20% , 14% e un 17% do total de empregos. Un dos principais factores que impulsaron o crecemento do sector inmobiliario na maior\u00eda dos pa\u00edses foi o baixo nivel dos tipos de xuro reais. Isto reduciu considerabelmente o custo do financiamento e, consecuentemente, empurrou a oferta e a demanda. En Espa\u00f1a, por exemplo, as taxas de interese reais foron negativas a maior parte do tempo entre 2002 e 2006. O aumento da poboaci\u00f3n e o efecto da xeraci\u00f3n do baby boom constitu\u00edron dous factores adicionais que que impulsaron a demanda en Espa\u00f1a. A desaceleraci\u00f3n do sector comezou a ser evidente, sen ningunha d\u00fabida. Nos Estados Unidos, os prezos da vivenda, en setembro de 2008 caeron un 26% en termos nominais desde o pico de 2006, e o investimento residencial caeu un 40%. En Espa\u00f1a, a desaceleraci\u00f3n comezou un pouco m\u00e1is tarde. Os prezos da vivenda caeron un 1,5% e o investimento residencial un 13%.\nAs hipotecas adoitaban facerse cun xuro vari\u00e1bel. Cando o tipo de xuros se disparou a partir de 2006, mill\u00f3ns de persoas de clase media e media alta non puideron pagar as hipotecas. Isto fixo que moitas propiedades inmobiliarias foran a parar aos bancos e comezou un repentino desinflado dos prezos do mercado inmobiliario.\nAumento do prezo do petr\u00f3leo e dos alimentos.\nSost\u00edvose que o enorme aumento dos prezos dos produtos deriv\u00e1base dun per\u00edodo de cr\u00e9dito f\u00e1cil, e que a causa principal da ca\u00edda dese cr\u00e9dito era financeiro . Isto levou a un aumento significativo do desemprego e tam\u00e9n doutros signos de recesi\u00f3n global.\nEntre outras causas, o aumento do prezo do petr\u00f3leo explicase pola debilidade do d\u00f3lar, a proliferaci\u00f3n de especuladores, a inestabilidade pol\u00edtica nos pa\u00edses produtores e a importancia crecente das potencias emerxentes -como a China e a India-. A especulaci\u00f3n no mercado mundial e a incorporaci\u00f3n das potencias emerxentes tam\u00e9n foron a causa do encarecemento dos alimentos, as\u00ed como tam\u00e9n o foi o aumento da produci\u00f3n de biocombust\u00edbeis (obtidos de plantas como o xirasol, a colza, os cereais) e o aumento da poboaci\u00f3n\nA crise mundial de alimentos provocou revoltas en diferentes partes do planeta. O comercio mundial de alimentos viuse afectado pola inestabilidade. A raz\u00f3n principal foi a aparici\u00f3n da industria dos biocombust\u00edbeis. A produci\u00f3n extensiva de cereais para producir biocombust\u00edbeis, como por exemplo millo, disparou o prezo. As\u00ed, o prezo de trigo e o arroz en 2007 subiu un 130% e 120% respectivamente, e mill\u00f3ns de persoas en todo o mundo sufriron os efectos da fame e da pobreza. A cantidade de millo consumido polos veh\u00edculos dos Estados Unidos cubr\u00eda as necesidades alimentarias de 82 pa\u00edses"}
{"id": "167673", "revid": "124656", "url": "https://gl.wikipedia.org/wiki?curid=167673", "title": "Miguel Pamp\u00edn R\u00faa", "text": "Miguel Ram\u00f3n Pamp\u00edn R\u00faa, nado en Melide o 26 de febreiro de 1963, \u00e9 un pol\u00edtico galego do PPdeG.\nTraxectoria.\nFoi Director do Centro de Servizos Sociais de Melide. Foi alcalde do concello de Melide entre 1991 e 2004. En maio de 2004 deixou a alcald\u00eda para centrarse no Senado, sendo substitu\u00eddo pola s\u00faa compa\u00f1eira de partido \u00c1ngeles V\u00e1zquez Mejuto. Foi Presidente do Consorcio de Concellos Galegos do Cami\u00f1o de Santiago (1999-2000). Foi senador pola provincia da Coru\u00f1a (2000-2008). En 2011 publicou o libro \"El verdadero Camino de Santiago. El Camino de la fe\"."}
{"id": "167674", "revid": "1888", "url": "https://gl.wikipedia.org/wiki?curid=167674", "title": "Miguel Ram\u00f3n Pamp\u00edn R\u00faa", "text": ""}
{"id": "167675", "revid": "23204", "url": "https://gl.wikipedia.org/wiki?curid=167675", "title": "Mosteiro de Santo Estevo de At\u00e1n", "text": "O mosteiro de Santo Estevo de At\u00e1n \u00e9 unha edificaci\u00f3n relixiosa que se atopa na marxe esquerda do r\u00edo Mi\u00f1o, na parroquia de At\u00e1n, no concello de Pant\u00f3n, da que practicamente s\u00f3 queda a igrexa. Est\u00e1 situado preto de terras asolagadas polo encoro dos Peares en plena Ribeira Sacra. Dende a s\u00faa localizaci\u00f3n, a media ladeira, pode contemplarse na outra beira do r\u00edo, e m\u00e1is ou menos \u00e1 mesma altura, cara \u00e1 esquerda, a igrexa de San Xo\u00e1n da Cova. Foi declarado monumento nacional por Decreto 2496 do 23 de agosto do 1975.\nHistoria.\nFundado por Odoario, bispo de Lugo, nos albores da monarqu\u00eda ovetense nun momento previo \u00e1 plena integraci\u00f3n da Galicia nuclear no reino astur-galaico, denantes do 747: \u00ab\"Item in ripa minei territorio uocitato licino monasterium sancti stephani wallis athane quod ex propia familia extipaui et radice fundamentaui\"\u00bb. Ser\u00eda manifestaci\u00f3n da persistencia no pa\u00eds dunha continuidade hist\u00f3rica non interrompida pola invasi\u00f3n \u00e1rabe de Hispania.\n\u00c9 moi posible que te\u00f1a as s\u00faas ra\u00edces nas comunidades erem\u00edticas da Ribeira Sacra que se remontan \u00e1 \u00e9poca do Reino Suevo como consecuencia do proceso de cristianizaci\u00f3n impulsada por Marti\u00f1o de Dumio. Na segunda metade do s\u00e9culo XII, en plena efervescencia do monacato galego foi obxecto dunha ampliaci\u00f3n e reedificaci\u00f3n.\nArquitectura.\nInterior.\nA igrexa consta dunha soa nave cuberta de madeira a d\u00faas augas cunha \u00e1bsida dividida en d\u00faas partes. Acc\u00e9dese ao presbiterio a trav\u00e9s dun arco triunfal lixeiramente apuntado que se apoia sobre semicolumnas acaroadas con capiteis de ornamentaci\u00f3n vexetal. Este arco triunfal rep\u00edtese en medio da \u00e1bsida, que forma un cuadril\u00e1tero rectangular irregular cuxa forma se aproxima ao cadrado. Este ilum\u00ednase por medio de d\u00faas xanelas rectangulares, ao xeito de seteiras abucinadas ao interior, que se abren no segundo tramo deste e por outra semellante, de dobre altura, que se abre no testeiro. Sobre este e arrodeando a fiestra central, desenv\u00f3lvense unhas pinturas primitivas, quizais do s\u00e9culo XV. \u00c1 esquerda da xanela desenv\u00f3lvense a escena da Anunciaci\u00f3n, presidida por Deus Pai. So, Santa Luc\u00eda cunha bandexa sobre a que repousan os seus ollos lle foron arrincados nas torturas previas \u00e1 execuci\u00f3n. \u00c1 dereita da fiestra, o padroeiro da igrexa, Santo Estevo, vesitdo de di\u00e1cono, \u00e9 apedrado, sendo un dos executores San Paulo, reco\u00f1ec\u00edbel polo seu nimbo, denantes de se converter. So, formando parella con Santa Luc\u00eda, at\u00f3pase outra santa m\u00e1rtir. Destaca o fondo de estrelas de tres das escenas, que na cuarta, a do martirio de Santo Estevo, se converten en pedras. Repres\u00e9ntase tam\u00e9n \u00e1 Virxe Mar\u00eda, quizais pola influencia de Bernaldo de Claraval, que espallou esta advocaci\u00f3n polos mosteiros de Europa Occidental e da que foron testemu\u00f1a singular os do Reino de Galicia.\nNo templo \u00e1chanse outras pinturas posteriores, posibelmente do s\u00e9culo XVI, con motivos axadrezados e entre as que sobresae, pola s\u00faa conservaci\u00f3n, unha Inmaculada, arrodeada dun coro de anxos que a soste\u00f1en entre as nubes, situada na parede norte do templo entre o coro alto moderno, erguido sobre unha estrutura met\u00e1lica e a porta lateral.\nNo testeiro correspondente ao arco triunfal e sobre o v\u00e9rtice deste, int\u00e9grase unha celos\u00eda claramente prerrom\u00e1nica, que se poder\u00eda datar no s\u00e9culo X e, por tanto, anterior \u00e1 f\u00e1brica principal da actual igrexa. Est\u00e1 composta dun dobre corpo, o superior formado por catro c\u00edrculos e o inferior con forma de xugo con arcos de ferradura.\nExterior.\nA fachada principal ou occidental destaca pola s\u00faa portada, formada por unha tripla arquivolta apuntada de mediacanas e escocias sobre tres pares de esveltas columni\u00f1as acodilladas nas xambas. Os capiteis son variados e entre eles destacan os dous m\u00e1is exteriores da dereitam, o primeiro cunha figura animal que poder\u00eda ser unha leoa e o segundo con Ad\u00e1n e Eva espidos baixo a \u00e1rbore do Ben e do Mal. O primeiro da esquerda moi parecido a un da portada sur de San Xo\u00e1n da Cova, forma unha especie de cesto co corpo entrelazado dunha serpe cuxa cabeza asoma pola parte superior. Os restantes capiteis est\u00e1n ornamentados con motivos vexetais variados. Arrodea a arquivolta unha dobre rosca, composta a interior por unha arcatura de arqui\u00f1os de medio punto e a superior con puntas de cravo. No centro da portada dun t\u00edmpano, con inscrici\u00f3ns de dif\u00edcil ou case impos\u00edbel lectura, ap\u00f3iase sobre d\u00faas m\u00e9nsulas curvas con ornamentaci\u00f3n xeom\u00e9trica. Unha xanela estreita e alongada en forma de seteira nace xusto no v\u00e9rtice superior da portada e, sobre ela, xa sobre o extremo do cumio da cuberta, un cuadr\u00fapede a xeito de \"Agnus Dei\", cunha cruz moderna sobre o lombo que substit\u00fae a primitiva, hoxe desaparecida.\nNa banda dereita ou sur da fachada \u00e9rguese actualmente unha torre de planta sensibelmente cadrada, froito dunha recente restauraci\u00f3n, xa que a primitiva desapareceu en 1904 e s\u00f3 se conservaban os arranques. Esta nova torre prism\u00e1tica, sobre a que se ergue un sinxelo campanario moderno, integra uns importantes elementos prerrom\u00e1nicos entre os que destaca, no seu paramento sur, unha xanela grande xeminada formada por dous arcos de ferradura case circular, que forman unha soa peza seguramente visigoda, que poder\u00eda pertencer \u00e1 primeira f\u00e1brica do s\u00e9culo VIII que figura no testamento de Odoario. Esta celos\u00eda atop\u00e1base, denantes da \u00faltima restauraci\u00f3n, no muro dun alpendre dunha casa pr\u00f3xima \u00e1 igrexa.\nNo muro leste da torre integrouse unha segunda peza prerrom\u00e1nica, pero posibelmente xa do s\u00e9culo X, anterior en todo caso ao groso da f\u00e1brica actual da igrexa, que at\u00e9 a reconstruci\u00f3n da torre se atopaba no testeiro leste da sancrist\u00eda, hoxe desaparecida, como pode comprobarse en fotos antigas. Esta peza est\u00e1 constru\u00edda por unha cruz calada, integrada nun c\u00edrculo que se mada cun semic\u00edrculo de radio maior dunha suxestiva composici\u00f3n.\nPor \u00faltimo, na parte superior do paramento oeste da torre, xusto na s\u00faa coroaci\u00f3n horizontal, int\u00e9grase no peto da azotea da torre unha cruz antefixa calada, de forma cadrada xa claramente rom\u00e1nica, formada por unha cruz inscrita nun c\u00edrculo cun trazado xeom\u00e9trico de catro semic\u00edrculos que forman catro p\u00e9talos.\nA fachada norte est\u00e1 dividida polos contrafortes que albergan d\u00faas alongadas seteiras no segundo tramo da nave e outro m\u00e1is pequena na parte da \u00e1bsida rectangular. Entre as seteiras \u00e1brese unha interesante portada, formada por unha \u00fanica arquivolta apuntada apoiada en d\u00faas columnas acodilladas nas xambas. A decoraci\u00f3n da rosca \u00e9 similar \u00e1 da portada principal, e est\u00e1 formada por unha arcatura de arcos e medios arcos, arrodeada por puntas de cravo. O t\u00edmpano, liso, ap\u00f3iase sobre m\u00e9nsulas ornamentadas xeometricamente, moi semellantes tam\u00e9n \u00e1s da porta principal.\nDos capiteis salienta pola s\u00faa orixinalidade, o da dereita, formado por catro follas c\u00f3ncavas sobre un astr\u00e1lago en forma de soga. Dentro destas follas disp\u00f3\u00f1ense acios de b\u00f3las: cinco, catro en d\u00faas delas e nove. Na parte superior, centrada aparece unha pequena cabeza humana. En ambas as fachadas laterais, norte e sur, destacan os variados canzorros que sote\u00f1en o beirado. Os da fachada sur estaban, denantes da restauraci\u00f3n, sostendo o beiril da hoxe derru\u00edda casa reitoral. Amais dos decorados con elementos xeom\u00e9tricos ou vexetais, destacan unha cabeza de lobo cun cordeiro na boca, unha cabeza de carneiro, outra de ovella, cabezas humanas..."}
{"id": "167676", "revid": "114809", "url": "https://gl.wikipedia.org/wiki?curid=167676", "title": "Marcelino Garc\u00eda Toral", "text": "Marcelino Garc\u00eda Toral, nado en Villaviciosa (Asturias) o 14 de agosto de 1965, \u00e9 un exfutbolista espa\u00f1ol e actual adestrador de f\u00fatbol. Xogaba de centrocampista e actualmente adestra o Villarreal Club de F\u00fatbol.\nTraxectoria.\nAdestrador.\nO 14 de xaneiro de 2013 f\u00edxose oficial a s\u00faa contrataci\u00f3n polo Villarreal CF at\u00e9 o final da tempada 2012\u201313, en substituci\u00f3n de Julio Vel\u00e1zquez."}
{"id": "167677", "revid": "29398", "url": "https://gl.wikipedia.org/wiki?curid=167677", "title": "Javier Vidales", "text": "Javier Rodr\u00edguez Vidales, nado o 14 de setembro de 1965 en Astorga (Le\u00f3n), \u00e9 un exfutbolista espa\u00f1ol e actual adestrador de f\u00fatbol.\nTraxectoria.\nO 5 de xaneiro de 2010 anunciouse a s\u00faa contrataci\u00f3n para adestrar ao Sporting de Gij\u00f3n B, en substituci\u00f3n de Abelardo Fern\u00e1ndez. O 23 de xu\u00f1o do mesmo ano, foi renovado novamente como adestrador do Sporting B de cara \u00e1 tempada 2010\u201311."}
{"id": "167678", "revid": "98629", "url": "https://gl.wikipedia.org/wiki?curid=167678", "title": "\u00c1ngel Viadero", "text": "\u00c1ngel Viadero Odriozola, nado en Santander o 3 de xaneiro de 1969, \u00e9 un exfutbolista espa\u00f1ol e actual adestrador de f\u00fatbol. Actualmente est\u00e1 sen equipo.\nTraxectoria.\nCara a tempada 2010\u201311 foi contratado polo Pontevedra CF, sendo cesado no mes de outubro debido aos malos resultados."}
{"id": "167679", "revid": "98629", "url": "https://gl.wikipedia.org/wiki?curid=167679", "title": "Frederico Guillerme III de Prusia", "text": "Frederico Guillerme III de Prusia, nado en Potsdam o 3 de agosto de 1770 e finado en Berl\u00edn o 7 de xu\u00f1o de 1840, foi o quinto rei de Prusia, cargo que ostentou dende 1797 ata a s\u00faa morte.\nTraxectoria.\nCasou con Luisa Mecklembourg-Strelitz en 1793. Seis anos despois, en 1797, foi coroado rei de Prusia. Como monarca tivo que enfrontarse a moitas adversidades, coma o d\u00e9ficit do Estado e o imperialismo de Napole\u00f3n Bonaparte.\nUni\u00f3n das Igrexas de Prusia.\nFrederico Guillerme prop\u00faxose unificar as igrexas protestantes, para homoxeneizar a s\u00faa liturxia, a s\u00faa organizaci\u00f3n e incluso a s\u00faa arquitectura. O reto a longo prazo era centralizar o control real de todas as igrexas protestantes na Uni\u00f3n Prusiana de Igrexas. Tras varios anos creouse a \"Igrexa da Uni\u00f3n Prusiana\", xuntando a maior\u00eda dos grupos luteranos e alg\u00fans protestantes reformados minoritarios.\nEn 1824, Frederico Guillerme III casou de novo morganaticamente coa condesa Augusta von Harrach, princesa de Liegnitz, con quen non tivo descendencia.\nFinou o 7 de xu\u00f1o\u00a0de 1840 en Berl\u00edn. O seu fillo m\u00e1is vello, Frederico Guillerme, sucedeuno no trono.\nMatrimonio e fillos.\nO 24 de decembro de 1793\u00a0casou con Lu\u00edsa de Mecklemburgo-Strelitz, aut\u00e9ntica hero\u00edna antinapole\u00f3nica a\u00ednda hoxe en Alema\u00f1a. Tiveron os seguintes fillos antes da prematura morte da ra\u00ed\u00f1a en 1810:\nDevanceiros.\nDevanceiros de Frederico Guillerme III de Prusia"}
{"id": "167680", "revid": "98629", "url": "https://gl.wikipedia.org/wiki?curid=167680", "title": "Miguel \u00c1ngel Portugal", "text": "Miguel Angel Portugal Vicario, nado en Quintanilla de las Vi\u00f1as (Burgos) o 28 de novembro de 1955, \u00e9 un exfutbolista espa\u00f1ol e actual adestrador de f\u00fatbol. Xogaba de centrocampista\u00a0e actualmente est\u00e1 sen equipo, logo de ser destitu\u00eddo."}
{"id": "167682", "revid": "865", "url": "https://gl.wikipedia.org/wiki?curid=167682", "title": "Jesus Lizard", "text": ""}
{"id": "167683", "revid": "865", "url": "https://gl.wikipedia.org/wiki?curid=167683", "title": "Nude With Boots", "text": ""}
{"id": "167684", "revid": "56817", "url": "https://gl.wikipedia.org/wiki?curid=167684", "title": "Pa Ariki", "text": "A dinast\u00eda Pa Ariki \u00e9 unha das d\u00faas li\u00f1as de ariki, coa dos Kainuku Ariki, da tribo (\"vaka\") de Takitumu na illa de Rarotonga (Illas Cook).\nArikis.\nEntre Tai te Ariki (ca. 1300) e Pa Taputapuatea (ca. 1820).\nAs d\u00faas versi\u00f3n de arikis public\u00e1ronse no \"Journal of the Polynesian Society\". A primeira en 1892 co t\u00edtulo de \"e tuatua teia no te tupuanga mai o Pa, Ariki o Takitumu, no roto aia i te uanga ariki a Atea ma Papa mei Avaiki\" recolle a realizada en 1857 polo misioneiro Charles Pitman de Pa Upoko Takau Ariki, nunha versi\u00f3n traducida e anotada por Henry Nicholas. A segunda, titulada \"Ko to Rarotonga are-korero teia no Iro-nui-ma-oata\", publicouse en 1917, recolleuna Stephen Savage de Tamuera Te Rei."}
{"id": "167685", "revid": "85894", "url": "https://gl.wikipedia.org/wiki?curid=167685", "title": "Mar\u00eda Xes\u00fas S\u00e1inz", "text": "Mar\u00eda Xes\u00fas Amparo S\u00e1inz Garc\u00eda, nada en Santander o 1 de setembro de 1949, \u00e9 unha pol\u00edtica galega vinculada ao PPdeG.\nTraxectoria.\n\u00c9 Licenciada en Filolox\u00eda Rom\u00e1nica, catedr\u00e1tica de Lingua e Literatura espa\u00f1olas e inspectora de Educaci\u00f3n en excedencia. Foi Directora Xeral de Ensinanzas Medias e conselleira de Educaci\u00f3n entre 1986 e 1987. Foi senadora designada pola comunidade Aut\u00f3noma de Galicia de 1986 a 1989. Foi deputada pola provincia da Coru\u00f1a por AP e logo polo PPdeG na IV, V, VI, VII e VIII lexislaturas (1989-2008). \u00c9 senadora pola Coru\u00f1a dende as elecci\u00f3ns de 2008 e revalidou a s\u00faa cadeira no Senado nas elecci\u00f3ns de 2011."}
{"id": "167686", "revid": "1888", "url": "https://gl.wikipedia.org/wiki?curid=167686", "title": "Mar\u00eda Jes\u00fas Amparo S\u00e1inz Garc\u00eda", "text": ""}
{"id": "167687", "revid": "85894", "url": "https://gl.wikipedia.org/wiki?curid=167687", "title": "Armando Castosa", "text": "Armando Castosa Alvari\u00f1o, nado en Cospeito o 22 de novembro de 1963, \u00e9 un pol\u00edtico galego vinculado ao PPdeG.\nTraxectoria.\n\u00c9 funcionario da Administraci\u00f3n Local. \u00c9 alcalde do concello de Cospeito dende 1991. Foi deputado na Deputaci\u00f3n de Lugo de 1995 a 1999 e dende 2007 \u00e1 actualidade. \u00c9 presidente da Mancomunidade de Concellos da Terra Ch\u00e1 dende 2007. \u00c9 senador pola provincia de Lugo dende 2008, cargo que revalida en 2011."}
{"id": "167689", "revid": "1888", "url": "https://gl.wikipedia.org/wiki?curid=167689", "title": "Armando Castosa Alvari\u00f1o", "text": ""}
{"id": "167690", "revid": "98629", "url": "https://gl.wikipedia.org/wiki?curid=167690", "title": "Manuel Pellegrini", "text": "Manuel Luis Pellegrini Ripamonti, nado en Santiago de Chile o 16 de setembro de 1953, \u00e9 un exfutbolista chileno e actual adestrador de f\u00fatbol. Xogaba de defensa\u00a0e actualmente adestra o Real Betis Balompi\u00e9 da Liga Santander."}
{"id": "167693", "revid": "85894", "url": "https://gl.wikipedia.org/wiki?curid=167693", "title": "Carmen Leyte", "text": "Mar\u00eda del Carmen Leyte Coello, nada en Vigo o 3 de decembro de 1953, \u00e9 unha m\u00e9dica e pol\u00edtica galega vinculada ao PPdeG.\nTraxectoria.\nLicenciada en Medicina e Cirurx\u00eda, \u00e9 especialista en Medicina Familiar e Comunitaria. Foi alcaldesa do concello de Cartelle entre 1991 e 2017, cando abandonou o concello para dedicarse plenamente ao Senado. \u00c9 senadora pola provincia de Ourense dende 2008.\n\u00c9 irma do profesor Arturo Leyte."}
{"id": "167695", "revid": "12452", "url": "https://gl.wikipedia.org/wiki?curid=167695", "title": "Carmen Leite Coello", "text": ""}
{"id": "167696", "revid": "12452", "url": "https://gl.wikipedia.org/wiki?curid=167696", "title": "Mar\u00eda del Carmen Leyte Coello", "text": ""}
{"id": "167697", "revid": "12452", "url": "https://gl.wikipedia.org/wiki?curid=167697", "title": "Mar\u00eda del Carmen Leite Coello", "text": ""}
{"id": "167698", "revid": "98629", "url": "https://gl.wikipedia.org/wiki?curid=167698", "title": "Club de F\u00fatbol Profesional de la Universidad de Chile", "text": "O Club de F\u00fatbol Profesional de la Universidad de Chile \u00e9 un club de f\u00fatbol chileno da cidade de Santiago. Fundouse o 24 de maio de 1927 como \"Club Universitario de Deportes\" e actualmente compite na Primeira Divisi\u00f3n de Chile. O club ga\u00f1ou, ata agora, 17 coroas liga en Chile, e unha Copa Suramericana (2011)."}
{"id": "167700", "revid": "1131", "url": "https://gl.wikipedia.org/wiki?curid=167700", "title": "Universal Sports Hall CSKA", "text": "O Alexander Gomelsky Universal Sports Hall CSKA (en ruso: \"\u0423\u043d\u0438\u0432\u0435\u0440\u0441\u0430\u043b\u044c\u043d\u044b\u0439 \u0441\u043f\u043e\u0440\u0442\u0438\u0432\u043d\u044b\u0439 \u043a\u043e\u043c\u043f\u043b\u0435\u043a\u0441 \u0426\u0421\u041a\u0410\", tr.: Universal\u02b9ny\u012d sportivny\u012d kompleks CSKA), co\u00f1ecido antigamente como \"CSKA Palace of Sports\" \u00e9 un pavill\u00f3n deportivo situado na cidade de Moscova, Rusia, inaugurado en 1979. O pavill\u00f3n recibe o nome na honra de Alexander Gomelsky, antigo adestrador do CSKA e presidente honor\u00edfico.\nHistoria.\nO pazo de deportes, que acolle os encontros como local do CSKA Moscova, rematouse de constru\u00edr en 1979, durante os preparativos cara as Olimp\u00edadas de Moscova 1980. O pavill\u00f3n foi utilizado durante os propios Xogos."}
{"id": "167701", "revid": "895", "url": "https://gl.wikipedia.org/wiki?curid=167701", "title": "CF Universidad de Chile", "text": ""}
{"id": "167702", "revid": "5132", "url": "https://gl.wikipedia.org/wiki?curid=167702", "title": "CSKA Universal Sports Hall", "text": ""}
{"id": "167703", "revid": "5132", "url": "https://gl.wikipedia.org/wiki?curid=167703", "title": "CSKA Sport Palace", "text": ""}
{"id": "167705", "revid": "5132", "url": "https://gl.wikipedia.org/wiki?curid=167705", "title": "CSKA Palace of Sports", "text": ""}
{"id": "167706", "revid": "5132", "url": "https://gl.wikipedia.org/wiki?curid=167706", "title": "Alexander Gomelsky Universal Sports Hall CSKA", "text": ""}
{"id": "167707", "revid": "5132", "url": "https://gl.wikipedia.org/wiki?curid=167707", "title": "Alexander Gomelsky CSKA Universal Sports Hall", "text": ""}
{"id": "167708", "revid": "895", "url": "https://gl.wikipedia.org/wiki?curid=167708", "title": "Jos\u00e9 Miguel Gonz\u00e1lez Mart\u00edn del Campo", "text": ""}
{"id": "167709", "revid": "5132", "url": "https://gl.wikipedia.org/wiki?curid=167709", "title": "Universal Sports Complex CSKA", "text": ""}
{"id": "167710", "revid": "1505", "url": "https://gl.wikipedia.org/wiki?curid=167710", "title": "Club Deportivo Palestino", "text": "O Club Deportivo Palestino \u00e9 un club de f\u00fatbol chileno da cidade de Santiago. Fundouse o 20 de agosto de 1920 e actualmente compite na Primeira Divisi\u00f3n de Chile."}
{"id": "167711", "revid": "736", "url": "https://gl.wikipedia.org/wiki?curid=167711", "title": "John de Gante", "text": ""}
{"id": "167712", "revid": "895", "url": "https://gl.wikipedia.org/wiki?curid=167712", "title": "CD Palestino", "text": ""}
{"id": "167713", "revid": "22570", "url": "https://gl.wikipedia.org/wiki?curid=167713", "title": "Club Deportivo O'Higgins", "text": "O Club Deportivo O'Higgins \u00e9 un club de f\u00fatbol chileno da cidade de Rancagua. Fundouse o 7 de abril de 1955 pola fusi\u00f3n do Am\u00e9rica e o O'Higgins Braden e actualmente compite na Primeira Divisi\u00f3n de Chile."}
{"id": "167714", "revid": "895", "url": "https://gl.wikipedia.org/wiki?curid=167714", "title": "CD O'Higgins", "text": ""}
{"id": "167715", "revid": "1410", "url": "https://gl.wikipedia.org/wiki?curid=167715", "title": "Club Deportivo Universidad Cat\u00f3lica", "text": "O Club Deportivo Universidad Cat\u00f3lica \u00e9 un club de f\u00fatbol chileno da cidade de Santiago. Fundouse o 21 de abril de 1937 e actualmente compite na Primeira Divisi\u00f3n de Chile."}
{"id": "167716", "revid": "1131", "url": "https://gl.wikipedia.org/wiki?curid=167716", "title": "Sinan Erdem Spor Salonu", "text": "O Sinan Erdem Spor Salonu, antes co\u00f1ecido como \"Atak\u00f6y Dome\", \u00e9 un pavill\u00f3n deportivo cuberto situado na beira europea de Istambul, Turqu\u00eda. Era a cancha onde xogaban os seus partidos como locais os clubs de baloncesto profesionais Efes Pilsen S.K. e Fenerbah\u00e7e \u00dclker. Ten capacidade para 16.000 espectadores.\nCaracter\u00edsticas.\nInaugurado o 23 de abril de 2010, o pavill\u00f3n ten capcidade para 22.500 espectadores en concertos e para 16.000 espectadores en cadeiras en partidos de baloncesto, o que o converten no pavill\u00f3n cuberto m\u00e1is grande do pa\u00eds e o terceiro de Europa (a\u00ednda que en capacidade para partidos de baloncesto non o \u00e9). O pavill\u00f3n recibe o nome de Sinam Erdem (1927-2003), que foi presidente do Comit\u00e9 Ol\u00edmpico de Turqu\u00eda de 1989 at\u00e9 a s\u00faa morte en 2003."}
{"id": "167717", "revid": "895", "url": "https://gl.wikipedia.org/wiki?curid=167717", "title": "CD Universidad Cat\u00f3lica", "text": ""}
{"id": "167718", "revid": "5132", "url": "https://gl.wikipedia.org/wiki?curid=167718", "title": "Sinan Erdem Dome", "text": ""}
{"id": "167719", "revid": "5132", "url": "https://gl.wikipedia.org/wiki?curid=167719", "title": "Sinan Erdem Dom", "text": ""}
{"id": "167721", "revid": "5132", "url": "https://gl.wikipedia.org/wiki?curid=167721", "title": "Atak\u00f6y Dome", "text": ""}
{"id": "167722", "revid": "5132", "url": "https://gl.wikipedia.org/wiki?curid=167722", "title": "Sinan Erdem Olimpik Spor Salonu", "text": ""}
{"id": "167726", "revid": "29398", "url": "https://gl.wikipedia.org/wiki?curid=167726", "title": "Javier Aguirre", "text": "Javier Aguirre Onaind\u00eda, apodado El Vasco ou El Vasco Aguirre, nado en Cidade de M\u00e9xico o 1 de decembro de 1958, \u00e9 un exfutbolista mexicano e actual adestrador de f\u00fatbol. Xogaba de centrocampista e foi internacional coa selecci\u00f3n mexicana. Actualmente adestra o Al Wahda FC.\nTraxectoria.\nAdestrador.\nO 30 de decembro\u00a0rescindiu o seu contrato co Real Zaragoza, sendo substitu\u00eddo por Manolo Jim\u00e9nez. Iniciada a tempada 2012\u201313 foi contratado polo RCD Espanyol, en substituci\u00f3n de Mauricio Pochettino.\nLogo de anunciar que non continuar\u00eda, en maio de 2014 o Espanyol nomeou a Sergio Gonz\u00e1lez como o seu substituto."}
{"id": "167730", "revid": "89787", "url": "https://gl.wikipedia.org/wiki?curid=167730", "title": "Arturo Leyte", "text": "Arturo Leyte Coello, nado en Vigo o 5 de febreiro de 1956, \u00e9 un fil\u00f3sofo galego.\nTraxectoria.\nEstudou nas Universidades Aut\u00f3noma e Central de Barcelona e na Universidade de M\u00fanic. \u00c9 catedr\u00e1tico de Filosof\u00eda na Universidade de Vigo. Especializouse no idealismo alem\u00e1n e Heidegger e est\u00e1 vencellado \u00e1 Comisi\u00f3n Schelling de M\u00fanic. Fixo numerosas edici\u00f3ns en castel\u00e1n de fil\u00f3sofos alem\u00e1ns e publicou traballos centrados na hermen\u00e9utica, o idealismo, a filosof\u00eda grega e a est\u00e9tica. Destacan as s\u00faas obras \"Schelling y el origen del Idealismo alem\u00e1n\", \"Ensaios sobre Heidegger\" e a introduci\u00f3n a \"Identidad y diferencia\". En 1994 coordinou con Helena Cort\u00e9s un n\u00famero de \"Grial\" sobre \"O pensamento m\u00edtico\"."}
{"id": "167731", "revid": "1131", "url": "https://gl.wikipedia.org/wiki?curid=167731", "title": "Estadio da Paz e da Amizade", "text": "O Estadio da Paz e a Amizade, co\u00f1ecido tam\u00e9n polo acr\u00f3nimo S.E.F. (Stadio Eirinis kai Filias, en grego: \u03a3\u03c4\u03ac\u03b4\u03b9\u03bf \u0395\u03b9\u03c1\u03ae\u03bd\u03b7\u03c2 \u03ba\u03b1\u03b9 \u03a6\u03b9\u03bb\u03af\u03b1\u03c2), \u00e9 unha instalaci\u00f3n deportiva dedicada especialmente \u00e1 disputa de partidos de baloncesto situada no Pireo, \u00c1tica.\nEste pavill\u00f3n, sede central do Complexo Ol\u00edmpico Deportivo de Faliro (O Pireo, Grecia), acolleu a competici\u00f3n de voleibol nos Xogos Ol\u00edmpicos de 2004 e desde 1992 \u00e9 a cancha oficial de xogo do \u039a\u0391\u0395 Olympiacos."}
{"id": "167732", "revid": "5132", "url": "https://gl.wikipedia.org/wiki?curid=167732", "title": "Stadio Eirinis kai Filias", "text": ""}
{"id": "167733", "revid": "5132", "url": "https://gl.wikipedia.org/wiki?curid=167733", "title": "Peace and Friendship Stadium", "text": ""}
{"id": "167734", "revid": "5132", "url": "https://gl.wikipedia.org/wiki?curid=167734", "title": "A Paz e a Amizade", "text": ""}
{"id": "167735", "revid": "5132", "url": "https://gl.wikipedia.org/wiki?curid=167735", "title": "S.E.F.", "text": ""}
{"id": "167736", "revid": "5132", "url": "https://gl.wikipedia.org/wiki?curid=167736", "title": "Estadio da Paz e a Amizade", "text": ""}
{"id": "167739", "revid": "197", "url": "https://gl.wikipedia.org/wiki?curid=167739", "title": "Mosteiro de San Vicenzo de Pombeiro", "text": "O mosteiro de San Vicenzo de Pombeiro ou San Vicente Polumbario \u00e9 unha edificaci\u00f3n relixiosa da que queda a igrexa de estilo rom\u00e1nico situada na parroquia de Pombeiro do concello de Pant\u00f3n na Ribeira Sacra.\nHistoria.\nDe orixes erem\u00edticas, remontables ao Reino Suevo, semella ter sido fundada pola ra\u00ed\u00f1a de Galicia Goto Mu\u00f1iz, dona de Sancho Ord\u00f3\u00f1ez no s\u00e9culo X. En 1109, a ra\u00ed\u00f1a Urraca doouna \u00e1 Orde de Cluny. Coincidindo co esplendor do monacato medieval, foi reedificada no s\u00e9culo XII e XIII. Foi priorado ata o 1526 en que foi asumido polo mosteiro de Santo Estevo de Ribas de Sil. Igual que outros mosteiros bieitos, as reformas dos Reis Cat\u00f3licos, somet\u00e9rono \u00e1 Congregaci\u00f3n de Valladolid.\nArquitectura.\nCont\u00e9n tres naves e os correspondentes tras \u00e1bsidas. A portada principal, enmarcada entre contrafortes e baixo un decorado gardachoivas \u00e9 de estilo protog\u00f3tico. As outras portadas, de \u00e9poca similar, son tam\u00e9n de notable interese arquitect\u00f3nico medieval, a do norte, tam\u00e9n enmarcada en contrafortes, sit\u00faase baixo un apreciable roset\u00f3n.\nExisten pinturas interiores do s\u00e9culo XV, e retablos renacentista e barroco."}
{"id": "167740", "revid": "23204", "url": "https://gl.wikipedia.org/wiki?curid=167740", "title": "Liga Deportiva Universitaria de Quito", "text": "O Liga Deportiva Universitaria \u00e9 un club de f\u00fatbol\u00a0ecuatoriano da cidade de Quito. Fundouse o 11 de xaneiro\u00a0de 1930 e actualmente compite na Serie A de Ecuador. Mant\u00e9n unha rivalidade forte co SD Aucas, co cal disputa o chamado \"Supercl\u00e1sico de Quito\". Tr\u00e1tase do \u00fanico equipo de Ecuador que ten no seu palmar\u00e9s t\u00f3dolos t\u00edtulos continentais de Suram\u00e9rica, acadados recentemente, o cal fai que este equipo ocupe actualmente a 1\u00aa posici\u00f3n na clasificaci\u00f3n de clubs da Conmebol.\nEstadio.\nO LDU Quito xoga os seus encontros como local no estadio co\u00f1ecido como Casa Blanca, da s\u00faa propiedade, constru\u00eddo en 1997, e cunha capacidade para mais de 41.596 seareiros. Tr\u00e1tase do estadio mais grande da capital de Ecuador, Quito, e o segundo mais grande do pa\u00eds.\nXogadores.\nCadro actual.\n \n \n "}
{"id": "167741", "revid": "895", "url": "https://gl.wikipedia.org/wiki?curid=167741", "title": "Deportivo Quito", "text": ""}
{"id": "167742", "revid": "6939", "url": "https://gl.wikipedia.org/wiki?curid=167742", "title": "Isabel Soto", "text": "Mar\u00eda Isabel Soto L\u00f3pez, nada en Vigo o 18 de xullo de 1969, \u00e9 unha cr\u00edtica literaria e tradutora galega.\nTraxectoria.\nLicenciouse en Filolox\u00eda Hisp\u00e1nica en 1992 pola Universidade de Santiago de Compostela. Graduouse coa memoria de licenciatura \"Heraclio P\u00e9rez Pl\u00e1cer. Obra e narrativa completa en galego. Edici\u00f3n e an\u00e1lise literaria\", publicada anos m\u00e1is tarde (1998) polo Centro Ram\u00f3n Pi\u00f1eiro para a Investigaci\u00f3n en Humanidades. As\u00ed mesmo, comezou a s\u00faa tese de doutoramento baixo a direcci\u00f3n de Anxo Tarr\u00edo sobre a \"Formaci\u00f3n e an\u00e1lise da cr\u00edtica literaria galega\".\n\u00c9 unha das principais co\u00f1ecedoras das figuras de Heraclio P\u00e9rez Placer e de Agust\u00edn Fern\u00e1ndez Paz, autor este \u00faltimo sobre o que publicou diversos estudos anal\u00edticos, como \"Agust\u00edn Fern\u00e1dez Paz: procesos de reescrita\", \"Encontro con Agust\u00edn Fern\u00e1ndez Paz\", \"@afernandezpaz\", \"Agust\u00edn Fern\u00e1ndez Paz: un escritor excepcional\" ou \"A representaci\u00f3n da escola e da educaci\u00f3n na obra literaria de Agust\u00edn Fern\u00e1ndez Paz\", amais de varias publicaci\u00f3ns en formato libro que recompilan a s\u00faa obra ensa\u00edstica, como \"O rastro que deixamos\" (Xerais, 2012) e \"Un mundo de palabras\" (Xerais, 2017).\nFoi secretaria de redacci\u00f3n da revista \"Golfi\u00f1o\" nas s\u00faas d\u00faas \u00e9pocas (Con Xerais entre 1999 e 2001; con \"La Voz de Galicia\" entre 2002 e 2004). Tam\u00e9n foi secretaria do \"Bolet\u00edn Galego de Literatura\" (1998-2014), primeiro canda Xabier Campos Villar e m\u00e1is tarde, dende 2006, xunto a Marta Neira Rodr\u00edguez. Tam\u00e9n secretaria de Asociaci\u00f3n Galega do Libro Infantil e Xuvenil no per\u00edodo 1995-2005. Foi axudante da comisaria Henrike Fesefeldt na organizaci\u00f3n do congreso do IBBY en Santiago de Compostela en 2010.\nNo tocante \u00e1 faceta de cr\u00edtica de Soto, foi colaboradora da p\u00e1xina de cultura LG3 (2003-2012), do programa da Televisi\u00f3n de Galicia \"Libro aberto\" (2006-2009) e de revistas e xornais como \"ProTexta\", \"El Correo Gallego\", \"Malasartes\", \"Lazarillo\" ou \"CLIJ\". De igual maneira, encargouse das panor\u00e1micas anuais de literatura infantil e xuvenil para o \"Anuario Grial de Estudos Literarios Galegos\".\nTraduci\u00f3n literaria.\nTraballa como tradutora profesional dende 1996. Nunha primeira etapa, principalmente co libro de texto; a partir da d\u00e9cada de 2000, sobre todo vertendo literatura estranxeira cara ao galego e ao castel\u00e1n dende as linguas francesa, portuguesa ou italiana.\nNo \u00e1mbito galego, publicou con Edeb\u00e9-Rodeira, Kalandraka, Edici\u00f3ns Xerais de Galicia, Editorial Hugin e Munin, El Patito Editorial, H\u00e9rcules de Edici\u00f3ns, Edelvives-Tambre. No \u00e1mbito estatal, con selos como Destino, Alianza Editorial, Bru\u00f1o, Vicens Vives, Ediciones SM, Akal, Anaya, Ediciones B, Edelvives e Planeta &amp; Oxford.\nCabe sinalar que realizou un importante n\u00famero de traballos en t\u00e1ndem co tradutor Xavier Sen\u00edn, entre eles diversos n\u00fameros de \"Ast\u00e9rix\", tanto na versi\u00f3n galega coma na castel\u00e1, ou obras de relevo de autores como Raymond Roussel, Daniel Pennac, Fran\u00e7ois B\u00e9gaudeau, Villiers de L'Isle-Adam, Juan Farias ou Rosa Navarro Dur\u00e1n."}
{"id": "167743", "revid": "6939", "url": "https://gl.wikipedia.org/wiki?curid=167743", "title": "Mar\u00eda Isabel Soto L\u00f3pez", "text": ""}
{"id": "167744", "revid": "67049", "url": "https://gl.wikipedia.org/wiki?curid=167744", "title": "Anyone Can Play Guitar", "text": "\"Anyone Can Play Guitar\" \u00e9 un sinxelo da banda inglesa de rock alternativo Radiohead, editado en febreiro de 1993 como avance do seu primeiro \u00e1lbum \"Pablo Honey\". Tr\u00e1tase do segundo sinxelo do grupo, e o primeiro en ter unha audiencia ampla (\"Creep\" fora publicado en cantidades limitadas poucos meses antes, e non acadou bos postos nas listas nun principio). \"Anyone Can Play Guitar\" impresionou relativamente pouco nas listas, pero foi unha canci\u00f3n b\u00e1sica nos seus concertos de principios e mediados dos 90."}
{"id": "167745", "revid": "6939", "url": "https://gl.wikipedia.org/wiki?curid=167745", "title": "Isabel Soto L\u00f3pez", "text": ""}
{"id": "167746", "revid": "98629", "url": "https://gl.wikipedia.org/wiki?curid=167746", "title": "27 (sinxelo)", "text": "\"27\" \u00e9 unha canci\u00f3n da banda escocesa de rock alternativo Biffy Clyro, editada como sinxelo no Reino Unido o 9 de abril do 2001, do seu \u00e1lbum de estrea \"Blackened Sky\". Foi o primeiro sinxelo do grupo lanzado a trav\u00e9s do selo Beggar's Banquet. A\u00ednda que o tema non entrou na lista brit\u00e1nica de sinxelos, chegou ao posto 43 da lista independente.\nListaxe de canci\u00f3ns.\nLetra composta por Simon Neil. M\u00fasica por Biffy Clyro."}
{"id": "167748", "revid": "77944", "url": "https://gl.wikipedia.org/wiki?curid=167748", "title": "I Stay Away", "text": "\"I Stay Away\" \u00e9 o segundo sinxelo do EP de Alice in Chains \"Jar of Flies\", editado no ano 1994 polo selo Columbia Records. A canci\u00f3n foi inclu\u00edda nos \u00e1lbum recompilatorios \"\" (1999), \"Music Bank\" (1999), \"Greatest Hits\" (2001), e \"The Essential Alice in Chains\" (2006)."}
{"id": "167749", "revid": "47401", "url": "https://gl.wikipedia.org/wiki?curid=167749", "title": "Dancing Days", "text": "\"Dancing Days\" \u00e9 unha canci\u00f3n da banda inglesa Led Zeppelin. O tema aparece no seu \u00e1lbum de 1973 \"Houses of the Holy\", e foi gravado en 1972. Inspirouse nunha melod\u00eda hind\u00fa que Jimmy Page e Robert Plant escoitaron cando viaxaron a Bombai.\nEste foi o primeiro tema do \u00e1lbum que Atlantic Records levou \u00e1s emisoras de radio. Foi estreado o 24 de marzo de 1973 na BBC Radio One.\nAo igual que outro tema do \u00e1lbum, \"Over the Hills and Far Away\" (que aparece no sinxelo), \"Dancing Days\" foi presentada pola banda en directo antes do seu lanzamento comercial. A\u00ednda que existe unha cinta pirata que insin\u00faa que foi tocada por ver primeira no Wembley Empire Pool en novembro de 1971, as evidencias suxiren que a inclusi\u00f3n nesa cinta foi un engano. A primeira aparici\u00f3n nun directo documentada \u00e9 en Seattle o 19 de xu\u00f1o de 1972, onde foi interpretada d\u00faas veces: unha durante o concerto e outra nos \"bises\". A canci\u00f3n ser\u00eda tocada frecuentemente no resto desa xira, aparecendo unha versi\u00f3n da mesma no \u00e1lbum ao vivo \"How the West Was Won\". Coa edici\u00f3n de \"Houses of the Holy\", por\u00e9n, \"Dancing Days\" deixouse de tocar bastante en directo, a\u00ednda que unha versi\u00f3n ac\u00fastica abreviada foi tocada de cando en vez na s\u00faa xira estadounidense de 1977.\nListaxe de canci\u00f3ns.\n1973 7\" single\n1973 7\" radio edit\n1973 7\" EP"}
{"id": "167750", "revid": "56817", "url": "https://gl.wikipedia.org/wiki?curid=167750", "title": "She's So High", "text": "\"She's So High\" \u00e9 unha canci\u00f3n da banda inglesa de rock alternativo Blur, editada como o seu sinxelo de estrea o 15 de outubro de 1990. Foi nomeado pola revista \"NME\" sinxelo da semana e inclu\u00eduse no recompilatorio \"\" no lugar de temas m\u00e1is exitosos da banda. Tam\u00e9n foi o primeiro corte do \u00e1lbum de estrea do grupo, \"Leisure\", editado en 1991. O sinxelo acadou o n\u00famero 48 na lista brit\u00e1nica de sinxelos.\nListaxe de canci\u00f3ns.\n12\"\n7\" e casete\nCD\nCD europeo"}
{"id": "167751", "revid": "88215", "url": "https://gl.wikipedia.org/wiki?curid=167751", "title": "Juan Carlos R\u00edos Vidal", "text": "Juan Carlos R\u00edos Vidal, nado en Sanl\u00facar de Barrameda (C\u00e1diz) o 17 de novembro de 1964, \u00e9 un adestrador\u00a0de f\u00fatbol espa\u00f1ol.\nTraxectoria.\nEn xu\u00f1o de 2012 desvinculouse do FC Cartagena. O seu substituto foi Jos\u00e9 Francisco Grao."}
{"id": "167757", "revid": "98629", "url": "https://gl.wikipedia.org/wiki?curid=167757", "title": "Club Voleibol Tenerife", "text": "O Club Voleibol Tenerife \u00e9 un equipo de voleibol feminino da cidade de Santa Cruz de Tenerife, Illas Canarias (Espa\u00f1a). Actualmente compite baixo o nome de F\u00edgaro Peluqueros Tenerife, a\u00ednda que no pasado competiu na localidade veci\u00f1a de San Crist\u00f3bal de la Laguna. \u00c9 o club m\u00e1is laureado do estado espa\u00f1ol inclu\u00edndo as categor\u00edas masculina e feminina.\nHistoria.\nO club foi fundado en agosto de 1981 polo seu presidente Quico Cabrera co apoio de Alpine, e dende aquela competiu cos nomes de Afelsa, Seur, Los Compadres, Airtel, Spar, TuBillete.com e Construcciones Marichal. Dende a s\u00faa fundaci\u00f3n, o club tardou tres anos en ascender \u00e1 Divisi\u00f3n de Honra, a\u00ednda que descendeu nesa mesma tempada (1985-86), recuperando a m\u00e1xima categor\u00eda ao ano seguinte. Dende este \u00faltimo ascenso e ata a actualidade mant\u00edvose na m\u00e1xima categor\u00eda. Logo de dezasete anos consecutivos disputando competici\u00f3ns europeas, na tempada 2003-04 conseguiu o m\u00e1ximo t\u00edtulo continental, a Indesit Champions League, convert\u00e9ndose no primeiro e \u00fanico equipo espa\u00f1ol en conseguir este t\u00edtulo. No referente \u00e1s competici\u00f3ns espa\u00f1olas, o Tenerife foi o gran dominador do voleibol espa\u00f1ol na \u00faltima d\u00e9cada, na que conseguiu seis dobretes (Liga e Copa) consecutivos. A mellor tempada do club foi a 2003-04, tempada na que conseguiu catro t\u00edtulos: Liga, Copa, Supercopa e Champions League.\nParticipou en cinco ocasi\u00f3ns na \"Final Four\" da Indesit Champions League, organizando a fase final nas edici\u00f3ns do 2004 e 2005, disput\u00e1ndose no Pavill\u00f3n Insular Santiago Mart\u00edn de San Crist\u00f3bal de la Laguna, Tenerife. As\u00ed, no 2004, no seu propio pavill\u00f3n, puido proclamarse campi\u00f3n da m\u00e1xima competici\u00f3n europea de clubs; en 1999 quedara cuarto, e no 2001 e 2005 conseguiu a terceira posici\u00f3n. A \u00faltima participaci\u00f3n nunha final europea do equipo tinerfe\u00f1o produciuse no 2007, en Z\u00fcrich, onde finalizou no terceiro lugar tras vencer na final de consolaci\u00f3n ao equipo local, o Vol\u00e9ro Z\u00fcrich. Foi esta tempada 2006-07 a peor da \u00faltima d\u00e9cada, xa que o equipo tan s\u00f3 logrou engadir ao terceiro posto europeo o subcampionato de Liga fronte ao recentemente creado Grupo 2002 Murcia.\nDende o seu regreso definitivo \u00e1 Divisi\u00f3n de Honra en 1987, o Club Voleibol Tenerife conseguiu dez t\u00edtulos de Liga: 1992, 1997, 1998, 1999, 2000, 2001, 2002, 2004, 2005 e 2006. Tam\u00e9n se proclamou once veces campi\u00f3n de Copa: 1991, 1997, 1998, 1999, 2000, 2001, 2002, 2003, 2004, 2005 e 2006. E finalmente conseguiu seis Supercopas en 1992, 2002, 2003, 2004, 2005 e 2008."}
{"id": "167759", "revid": "56817", "url": "https://gl.wikipedia.org/wiki?curid=167759", "title": "Date with the Night", "text": "\"Date with the Night\" \u00e9 o primeiro sinxelo editado pola banda estadounidense de indie rock Yeah Yeah Yeahs, aparecido o 14 de abril do 2003 como parte do seu \u00e1lbum \"Fever to Tell\". O sinxelo incl\u00fae a cara-b \"Yeah! New York\", que tam\u00e9n pode atoparse como canci\u00f3n extra na edici\u00f3n brit\u00e1nica do \u00e1lbum, e unha remestura de \"Bang\", do seu EP de estrea, \"Yeah Yeah Yeahs\". O sinxelo acadou o n\u00famero 16 nas listas inglesas. A canci\u00f3n est\u00e1 dispo\u00f1ible como descarga para o videoxogo \"Rock Band\"."}
{"id": "167760", "revid": "25871", "url": "https://gl.wikipedia.org/wiki?curid=167760", "title": "Plug In Baby", "text": "\"Plug In Baby\" \u00e9 unha canci\u00f3n da banda inglesa de rock alternativo Muse, editado como sinxelo do seu segundo \u00e1lbum \"Origin of Symmetry\" o 5 de marzo do 2001. \"Plug In Baby\" converteuse no sinxelo da banda que chegou m\u00e1is alto nas listas ao conseguir o posto 11 na \"UK Singles Chart\", ata que foi superado por \"Time Is Running Out\" no ano 2003. Na actualidade, \"Plug In Baby\" est\u00e1 considerada unha das canci\u00f3ns de Muse m\u00e1is destacables, e ten aparecido nos \u00e1lbums ao vivo \"Hullabaloo Soundtrack\" (2002) e \"HAARP\" (2008). \"Plug In Baby\" adoita ser eloxiada polo riff de guitarra do seu principio; os lectores de \"Total Guitar\" vot\u00e1rono como o 13 mellor de todos os tempos no ano 2004. O comezo ten semellanzas coa toccata de Bach \"Tocata e fuga en re menor, BWV 565\". \"Plug In Baby\" foi nun principio gravada como demo en 1997, a\u00ednda que cun riff distinto.\nListaxe de canci\u00f3ns.\nTodos os temas compostos por Matthew Bellamy."}
{"id": "167761", "revid": "5863", "url": "https://gl.wikipedia.org/wiki?curid=167761", "title": "Teixeira de Pascoaes", "text": "Joaquim Pereira Teixeira de Vasconcelos, nado en Amarante o 2 de novembro de 1877 e finado en Gat\u00e3o o 14 de decembro de 1952, foi un poeta e escritor portugu\u00e9s, principal representante do Saudosismo. Usou o pseud\u00f3nimo de Teixeira de Pascoaes.\nTraxectoria.\nTeixeira de Pascoaes naceu no seo dunha familia aristocr\u00e1tica de Amarante, o segundo fillo (de sete) de Jo\u00e3o Pereira Teixeira de Vasconcelos, xu\u00edz e deputado \u00e1s Cortes, e de Carlota Guedes Monteiro.\nEn 1883 iniciou os estudos primarios en Amarante e en 1887 ingresou no liceo da vila. En 1895 mudouse para Co\u00edmbra, onde terminou os seus estudos secundarios e en 1896 se inscribiu na facultade de Dereito da Universidade de Co\u00edmbra. Ao contrario da maior\u00eda dos seus camaradas, non formou parte da bohemia coimbr\u00e1, e pasaba o seu tempo no cuarto, a ler e a escribir.\nLicenciouse en 1901 e estableceuse como avogado, primeiro en Amarante e, a partir de 1906, no Porto. En 1911, foi nomeado xu\u00edz substituto en Amarante, cargo que exerceu durante dous anos. En 1913, con alivio, deu por terminada a s\u00faa carreira xudicial. Sobre a s\u00faa experiencia xur\u00eddica dir\u00e1: \"Eu era um Dr. Joaquim na boca de toda a xente. Precisava de honrar o t\u00edtulo. Entre o poeta natural e o bacharel \u00e0 for\u00e7a, ia comezar um duelo que durou dez anos, tanto como o cerco de Tr\u00f3ia e a formatura de Jo\u00e3o de Deus. Vivi dez anos, num escritorio, a lidar com almas deste mundo, o mais deste mundo que \u00e9 pos\u00edbel \u2014 eu que nacera para outras convivencias.\" \nSendo un propietario acomodado, non ti\u00f1a necesidade de exercer ningunha profesi\u00f3n e pasou a residir na casa familiar en Gat\u00e3o, preto de Amarante, coa nai e outros membros da s\u00faa familia. Dedic\u00e1base \u00e1 xesti\u00f3n do patrimonio, \u00e1 contemplaci\u00f3n da natureza e \u00e1 lectura e \u00e1 escritura. Gat\u00e3o pasou a ser lugar de peregrinaci\u00f3n de innumerables intelectuais e artistas, nacionais e estranxeiros, que o \u00edan visitar. No final da vida, foi amigo dos poetas Eug\u00e9nio de Andrade e M\u00e1rio Cesariny de Vasconcelos. Este \u00faltimo o elixir\u00eda como poeta superior a Fernando Pessoa, chegando a ser o organizador da reedici\u00f3n dalg\u00fans dos textos de Pascoaes, as\u00ed como dunha antolox\u00eda po\u00e9tica, nos anos 70 e 80.\nPascoaes morreu \u00f3s 75 anos en Gat\u00e3o, de bacilose pulmonar, alg\u00fans meses despois da morte da s\u00faa nai, en 1952.\nUnha r\u00faa leva o seu nome na Coru\u00f1a.\nObra.\nCon Ant\u00f3nio S\u00e9rgio e Raul Proen\u00e7a, foi un dos l\u00edderes do chamado movemento da Renascen\u00e7a Portuguesa e lanzou en 1910 no Porto, xuntamente con Leonardo Coimbra e Jaime Cortes\u00e3o, a revista \"A \u00c1guia\", principal \u00f3rgano do movemento."}
{"id": "167762", "revid": "89787", "url": "https://gl.wikipedia.org/wiki?curid=167762", "title": "Loser (canci\u00f3n)", "text": "\"Loser\" \u00e9 unha canci\u00f3n do m\u00fasico estadounidense de rock alternativo Beck, editado como sinxelo do seu terceiro \u00e1lbum \"Mellow Gold\" inicialmente o 8 de marzo de 1993 a trav\u00e9s do selo independente Bong Load Custom. Foi escrita por Beck e o produtor Carl Stephenson, e \u00e1mbolos dous produciron o tema xunto a Tom Rothrock.\nCando foi editado inicialmente, \"Loser\" comezou a ter difusi\u00f3n en varias emisoras de rock moderno, e a s\u00faa popularidade permitiulle a Beck conseguir un contrato coa subsidiaria de Geffen Records DGC Records. Despois de que a canci\u00f3n fose reeditada pola DGC, acadou o posto 10 na lista \"Billboard Hot 100\" en abril de 1994.\n\"Loser\" foi elixida a novena mellor canci\u00f3n dos anos 90 pola publicaci\u00f3n musical de internet Pitchfork Media, na s\u00faa lista das 200 mellores canci\u00f3ns desa d\u00e9cada, e \"Rolling Stone\" situona no posto 203 na s\u00faa lista de 2010 das 500 mellores canci\u00f3ns de todos os tempos.\nListaxe de canci\u00f3ns.\nTodos os temas por Beck, ag\u00e1s onde se indique."}
{"id": "167763", "revid": "25871", "url": "https://gl.wikipedia.org/wiki?curid=167763", "title": "Obstacle 1", "text": "\"Obstacle 1\" \u00e9 unha canci\u00f3n da banda estadounidense de post-punk revival Interpol, editado como sinxelo do seu \u00e1lbum \"Turn On the Bright Lights\" o 11 de novembro do 2002. Posteriormente o produtor Arthur Baker realizou un remix que foi lanzado o 15 de setembro de 2003. O seu v\u00eddeo musical foi dirixido por Floria Sigismondi.\n\"Obstacle 1\" aparece como canci\u00f3n xogable no videoxogo \"Guitar Hero World Tour\". A cantante Charlotte Martin ten unha versi\u00f3n do tema no seu \u00e1lbum de 2007 \"Reproductions\".\nListaxe de canci\u00f3ns.\nSinxelo de 2002.\nCD\nVinilo de 7\"\nSinxelo de 2003.\nRemix CD (OLE594-2):\nVinilo de 7\"\nDVD"}
{"id": "167764", "revid": "5749", "url": "https://gl.wikipedia.org/wiki?curid=167764", "title": "Joaquim Pereira Teixeira de Vasconcelos", "text": ""}
{"id": "167765", "revid": "865", "url": "https://gl.wikipedia.org/wiki?curid=167765", "title": "Turn On the Bright Lights", "text": ""}
{"id": "167766", "revid": "22570", "url": "https://gl.wikipedia.org/wiki?curid=167766", "title": "Club Voleibol Murillo", "text": "O Club Voleibol Murillo \u00e9 un equipo de voleibol feminino, da localidade de Murillo de R\u00edo Leza (A Rioxa).\nHistoria.\nO club foi fundado na tempada 2004-05 cun equipo xuvenil. Ese ano conseguiu o Campionato Territorial Xuvenil, ga\u00f1ando ao Haro no Play Off.\nNa tempada 2005-06 creouse un equipo de 2\u00aa Nacional, m\u00e1is o equipo xuvenil e un infantil.\nDurante dous anos, o equipo principal permaneceu en segunda, e na tempada 2007-08 conseguiu o ascenso a 1\u00aa Nacional tras proclamarse campi\u00f3n da 2\u00aa Nacional, mais por motivos de axuste de inscrici\u00f3ns accedeu a unha praza libre na Liga FEV. Na primeira tempada na liga FEV (2008-09) finalizou subcampi\u00f3n e conseguiu o ascenso \u00e1 Superliga 2. Dende aquela, o seu equipo s\u00e9nior compite na segunda categor\u00eda do voleibol espa\u00f1ol, a Superliga 2. Na tempada 2009-10 o club levou \u00e1s s\u00faas vitrinas o seu primeiro t\u00edtulo oficial, a Copa da Princesa, tras derrotar ao PDR Miranda na final disputada en Miranda de Ebro por 5 a 2 (21-25, 25-18, 25-17, 21-25 e 10-25). Por\u00e9n, non puido ascender \u00e1 m\u00e1xima categor\u00eda do voleibol espa\u00f1ol ao finalizar 3\u00ba e non conseguir vencer no Play Off de ascenso.\nAta a tempada 2009-10 competiu baixo a denominaci\u00f3n Nuchar Tramek Murillo polo patrocinio de Nuchar e de Tramek. Na tempada 2010-11 Eurochamp incorporouse como patrocinador e o club pasou a competir baixo o nome Nuchar Eurochamp Murillo.\nA temporada 2010-11 comezou coa adxudicaci\u00f3n do II Triangular Ciudad de Torrelavega, coa vitoria sobre os equipos de Superliga, Haro Rioja V\u00f3ley e Cantabria Infinita e do VII Memorial Lorena Ojeda coa vitoria sobre outros equipos da Superliga como o Haro Rioja V\u00f3ley e a Agrupaci\u00f3n Deportiva A Pinguela..\nMant\u00e9n ademais relaci\u00f3ns con distintos colexios e institutos de Murillo e da capital rioxana, Logro\u00f1o, para fomentar o voleibol e competir nas categor\u00edas inferiores."}
{"id": "167767", "revid": "23204", "url": "https://gl.wikipedia.org/wiki?curid=167767", "title": "Jo\u00e3o L\u00facio", "text": "Jo\u00e3o L\u00facio Pous\u00e3o Pereira, nado en Olh\u00e3o o 4 de xullo de 1880 e finado o 26 de outubro de 1918, foi un poeta portugu\u00e9s, sobri\u00f1o do pintor Henrique Pous\u00e3o.\nTraxectoria.\nJo\u00e3o L\u00facio comezou con s\u00f3 doce anos a publicar os seus primeiros versos no xornal \"O Olhanense\". Sendo estudante no Liceu de Faro, fundou e dirixiu un xornal literario titulado \"O Echo da Academia\". Acabados os estudos en Faro, foi estudar dereito a Co\u00edmbra en 1897, onde co\u00f1eceu a Teixeira de Pascoaes, Augusto de Castro, Alfredo Pimenta, Afonso Lopes Vieira, Fausto Guedes Teixeira e Augusto Gil, entre outros. Jo\u00e3o L\u00facio colaborou con poemas seus en diversos xornais e revistas literarias nacionais. Fundou en 1899 un quincenario titulado \"O Reyno do Algarve\". En 1901 publicou o seu primeiro libro, \"Descendo\", aclamado pola cr\u00edtica da \u00e9poca.\n\u00d3 regresar a Olh\u00e3o en 1902, Jo\u00e3o L\u00facio adquiriu fama como avogado, dadas as s\u00faas dotes como orador. Segundo os xornais da \u00e9poca, cada vez que o poeta acud\u00eda \u00f3 xulgado a sala ench\u00edase. O poeta, mon\u00e1rquico, comezou como editor literario do semanario farense \"O Sul\", xornal ligado \u00f3 Partido Regenerador Liberal de Jo\u00e3o Franco, en cuxas listas concorre e ga\u00f1a un lugar, en 1906, para a C\u00e2mara dos Deputados. Foi nomeado presidente da comisi\u00f3n administrativa da C\u00e2mara Municipal de Olh\u00e3o. Por\u00e9n, en 1905, publicara \"O Meu Algarve\".\nCoa instauraci\u00f3n da Rep\u00fablica, o poeta abandonou a pol\u00edtica e comezou a viaxar coa s\u00faa familia por Europa. Publicou en 1913 \"Na Asa do Sonho\". Probablemente inspirado polas s\u00faas viaxes, Jo\u00e3o L\u00facio fixo constru\u00edr unha casa de orixinal dese\u00f1o nos Pinheiros de Marim, nos arredores de Olh\u00e3o, a onde pensaba retirarse despois de abandonar a avogac\u00eda.\nEn 1914, invitado por Teixeira de Pascoaes, asociouse \u00e1 Renascen\u00e7a Portuguesa, publicando un \u00fanico poema na revista \"A \u00c1guia\".\nO 26 de outubro de 1918, Jo\u00e3o L\u00facio morreu de pneumon\u00eda na casa que mandara constru\u00edr, cando ti\u00f1a 38 anos de idade. Postumamente, en 1921, foi publicado o libro de poemas \"Espalhando Fantasmas\"."}
{"id": "167768", "revid": "5749", "url": "https://gl.wikipedia.org/wiki?curid=167768", "title": "Jo\u00e3o L\u00facio Pous\u00e3o Pereira", "text": ""}
{"id": "167771", "revid": "1131", "url": "https://gl.wikipedia.org/wiki?curid=167771", "title": "Joaqu\u00edn Yarza Luaces", "text": "Joaqu\u00edn Yarza Luaces, nado en Ferrol o 16 de agosto de 1936 e finado en Barcelona o 6 de marzo de 2016, foi un historiador da arte galego.\nTraxectoria.\nFillo do futbolista e mari\u00f1o Joaqu\u00edn Yarza Ormaz\u00e1bal e de Carmen Luaces Grandal, naceu en Ferrol en 1936. Tras formarse na Universidade Complutense de Madrid, converteuse en profesor da Universidade de Barcelona e despois catedr\u00e1tico da Universidade Aut\u00f3noma de Barcelona, onde desenvolveu unha longa labor como docente. Medievalista eminente, dedicouse ao estudo da miniatura medieval e renacentista. Estudoso de Gil de Silo\u00e9, foi un dos te\u00f3ricos da personalidade do escultor Alejo de Vah\u00eda.\nDirixiu o cat\u00e1logo de escultura e pintura medieval do Museu Frederic Mar\u00e8s de Barcelona (1991). Entre os seus traballos destaca o estudo feito en 1996 do \"Libro de horas da ra\u00ed\u00f1a Mar\u00eda de Navarra\", obra do pintor catal\u00e1n Ferrer Bassa, o que o levou a dubidar por comparaci\u00f3n estil\u00edstica sobre a autor\u00eda dos murais do Mosteiro de Pedralbes, documentados como dese autor e considerados como a s\u00faa obra magna. Tam\u00e9n estudou os retablos g\u00f3tics de Manresa, editando un libro destinado ao p\u00fablico culto pero non necesariamente especializado.\nFoi comisario de diversas exposici\u00f3ns, as\u00ed como membro da xunta de cualificaci\u00f3n, valoraci\u00f3n e exportaci\u00f3n de bens do Patrimonio Hist\u00f3rico Espa\u00f1ol do Ministerio de Cultura de Espa\u00f1a, e \u00e9 encargado da xunta hom\u00f3nima da Generalitat de Catalu\u00f1a."}
{"id": "167772", "revid": "5863", "url": "https://gl.wikipedia.org/wiki?curid=167772", "title": "Christopher Marlowe", "text": "Christopher Marlowe, nado en Canterbury e bautizado o 26 de febreiro de 1564 e finado en Deptford o 30 de maio de 1593, foi un dramaturgo, poeta e tradutor ingl\u00e9s do Per\u00edodo isabelino. Popularizou o verso branco incorpor\u00e1ndoo ao seu teatro. Est\u00e1 considerado como o gran predecesor de Shakespeare, e actualmente existe un debate sobre a s\u00faa autor\u00eda en varias obras do bardo.\nTraxectoria.\nEra fillo dun zapateiro. Estudou no Corpus Christi College de Cambridge, obtendo o bacharelato en Artes en 1584. Seguiu os seus estudos nesa cidade, pero en 1587 as autoridades universitarias neg\u00e1ronlle o t\u00edtulo de licenciado por mor das s\u00faas longas ausencias e polo rumor de que se convertera ao catolicismo e viaxara a Reims para preparar o seu sacerdocio. Con todo, recibiuse unha orde do \"Privy Council\" da ra\u00ed\u00f1a Isabel I de Inglaterra ao seu favor, eloxi\u00e1ndoo pola s\u00faa fidelidade e servizos: . Tras este comunicado, outorg\u00f3uselle a licenciatura a Marlowe.\nAcabados os seus estudos, Marlowe mudouse a Londres, onde viviu o resto da s\u00faa vida. Ao parecer, incorporouse \u00e1 compa\u00f1\u00eda de teatro do conde de Nottigham, que ser\u00eda a que estrease a maior\u00eda das s\u00faas obras. Seica tam\u00e9n pertenceu \u00e1 Escola da Noite, grupo de librepensadores integrado, entre outros, polos matem\u00e1ticos Thomas Harriot e Thomas Allen, Robert Hues, o fil\u00f3sofo e alquimista Walter Warner e Walter Raleigh e o conde de Northumberland.\nCo\u00f1\u00e9cese un episodio da s\u00faa vida que o levou ao c\u00e1rcere. Amigo do poeta Thomas Watson, co que compartiu casa durante alg\u00fan tempo, viuse involucrado nun caso de homicidio, probablemente un reto, a consecuencia do cal resultar\u00eda morto o fillo dun mesoneiro que ti\u00f1a inimizade con Watson. Considerouse que a morte se producira en defensa propia. Marlowe, que o presenciou e probablemente participou en primeira instancia, pasou quince d\u00edas en prisi\u00f3n, mentres que Watson, autor da morte, pasou 5 meses at\u00e9 recibir perd\u00f3n real.\nPouco m\u00e1is se sabe da s\u00faa estancia en Londres at\u00e9 d\u00edas antes da s\u00faa morte. Naquela \u00e9poca compart\u00eda casa con Thomas Kyd. Este foi detido baixo sospeita de traiz\u00f3n, e despois dun rexistro, encontr\u00e1ronlle uns escritos comprometedores en relaci\u00f3n coa relixi\u00f3n. Kyd, sometido a tortura, acusar\u00eda a Marlowe de ser o autor dos mesmos. Isto puxo baixo sospeita a Marlowe, que un d\u00eda antes da s\u00faa morte foi acusado ao Consello Privado da ra\u00ed\u00f1a polo escuro informante Richard Baines de ate\u00edsmo por cuestionar pasaxes da Biblia, de delincuente perigoso que ameazaba con alcu\u00f1ar a s\u00faa propia moeda, e de homosexual. Por todo isto, suponse que \u00eda ser detido para ser interrogado como presunto traidor.\nNa ma\u00f1anci\u00f1a do 30 de maio de 1593 Marlowe estaba en Deptford, na pousada de Eleonor Bull, xunto a Ingram Frizer, Nicholas Skeres e Robert Poley, persoas relacionadas coa espionaxe e as confabulaci\u00f3ns. Frizer ser\u00eda un home ao servizo de Thomas Walsingham, primo de Sir Francis Walsingham, secretario de estado e responsable dos servizos de espionaxe. Igualmente, Marlowe poder\u00eda estar neses momentos ao servizo de Walsingham, pois nos d\u00edas posteriores \u00e1 detenci\u00f3n de Thomas Kyd estivera aloxado na s\u00faa leira de Scadbury. Os catro pasaron o d\u00eda na pousada, sen apenas sa\u00edr. Despois de cear, seica tivo lugar un balbordo que acabou coa morte de Marlowe.\nIsto s\u00e1bese por un documento encontrado en 1925 polo profesor Leslie Hotson, segundo o cal despois da cea houbo unha discusi\u00f3n pola conta da mesma. Nun momento dado, Marlowe arrebatar\u00eda a Frizer a daga coa que lle fixera varios cortes. Frizer revolveuse, e forzando a Marlowe, este atravesar\u00edase o seu ollo dereito, provocando a morte instant\u00e1nea ao chegar a daga ao cerebro.\nMarlowe foi soterrado o 1 de xu\u00f1o de 1593 nunha tumba an\u00f3nima no propio Deptford. Frizer, logo dun proceso no que se considerou que actuara en lex\u00edtima defensa, foi indultado por orde real \u00e1s catro semanas.\nPor\u00e9n, parte da cr\u00edtica e da historiograf\u00eda non acepta esta teor\u00eda, defendendo que o incidente foi unha montaxe para facelo desaparecer e evitar as\u00ed o enfrontamento ante a xustiza. Igualmente, afirman que seguiu escribindo baixo o nome de William Shakespeare. Estas especulaci\u00f3ns son co\u00f1ecidas como a Teor\u00eda Marlowe.\nObra.\nO panorama do teatro ingl\u00e9s antes de Marlowe era bastante desolador. Base\u00e1base en traduci\u00f3ns e pezas menores, con escaso texto, moi centradas na m\u00fasica e o baile, intranscendentes e de marcado car\u00e1cter medieval. Marlowe contribu\u00edu a modernizar o panorama teatral ingl\u00e9s, iniciando a \u00e9poca florecente co\u00f1ecida como \u00e9poca isabelina, que acadar\u00eda o cumio con William Shakespeare.\nCara a 1586 estreouse \"Dido, Queen of Carthage\", posiblemente coescrita con Thomas Nashe. Marlowe acadou o \u00e9xito nos escenarios londinienses por vez primeira en 1587 coa obra \"Tamburlaine\", a historia do conquistador Tamerl\u00e1n. Ao ano seguinte estreouse a segunda parte desa obra.\nAs s\u00faas seguintes pezas foron \"The Jew of Malta\" e \"Doctor Faustus\", primeira adaptaci\u00f3n dram\u00e1tica da lenda de Fausto. \"Edward II\" fala da ca\u00edda do rei Eduardo II e a ascensi\u00f3n ao trono de Eduardo III. \"The Massacre at Paris\" conta os feitos da Matanza do d\u00eda de San Bartolomeu, iniciada en Par\u00eds o 24 de agosto de 1572.\n\"The Passionate Shepherd to His Love\" \u00e9 unha obra menor. Deixou inacabada a obra \u00e9pica \"Hero and Leander\" (publicada en 1598). Traduciu a primeira parte da \"Pharsalia\" de Lucano e as \"Elegias\" de Ovidio, se ben esta edici\u00f3n foi prohibida en 1599, sendo moitos exemplares queimados en p\u00fablico logo das medidas represivas do arcebispo John Whitgift.\nParte do \u00e9xito do autor debeuse ao actor Edward Alleyn. Era sorprendentemente alto para a \u00e9poca, e os altivos papeis de Tamberl\u00e1n, Fausto ou Barabas puideron estar escritos para ser adaptados \u00e1 s\u00faa posta en escena. As obras de Marlowe eran o principal repertorio da compa\u00f1\u00eda teatral de Alleyn, a \"Admiral's Men\", durante a \u00faltima d\u00e9cada do s\u00e9culo XVI."}
{"id": "167773", "revid": "15490", "url": "https://gl.wikipedia.org/wiki?curid=167773", "title": "Excusatio non petita, accusatio manifesta", "text": "Excusatio non petita, accusatio manifesta \u00e9 unha locuci\u00f3n latina de orixe medieval, usada como aforismo, sentenza ou frase lapidaria.\nPoder\u00eda traducirse como \u00abdesculpa non pedida, culpa manifesta\u00bb, sinalando que quen se escusa por unha falta sen que ningu\u00e9n llo pedise est\u00e1 a sinalarse como autor da falta.\nUnha expresi\u00f3n similar \u00e9 usada por Xerome de Estrid\u00f3n na s\u00faa cuarta ep\u00edstola, cando di \"dum excusare credis, accusas\" (\u00abmentres pensas que escusas, acusas\u00bb)."}
{"id": "167774", "revid": "98629", "url": "https://gl.wikipedia.org/wiki?curid=167774", "title": "Santiago Alba Rico", "text": "Santiago Alba Rico, nado en Madrid en 1960, \u00e9 un escritor, ensa\u00edsta e fil\u00f3sofo espa\u00f1ol. Actualmente reside en Tunisia.\nTraxectoria.\n\u00c9 fillo da cineasta e periodista Lolo Rico, directora do programa infantil \"La Bola de Cristal\" (no que Santiago comezou como guionista entre 1984 e 1988) e bisneto do que fora ministro e Presidente das Cortes, Santiago Alba Bonifaz.\nLicenciouse en Filosof\u00eda na Universidad Complutense de Madrid. De formaci\u00f3n marxista e de esquerdas, publicou varios libros de ensaio sobre disciplinas como filosof\u00eda, antropolox\u00eda e pol\u00edtica, amais de colaborar como redactor en revistas e medios de comunicaci\u00f3n, como \"Gara\", \"Render\u00e9n\", \"Archipi\u00e9lago: Cuadernos de cr\u00edtica de la cultura\", \"LDNM\", \"P\u00fablico\", o Comit\u00e9 de Solidaridad con la Causa \u00c1rabe ou \"Rebeli\u00f3n\". \u00c9 participante activo en varios medios de comunicaci\u00f3n alternativos.\nTraduciu ao castel\u00e1n autores en lingua \u00e1rabe, como o poeta exipcio Naguib Surur ou o escritor iraqu\u00ed Mohamed Judayr.\nParticipou no libro \"Washington contra el mundo\" (Foca, Madrid, 2003) e no gui\u00f3n do documental \"Bagdad Rap\" (Arturo Cisneros, 2005)."}
{"id": "167775", "revid": "1131", "url": "https://gl.wikipedia.org/wiki?curid=167775", "title": "Cabo da Nave", "text": "O cabo da Nave \u00e9 o segundo cabo m\u00e1is occidental de Galicia e da Espa\u00f1a peninsular logo do cabo Touri\u00f1\u00e1n. Sit\u00faase no concello coru\u00f1\u00e9s de Fisterra, en plena Costa da Morte, a uns 5\u00a0km do cabo Fisterra."}
{"id": "167776", "revid": "89787", "url": "https://gl.wikipedia.org/wiki?curid=167776", "title": "Cabo Silleiro", "text": "O cabo Silleiro, \u00e9 un cabo situado no suroeste de Galicia, na parroquia de Baredo (Baiona), que pecha a r\u00eda de Vigo polo sur, marcando o inicio das R\u00edas Baixas cara ao norte. \u00c9 o punto m\u00e1is \u00f3 norte da costa de Baredo a Camposancos.\nFaro.\nO Faro de cabo Silleiro, constru\u00eddo en 1866, ten unha altura de 9 metros sobre o chan e 85 sobre o nivel do mar, cun alcance de 30 millas.\nInstalaci\u00f3ns militares.\nNa d\u00e9cada de 1940 constru\u00eduse na zona, a bater\u00eda de artillar\u00eda costeira J4, con 200 metros de galer\u00edas subterr\u00e1neas conectando catro pezas de artiller\u00eda Vickers modelo 1923 de 152,4/50mm de 1943, fabricados pola Sociedad Espa\u00f1ola de Construcci\u00f3n Naval en Reinosa, co obxectivo de protexer o porto de Vigo e a entrada \u00e1 vila de Baiona.\nA base foi abandonada durante os anos noventa. En 1998 retirouse o per\u00edmetro de seguridade. As intalaci\u00f3ns pertenceron ao Ministerio de Defensa de Espa\u00f1a ata o ano 2021, cando, tras trinta anos de negociaci\u00f3ns, as mercou o Concello de Baiona por 370.000 \u20ac.\nCosta.\nNa s\u00faa costa hai moitos relevos:\nNaufraxios.\nNas augas de cabo Silleiro afundiron dous barcos: o \"ABC\" e o \"Collingham\" (chamado polos baioneses \"O Cunich\u00e1n\")."}
{"id": "167777", "revid": "89787", "url": "https://gl.wikipedia.org/wiki?curid=167777", "title": "Club Voleibol Barcelona Bar\u00e7a", "text": "O Club Voleibol Barcelona Bar\u00e7a \u00e9 un club de voleibol feminino da cidade de Barcelona, Catalu\u00f1a. Tr\u00e1tase dunha secci\u00f3n de voleibol feminino asociada ao Futbol Club Barcelona. Actualmente compite na Superliga 2. Foi fundada en 1994.\nConta, ademais do seu s\u00e9nior, cunha escola de voleibol, equipos alev\u00edns, infant\u00eds, cadetes, xuven\u00eds e j\u00fanior.\nHistoria.\nO Club Voleibol Barcelona foi fundado en 1994 a partir da que fora secci\u00f3n de voleibol feminino do RCD Espanyol e que desaparecera. Ao ano seguinte, en 1995, asinou un acordo de patrocinio coa empresa Winterthur, que se converteu no patrocinador do club. Este mesmo ano logrou o campionato de Espa\u00f1a xuvenil. Na tempada 1998-99, o equipo consegue o ascenso \u00e1 Divisi\u00f3n de Honra. No 2004 asinou un acordo de colaboraci\u00f3n co FC Barcelona, convert\u00e9ndose en secci\u00f3n asociada ao club e trocando o seu nome polo de Club Voleibol Barcelona Bar\u00e7a."}
{"id": "167778", "revid": "1778089", "url": "https://gl.wikipedia.org/wiki?curid=167778", "title": "CVB Bar\u00e7a", "text": ""}
{"id": "167779", "revid": "23204", "url": "https://gl.wikipedia.org/wiki?curid=167779", "title": "Clima da Pen\u00ednsula Ib\u00e9rica", "text": "O clima da Pen\u00ednsula Ib\u00e9rica \u00e9 moi variado debido \u00e1 s\u00faa posici\u00f3n latitudinal e polas caracter\u00edsticas propias do territorio. A pen\u00ednsula Ib\u00e9rica est\u00e1 situada nun lugar destacado dentro da circulaci\u00f3n xeral atmosf\u00e9rica que non permanece est\u00e1tica sen\u00f3n que existen diferentes movementos de norte a sur, segundo a estaci\u00f3n clim\u00e1tica. Na pen\u00ednsula ten influencias diferentes masas de aire que van ter unhas caracter\u00edsticas propias habendo fr\u00edas ou c\u00e1lidas e h\u00famidas e secas. A pen\u00ednsula at\u00f3pase nunha zona t\u00e9peda, non tendo caracter\u00edsticas clim\u00e1ticas homog\u00e9neas ao ser zonas de mestura entre zonas de aire c\u00e1lido e zonas de aire fr\u00edo (subtropicais e polares).\nA variada orograf\u00eda as\u00ed como a s\u00faa situaci\u00f3n xeogr\u00e1fica, en latitudes medias da zona t\u00e9peda do hemisferio Norte, fai que o pa\u00eds te\u00f1a unha notable diversidade clim\u00e1tica. As\u00ed pasamos de lugares con suaves temperaturas, ao redor dos 15\u00a0\u00b0C, a outros que superan os 40\u00a0\u00b0C, sobre todo no ver\u00e1n, e de sitios onde as precipitaci\u00f3ns non superan os 150\u00a0mm, a outros que rexistran m\u00e1is de 2500\u00a0mm anuais.\nOs distintos climas.\nTradicionalmente, clasific\u00e1ronse catro grandes climas peninsulares: oce\u00e1nico, mediterr\u00e1neo (con algunhas variaci\u00f3ns), subtropical e de monta\u00f1a. Cada un infl\u00fae nunha \u00e1rea xeogr\u00e1fica claramente delimitada.\nClima oce\u00e1nico.\nO clima oce\u00e1nico, tam\u00e9n chamado atl\u00e1ntico, este clima est\u00e9ndese por todo o norte e noroeste da Pen\u00ednsula, desde os Pireneos ata Galicia. Caracter\u00edzase pola abundancia de choivas, que adoitan superar os 1000\u00a0mm, repartidas de xeito regular ao longo do ano. Por esa raz\u00f3n, a paisaxe \u00e9 moi verde. As temperaturas adoitan ser suaves debido \u00e1 proximidade do mar: no inverno oscilan entre oscilan os 12\u00a0\u00b0C e os 15\u00a0\u00b0C e no ver\u00e1n roldan os 20-25\u00a0\u00b0C.\nClima mediterr\u00e1neo.\nO clima mediterr\u00e1neo \u00e9 o que predomina en Espa\u00f1a, xa que estende ao longo de todo o litoral mediterr\u00e1neo, o interior da Pen\u00ednsula e o arquip\u00e9lago balear. Con todo, existen considerables diferenzas entre unhas zonas e outras, o que d\u00e1 lugar a tres subdivisi\u00f3ns:\nClima subtropical.\nO clima subtropical s\u00f3 aparece no arquip\u00e9lago canario debido \u00e1 s\u00faa proximidade co tr\u00f3pico de C\u00e1ncer e a costa \u00e1rida de \u00c1frica. Caracter\u00edzase pola presenza dos ventos alisios e as correntes de auga fr\u00eda. As temperaturas son c\u00e1lidas durante todo o ano, entre os 22\u00a0\u00b0C e os 28\u00a0\u00b0C de media, mentres que as precipitaci\u00f3ns son escasas, menos de 250\u00a0mm, e conc\u00e9ntranse no inverno. Por esa raz\u00f3n, non hai r\u00edos nas Canarias e cando chove f\u00f3rmanse torrentes.\nClima de alta monta\u00f1a.\nO clima de alta monta\u00f1a aparece nos grandes sistemas monta\u00f1osos como os Pireneos, o Sistema Central, o Sistema Ib\u00e9rico, a cordilleira Penib\u00e9tica e o Cordal Cant\u00e1brico. Os invernos son moi fr\u00edos, e os ver\u00e1ns frescos. As precipitaci\u00f3ns son moi abundantes a medida que aumenta a altitude e, en xeral, en forma de neve. As vertentes das monta\u00f1as que miran ao norte son m\u00e1is fr\u00edas."}
{"id": "167780", "revid": "1888", "url": "https://gl.wikipedia.org/wiki?curid=167780", "title": "Jos\u00e9 Camilo Fari\u00f1as Viso", "text": ""}
{"id": "167781", "revid": "22570", "url": "https://gl.wikipedia.org/wiki?curid=167781", "title": "Club Atl\u00e9tico Voleibol Murcia 2005", "text": "O Club Atl\u00e9tico Voleibol Murcia 2005 \u00e9 un equipo de voleibol da cidade de Murcia (Espa\u00f1a) que compite baixo o patrocinio e a denominaci\u00f3n de Grupo 2002 Murcia.\nHistoria.\nO club naceu no ver\u00e1n do 2005 adquirindo a praza na liga FEV do Gioseppo de Elx mais conseguiu praza dir\u00e9ctamente na Superliga pola renuncia do ascendido Compa\u00f1\u00eda de Mar\u00eda de Sevilla.\nNo 2006 participou por primeira vez nunha competici\u00f3n continental, a Top Teams Cup, realizando sonoras fichaxes millonarias no mercado internacional. En setembro dese ano logrou en Miranda de Ebro o seu primeiro t\u00edtulo oficial, a Supercopa de Espa\u00f1a, e en febreiro conseguiu impo\u00f1erse ao club m\u00e1is laureado do estado espa\u00f1ol, o Spar Tenerife Marichal antes de acadar en San Sebasti\u00e1n de los Reyes a s\u00faa primeira Copa da Ra\u00ed\u00f1a. O 11 de marzo de 2007 conseguiu tam\u00e9n a Top Teams Cup, o seu primeiro t\u00edtulo europeo tras vencer ao CSKA Moscova.\nO seu presidente e mecenas \u00e9 o empresario de Barinas Evedasto Lifante, que coa s\u00faa firma de moda EVE \u00e9 tam\u00e9n o patrocinador principal da Superliga na tempada 2006-07.\nNo 2006 foi organizador da Copa da Ra\u00ed\u00f1a."}
{"id": "167783", "revid": "89787", "url": "https://gl.wikipedia.org/wiki?curid=167783", "title": "Jaime Cortes\u00e3o", "text": "Jaime Zuzarte Cortes\u00e3o, nado en An\u00e7\u00e3, Cantanhede o 29 de abril de 1884 e finado en Lisboa o 14 de agosto de 1960), foi un m\u00e9dico, pol\u00edtico, escritor e historiador portugu\u00e9s. Fillo do fil\u00f3logo Ant\u00f3nio Augusto Cortes\u00e3o, irm\u00e1n do historiador Armando Cortes\u00e3o e pai da ecoloxista Maria Judith Zuzarte Cortes\u00e3o.\nTraxectoria.\nJaime Cortes\u00e3o Estudou no Porto, en Co\u00edmbra e en Lisboa, licenci\u00e1ndose en Medicina en 1909. Foi profesor no Porto de 1911 a 1915, cando foi elixido deputado por aquela cidade. En plena primeira guerra mundial defendeu a participaci\u00f3n do pa\u00eds no conflito, intervindo como voluntario do Corpo Expedicion\u00e1rio Portugu\u00eas, no posto de capit\u00e1n m\u00e9dico, experiencia que relatou nas s\u00faas memorias.\nFundou, con Leonardo Coimbra e outros intelectuais, en 1907 a revista \"Nova Silva\". En 1910, con Teixeira de Pascoaes, colaborou na fundaci\u00f3n da revista \"A \u00c1guia\" e en 1912 iniciou \"Renascen\u00e7a Portuguesa\", que publicaba o bolet\u00edn \"A Vida Portuguesa\". En 1919 foi nomeado director da Biblioteca Nacional de Portugal. En 1921 abandonou a \"Renascen\u00e7a Portuguesa\" e foi un dos fundadores da revista \"Seara Nova\".\nParticipou nunha tentativa de derrube da ditadura militar portuguesa, presidindo a Junta Revolucion\u00e1ria establecida no Porto. Por ese motivo foi destitu\u00eddo do seu cargo na Biblioteca Nacional de Lisboa en 1927. Exiliouse en Francia, de onde sa\u00edu en 1940, cando foi invadida polas forzas da Alema\u00f1a nazi no contexto da segunda guerra mundial. Dirixiuse \u00f3 Brasil a trav\u00e9s de Portugal, onde foi detido por un curto per\u00edodo de tempo.\nXa no Brasil, estableceuse no R\u00edo de Xaneiro, dedic\u00e1ndose \u00f3 ensino universitario. Especializouse na historia dos Descubrimentos portugueses (da que resultou a publicaci\u00f3n dunha obra hom\u00f3nima) e na formaci\u00f3n territorial do Brasil. En 1952 organizou a \"Exposi\u00e7\u00e3o Hist\u00f3rica de S\u00e3o Paulo\", para conmemorar o 4.\u00ba centenario da fundaci\u00f3n da cidade.\nRegresou a Portugal e 1957. Tras involucrarse na campa\u00f1a de Humberto Delgado, foi detido por catro d\u00edas, xunto con Ant\u00f3nio S\u00e9rgio, Vieira de Almeida e M\u00e1rio de Azevedo Gomes en 1958, ano no que foi elixido de novo presidente da Sociedade Portuguesa de Escritores."}
{"id": "167784", "revid": "6939", "url": "https://gl.wikipedia.org/wiki?curid=167784", "title": "Clima de Espa\u00f1a", "text": ""}
{"id": "167786", "revid": "85894", "url": "https://gl.wikipedia.org/wiki?curid=167786", "title": "Lu\u00eds G\u00f3mez Pacios", "text": "Lu\u00eds G\u00f3mez Pacios, nado en Lugo en 1925 e finado en 1983, foi un pintor galego.\nTraxectoria.\nFormouse en debuxo t\u00e9cnico, comezando a traballar como debuxante para o Servizo Topogr\u00e1fico de Espa\u00f1a. En 1956 entrou a traballar no Museo Provincial de Lugo realizando a catalogaci\u00f3n de pezas en fichas, mediante a realizaci\u00f3n de debuxos esquem\u00e1ticos. Comezou a traballar tam\u00e9n como profesor de debuxo no Colexio Fingoi de Lugo e na Escola de Artes Aplicadas e Oficios Art\u00edsticos da mesma cidade.\nComo pintor entrou a formar parte en 1962 do grupo Seis Urogallos, creado xunto a Jes\u00fas Blas Lour\u00e9s, Manuel Cancio Varela, Tino Prados L\u00f3pez, Xos\u00e9 L\u00f3pez Gunt\u00edn e Antonio Estrada, coa intenci\u00f3n de achegar a arte ao pobo. Relizaban os seus traballos nun local da praza de Santo Domingo cedido polo gobernador civil da provincia, Luis Azc\u00e1rraga y Bustamante, e expu\u00f1an no Port\u00f3n do Recanto, e tralo peche deste local, no restaurante Ferreir\u00f3s.\nA s\u00faa obra consolidouse, e a partir de 1969 apr\u00e9zase un cambio conceptual, aparecendo temas relacionados coa psicolox\u00eda e coas lendas e tradici\u00f3ns galegas.\nRecibe varios premios ao longo da s\u00faa carreira."}
{"id": "167787", "revid": "1131", "url": "https://gl.wikipedia.org/wiki?curid=167787", "title": "Luis G\u00f3mez Pacios", "text": ""}
{"id": "167788", "revid": "89787", "url": "https://gl.wikipedia.org/wiki?curid=167788", "title": "Prosa", "text": "A prosa na escritura \u00e9 o uso da linguaxe que se op\u00f3n ao verso. As palabras agr\u00fapanse sen seguir as leis da m\u00e9trica, sen\u00f3n que imitan o flu\u00edr do discurso oral. \u00c9 a maneira m\u00e1is natural de escribir, por iso ademais da literatura, aparece nos medios de comunicaci\u00f3n, avisos, leis e outros documentos. Tr\u00e1tase car\u00e1cter m\u00e1is pr\u00f3ximo \u00e1 fala, sendo o derradeiro estilo literario en aparecer, posto que os primeiros escritos literarios empregaban o verso xustamente para marcar o car\u00e1cter art\u00edstico e facilitar a memorizaci\u00f3n.\nTradicionalmente, a narrativa as\u00f3ciase \u00e1 prosa, pero pode haber poemas narrativos e textos en prosa de car\u00e1cter non narrativo, como o ensaio, a descrici\u00f3n etc. por tanto \u00e9 incorrecto considerar a prosa como un gran x\u00e9nero literario.\nLiturxia.\nNa historia da m\u00fasica lit\u00farxica, no s\u00e9culo VI o termo \"prose\" designa un c\u00e1ntico con versos alternados, e despois dunha codificaci\u00f3n, no s\u00e9culo XIV designa un himno latino cantado nas misas solemnes (como por exemplo o \"D\u00edas irae\").\nX\u00e9neros literarios en prosa.\nX\u00e9neros narrativos.\nRef\u00edrese a aqueles x\u00e9neros discursivos cunha extensi\u00f3n limitada. P\u00f3dese distinguir d\u00faas series de narrativas. A narrativa da modernidade e a narrativa da posmodernidade. O que narra a historia denom\u00ednase Narrador, este x\u00e9nero cumpre a funci\u00f3n referencial da linguaxe. Este x\u00e9nero caracter\u00edzase para ser unha narraci\u00f3n de forma secuencial composto por personaxes dentro desta. Ten coherencia no que se est\u00e1 contando, ten en conta os tempos, nos que os personaxes act\u00faan. Comunica as m\u00e1is \u00edntimas vivencias do home, que \u00e9 subxectivo, os estados an\u00edmicos e os estados amorosos. O presente, pasado e futuro conf\u00fandense.\nNovela.\nO tratamento da novela como x\u00e9nero literario, s\u00f3 veu despois de 1934, cando Mikhail Mijailovish Bajt\u00edn, diferenciou a novela da prosa novelesca e a poes\u00eda l\u00edrica. Os antecedentes desta discusi\u00f3n dos anteriores cr\u00edticos, \u00e9 que eles non atoparan na novela mesma maneira-estil\u00edstica da poes\u00eda, e por tanto negar calquera significaci\u00f3n art\u00edstica, para s\u00f3 tratala como un documento. A partir dos anos vinte, exp\u00faxose estudar a prosa novelesca, e definila pola s\u00faa especificidade. De acordo con Bajtin, foi un erro dos cr\u00edticos dos anos vinte, o de calcar as an\u00e1lises dos x\u00e9neros po\u00e9ticos para ser un estudo monoestil\u00edstico. Rexeitando as\u00ed \u00e1 estil\u00edstica o status de estudo da novela, por tanto, adoita reducirse \u00e1s destrezas individuais e do artista, ficando \u00e1 parte as evidencias da fala das cidades, dos rexistros sociais, das xeraci\u00f3ns e as \u00e9pocas.\nConto.\nO conto \u00e9 unha narraci\u00f3n breve de feitos imaxinarios, protagonizada por un grupo reducido de personaxes e cun argumento sinxelo. Hai dous grandes tipos de contos: o conto popular e o conto literario.\nBiograf\u00eda.\nA biograf\u00eda (do grego \u03b2\u03af\u03bf\u03c2 \"b\u00edos\", que significa 'vida', e \u03b3\u03c1\u03b1\u03c6\u03b5\u1fd6\u03bd \"graphein\", que significa 'escribir') \u00e9 a historia da vida dunha persoa narrada en poucas palabras dende o seu nacemento at\u00e9 a s\u00faa morte, consignando os seus feitos conseguidos e os seus fracasos, as\u00ed como todo o que de significativo poida interesar da mesma.\nPor iso adoita adoptar a forma dun relato expositivo, frecuentemente narrativo e en terceira persoa, da vida dun personaxe real dende que nace ata que morre ou at\u00e9 a actualidade. Na s\u00faa forma m\u00e1is completa, sobre todo se se trata dun personaxe do pasado, explica tam\u00e9n os seus actos de acordo co contexto social, cultural e pol\u00edtico da \u00e9poca tentando reconstru\u00edr documentalmente o seu pensamento e figura. A biograf\u00eda en forma escrita constit\u00fae un subx\u00e9nero literario da Historia que se divide \u00e1 s\u00faa vez en varios subx\u00e9neros. As principais caracter\u00edsticas son:\nCr\u00f3nica.\nUnha cr\u00f3nica \u00e9 unha obra literaria que narra feitos hist\u00f3ricos en orde cronol\u00f3xica en espazos de tempo e no transcurso dos cales son \u00e1 s\u00faa vez situaci\u00f3ns do momento. A palabra cr\u00f3nica v\u00e9n do lat\u00edn \"Chronica\", que \u00e1 s\u00faa vez se deriva do grego \u03c7\u03c1\u03bf\u03bd\u03b9\u03ba\u1f70 \u03b2\u03b9\u03b2\u03bb\u03af\u03b1 \"khronik\u00e0 bibl\u00eda\", \u00e9 dicir, \"libros que seguen a orde do tempo\". Nunha cr\u00f3nica os feitos n\u00e1rranse segundo a orde temporal na que ocorreron, a mi\u00fado por testemu\u00f1as presenciais ou contempor\u00e1neas, xa sexa en primeira ou en terceira persoa.\nEnt\u00e9ndese por cr\u00f3nica a historia detallada dun pa\u00eds, dunha localidade, dunha \u00e9poca ou dun home, ou dun acontecemento en xeral, escrita por unha testemu\u00f1a ocular ou por un contempor\u00e1neo que rexistrou sen comentarios todos os detalles que viu, e engade todos os que lle foron transmitidos. Estes son por exemplo, as cr\u00f3nicas latinas de Flodoart, c\u00f3engo de Reims, e de Guillem d'Naugis e as cr\u00f3nicas francesas de Froissart e de Monstrelet. De todos os pa\u00edses europeos quizais os m\u00e1is ricos en cr\u00f3nicas sexan Francia, Italia e Inglaterra.\nNa cr\u00f3nica empr\u00e9gase unha linguaxe sinxela, directa, moi persoal e admite unha linguaxe literaria con uso reiterativo de adxectivos para facer \u00e9nfase nas descrici\u00f3ns. Emprega verbos de acci\u00f3n e presenta referencias de espazo e tempo. A cr\u00f3nica que aporta certo distanciamento temporal denom\u00ednase escrito hist\u00f3rico. Por medio das cr\u00f3nicas p\u00f3dense redactar escritos, tomando as opini\u00f3ns de varias persoas para saber se isto \u00e9 certo ou non, como no libro \"Cr\u00f3nica dunha morte anunciada\" escrito por Gabriel Garc\u00eda M\u00e1rquez.\nAs cr\u00f3nicas son tam\u00e9n un x\u00e9nero xornal\u00edstico. Clasif\u00edcanse como \"amarelas\" ou \"brancas\" segundo o seu contido. As \"amarelas\" te\u00f1en material m\u00e1is subxectivo e xeralmente a voz autorizada \u00e9 unha persoa ou cidad\u00e1n com\u00fan; as \"brancas\" empregan material m\u00e1is obxectivo e a voz autorizada \u00e9, xeralmente, a autoridade, un profesional etc.\nEnsaio.\nO ensaio \u00e9 un x\u00e9nero relativamente novo. As s\u00faas orixes p\u00f3dense rastrexar dende \u00e9pocas m\u00e1is ou menos remotas. S\u00f3 na idade contempor\u00e1nea chegou a lograr unha posici\u00f3n central. \u00c9 probable que no seu desenvolvemento e hexemon\u00eda, tivesen unha grande influencia o pensamento liberal e o xornalismo.\nX\u00e9nero xornal\u00edstico.\nO x\u00e9nero xornal\u00edstico def\u00ednese en funci\u00f3n do papel que xoga o narrador ou emisor da mensaxe en relaci\u00f3n \u00e1 realidade observada. A noticia pertence ao x\u00e9nero xornal\u00edstico de informaci\u00f3n por excelencia, e o artigo de opini\u00f3n o m\u00e1is aberto \u00e1 subxectividade. Para alg\u00fans autores, son estratexias comunicativas que se organizan e fanse reco\u00f1ecibles tanto polo emisor como polo destinatario. Os textos que pertencen ao x\u00e9nero xornal\u00edstico informan a unha gran cantidade de lectores sobre sucesos de actualidade. Predominan, neles, a funci\u00f3n referencial ou informativa a linguaxe e o estilo formal. Neste tipo de texto privil\u00e9xiase o feito. O xornalismo \u00e9 un m\u00e9todo de interpretaci\u00f3n da realidade; para facer esta interpretaci\u00f3n e transmitir ao p\u00fablico neces\u00edtanse unha serie de filtros, unhas f\u00f3rmulas de redacci\u00f3n, que \u00e9 o que denominamos x\u00e9neros xornal\u00edsticos.\nAlg\u00fans te\u00f3ricos da comunicaci\u00f3n definen os x\u00e9neros xornal\u00edsticos como formas de comunicaci\u00f3n culturalmente establecidas e reco\u00f1ecidas nunha sociedade, un sistema de regras \u00e1s cales se fai referencia para realizar os procesos comunicativos. Outros autores ven aos x\u00e9neros xornal\u00edsticos como categor\u00edas b\u00e1sicas que constr\u00faen a realidade. Os x\u00e9neros xornal\u00edsticos difer\u00e9ncianse entre si para recoller a complexidade do que pasa e expor os lectores.\nHai gran variedade de clasificaci\u00f3ns de x\u00e9neros xornal\u00edsticos. Estas var\u00edan segundo os diferentes autores e correntes.\nSegundo a tipolox\u00eda anglosaxoa, baseada na frase \"os feitos son sacros, as ideas ceibes\", co\u00f1\u00e9cense dous tipos de x\u00e9neros:\nos que dan a co\u00f1ecer feitos: a noticia, a reportaxe e a cr\u00f3nica e os que dan a co\u00f1ecer ideas: principalmente a editorial e o artigo de opini\u00f3n.\nSegundo as tipolox\u00edas latinas dist\u00ednguense catro grandes x\u00e9neros: informaci\u00f3n, reportaxe, cr\u00f3nica e artigo ou comentario.\nOutras clasificaci\u00f3ns distinguen entre:\nOutro criterio para clasificar os x\u00e9neros \u00e9 o grao de subxectividade, segundo a maior ou menor \"presenza\" do xornalista no texto:"}
{"id": "167789", "revid": "98629", "url": "https://gl.wikipedia.org/wiki?curid=167789", "title": "\u00c1lvaro Vieira Pinto", "text": "\u00c1lvaro Vieira Pinto, nado en Campos dos Goytacazes, Estado do R\u00edo de Xaneiro, o 11 de novembro de 1909 e finado no R\u00edo de Xaneiro no d\u00eda 11 de xu\u00f1o de 1987.\nTraxectoria.\n\u00c1lvaro Vieira Pinto estudou medicina en 1932 pola Facultade Nacional de Medicina do R\u00edo de Xaneiro. En 1934 ingresou na A\u00e7\u00e3o Integralista Brasileira (AIB), organizaci\u00f3n de inspiraci\u00f3n fascista liderada por Pl\u00ednio Salgado. No campo profesional dedicouse \u00e1 investigaci\u00f3n de laboratorio. Paralelamente, completou as carreiras de F\u00edsica e Matem\u00e1ticas na Universidade do Distrito Federal (UDF). Alceu Amoroso Lima, ent\u00f3n reitor da UDF, deulle a praza de L\u00f3xica matem\u00e1tica, disciplina por primeira vez impartida no pa\u00eds.\nM\u00e1is tarde pasou a impartir L\u00f3xica na Facultade Nacional de Filosof\u00eda (FNFi) da Universidade Federal do R\u00edo de Xaneiro. En 1941 comezou a colaborar na revista \"Cultura Pol\u00edtica\", publicaci\u00f3n que reuniu \u00f3s m\u00e1is expresivos intelectuais do Estado Novo, asinando a columna \"Estudos e pesquisas cient\u00edficas\".\nTras pasar un ano estudando na Sorbona, en Par\u00eds, retornou \u00f3 Brasil en 1950, asumindo a c\u00e1tedra de Historia da filosof\u00eda da FNFi, disciplina que impart\u00eda dende hab\u00eda anos en calidade de profesor asistente. A mediados de 1951 afastouse da investigaci\u00f3n m\u00e9dica para se dedicar exclusivamente \u00f3 ensino e \u00f3 estudo da Filosof\u00eda. En 1955, a proposta de Roland Corbisier, accedeu \u00e1 xefatura do Departamento de Filosof\u00eda do novo Instituto Superior de Estudos Brasileiros (ISEB). Dende este cargo publicou a colecci\u00f3n \"Textos de Filosofia Contempor\u00e2nea do ISEB\" e o ensaio \"Consci\u00eancia e realidade nacional\", considerada s\u00faa obra filos\u00f3fica m\u00e1is s\u00f3lida. En 1962 asumiu a direcci\u00f3n executiva do ISEB.\nCo golpe militar que derrubou a Goulart o 31 de marzo de 1964 e a represi\u00f3n desencadeada a continuaci\u00f3n, a sede do ISEB foi invadida e o 13 de abril os militares decretaron a disoluci\u00f3n do instituto. \u00c1lvaro Vieira Pinto refuxiouse no interior de Minas Gerais e despois partiu para o exilio, primeiro en Iugoslavia e despois en Chile, onde traballou como investigador e profesor no Centro Latinoamericano de Demograf\u00eda, \u00f3rgano ligado \u00e1 Organizaci\u00f3n das Naci\u00f3ns Unidas. En decembro de 1968, pouco antes do endurecemento do r\u00e9xime militar, volveu \u00f3 Brasil. Na d\u00e9cada de 1970, traduciu obras de autores consagrados como Arnold Toynbee, Georg Luk\u00e1cs, Noam Chomsky e Claude L\u00e9vi-Strauss, asinando con diferentes pseud\u00f3nimos. En 1982 foi publicado o seu libro \"Sete li\u00e7\u00f5es sobre educa\u00e7\u00e3o de adultos\", orixinalmente notas sobre clases impartidas en Chile en 1966."}
{"id": "167790", "revid": "5749", "url": "https://gl.wikipedia.org/wiki?curid=167790", "title": "\u00c1lvaro Pinto", "text": ""}
{"id": "167792", "revid": "88215", "url": "https://gl.wikipedia.org/wiki?curid=167792", "title": "Xos\u00e9 Fortes", "text": "Xos\u00e9 Fortes Bouz\u00e1n, nado en Caroi (Cerdedo-Cotobade) o 28 de decembro de 1934, \u00e9 un exmilitar e historiador galego. Durante o franquismo, foi un dos fundadores da Uni\u00f3n Militar Democr\u00e1tica, organizaci\u00f3n contraria \u00e1 ditadura de Franco e que buscaba democratizar as Forzas Armadas, motivo polo que foi sometido a un consello de guerra e condenado a catro anos de prisi\u00f3n.\n\u00c9 pai do xornalista Xabier Fortes e dos escritores Alberto Fortes, Susana Fortes e Ana Bel\u00e9n Fortes.\nTraxectoria.\nOrfo de pai, finado na guerra civil, con 18 anos foi \u00e1 Academia Militar de Zaragoza cunha bolsa tras estudar bacharelato en Pontevedra. Como militar, sendo capit\u00e1n de infanter\u00eda, en 1974 foi un dos fundadores da Uni\u00f3n Militar Democr\u00e1tica, o que o levou a un consello de guerra, prisi\u00f3n e a expulsi\u00f3n do ex\u00e9rcito en 1976. Foi condenado a catro anos de cadea acusado de \"conspiraci\u00f3n para a rebeli\u00f3n\", do que cumpriu un, antes de ser amnistiado. \nEn 1976 dirixiu a primeira revista infantil e xuvenil en lingua galega, \"Vagalume\". Publicou numerosos artigos en xornais como \"El Pa\u00eds, La Voz de Galicia, Diario 16, Faro de Vigo, Diario de Pontevedra\"; e revistas como \"Historia 16, Revista de Arqueolog\u00eda, Revista de Puertos\" etc. Na d\u00e9cada de 1980 dirixiu o programa de radio \"Historia viva\", e en 1991 participou na serie de televisi\u00f3n \"Os viaxeiros da luz\".\nNas elecci\u00f3ns municipais de 1979 presentouse como independente na lista de Unidade Galega polo concello de Pontevedra, sendo elixido concelleiro e asumindo o cargo de tenente de alcalde de urbanismo da primeira corporaci\u00f3n democr\u00e1tica. Anos despois fundou Irmandade Galega.\nEn decembro de 1987, en virtude da Lei de rehabilitaci\u00f3n dos militares, reingresou no ex\u00e9rcito coa graduaci\u00f3n de coronel. Ao non conced\u00e9rselle destino nin permit\u00edrselle asistir ao Curso de Mandos Superiores (vulgarmente co\u00f1ecido como o curso de xeneral) pediu o pase \u00e1 reserva. Licenciouse en Filosof\u00eda e Letras na especialidade de Historia, aprobou oposici\u00f3ns e exerceu a docencia no IES A Xunqueira II de Pontevedra.\nM\u00e1is tarde foi subdirector en Galicia da Universidade Men\u00e9ndez Pelayo, as\u00ed como profesor de historia nos \u201cCursos de Maiores\u201d da Universidade de Vigo. Durante estes anos realizou un amplo labor de investigaci\u00f3n en diversos arquivos da que sair\u00edan alg\u00fans libros de tem\u00e1tica militar e varios libros de historia local. Entre 1998 e 2005 foi coordinador dos cursos de ver\u00e1n da UIMP en Pontevedra.\nO 1 de abril de 2009, setenta anos despois do final da guerra civil, o Congreso dos Deputados aprobou, sen\u00a0ning\u00fan voto en contra, unha Declaraci\u00f3n Institucional\u00a0na que se acordaba \"render homenaxe aos militares que colaboraron decididamente no proceso de evoluci\u00f3n cara a un r\u00e9xime democr\u00e1tico en Espa\u00f1a, con especial reco\u00f1ecemento a aqueles que en defensa deses ideais arriscaron a s\u00faa carreira e promoci\u00f3n profesional e mesmo a s\u00faa liberdade persoal como membros da Uni\u00f3n Militar Democr\u00e1tica\u2026\" En virtude desta declaraci\u00f3n a Ministra do Ex\u00e9rcito concedeulle a medalla ao M\u00e9rito Militar \u201c\"polo seu patriotismo e alta conciencia democr\u00e1tica\"\u201d.\nEn 2007 participou como actor no filme \"Os xirasoles cegos\" de Jos\u00e9 Luis Cuerda, interpretando un xeneral franquista."}
{"id": "167793", "revid": "25871", "url": "https://gl.wikipedia.org/wiki?curid=167793", "title": "Pop Is Dead", "text": "\"Pop Is Dead\" \u00e9 o terceiro sinxelo editado pola banda inglesa de rock alternativo Radiohead. Tr\u00e1tase do seu primeiro sinxelo que non apareceu en ning\u00fan \u00e1lbum, e o \u00faltimo ata o lanzamento en 2009 de \"Harry Patch (In Memory Of)\".\nEditado s\u00f3 un meses despois do seu sinxelo de estrea \"Creep\" e o seu primeiro \u00e1lbum \"Pablo Honey\", o tema foi un \u00e9xito antes de que \"Creep\" comezara o seu lento ascenso nas listas de todo o mundo. \"Pop Is Dead\" acadou o n\u00famero 42 nas listas brit\u00e1nicas en maio de 1993.\nA canci\u00f3n estivo acompa\u00f1ada por un v\u00eddeo que a banda rodou no t\u00famulo alongado neol\u00edtico de Wayland's Smithy en Oxfordshire."}
{"id": "167794", "revid": "56817", "url": "https://gl.wikipedia.org/wiki?curid=167794", "title": "Justboy", "text": "\"Justboy\" \u00e9 unha canci\u00f3n da banda escocesa de rock alternativo Biffy Clyro, editado como sinxelo do seu \u00e1lbum \"Blackened Sky\" o 1 de outubro do 2001.\nListaxe de canci\u00f3ns.\nLetra por Simon Neil. M\u00fasica por Biffy Clyro."}
{"id": "167795", "revid": "98629", "url": "https://gl.wikipedia.org/wiki?curid=167795", "title": "Campo de Zafarraya", "text": "O Campo de Zafarraya constit\u00fae o \"polje\" m\u00e1is amplo de toda Espa\u00f1a.. Est\u00e1 situado na provincia de Granada.\nSituaci\u00f3n xeogr\u00e1fica.\nSituado a unha altura de 920 metros sobre o nivel do mar e cunha extensi\u00f3n de 10\u00a0km de largo por 3.5 de ancho. Sit\u00faase nas cordilleiras subb\u00e9ticas internas, limitando ao norte coa serra Gord, que o illa das depresi\u00f3ns de Loja\u00a0e Alhama de Granada ao leste, e Serra de Tejeda ao sueste. Os pasos monta\u00f1osos m\u00e1is destacados son os de Castillejo e o do Boquete, que permiten a comunicaci\u00f3n entre a costa e o interior.\nAs formas k\u00e1rsticas constit\u00faen a maior parte dos afloramentos da serra de Loja e de Zafarraya. Un exemplo protot\u00edpico da paisaxe k\u00e1rstica comf\u00f3rmano as sismas.\nO Campo de Zafarraya constit\u00fae un amplo val, onde a poboaci\u00f3n humana constatouse desde o Paleol\u00edtico ata os nosos d\u00edas. Desde o s\u00e9culo XIX, o Campo de Zafarraya est\u00e1 repartido en tres poboaci\u00f3ns: Zafarraya, Ventas de Zafarraya e El Almendral.\nO fen\u00f3meno natural m\u00e1is destacable do \"polje\", \u00e9 o dos \"sumidoiros\". Por non ter sa\u00edda por filtraci\u00f3n, as augas procedentes da chuvia at\u00f3panse pr\u00f3ximas \u00e1 superficie, e s\u00f3 discorren por unhas simas ou sumidoiros, entre as serras de Loja e Marchamonas, que as comunican co arroio denominado \"de la Madre\".\nPrimeiros poboadores.\nO poboamento humano en Zafarraya constatase desde o Paleol\u00edtico Medio (100.000 a.C-30.000 a.C) e a esta \u00e9poca corresponden os restos de maior antig\u00fcidade localizados na rexi\u00f3n, na \"cueva del Boquete de Zafarraya\", na vertente sur da serra de Alhama. Nesta etapa p\u00f3dese falar de culturas particulares ao atoparse variedades de utensilios asociados a lugares concretos. Co\u00f1\u00e9cese o uso do lume, fog\u00f3ns, soterramentos e const\u00e1tanse preferencias alimenticias.\nA \"Cova do Boquete de Zafarraya\" \u00e9 o espazo arqueol\u00f3xico representante do per\u00edodo Paleol\u00edtico e est\u00e1 situada no termo municipal de Alcauc\u00edn, poboaci\u00f3n pr\u00f3xima a Zafarraya, situada na vertente sur da serra Tejeda. A cavidade \u00e9 de escasa profundidade 10 metros de lonxitude por 2 de anchura, o que presup\u00f3n que a s\u00faa ocupaci\u00f3n correu a cargo duns reducido n\u00famero de individuos.\nOs primeiros restos atop\u00e1ronse no ano 1982 e correspond\u00edan a un home adulto. A ausencia dalgunhas das s\u00faas partes e ruptura intencional doutras conduce aos investigadores a pensar sobre un posible canibalismo ritual entre os cazadores do lugar. No ver\u00e1n de 1988 descubriuse unha mand\u00edbula robusta de grandes dimensi\u00f3ns, que pertenc\u00eda a outro home duns trinta anos que conservaba a maior parte da dentadura.\nO terremoto de 1884.\nO 25 de decembro\u00a0de 1884 produciuse un terremoto con epicentro en Arenas del Rey\u00a0que afectou a meirande parte des provincias de Granada\u00a0e M\u00e1laga. A zona afectada polo terremoto de 1884 no Campo de Zafarraya abarcou as tres poboaci\u00f3ns do \"Llano\", en El Almendral aumentou a violencia dos choques ata o punto de dar lugar a desolaci\u00f3n de Zafarraya\u00a0e de Ventas de Zafarraya. Os desprendementos de terra foron de grande envergadura e unha greta de 8\u00a0km abriuse desde Zafarraya ata todo o largo da serra Tejeda, o mesmo aconteceu en Ventas de Zafarraya onde outra gran greta abriuse baixo as casas da poboaci\u00f3n, o que produciu a ru\u00edna total da vila."}
{"id": "167798", "revid": "56817", "url": "https://gl.wikipedia.org/wiki?curid=167798", "title": "Sex Type Thing", "text": "\"Sex Type Thing\" \u00e9 o sinxelo de estrea da banda estadounidense de rock alternativo Stone Temple Pilots, editado no ano 1992 como parte do seu \u00e1lbum \"Core\". \"Sex Type Thing\" tam\u00e9n aparece nos \u00e1lbums recompilatorio \"Thank You\" e \"Buy This\". A canci\u00f3n conta cun vide musical que tivo unha rotaci\u00f3n moderada na MTV). O sinxelo acadou o n\u00famero 23 na lista estadounidense \"Modern Rock\"."}
{"id": "167799", "revid": "56817", "url": "https://gl.wikipedia.org/wiki?curid=167799", "title": "Don't Follow", "text": "\"Don't Follow\" \u00e9 o terceiro sinxelo do EP \"Jar of Flies\" da banda estadounidense de hard rock Alice in Chains, editado en 1994 polo selo Columbia Records."}
{"id": "167800", "revid": "1888", "url": "https://gl.wikipedia.org/wiki?curid=167800", "title": "Benito Blanco-Rajoy", "text": "Benito Blanco-Rajoy Espada, nado na Coru\u00f1a o 12 de abril de 1891 e finado na mesma cidade o 29 de setembro de 1968, foi un pol\u00edtico galego.\nTraxectoria.\nFillo do senador e deputado Ram\u00f3n Blanco-Rajoy Poy\u00e1n. Licenciouse en dereito en 1911 na Universidade de Santiago de Compostela, e doutorouse en 1913 na Universidade de Madrid. Ingresou nese mesmo 1913 no Corpo de Avogados do Estado por oposici\u00f3n. Iniciou en 1919 a s\u00faa carreira pol\u00edtica ao ser elixido deputado polo distrito de Corcubi\u00f3n coa etiqueta do Partido Conservador datista, resultando reelixido en 1920 e 1923, a\u00ednda que xa adscrito ao maurismo. Nas Cortes Espa\u00f1olas destacou pola s\u00faa participaci\u00f3n no debate da reforma do C\u00f3digo de Comercio. En 1921 asumiu o posto de director xeral dos Rexistros e do Notariado.\nDurante a Segunda Rep\u00fablica Espa\u00f1ola continuou coa s\u00faa actividade pol\u00edtica, foi deputado independente nas Cortes de 1931 e pola CEDA nas de 1933 e 1936. Foi decano honorario do Colexio Provincial de Avogados da Coru\u00f1a de 1930 a 1959."}
{"id": "167804", "revid": "56817", "url": "https://gl.wikipedia.org/wiki?curid=167804", "title": "There's No Other Way", "text": "\"There's No Other Way\" \u00e9 unha canci\u00f3n da banda inglesa de rock alternativo Blur, editada o 15 de abril de 1991 como o seu segundo sinxelo. O tema foi o primeiro \"top 10\" do grupo, acadando o n\u00famero 8 na lista brit\u00e1nica de sinxelos, e aparece no seu \u00e1lbum de estrea \"Leisure\". O sinxelo tam\u00e9n tivo un moderado \u00e9xito nos Estados Unidos, onde acadou o posto 82 na lista \"Billboard Hot 100\" e o 5 na \"Billboard Modern Rock Tracks\". A canci\u00f3n foi usada como sinton\u00eda da serie de televisi\u00f3n belga \"Dennis\", e unha versi\u00f3n xogable est\u00e1 dispo\u00f1ible para os videoxogos \"Rock Band\" e \"Guitar Hero 5\".\nListaxe de canci\u00f3ns.\nCD\n7\" e casete"}
{"id": "167808", "revid": "89787", "url": "https://gl.wikipedia.org/wiki?curid=167808", "title": "Leonardo Coimbra", "text": "Leonardo Jos\u00e9 Coimbra, nado en Borba de Godim, Lixa, o 30 de decembro de 1883 e finado en Porto o 2 de xaneiro de 1936, foi un fil\u00f3sofo, profesor e pol\u00edtico portugu\u00e9s. Como ministro de Instru\u00e7\u00e3o P\u00fablica dun dos gobernos da Primeira Rep\u00fablica Portuguesa, creou as Universidades Populares e a Facultade de Letras do Porto. Como pensador fundou o movemento \"Renascen\u00e7a Portuguesa\" e evolucionou do creacionismo cara a un intelectualismo esencialista e idealista, reco\u00f1ecendo a necesidade de reintegrar o saber das \"mais altas disciplinas espirituais\", como a metaf\u00edsica e a relixi\u00f3n.\nTraxectoria.\nAos 14 anos Leonardo Coimbra deixou o Colexio de Nossa Senhora do Carmo, en Penafiel, para matricularse na Escola Naval de Co\u00edmbra en 1898. En 1905 iniciou na Academia Polit\u00e9cnica do Porto a carreira superior de Letras, que conclu\u00edu en Lisboa catro anos despois.\nEn 1907 fundou e dirixiu, con Jaime Cortes\u00e3o, Cl\u00e1udio Basto e \u00c1lvaro Pinto, a \"Nova Silva\", de orientaci\u00f3n anarquista, e no ano seguinte fundou a Sociedade dos Amigos do ABC, de inspiraci\u00f3n huguesca, para combater o analfabetismo. Constitu\u00edu despois, con Jaime Cortes\u00e3o, Rodrigo Solano, Gil Ferreira e Correia de Sousa, o grupo pol\u00edtico-literario \"Nova Seara\" e fundou en 1912 a \"Renascen\u00e7a Portuguesa\", coas s\u00faas \"Universidades Populares\". Este grupo ti\u00f1a por \u00f3rgano a revista \"A \u00c1guia\". En 1913 presentou a s\u00faa tese de doutoramento, \"Creacionismo\", \u00e1 oposici\u00f3n para unha praza de profesor asistente de Filosof\u00eda. No ano seguinte iniciou a s\u00faa carreira de pol\u00edtico, afili\u00e1ndose \u00f3 Partido Republicano Portugu\u00eas. En 1915 impartiu clases no Liceu Gil Vicente, en Lisboa.\nFoi d\u00faas veces ministro de Instru\u00e7\u00e3o P\u00fablica (1919 e 1923), criou as Escolas Prim\u00e1rias Superiores, reformou a Biblioteca Nacional, fundou a Facultade de Letras da Universidade do Porto, onde foi director e profesor. Defendeu, a pesar de toda a pol\u00e9mica xerada, a liberdade do ensino relixioso nas escolas particulares fiscalizadas polo Estado.\nFoi un dos maiores impulsores do Espiritismo en Portugal, formando parte da mesa do I Congresso Esp\u00edrita Portugu\u00eas, realizado en Lisboa en maio de 1925.\nEnemistouse coa facci\u00f3n tradicional do seu partido, o Partido Republicano Portugu\u00eas, que acabou por abandonar para ingresar na facci\u00f3n disidente, a Esquerda Democr\u00e1tica."}
{"id": "167810", "revid": "6", "url": "https://gl.wikipedia.org/wiki?curid=167810", "title": "Obsolescencia programada", "text": "A obsolescencia programada (tam\u00e9n chamada obsolescencia planificada) \u00e9 unha pr\u00e1ctica empresarial consistente na determinaci\u00f3n, planificaci\u00f3n ou programaci\u00f3n da fin da vida \u00fatil dun produto ou servizo de modo que se volva obsoleto, non funcional, in\u00fatil ou inservible tras un per\u00edodo de tempo calculado de antem\u00e1n.\nCaracter\u00edsticas.\nA programaci\u00f3n da obsolescencia por parte do fabricante ou empresa ten lugar durante a fase de dese\u00f1o do produto ou servizo. A obsolescencia programada ten un potencial considerable e cuantificable para beneficiar ao fabricante, dado que o produto vai fallar nalg\u00fan momento, obrigando \u00e1 persoa consumidora a adquirir, xa sexa do mesmo provedor ou dunha empresa da competencia, mediante a compra dun modelo m\u00e1is novo similar ao anterior.\nPara a industria, a obsolescencia programada estimula positivamente a demanda alentando ao sector consumidor a mercar de forma artificialmente acelerada novos produtos se desexa seguir utiliz\u00e1ndoos.\nExiste o risco dunha reacci\u00f3n adversa por parte do sector consumidor ao descubrir que o fabricante promoveu durante o dese\u00f1o que o produto se volvese obsoleto m\u00e1is rapidamente, facendo que os consumidores cambien \u00e1 competencia, baseando a elecci\u00f3n na durabilidade e calidade do produto.\nA obsolescencia programada \u00e9 efectiva nunha alta diversidade de produtos. Foi desenvolvida por vez primeira na d\u00e9cada de 1920, cando a produci\u00f3n en masa empezaba a forxar un novo modelo de mercado, no que a an\u00e1lise detallada de cada parte do mesmo pasou a ser un factor fundamental para acadar o \u00e9xito.\nA elecci\u00f3n de fabricar produtos que se volvan obsoletos de maneira premeditada pode influ\u00edr enormemente na decisi\u00f3n de certa empresa sobre a arquitectura interna de produci\u00f3n. As\u00ed, a compa\u00f1\u00eda ten que sopesar se utilizar compo\u00f1entes tecnol\u00f3xicos m\u00e1is baratos satisface ou non a proxecci\u00f3n de vida \u00fatil que est\u00e1n interesados en darlle aos produtos. Estas decisi\u00f3ns forman parte dunha disciplina acad\u00e9mica co\u00f1ecida como enxe\u00f1ar\u00eda do valor.\nO emprego da obsolescencia programada non sempre \u00e9 f\u00e1cil de determinar, complic\u00e1ndose ao aparecer outros factores relacionados, como a constante competencia tecnol\u00f3xica ou a sobrecarga de funci\u00f3ns, que se ben poden expandir as posibilidades de uso do produto en cuesti\u00f3n, tam\u00e9n poden facelo fracasar rotundamente.\nDesfeitos e contaminaci\u00f3n.\nO obxectivo da obsolescencia programada \u00e9 o lucro econ\u00f3mico inmediato, polo que o coidado e respecto do medio ambiente pasa a un segundo plano. Cada produto que se volve obsoleto, sup\u00f3n contaminaci\u00f3n, polo que \u00e9 un evidente problema do actual sistema de produci\u00f3n e econ\u00f3mico, ao non axustarse en absoluto \u00e1 harmon\u00eda e equilibrio da natureza."}
{"id": "167811", "revid": "72012", "url": "https://gl.wikipedia.org/wiki?curid=167811", "title": "Pa Tepaeru Teariki Upokotini Marie Ariki", "text": "Pa Tepaeru Teariki Upokotini Marie Ariki ou Marie Peyroux, nada en setembro de 1947, \u00e9 ariki da dinast\u00eda Pa Ariki da tribo (\"vaka\") Takitumu da illa de Rarotonga nas Illas Cook.\nTraxectoria.\nInvestida como ariki o 27 de xu\u00f1o de 1991 logo da morte da s\u00faa nai Pa Tepaeru Terito Ariki. En 1992 asumiu a presidencia da C\u00e1mara dos Ariki, funci\u00f3n que ocupou ata 2002, substitu\u00edda por Tou Travel Ariki. En 1993 participou co seu sogro Tom Davis na expedici\u00f3n cara a Tahit\u00ed e Samoa realizada na \"Takitumu\", unha canoa tradicional (vaka), para recuperar as t\u00e9cnicas de navegaci\u00f3n tradicionais dos polinesios. En 2002 o goberno das Illas Cook nomeouna c\u00f3nsul de Auckland\nEn 2003, a ra\u00ed\u00f1a Isabel II concedeulle o t\u00edtulo de oficial da Orde do Imperio Brit\u00e1nico."}
{"id": "167814", "revid": "89787", "url": "https://gl.wikipedia.org/wiki?curid=167814", "title": "Pat Condell", "text": "Patrick Condell, co\u00f1ecido como Pat Condell, nado en Londres o 23 de novembro de 1949, \u00e9 un comediante ingl\u00e9s, ademais de escritor e personalidade de internet. \u00c9 abertamente ateo e exerce un activismo cr\u00edtico e de denuncia da relixi\u00f3n."}
{"id": "167822", "revid": "89787", "url": "https://gl.wikipedia.org/wiki?curid=167822", "title": "Evaristo Gonz\u00e1lez P\u00e9rez", "text": "Evaristo Gonz\u00e1lez P\u00e9rez, Rocesvinto, nado en Dragonte (Corull\u00f3n) en 1916 e finado en Chavaga (Monforte de Lemos) o 20 de abril de 1949, foi un guerrilleiro antifranquista.\nTraxectoria.\nAo inicio da Guerra Civil fuxiu ao monte, pero chegou a un pacto para volver, co cal se afiliou \u00e1 Falange e incorporouse ao ex\u00e9rcito sublevado. Mais, desertou para unirse ao Ex\u00e9rcito da Rep\u00fablica. Cando rematou a guerra foi detido e sometido a consello de guerra, condenado a morte, conmut\u00e1ronlle a pena pola de 30 anos. Fuxiu da cadea xunto con outros tres reclusos o 30 de setembro de 1942 e integrouse na Federaci\u00f3n de Guerrillas de Le\u00f3n-Galicia, na que chegou a ser dirixente da tendencia comunista. Foi un dos sete guerrilleiros que foron rodeados en Sobrado en outubro de 1943.\nO 21 de outubro de 1945 presentouse en Dragonte (Corull\u00f3n) con outros catro guerrilleiros e mataron o p\u00e1rroco Rocesvinto Ruiz (de onde tomar\u00eda o seu apelativo) e outros catro veci\u00f1os.\nEn 1946 seguindo a t\u00e1ctica dos comunistas, encabezou a li\u00f1a secesionista que rompeu coa Federaci\u00f3n o 18 de agosto, abandonando a maior parte dos militantes e simpatizantes do PCE a zona de Le\u00f3n para concentrarse en Ourense.\nEn 1949, foi nomeado xefe do sector lucense da II Agrupaci\u00f3n do Ex\u00e9rcito Guerrilleiro de Galicia, denominado destacamento Santiago Carrillo. Pola delaci\u00f3n de Jes\u00fas Costoya, o 20 de abril varios guerrilleiros e enlaces foron rodeados en d\u00faas casas nas aforas da aldea do Piricallo na parroquia de Chavaga (Monforte de Lemos) por forzas da Garda Civil de Ponferrada ao mando do comandante Miguel Arricivita. Loitaron varias horas, e finalmente morreu Rocesvinto, resultando apresada a s\u00faa compa\u00f1eira Luisa L\u00f3pez Centeno. Outros tres guerrilleiros (Guillermo Mor\u00e1n Garc\u00eda, Gregorio Colmenero Fern\u00e1ndez e Juli\u00e1n Acebo Alberca) e dous enlaces morreron tam\u00e9n nos combates."}
{"id": "167823", "revid": "323", "url": "https://gl.wikipedia.org/wiki?curid=167823", "title": "(469306) 1999 CD158", "text": "1999 CD158, tam\u00e9n escrito coma 1999 CD158, \u00e9 un obxecto trans-neptuniano (TNO) que reside no cinto de Kuiper \u00e9 est\u00e1 nunha resonancia orbital con Neptuno de 4:7, ex. por cada 7 \u00f3rbitas que completa Neptuno, este obxecto completa 4. Ten un di\u00e1metro aproximado duns 420\u00a0km.\nActualmente est\u00e1 a unha distancia de 47,4 UA respecto do Sol."}
{"id": "167824", "revid": "7596", "url": "https://gl.wikipedia.org/wiki?curid=167824", "title": "UNED", "text": "A Universidad Nacional de Educaci\u00f3n a Distancia (UNED) \u00e9 unha universidade p\u00fablica espa\u00f1ola de \u00e1mbito estatal que desenvolve a s\u00faa oferta formativa a distancia. Tr\u00e1tase dunha Universidade relativamente nova, que comezou as s\u00faas actividades acad\u00e9micas en 1973. Foi creada mediante o Decreto 2310/1972, do 18 de agosto de 1972, publicado no Bolet\u00edn Oficial do Estado (BOE) o 1 de setembro dese mesmo ano . A s\u00faa fundaci\u00f3n compl\u00e9tase co Decreto 3114/1974, de 25 de outubro, que estabeleceu o esquema de funcionamento da UNED at\u00e9 a aprobaci\u00f3n dos seus Estatutos .\nHistoria.\nO proxecto inicial dunha universidade a distancia a principios dos 70 en Espa\u00f1a \u00eda chamarse \"Universidad Libre a Distancia\" e o seu escudo \u00eda ser unha pomba. Pero non callou a idea. Finalmente, foi en agosto de 1972 en que se publica o decreto que d\u00e1 vida \u00e1 \"Universidade Nacional de Educaci\u00f3n a Distancia\". Inicialmente, as unidades did\u00e1cticas mand\u00e1banse \u00e1 casa dos alumnos por correo de balde.\nF\u00f3ronse creando centros territoriais denominados centros asociados onde se empezaron a organizar a atenci\u00f3n presencial aos estudantes e outros servizos administrativos como a matr\u00edcula e servizos de apoio como as bibliotecas. En xeral, a estratexia expansiva centrouse en n\u00facleos de poboaci\u00f3n de tama\u00f1o medio, lonxe das grandes cidades onde normalmente xa contaban con universidades presenciais.\nProgresivamente, foise desenvolvendo a estrutura internacional sobre todo para Am\u00e9rica Latina. De feito, a UNED foi o modelo metodol\u00f3xico e organizativo aplicado nalg\u00fans pa\u00edses desta rexi\u00f3n. Pronto, integrouse na AIESAD (Asociaci\u00f3n Americana de Educaci\u00f3n Superior a Distancia).\nAo longo da s\u00faa historia, a UNED permitiu o acceso ao ensino superior a numerosas persoas que non poder\u00edan telo feito por raz\u00f3ns de renda, lugar de residencia, profesi\u00f3n, ocupaci\u00f3n ou outras dificultades. Un dos colectivos que aproveitou esta oportunidade foron as mulleres. As\u00ed mesmo, sempre foi moi solicitada por persoas con discapacidade de todo tipo. En 1982, foi elixida Reitora da UNED Elisa P\u00e9rez Vera, a primeira muller que chegou a esta posici\u00f3n na universidade espa\u00f1ola.\nO uso de radio e televisi\u00f3n son incorporados na d\u00e9cada dos 90 a trav\u00e9s de Televisi\u00f3n Espa\u00f1ola e Radio Nacional de Espa\u00f1a. Progresivamente, foron tam\u00e9n adindo as novas tecnolox\u00edas. Primeiro, foi a incorporaci\u00f3n de sistemas de multimedia co desenvolvemento de materiais en soportes electr\u00f3nico e dixitais como os CDs e DVD. No ano 2000, incorporan as plataformas de formaci\u00f3n a trav\u00e9s de Internet con Webct.\nOrganizaci\u00f3n territorial.\nA UNED ten unha organizaci\u00f3n territorial descentralizada que aproxima os seus servizos aos seus estudantes. Podemos discernir entre:\nServizos centrais\nA s\u00faa maior\u00eda est\u00e1n localizados en Madrid: servizos administrativos centrais, equipo reitoral, equipos docentes, servizos tecnol\u00f3xicos b\u00e1sicos, institutos de investigaci\u00f3n e infraestrutura b\u00e1sica das facultades e escolas. Alg\u00fans servizos est\u00e1n centralizados pero non se sit\u00faan en Madrid sen\u00f3n en centros asociados. Por exemplo, o plan INTECCA (Innovaci\u00f3n y Desarrollo Tecnol\u00f3gico de los Centros Asociados) que xestiona o sistema virtual de videoconferencias est\u00e1 localizado no centro de Ponferrada.\nServizos perif\u00e9ricos\nA UNED conta con 87 centros asociados que son sedes situadas por todo o territorio espa\u00f1ol e alg\u00fans pa\u00edses estranxeiros. Os centros asociados ofrecen servizos administrativos e formativos. Os estudantes poden resolver as s\u00faas xesti\u00f3ns como a matr\u00edcula ou a entrega de documentos. Dispo\u00f1en de titor\u00edas semanais nas que se re\u00fanen cun profesor que os orientan e apoian. Os centros tam\u00e9n dispo\u00f1en doutros recursos como bibliotecas, aulas de inform\u00e1tica, aulas de videoconferencia, laboratorios, sal\u00f3ns de actos e aularios. As probas escritas semestrais real\u00edzanse nos centros asociados baixo a supervisi\u00f3n de docentes da sede central.\nA UNED en Galiza.\nHai centros asociados da UNED en Galiza nas capitais de provincia \nTam\u00e9n en concellos con aulas propias en:\nMetodolox\u00eda.\nA metodolox\u00eda da UNED foi evolucionando ao longo da s\u00faa historia. Na actualidade, p\u00f3dense discernir tres aproximaci\u00f3ns metodol\u00f3xicas xerais:\nTitulaci\u00f3ns b\u00e1sicas (graos)\nNeste caso, os estudantes contan con gu\u00edas en formato dixital, materiais impresos (normalmente, alg\u00fan manual) que recollen os contidos b\u00e1sicos da materia, orientaci\u00f3n e actividades apoiadas nunha plataforma formativa, titor\u00edas semanais presenciais e probas escritas presenciais en febreiro, xu\u00f1o e setembro (recuperaci\u00f3n). Complementariamente, poden contar con cadernos de traballo, pr\u00e1cticas en laboratorio, convivencias presenciais cos docentes da sede central, videoconferencias, programas de radio ou TV, xornadas etc.\nPosgraduados (m\u00e1sters, doutoramentos, expertos, etc.)\nNeste caso, tanto a formaci\u00f3n como a avaliaci\u00f3n desenv\u00f3lvense a distancia co apoio de plataformas formativas. Algunhas disciplinas contan tam\u00e9n con materiais impresos e outros recursos como os indicados para os graos. S\u00f3 un n\u00famero moi reducido de materias de m\u00e1steres oficiais (EEES) contan con proba escrita presencial.\nActividades presenciais (xornadas, congresos, cursos de extensi\u00f3n universitaria, cursos de ver\u00e1n etc.)\nReal\u00edzanse tanto nas facultades e escolas da sede central como nos centros asociados e desenv\u00f3lvense de forma presencial tradicional. Nalg\u00fans casos contan de forma complementaria con recursos a distancia como a videoconferencia ou a web.\nOferta formativa.\nP\u00f3dese encontrar informaci\u00f3n e gu\u00edas na web da propia intituci\u00f3n:\nEstat\u00edsticas.\nDatos extra\u00eddos da propia instituci\u00f3n (consultados o 7 de xaneiro de 2012):\n50\u00ba aniversario.\nEn 2022, c\u00famprense 50 anos da fundaci\u00f3n da UNED. Para conmemorar o seu nacemento, estase desenvolvendo un programamoi diverso de actividades con actos acad\u00e9micos, eventos institucionais, xornadas, celebraci\u00f3ns e publicaci\u00f3ns."}
{"id": "167825", "revid": "6939", "url": "https://gl.wikipedia.org/wiki?curid=167825", "title": "Universidad Nacional de Educaci\u00f3n a Distancia", "text": ""}
{"id": "167826", "revid": "6939", "url": "https://gl.wikipedia.org/wiki?curid=167826", "title": "Universidade Nacional de Educaci\u00f3n a Distancia", "text": ""}
{"id": "167827", "revid": "75439", "url": "https://gl.wikipedia.org/wiki?curid=167827", "title": "Izarren hautsa", "text": "\"Izarren hautsa\" (en galego, \"Po de estrelas\") \u00e9 un poema do cantautor e poeta vasco Xabier Lete, publicado no ano 1976 no disco \"Kantatzera noazu\" (\"Vouche cantar\"). Realiz\u00e1ronse varias versi\u00f3ns musicadas, entre elas as de Mikel Laboa, Ken Zazpi e Mikel Urdangarin, entre outros."}
{"id": "167829", "revid": "1131", "url": "https://gl.wikipedia.org/wiki?curid=167829", "title": "Noitarenga", "text": "Noitarenga foi unha empresa editorial galega, activa entre 1995 e xu\u00f1o de 2005.\nTraxectoria.\nFoi fundada en Santiago de Compostela por Luis Martul Tob\u00edo e Emilio Ara\u00fajo Iglesias, co obxectivo fundacional de traducir ao galego aquelas obras de pensamento pol\u00edtico, filos\u00f3fico e art\u00edstico de car\u00e1cter minoritario pola s\u00faa natureza anovadora. A s\u00faa intenci\u00f3n declarada foi dar a co\u00f1ecer autores e obras que incidisen no eido art\u00edstico-cultural galego, na esperanza de que axudasen a transformar as s\u00faas pr\u00e1cticas. Foi unha editorial que non contou con ningunha infraestrutura organizativa, os seus \u00fanicos empregados foron os fundadores.\nNos primeiros anos as obras de pensamento foron traducidas en completa colaboraci\u00f3n por ambos integrantes de Noitarenga e incl\u00faen varios t\u00edtulos de Alain Badiou (\"Arredor da cuesti\u00f3n nacional\" (1995), \"Mundo contempor\u00e1neo e desexo de filosof\u00eda\" (1995), Alain Badiou, \"A \u00c9tica. Ensaio sobre a conciencia do mal\" (1995), \"Beckett. O incansable desexo\" (1997)), Fran\u00e7ois Regnault (\"Espectador e actor\" (1995)) e Natacha Michel (\"ABNM\" (1997)).\nDespois de transcorridos os primeiros tempos comeza a publicar no eido da creaci\u00f3n unha diversidade de textos que abranguen t\u00edtulos de autores novos, mais con obra xa co\u00f1ecida: Chus Pato, \"A ponte das poldras\"; Manuel Outeiri\u00f1o, \"Letras vencidas\" (1999), ou principiantes: Emilio Ara\u00faxo, \"Cinsa do vento\" (1996), \"As chairas da letra\" (1998), \"Pois\" (1998), ou \"Aqu\u00ed\" (1998), de Hilde Domin (traducida por Sabela L\u00f3pez e Silvia Montero), as\u00ed como as entrevistas \"Dos so\u00f1os teimosos\", de Ux\u00edo Novoneyra, levadas a cabo por Emilio Ara\u00faxo.\nNo ano 1999 Noitarenga quedou baixo a exclusiva direcci\u00f3n de Luis Martul ao deixar de colaborar Emilio Ara\u00faxo como consecuencia de diferenzas na orientaci\u00f3n das publicaci\u00f3ns. A partir deste intre hai unha recuperaci\u00f3n dos obxectivos orixinais e saen do prelo nesta etapa t\u00edtulos no campo do pensamento como:\nEng\u00e1dense dous t\u00edtulos \u00e1 secci\u00f3n de poes\u00eda: Xabier L\u00f3pez Marqu\u00e9s, \"Das paisaxes esquecidas\" (2003) e a traduci\u00f3n dunha colect\u00e1nea de poemas do autor irland\u00e9s Pearse Hutchinson, \"Achnasheen. Corenta e catro poemas irlandeses\" (2003). Contin\u00faase a li\u00f1a de textos teatrais coa incorporaci\u00f3n de Roberto Salgueiro, \"Teatro nacional e nacionalismo\". \"V\u00e1ter (comedia claustrof\u00f3bica)\" (1999) e Alain Badiou, \"Ahmed alpor\u00edzase. Comedia en catro movimentos\" (1999). Por \u00faltimo, seguindo a publicaci\u00f3n anterior das traduci\u00f3ns ao ingl\u00e9s de \"Lieders\" e \"Bluestockings\", \u00e9 dicir, \"As literatas\", de Rosal\u00eda de Castro, sae do prelo a traduci\u00f3n a ese idioma da novela de Ram\u00f3n Otero Pedrayo, \"Circling\" (\"Arredor de s\u00ed\") (2005).\nEn xu\u00f1o do 2005 a editorial cesou as s\u00faas actividades por dificultades econ\u00f3micas."}
{"id": "167830", "revid": "56817", "url": "https://gl.wikipedia.org/wiki?curid=167830", "title": "A Lanzada", "text": "O top\u00f3nimo galego A Lanzada pode referirse a:"}
{"id": "167832", "revid": "5863", "url": "https://gl.wikipedia.org/wiki?curid=167832", "title": "Post-rock", "text": "O post-rock \u00e9 un subx\u00e9nero do rock alternativo caracterizado polo uso de instrumentos comunmente asociados \u00e1 m\u00fasica rock, pero utilizando ritmos, harmon\u00edas, timbre e progresi\u00f3ns de acordes que non adoitan atoparse neste tipo de m\u00fasica. Os m\u00fasicos post-rock acostuman producir m\u00fasica instrumental.\nDon Caballero e Tortoise estaban entre as bandas m\u00e1is prominentes que se describiron como post-rock nos anos 90, pero os seus estilos eran moi diferentes, a pesar de ser bandas instrumentais que se centraban nas guitarras e nas bater\u00edas. Debido a estas diferenzas entre as distintas bandas do mesmo \"x\u00e9nero\", moitos soste\u00f1en que o uso do termo non \u00e9 axeitado para falar de todos estes grupos.\nA\u00ednda que est\u00e1 fortemente enraizado coa escena \"indie\" e \"underground\" dos 80 e os 90, o estilo post-rock polo xeral asem\u00e9llase moi pouco a nivel musical ao indie rock.\nOrixe do termo.\nO termo \"post-rock\" foi acu\u00f1ado polo cr\u00edtico Simon Reynolds na s\u00faa recensi\u00f3n do \u00e1lbum \"Hex\" de Bark Psychosis, publicado no n\u00famero de marzo de 1994 da revista \"Mojo\". Reynolds expandeu esa mesma idea no exemplar de maio de 1994 da revista \"The Wire\".\nNunha entrada de xullo de 2005 no seu blog, Reynolds declarou que usara o termo \"post-rock\" antes de publicalo en \"Mojo\", nun diario de m\u00fasica chamado \"Melody Maker\". M\u00e1is adiante tam\u00e9n declarou que atopara que o termo non foi da s\u00faa propia creaci\u00f3n, publicando no seu blog que \"a pesar de que eu xenuinamente crin que estaba acu\u00f1ando o termo, descubr\u00edn que este estivo flotando no ambiente durante m\u00e1is dunha d\u00e9cada\". O termo tam\u00e9n foi usado por James Wolcott nun artigo de 1979 sobre Todd Rundgren.\nHistoria.\nA expresi\u00f3n \"post-rock\" foi utilizada orixinalmente para describir a m\u00fasica de bandas como Cul de Sac, Stereolab, Laika, Disco Inferno, Moonshake, Seefeel, Bark Psychosis e Pram, a\u00ednda que, frecuentemente, tam\u00e9n se usou para describir unha variedade de m\u00fasica creada antes de 1994, influenciada polo jazz, o krautrock e a m\u00fasica electr\u00f3nica.\nUnha das bandas que influenciou ao movemento foi Talk Talk, que orixinalmente era unha banda de synth pop pertencente ao movemento New Romantic, pero que dende o seu terceiro \u00e1lbum moveuse nunha direcci\u00f3n completamente distinta, e que con \"Spirit Of Eden\" e \"Laughing Stock\" introduciu un son minimalista baseado en texturas inspiradas no jazz e o ambient, con canci\u00f3ns m\u00e1is longas e atmosf\u00e9ricas. Slint tam\u00e9n foi moi influente co seu \u00e1lbum \"Spiderland\", editado en 1991.\nTortoise foi unha das bandas fundadoras do movemento. Despois do seu segundo LP, \"Millions Now Living Will Never Die\", a banda converteuse nunha icona do post-rock. Moitos grupos (como Do Make Say Think) comezaron a gravar m\u00fasica inspirada por Tortoise, e foron descritas como post-rock.\nA finais dos anos 90, Chicago, Illinois, converteuse no centro de moitos grupos importantes. John McEntire (de Tortoise), ao igual que Jim O'Rourke (de Brice-Glace, Gastr del Sol e outras bandas) volveronse importantes produtores de varios grupos do x\u00e9nero.\nGodspeed You Black Emperor! (despois renomeada \"Godspeed You! Black Emperor\") e Mogwai estaban entre as bandas m\u00e1is influentes da escena que xurdiu nesa \u00e9poca. O post-rock comezou a abarcar dende o son lento e atmosf\u00e9rico baseado en guitarras de Boxhead Ensemble, ao rock de Radiohead, ata a electr\u00f3nica de Stereolab.\nOutra das localizaci\u00f3ns m\u00e1is importantes dentro do movemento post-rock \u00e9 Montreal, onde Godspeed You! Black Emperor e outras bandas semellantes como Do Make Say Think, A Silver Mt. Zion e Fly Pan Am entre outras, gravan e editan os seus discos a trav\u00e9s do selo Constellation Records, unha das discogr\u00e1ficas m\u00e1is importantes do x\u00e9nero.\nA principios dos anos 2000, o termo \"post-rock\" volveuse controvertido, xa que moitos cr\u00edticos condenaron o seu uso. Incluso bandas consideradas parte do movemento como Cul de Sac, Tortoise e Mogwai, comezaron a rexeitar o termo. A gran cantidade de estilos que cubr\u00eda fixeron que perdera gran parte da s\u00faa utilidade. Bandas como My Bloody Valentine son frecuentemente consideradas parte do \"post-rock\" como consecuencia do uso excesivo do termo cando se caracterizan bandas cun aspecto m\u00e1is \"experimental\".\nAlg\u00fans grupos relativamente \"comerciais\" como e Hope Of The States adoptaron o enfoque compositivo de bandas como Mogwai. Por\u00e9n, o movemento non foi demasiado influente no \"mainstream\". Bandas como Akira, Red Sparowes e Agents in Panama seguen sendo parte do \"underground\". Cabe destacar o reco\u00f1ecemento recibido de certas bandas como a islandesa Sigur R\u00f3s, Explosions in the Sky, Pelican, I'msonic Rain e Mono, cuns niveis de popularidade que foron medrando nos \u00faltimos anos.\nCaracter\u00edsticas.\nO son post-rock incorpora caracter\u00edsticas dunha ampla variedade de x\u00e9neros musicais, como ambient, jazz, electr\u00f3nica ou experimental. Os primeiros grupos de post-rock amosaban tam\u00e9n unha grande influencia do krautrock dos 70, particularmente ao coller prestado o \"motorik\", o caracter\u00edstico ritmo deste x\u00e9nero.\nAs composici\u00f3ns post-rock adoitan a usar repetici\u00f3ns de motivos musicais e cambios sut\u00eds cunha gama moi ampla de din\u00e1mica. Nalg\u00fans aspectos, isto \u00e9 semellante \u00e1 m\u00fasica de Steve Reich, Philip Glass e Brian Eno, pioneiros do minimalismo. Tipicamente, as pezas post-rock son longas e instrumentais, contendo construci\u00f3ns repetitivas de timbre, din\u00e1mica e textura."}
{"id": "167833", "revid": "1888", "url": "https://gl.wikipedia.org/wiki?curid=167833", "title": "Samuel Mayo M\u00e9ndez", "text": "Samuel Mayo M\u00e9ndez, co\u00f1ecido como Sa\u00fal e Pelayo, nado en Santa Mar\u00eda de la Vega (Zamora) en 1924 e finado en Mandaio (Oza-Cesuras) o 31 de maio de 1950, foi un guerrilleiro antifranquista.\nTraxectoria.\nCanteiro. Era un antigo militante das Juventudes Socialistas Unificadas e viv\u00eda en Olas (Mes\u00eda). Foi un dos guerrilleiros enviados a Francia en 1945 para asistir a cursos de formaci\u00f3n guerrilleira. Fora enlace da guerrilla e estivo no monte dende 1946. No ver\u00e1n dese ano creou a II Agrupaci\u00f3n do Ex\u00e9rcito Guerrilleiro de Galicia (separ\u00e1ndose da II Agrupaci\u00f3n da Federaci\u00f3n de Guerrillas de Le\u00f3n-Galicia), da que se converteu en xefe militar con Benigno Fraga Pita como comisario pol\u00edtico. Foi reclamado polo Xulgado Militar da Coru\u00f1a en setembro de 1946. A agrupaci\u00f3n foi a responsable de varios asaltos e das mortes dos veci\u00f1os de Pi\u00f1or, Montero Cid, falanxista, e Emilio Padr\u00f3n Cu\u00ed\u00f1as (o 23 de agosto de 1948); do alcalde de Coles Jos\u00e9 L\u00f3pez Quiroga; e do veci\u00f1o de Piuca Severo Rub\u00edn P\u00e9rez. Despois da aniquilaci\u00f3n da II Agrupaci\u00f3n en Chavaga o 20 de abril de 1949 e a morte de Benigno Fraga na serra de San Mamede oito d\u00edas despois, Samuel Mayo marchou \u00e1 Coru\u00f1a, onde se incorporou a IV Agrupaci\u00f3n. En maio de 1950 foi abatido pola Garda civil en Mango\u00f1o (Oza-Cesuras)."}
{"id": "167834", "revid": "23204", "url": "https://gl.wikipedia.org/wiki?curid=167834", "title": "Lista de grupos de post-rock", "text": "Esta \u00e9 unha lista de grupos de post-rock, onde ordenadas alfab\u00e9ticamente aparecen as bandas m\u00e1is relevantes deste movemento musical."}
{"id": "167835", "revid": "89787", "url": "https://gl.wikipedia.org/wiki?curid=167835", "title": "Guillermo Mor\u00e1n Garc\u00eda", "text": "Guillermo Mor\u00e1n Garc\u00eda, Asturiano, nado en Rebollada (Mieres) en 1919 e finado en Chavaga (Monforte de Lemos) o 20 de abril de 1949, foi un guerrilleiro antifranquista.\nTraxectoria.\nMineiro e comunista, loitou na Guerra Civil no batall\u00f3n \"Sangre de Octubre\" co seu irm\u00e1n Mario. Logo da execuci\u00f3n do seu pai ao final da guerra, os dous irm\u00e1ns mataron o xu\u00edz municipal de Ribera de Arriba e fuxiron ao monte onde organizaron un grupo de fuxitivos co\u00f1ecidos como Os Moranes. En xaneiro de 1940 co seu irm\u00e1n Mario e 16 fuxitivos m\u00e1is de Asturias, pasou a Portugal pola rexi\u00f3n de Porto, e regresou a Espa\u00f1a na primavera de 1941. Participou en abril de 1942 no Congreso de Ferradillo que deu lugar \u00e1 creaci\u00f3n da Federaci\u00f3n de Guerrillas de Le\u00f3n-Galicia. Partidario da li\u00f1a rupturista na Federaci\u00f3n, integrouse na II Agrupaci\u00f3n do Ex\u00e9rcito Guerrilleiro de Galicia (Destacamento Santiago Carrillo) baixo as ordes de Evaristo Gonz\u00e1lez P\u00e9rez. Pola delaci\u00f3n de Jes\u00fas Costoya, o 20 de abril de 1949 o seu grupo foi rodeado en d\u00faas casas nas aforas da aldea do Piricallo na parroquia de Chavaga (Monforte de Lemos) por forzas da Garda Civil de Ponferrada ao mando do comandante Miguel Arricivita. Guillermo foi abatido xunto a outros tres guerrilleiros (o xefe Evaristo Gonz\u00e1lez P\u00e9rez, Gregorio Colmenero Fern\u00e1ndez e Juli\u00e1n Acebo Alberca) e dous enlaces."}
{"id": "167836", "revid": "1131", "url": "https://gl.wikipedia.org/wiki?curid=167836", "title": "Menora Mivtachim Arena", "text": "O Menora Mivtachim Arena (en ), m\u00e1is co\u00f1ecido como A Man de El\u00edas (en hebreo: \u05d4\u05d9\u05db\u05dc \u05d4\u05e1\u05e4\u05d5\u05e8\u05d8 \u05d9\u05d3 \u05d0\u05dc\u05d9\u05d4\u05d5, \"Yad Eliyahu\"), \u00e9 unha instalaci\u00f3n deportiva adicada especialmente \u00e1 disputa de partidos de diferentes deportes (principalmente baloncesto) e entretemento, situado na cidade de Tel Aviv, Israel.\nCaracter\u00edsticas.\nA Man de El\u00edas \u00e9 un dos m\u00e1is m\u00edticos pavill\u00f3ns do baloncesto europeo, acollendo numerosas finais de competici\u00f3ns continentais e sendo a cancha do Maccabi Tel Aviv, un dos clubs europeos m\u00e1is laureados.\nCunha capacidade para 10\u00a0383, \u00e1 parte do Maccabi Tel Aviv albergou encontros do Hapoel Tel Aviv. \u00c9 a area de deporte baixo teito m\u00e1is grande en Israel, polo que aloxa a \"Final Four israel\u00ed\" (as semifinais e final da Copa de Israel), as\u00ed como a maior\u00eda dos partidos da selecci\u00f3n de baloncesto de Israel."}
{"id": "167839", "revid": "85894", "url": "https://gl.wikipedia.org/wiki?curid=167839", "title": "Mango\u00f1o, Mandaio, Oza-Cesuras", "text": "Mango\u00f1o \u00e9 un lugar da parroquia de Mandaio, no concello coru\u00f1\u00e9s de Oza-Cesuras, na comarca de Betanzos. Segundo o IGE en 2018 ti\u00f1a 43 habitantes (27 homes e 16 mulleres), o que sup\u00f3n un aumento respecto do ano 1999 cando ti\u00f1a 36 habitantes.\nEn Mango\u00f1o foi abatido pola Garda civil o guerrilleiro Samuel Mayo M\u00e9ndez o 31 de maio de 1950."}
{"id": "167841", "revid": "1131", "url": "https://gl.wikipedia.org/wiki?curid=167841", "title": "Mango\u00f1o", "text": "O top\u00f3nimo galego Mango\u00f1o pode referirse a:"}
{"id": "167842", "revid": "5132", "url": "https://gl.wikipedia.org/wiki?curid=167842", "title": "A Man de El\u00edas", "text": ""}
{"id": "167844", "revid": "5132", "url": "https://gl.wikipedia.org/wiki?curid=167844", "title": "Yad Eliyahu", "text": ""}
{"id": "167845", "revid": "5132", "url": "https://gl.wikipedia.org/wiki?curid=167845", "title": "Yad Eliyahu Arena", "text": ""}
{"id": "167846", "revid": "5132", "url": "https://gl.wikipedia.org/wiki?curid=167846", "title": "A man de El\u00edas", "text": ""}
{"id": "167850", "revid": "1131", "url": "https://gl.wikipedia.org/wiki?curid=167850", "title": "Olympic Indoor Hall", "text": "O Olympic Indoor Hall ou OAKA Indoor Hall (en grego: \u039f\u03bb\u03c5\u03bc\u03c0\u03b9\u03b1\u03ba\u03cc \u039a\u03bb\u03b5\u03b9\u03c3\u03c4\u03cc \u0393\u03c5\u03bc\u03bd\u03b1\u03c3\u03c4\u03ae\u03c1\u03b9\u03bf, \"Olympiako Kleisto Gymnastirio\") \u00e9 unha instalaci\u00f3n deportiva adicada especialmente \u00e1 disputa de partidos de baloncesto situada no Complexo Ol\u00edmpico de Deportes de Atenas (CODA, en grego: \u039f\u03bb\u03c5\u03bc\u03c0\u03b9\u03b1\u03ba\u03cc \u0391\u03b8\u03bb\u03b7\u03c4\u03b9\u03ba\u03cc \u039a\u03ad\u03bd\u03c4\u03c1\u03bf \u0391\u03b8\u03b7\u03bd\u03ce\u03bd ou OAKA).\nCaracter\u00edsticas.\nO Olympic Indoor Hall foi rematado en 1995 e foi o pavill\u00f3n cuberto m\u00e1is grande utilizado durante os Xogos Ol\u00edmpicos de 2004 en Atenas, Grecia. Esta localizado na cidade dormitorio de Maroussi. Est\u00e1 considerado un dos m\u00e1is grandes pavill\u00f3ns modernos de toda Europa con capacidade para 19.250 espectadores.\n\u00c9 o pavill\u00f3n habitual do Panathinaikos e da selecci\u00f3n de baloncesto de Grecia."}
{"id": "167851", "revid": "5132", "url": "https://gl.wikipedia.org/wiki?curid=167851", "title": "OAKA Indoor Hall", "text": ""}
{"id": "167852", "revid": "5132", "url": "https://gl.wikipedia.org/wiki?curid=167852", "title": "Indoor Hall", "text": ""}
{"id": "167853", "revid": "5132", "url": "https://gl.wikipedia.org/wiki?curid=167853", "title": "Athens Olympic Indoor Hall", "text": ""}
{"id": "167854", "revid": "5132", "url": "https://gl.wikipedia.org/wiki?curid=167854", "title": "OAKA Indoor Sports Arena", "text": ""}
{"id": "167855", "revid": "5132", "url": "https://gl.wikipedia.org/wiki?curid=167855", "title": "OAKA Olympic Sports Hall", "text": ""}
{"id": "167856", "revid": "5132", "url": "https://gl.wikipedia.org/wiki?curid=167856", "title": "Olympiako Kleisto Gymnastirio", "text": ""}
{"id": "167857", "revid": "1131", "url": "https://gl.wikipedia.org/wiki?curid=167857", "title": "Siemens Arena", "text": "O Siemens Arena \u00e9 unha instalaci\u00f3n deportiva cuberta adicada especialmente \u00e1 disputa de partidos de baloncesto e h\u00f3ckey situada en Vilnius, Lituania. Con capacidade para 11.000 espectadores \u00e9 o segundo pavill\u00f3n m\u00e1is grande de Lituania despois do \u017dalgiris Arena (14.502). \u00c9 o pavill\u00f3n onde xoga como local o Lietuvos Rytas."}
{"id": "167861", "revid": "1888", "url": "https://gl.wikipedia.org/wiki?curid=167861", "title": "Francisco Mart\u00ednez Leira", "text": "Francisco Mart\u00ednez Leira, co\u00f1ecido como Pancho, nado en Bufarda (Ombre, Pontedeume) o 21 de decembro de 1916 e finado na Medi\u00f1a (Ombre) o 31 de decembro de 1954, foi un guerrilleiro antifranquista galego.\nTraxectoria.\nParticipou na Guerra Civil nun Batall\u00f3n do Terzo, aproveitando esta circunstancia para levar armas aos fuxidos. Despois da guerra residiu en Mugardos e traballou nos estaleiros de Baz\u00e1n. Militante do PCE, incorporouse \u00e1 guerrilla o 22 de xaneiro de 1948, tras descubrirse a s\u00faa participaci\u00f3n na folga do aceite e o azucre que se desencadeara en Baz\u00e1n. Integrado no Destacamento Arturo Cortizas como respons\u00e1bel de transmisi\u00f3ns. Foi reclamado polo xu\u00edz militar da Coru\u00f1a en xullo de 1949 encartado na causa 201/49 xunto con Francisco Paz Fornos. Pertenceu ao comit\u00e9 rexional do PCE (1949-1950). Cando Francisco Rey Balb\u00eds marchou a Francia en 1951 conv\u00e9rtese no m\u00e1ximo dirixente da IV Agrupaci\u00f3n do Ex\u00e9rcito Guerrilleiro de Galicia. Despois da ca\u00edda de Foucellas o 9 de marzo de 1952 Francisco Mart\u00ednez era practicamente o \u00fanico guerrilleiro activo en Galicia. Foi abatido pola Garda Civil o 31 de decembro de 1954 na Medi\u00f1a (Ombre), logo dunha denuncia, cando se preparaba para fuxir ao estranxeiro."}
{"id": "167862", "revid": "1888", "url": "https://gl.wikipedia.org/wiki?curid=167862", "title": "Adolfo Lucas Reguil\u00f3n", "text": "Adolfo Lucas Reguil\u00f3n Garc\u00eda, nado en Villa del Prado (Madrid) en 1911 e finado en 1994, foi un mestre e guerrilleiro republicano que actuou pola zona do val do Ti\u00e9tar trala Guerra Civil. Adoptou o alias de \"Severo Eubel de la Paz\" (que segundo el quer\u00eda dicir \"Serio e incorruptible luchador en la buena guerra por la paz\").\nTraxectoria.\nMilitante comunista dende maio de 1936, cando comezou a Guerra Civil exerc\u00eda de mestre en Navamorcuende (Toledo). Participou como miliciano nos combates da estrada da Coru\u00f1a. Foi ferido en novembro de 1936 e posteriormente desempe\u00f1ou tarefas no comisariado pol\u00edtico. Ao rematar a guerra foi preso e condenado a morte, pero foi liberado en 1943.\nAo sa\u00edr da prisi\u00f3n botouse ao monte no val do Ti\u00e9tar con varios compa\u00f1eiros, creando a Agrupaci\u00f3n Guerrillera Zona M (Alto del Mirlo) pola zona de Piedralaves (\u00c1vila), dedic\u00e1ndose sobre todo \u00e1 difusi\u00f3n de propaganda impresa, a sabotaxe dos tendidos el\u00e9ctricos, o corte de estradas e a imposici\u00f3n de multas aos veci\u00f1os da zona colaboracionistas do r\u00e9xime de Franco. En novembro de 1944, o grupo de Severo integrouse como fundador na Agrupaci\u00f3n Guerrillera de Extremadura (Divisi\u00f3n de Gredos). O grupo ti\u00f1a unha ideolox\u00eda propia, mestura de comunismo, cristianismo e pacifismo, elaborada por Reguil\u00f3n a partir da idea de Uni\u00f3n Nacional lanzada por Jes\u00fas Monz\u00f3n (m\u00e1ximo dirixente do PCE no interior de Espa\u00f1a). Publicou folletos pol\u00edticos e os peri\u00f3dicos \"Un\u00edos\" e \"El Guerrillero Carpetano\". A Garda civil e as organizaci\u00f3ns antifranquistas consider\u00e1bano un fantasioso e visionario, con apetencias de protagonismo e de mando. A actuaci\u00f3n de Reguil\u00f3n causaba malestar entre os demais grupos guerrilleiros, debido a que na pr\u00e1ctica rexeitaba a acci\u00f3n armada.\nA acci\u00f3n m\u00e1is importante do grupo tivo lugar o 16 de agosto de 1946, cando ocuparon por unhas horas a vila de Alameda del Valle.\nNo ver\u00e1n de 1947 o grupo de Severo realizou a s\u00faa \u00faltima acci\u00f3n na serra, no porto de Navacerrada, como consecuencia da cal unha parella de mozos que acampaba na lagoa de Pe\u00f1alara allea a todo, foi tiroteada pola Garda Civil.\nReguil\u00f3n continuou a s\u00faa actividade pol\u00edtica en Madrid. Pero ese mesmo ano de 1947, os guerrilleiros acordaron abandonar a capital e un camarada ofreceuse a trasladalo \u00e1 casa dunha familia co\u00f1ecida s\u00faa en Foz. Estableceuse en Ma\u00f1ente (Vilaronte) onde meses despois chegou o seu lugartenente Teodoro del Real Y\u00e1\u00f1ez \"Formal\", e al\u00ed exerceu como mestre, sendo co\u00f1ecido como Bernardo Gonzalo Gil \"Don Bernardo\". Para sobrevivir dedicase \u00e1 venda de aparatos de radio (\"As Radios de Don Bernardo\"). En 1956 foi descuberto ao querer casar o seu compa\u00f1eiro e solicitar os papeis na s\u00faa parroquia de orixe. Detido o 10 de xaneiro de 1956 en medio dun espectacular despregue de forzas da Garda civil, foi condenado a morte en consello de guerra, pero grazas a unha campa\u00f1a internacional conmut\u00e1ronlle a pena pola de trinta anos en prisi\u00f3n. Foi liberado en 1972 e faleceu o 29 de marzo de 1994.\nDeixou escritas as s\u00faas memorias: \"Bajo el terror de las armas: el \u00faltimo guerrillero de Espa\u00f1a\"."}
{"id": "167863", "revid": "1131", "url": "https://gl.wikipedia.org/wiki?curid=167863", "title": "Emilio Ara\u00fajo", "text": ""}
{"id": "167864", "revid": "1131", "url": "https://gl.wikipedia.org/wiki?curid=167864", "title": "Quique Bordell", "text": "Quique Bordell, nado en Lugo en 1962, \u00e9 un pintor galego, co\u00f1ecido tam\u00e9n cos alcumes de \"Se\u00f1or Bordell\", \"Gato L\u00f3pez\", \"Visceral B.\", \"El Artista Antes Conocido Como Quique Bordell\", \"Doctor Faustroll\" e \"Bacab\u00fa Invisible\".\nTraxectoria.\nEstudou o bacharelato no Colexio Fingoi, tendo como profesor de debuxo a Lu\u00eds G\u00f3mez Pacios. De formaci\u00f3n autodidacta, os seus inicios art\u00edsticos est\u00e1n relacionados co mundo do c\u00f3mic e a interpretaci\u00f3n dram\u00e1tica, realizando \"performances\" en varias pel\u00edculas en formato super-8 de Javier Devesa. Aparece facendo varias personaxes na pel\u00edcula \"O peregrino e o vi\u00f1o\", ambientada na Galiza medieval.\nComezou a traballar con 18 anos na pintura e na t\u00e9cnica de creaci\u00f3n de bonecos e marionetas en papel mach\u00e9. Participa na revista \"Atl\u00e1ntico Express\" xunto a autores como Germ\u00e1n Refojo, Honorio ou Leovigildo Garc\u00eda, en \"Con todo Lugo de detalles\", promocionada por Xaime da Pena, e en \"Lupus Augustus\", editada por Juan \"Rompe\". Colaborou coa sala Nasa de Compostela, e participou no grupo Pintautores Asociados. Viviu un tempo en Nova York, e ao seu regreso expuxo na sala Almirante de Lugo. Instalouse nun estudio do Campo Castelo e formou parte dun grupo de artistas reunidos en torno \u00e1 sala Bacab\u00fa. En 2007 expuxo no Museo Provincial de Lugo obras da s\u00faa \u00faltima etapa.\nColaborou con T\u00edteres Trompicallo no proxecto \"Violeta Coletas\"."}
{"id": "167867", "revid": "1131", "url": "https://gl.wikipedia.org/wiki?curid=167867", "title": "Zoo da Madroa", "text": ""}
{"id": "167868", "revid": "1131", "url": "https://gl.wikipedia.org/wiki?curid=167868", "title": "Antonio Ramilo", "text": "Antonio Bernardino Ramilo Fern\u00e1ndez-Areal, nado en Buenos Aires (Arxentina) o 24 de maio de 1928 e finado en Vigo o 25 de xaneiro de 2006, foi un empresario e pol\u00edtico, alcalde de Vigo.\nTraxectoria.\nTraballou en Madrid e estudou leis, especializ\u00e1ndose en Dereito Mar\u00edtimo, nas universidades Complutense e de Deusto. En 1955 instalouse en Vigo. Ocupou o posto de conselleiro delegado na empresa familiar, Ramilo S.A., adicada \u00e1 extracci\u00f3n de granito.\nEn 1970 foi nomeado alcalde, cargo que compatibilizou co de Procurador en Cortes pola provincia de Pontevedra e co de presidente da Caixa de Aforros Municipal de Vigo. Durante a s\u00faa alcald\u00eda aprobouse o primeiro PXOU de Vigo, e promoveu a urbanizaci\u00f3n dos barrios da Traves\u00eda de Vigo e de Coia. Amais, celebrouse a primeira edici\u00f3n da World Fishing Exhibition e iniciouse o proxecto do Zoo da Madroa promovido por Rafael Portanet.\nEn setembro de 1974 foi substitu\u00eddo na alcald\u00eda por Joaqu\u00edn Garc\u00eda Picher, e volveu \u00f3 asociacionismo empresarial, sendo presidente do Consello Provincial de Empresarios ata 1976. Ese ano participou na fundaci\u00f3n da Confederaci\u00f3n Espa\u00f1ola de Organizaci\u00f3ns Empresariais (CEOE) e no 77 da Confederaci\u00f3n de Empresarios de Pontevedra. Membro da Confederaci\u00f3n de Empresarios de Galicia dende 1981 presidiuna dende 1991, deixando o cargo no 2000 tras descubrirse irregularidades contables na entidade.\nFoi dirixente de Acci\u00f3n Democr\u00e1tica Espa\u00f1ola. De 1986 a 1989 foi senador por Alianza Popular.\nVida persoal.\nEstaba casado e tivo sete fillos, entre eles o empresario e pol\u00edtico Antonio Ramilo Rodr\u00edguez de Robles."}
{"id": "167869", "revid": "6939", "url": "https://gl.wikipedia.org/wiki?curid=167869", "title": "Juan Antonio Reig Pla", "text": ""}
{"id": "167871", "revid": "85894", "url": "https://gl.wikipedia.org/wiki?curid=167871", "title": "Manuel Garc\u00eda Rodr\u00edguez", "text": "Manuel Garc\u00eda Rodr\u00edguez, Porco, nado en Langullo (parroquia de Cesuris, Manzaneda) e finado en Ourense o 3 de setembro de 1959, foi un guerrilleiro antifranquista galego.\nTraxectoria.\nNo monte dende xullo de 1936, pertenceu ao grupo de Mario de Langullo. De car\u00e1cter violento, fixo honra aos alcumes de Verdugo e Sarxento, foi o autor do asasinato do cura de Cesuris e de numerosos atracos. Mario de Langullo acabou por expulsalo do grupo. Agochado dende 1945 na casa de Gumersinda Rodr\u00edguez en Plac\u00edn, foi denunciado pola muller que o albergaba e arrestado o 7 de novembro de 1958 en Pena Folenche (A Pobra de Trives). Xulgado en Ourense en consello de guerra, foi condenado a garrote vil e executado na cadea da cidade o 3 de setembro de 1959."}
{"id": "167872", "revid": "98629", "url": "https://gl.wikipedia.org/wiki?curid=167872", "title": "Arkote Arraun Taldea", "text": "O Arkote Arraun Taldea \u00e9 un club de remo da localidade de Plentzia, Biscaia (Euskadi). Actualmente compite na Liga ARC. As s\u00faas cores son o negro e o amarelo, e a s\u00faa trai\u00f1eira ch\u00e1mase Plentzitarra.\nHistoria.\nO Arkote AT foi fundado en 1957 como continuaci\u00f3n da \"Sociedad Remera de Plentzia\", que representou \u00e1 localidade dende 1946.\nDende 2005 ata 2009 o club competiu na Liga ACT, \u00e1 m\u00e1xima categor\u00eda de remo do Cant\u00e1brico, a\u00ednda que no 2009 non puido conseguir a permanencia ao finalizar na \u00faltima posici\u00f3n na Liga, polo que actualmente compite no Grupo 1 da Liga ARC."}
{"id": "167873", "revid": "7596", "url": "https://gl.wikipedia.org/wiki?curid=167873", "title": "Neurona", "text": "Unha neurona (do grego \u03bd\u03b5\u1fe6\u03c1\u03bf\u03bd, corda, nervio) ou c\u00e9lula nerviosa \u00e9 un tipo de c\u00e9lula pertencente ao sistema nervioso cuxa membrana plasm\u00e1tica ten a caracter\u00edstica de excitarse con electricidade para procesar e transmitir informaci\u00f3n por medio de impulsos el\u00e9ctricos e qu\u00edmicos. Son un tipo de c\u00e9lulas altamente diferenciadas e non te\u00f1en a habilidade de se dividiren, a\u00ednda que existan algunhas que o fagan. As neuronas con\u00e9ctanse unhas coas outras formando enormes redes neuronais. A s\u00faa morfolox\u00eda est\u00e1 adaptada \u00e1s funci\u00f3ns que realizan: un corpo celular chamado soma; unha ou varias prolongaci\u00f3ns curtas que xeralmente transmiten impulsos cara ao soma, denominadas dendritas; e unha prolongaci\u00f3n longa que conduce os impulsos desde o soma ata a seguinte neurona, chamada ax\u00f3n.\nXeneralidades.\nA neurona \u00e9 un tipo especial de c\u00e9lula atopada no corpo dos animais coa excepci\u00f3n das esponxas. As caracter\u00edsticas que definen unha neurona son a excitabilidade el\u00e9ctrica e a presenza de sinapses, que son complexas uni\u00f3ns de membrana que transmiten sinais dunha c\u00e9lula \u00e1 seguinte. As neuronas do corpo, xunto coas c\u00e9lulas da gl\u00eda que lles dan soporte estrutural e metab\u00f3lico, constit\u00faen o sistema nervioso. Nos vertebrados a maior\u00eda das neuronas forman parte do sistema nervioso central, pero hai outras que est\u00e1n situadas nos ganglios perif\u00e9ricos, e moitas neuronas sensoriais est\u00e1n situadas nos \u00f3rganos dos sentidos, como a retina ou a c\u00f3clea do o\u00eddo, por exemplo.\nAs neuronas son moi diversas e sempre hai excepci\u00f3ns a case calquera xeneralizaci\u00f3n, pero \u00e9 conveniente empezar facendo unha descrici\u00f3n xeral da estrutura e funci\u00f3n dunha neurona t\u00edpica. Unha neurona t\u00edpica est\u00e1 dividida en tres partes: soma ou corpo celular, dendritas, e ax\u00f3n. O soma \u00e9 normalmente compacto; o ax\u00f3n e as dendritas son filamentos que se estenden desde o soma. As dendritas ramif\u00edcanse profusamente, fac\u00e9ndose m\u00e1is delgadas en cada ramificaci\u00f3n, e chegan coas \u00faltimas ramificaci\u00f3ns a varios centros de microns do soma. O ax\u00f3n parte do soma desde un avultamento chamado protuberancia do ax\u00f3n ou cono ax\u00f3nico, e pode estenderse a grande distancia, dando lugar ao final a centos de ramificaci\u00f3ns, a\u00ednda que xeralmente mant\u00e9n o seu di\u00e1metro durante toda a s\u00faa extensi\u00f3n. O soma pode orixinar numerosas dendritas, pero nunca m\u00e1is dun ax\u00f3n. Os sinais sin\u00e1pticos que chegan das outras neuronas rec\u00edbense no soma e dendritas; e os sinais que se env\u00edan a outras neuronas saen polo ax\u00f3n. Unha sinapse t\u00edpica \u00e9 o contacto entre o ax\u00f3n dunha neurona e unha dendrita ou o soma doutra. Os sinais sin\u00e1pticos poden ser excitatorios ou inhibitorios. Se a excitaci\u00f3n neta recibida por unha neurona \u00e9 o suficientemente intensa durante un curto per\u00edodo de tempo, a neurona xera un breve pulso el\u00e9ctrico chamado potencial de acci\u00f3n, o cal se orixina no soma e se propaga rapidamente ao longo do ax\u00f3n, activando sinapses con outras neuronas a medida que se despraza.\nMoitas neuronas ax\u00fastanse perfectamente a este esquema xeral, pero hai excepci\u00f3ns. Non hai neuronas que carezan de soma, pero hai neuronas sen dendritas, ou sen ax\u00f3n. Ademais, xunto coas sinapses t\u00edpicas axodendr\u00edticas e axosom\u00e1ticas, hai tam\u00e9n sinapses axoax\u00f3nicas (de ax\u00f3n con ax\u00f3n) e dendrodendr\u00edticas (de dendrita con dendrita).\nA sinalizaci\u00f3n sin\u00e1ptica \u00e9 b\u00e1sica no funcionamento neuronal, e \u00e9 en parte el\u00e9ctrica e en parte qu\u00edmica. A parte el\u00e9ctrica depende das propiedades da membrana neuronal. Como toda c\u00e9lula, as neuronas est\u00e1n rodeadas por unha membrana plasm\u00e1tica, constitu\u00edda por unha bicapa lip\u00eddica con prote\u00ednas estruturais inseridas nela. Unha bicapa lip\u00eddica \u00e9 un potente illante el\u00e9ctrico, pero nas neuronas moitas das prote\u00ednas de membrana son electricamente activas. Entre elas hai prote\u00ednas que forman canles i\u00f3nicas que permiten que os i\u00f3ns fl\u00faan a trav\u00e9s das membranas, e bombas i\u00f3nicas que transportan i\u00f3ns activamente dun lado ao outro da membrana. A maior\u00eda das canles i\u00f3nicas son permeables s\u00f3 para tipos espec\u00edficos de i\u00f3ns. A apertura dalgunhas canles i\u00f3nicas est\u00e1 controlada pola voltaxe da membrana, o que quere dicir que poden cambiar entre un estado aberto ou pechado segundo var\u00ede a diferenza de potencial (voltaxe) a trav\u00e9s da membrana. Outros son de apertura controlada quimicamente, o que significa que se abren ou pechan segundo interaccionen con substancias qu\u00edmicas que difunden polo flu\u00eddo extracelular. As interacci\u00f3ns entre as canles i\u00f3nicas e as bombas i\u00f3nicas produce unha diferenza de potencial a trav\u00e9s da membrana, normalmente de algo menos de 1/10 de voltio inicialmente. Esta voltaxe ten d\u00faas funci\u00f3ns: primeira, proporciona unha fonte enerx\u00e9tica para o conxunto de prote\u00ednas de membrana dependentes de voltaxe; segunda, proporciona unha base para a transmisi\u00f3n el\u00e9ctrica do sinal entre diferentes partes da membrana.\nAs neuronas comun\u00edcanse por medio de sinapses qu\u00edmicas ou sinapses el\u00e9ctricas nun proceso chamado transmisi\u00f3n sin\u00e1ptica. O proceso fundamental que desencadea a transmisi\u00f3n sin\u00e1ptica \u00e9 o potencial de acci\u00f3n, un sinal el\u00e9ctrico que se propaga, e que se xera aproveitando as propiedades de excitabilidade el\u00e9ctrica da membrana da neurona. Este fen\u00f3meno denom\u00ednase tam\u00e9n onda de despolarizaci\u00f3n da membrana.\nAnatom\u00eda e histolox\u00eda.\nAs neuronas est\u00e1n moi especializadas no procesamento e transmisi\u00f3n de sinais celulares. Dada a gran diversidade de funci\u00f3ns levadas a cabo polas neuronas en diferentes partes do sistema nervioso, estas presentan unha gran variedade de formas, tama\u00f1os e propiedades electroqu\u00edmicas. Por exemplo, o soma dunha neurona pode variar de 4 a 100 micr\u00f3metros de di\u00e1metro.\nA\u00ednda que a idea can\u00f3nica de neurona atrib\u00fae funci\u00f3ns espec\u00edficas a cada un dos seus compo\u00f1entes anat\u00f3micos, as dendritas e os ax\u00f3ns a mi\u00fado act\u00faan de xeito contrario \u00e1s s\u00faas funci\u00f3ns habituais.\nOs ax\u00f3ns e as dendritas no sistema nervioso central te\u00f1en normalmente s\u00f3 un micr\u00f3metro de grosor, pero no sistema nervioso perif\u00e9rico son moito m\u00e1is grosas. O soma ten uns 10\u201325 micr\u00f3metros de di\u00e1metro e xeralmente non \u00e9 moito m\u00e1is grande c\u00f3 n\u00facleo celular que cont\u00e9n. O ax\u00f3n m\u00e1is longo dunha motoneurona humana pode ter arredor dun metro de lonxitude, chegando desde a base da espi\u00f1a dorsal \u00e1 punta dunha deda do p\u00e9. As neuronas sensoriais te\u00f1en ax\u00f3ns que van desde as dedas \u00e1 espi\u00f1a dorsal e chegan a 1,5 metros de lonxitude nos adultos. As xirafas te\u00f1en ax\u00f3ns de varios metros que percorren os seus longos pescozos. Moito do que sabemos do funcionamento dos ax\u00f3ns aprendeuse estudando os ax\u00f3ns xigantes da lura, que \u00e9 unha preparaci\u00f3n experimental ideal debido ao seu enorme tama\u00f1o (de 0,5\u20131 mil\u00edmetro de grosor, e varios cent\u00edmetros de longo).\nAs neuronas completamente diferenciadas non experimentan mitose en absoluto; por\u00e9n, descubrimentos recentes mostraron que se poden orixinar novas neuronas no cerebro a partir da divisi\u00f3n de c\u00e9lulas troncais (ou nai) neurais, que se atopan por todo o cerebro pero especialmente na zona subventricular e na subgranular, proceso chamado neurox\u00e9nese.\nHistolox\u00eda e estrutura interna.\nAs neuronas tinguidas con colorantes b\u00e1sicos mostran no seu soma numerosas agrupaci\u00f3ns microsc\u00f3picas tinguidas denominadas substancia de Nissl ou corpos de Nissl (chamados as\u00ed polo psiquiatra e neuropat\u00f3logo alem\u00e1n Franz Nissl, 1860\u20131919), que constan de ret\u00edculo endoplasm\u00e1tico rugoso con ARNr asociado. A abundancia de corpos de Nissl pode explicarse polo feito de que as c\u00e9lulas nerviosas son moi activas metabolicamente, e, por tanto, realizan unha intensa s\u00edntese de prote\u00ednas.\nO corpo celular dunha neurona est\u00e1 sostido por unha complexa rede de prote\u00ednas estruturais chamadas neurofilamentos, que se ensamblan en grandes neurofibrilas. Algunhas neuronas tam\u00e9n conte\u00f1en gr\u00e1nulos de pigmentos, como a neuromelanina (un pigmento casta\u00f1o escuro, subproduto da s\u00edntese de catecolaminas) e lipofuscina (un pigmento amarelo-casta\u00f1o que se acumula coa idade).\nOs ax\u00f3ns e as dendritas te\u00f1en diferentes caracter\u00edsticas estruturais internas. Os ax\u00f3ns t\u00edpicos case nunca conte\u00f1en ribosomas, excepto talvez alg\u00fans no seu segmento inicial. As dendritas conte\u00f1en ret\u00edculo endoplasm\u00e1tico rugoso ou ribosomas, que dimin\u00faen en cantidade coa distancia ao soma celular.\nClases.\nAs neuronas poden ter diferentes formas e tama\u00f1os e poden clasificarse pola s\u00faa morfolox\u00eda ou funci\u00f3n. O anatomista Camillo Golgi agrupou as neuronas en dous tipos: tipo I con longos ax\u00f3ns utilizados para enviar sinais a longas distancias, e tipo II con ax\u00f3ns curtos, que \u00e1s veces poden confundirse con dendritas. As de tipo I poden subdividirse tendo en conta onde est\u00e1 situado o seu soma celular. A morfolox\u00eda b\u00e1sica das neuronas de tipo I, representadas polas motoneuronas espi\u00f1ais, consta dun corpo celular chamado soma e un longo ax\u00f3n cuberto dunha va\u00ed\u00f1a de mielina. Arredor do corpo celular nacen e ramif\u00edcanse as dendritas que reciben os sinais procedentes doutras neuronas. O final do ax\u00f3n ten terminais ramificados (terminais ax\u00f3nicos) que liberan neurotransmisores no espazo entre o final do ax\u00f3n e as dendritas da seguinte neurona chamado espazo sin\u00e1ptico ou fenda sin\u00e1ptica. Por tanto, as neuronas non est\u00e1n en contacto f\u00edsico para realizar a transmisi\u00f3n do impulso, sen\u00f3n que hai un espazo entre elas, o espazo sin\u00e1ptico.\nClasificaci\u00f3n estrutural.\nPolaridade.\nA maior\u00eda das neuronas poden clasificarse anatomicamente como:\nOutros.\nAdemais, foron identificados alg\u00fans outros tipos neuronais \u00fanicos de acordo coa s\u00faa situaci\u00f3n no sistema nervioso e forma distintiva. Por exemplo:\nClasificaci\u00f3n funcional.\nDirecci\u00f3n.\nO termo aferente e eferente tam\u00e9n se refire xeralmente a neuronas que, respectivamente, traen informaci\u00f3n ou env\u00edan informaci\u00f3n da rexi\u00f3n do cerebro.\nAcci\u00f3n sobre outras neuronas.\nUnha neurona act\u00faa sobre outras neuronas liberando neurotransmisores que se unen a receptores de membrana. O efecto sobre a neurona diana est\u00e1 determinado non polo tipo de neurona presin\u00e1ptica nin polo neurotransmisor liberado, sen\u00f3n polo tipo de receptor que \u00e9 activado. Un neurotransmisor pode entenderse como unha chave, e o seu receptor como a pechadura: pero no sistema nervioso o mesmo tipo de chave pode usarse para abrir moitos tipos diferentes de pechaduras. Os receptores poden clasificarse \"grosso modo\" como \"excitadores\" (que causan un incremento da frecuencia de env\u00edo dos impulsos), e \"inhibidores\" (que causan un decrecemento da frecuencia de env\u00edo dos impulsos), ou \"moduladores\" (que causan efectos a longo prazo non relacionados directamente coa frecuencia de env\u00edo de impulsos).\nEn realidade, cada un dos dous neurotransmisores m\u00e1is com\u00fans no cerebro, o glutamato e o GABA, ten unha acci\u00f3n case sempre do mesmo tipo, sempre excitatoria o glutamato, e sempre inhibitoria o GABA. A\u00ednda que o glutamato act\u00faa sobre diferentes tipos de receptores, a maior\u00eda deles te\u00f1en efectos excitatorios. De xeito similar o GABA act\u00faa sobre diferentes tipos de receptores, pero todos eles te\u00f1en efectos inhibitorios (en animais adultos, polo menos). Debido a esta constancia na s\u00faa acci\u00f3n, \u00e9 moi com\u00fan que os neurocient\u00edficos simplifiquen a terminolox\u00eda e falen das c\u00e9lulas que liberan glutamato como \"neuronas excitatorias,\" e das c\u00e9lulas que liberan GABA como \"neuronas inhibitorias.\" Como arredor do 90% das neuronas do cerebro liberan ou ben glutamato ou ben GABA, estas denominaci\u00f3ns abranguen a maior parte das neuronas. Hai tam\u00e9n outros tipos de neuronas con efectos sempre do mesmo tipo sobre as s\u00faas dianas, por exemplo as motoneuronas \"excitatorias\" da medula espi\u00f1al que liberan acetilcolina, e as neuronas espi\u00f1ais \"inhibitorias\" que liberan glicina.\nNon obstante, a distinci\u00f3n entre neurotransmisores excitatorios e inhibitorios non \u00e9 absoluta. M\u00e1is ben depende da clase de receptores qu\u00edmicos presentes na neurona diana. En principio, unha determinada neurona, liberando un determinado neurotransmisor, pode ter efectos excitatorios sobre determinadas c\u00e9lulas diana, inhibitorios sobre outras, e modulatorios sobre outras. Por exemplo, as c\u00e9lulas fotorreceptoras da retina liberan sempre o neurotransmisor glutamato en ausencia de luz. As denominadas c\u00e9lulas bipolares OFF da retina son, como a maior\u00eda das neuronas, excitadas pola liberaci\u00f3n de glutamato. Por\u00e9n, as neuronas diana veci\u00f1as, chamadas c\u00e9lulas bipolares ON da retina son polo contrario \"inhibidas\" polo glutamato, porque carecen do receptor de glutamato ionotr\u00f3pico normal (cando se activa abre directamente algunha canle i\u00f3nica) e no seu lugar pos\u00faen un receptor de glutamato metabotr\u00f3pico inhibitorio (cando se activa utiliza un segundo mensaxeiro para abrir a canle i\u00f3nica). Cando hai luz, os fotorreceptores deixan de liberar glutamato, o cal fai que deixe de haber inhibici\u00f3n nas c\u00e9lulas bipolares ON, que se activan; e isto simultaneamente elimina a excitaci\u00f3n das c\u00e9lulas bipolares OFF, silenci\u00e1ndoas.\nPatr\u00f3ns de descarga.\nAs neuronas poden clasificarse de acordo coas s\u00faas caracter\u00edsticas electrofisiol\u00f3xicas en:\nClasificaci\u00f3n polo tipo de neurotransmisor producido.\nAs neuronas difer\u00e9ncianse tam\u00e9n polo tipo de neurotransmisor que producen. Alg\u00fans exemplos son:\nNo sistema nervioso vexetativo as neuronas son principalmente ou colin\u00e9rxicas ou adren\u00e9rxicas (liberan noradrenalina).\nConectividade.\nAs neuronas commun\u00edcanse unhas con outras por medio de sinapses, nas cales o terminal do ax\u00f3n ou os bot\u00f3ns terminais situados nos extremos das ramificaci\u00f3ns do ax\u00f3n, dunha neurona (presin\u00e1ptica) act\u00faan sobre as dendritas, soma ou menos comunmente o ax\u00f3n da neurona seguinte (postsin\u00e1ptica). Por tanto, existen sinapses axo-dendr\u00edticas, axo-som\u00e1ticas ou axo-ax\u00f3nicas.\nAlgunhas neuronas como as c\u00e9lulas de Purkinje do cerebelo poden ter unhas 1000 ramas dendr\u00edticas, e establecen conexi\u00f3ns con decenas ou miles de c\u00e9lulas; pero outras neuronas, como as neuronas magnocelulares dos n\u00facleos supra\u00f3pticos, te\u00f1en s\u00f3 unha ou d\u00faas dendritas, cada unha das cales recibe miles de sinapses. As sinapses poden ser excitatorias ou inhibitorias e poden incrementar ou diminu\u00edr a actividade na neurona postsin\u00e1ptica. \nNas sinapses v\u00e9rtense neurotransmisores qu\u00edmicos, polo que se denominan sinapses qu\u00edmicas, que son con gran diferenza as m\u00e1is abundantes. Pero algunhas neuronas tam\u00e9n se comunican por medio de sinapses el\u00e9ctricas, que son uni\u00f3ns comunicantes (\"gap junctions\") directas e electricamente condutivas nas que as c\u00e9lulas est\u00e1n en estreito contacto.\nNunha sinapse qu\u00edmica, o proceso de transmisi\u00f3n sin\u00e1ptica \u00e9 o seguinte: cando un potencial de acci\u00f3n chega ao terminal do ax\u00f3n, \u00e1brense canles de calcio de apertura dependente da voltaxe, que permiten que o Ca2+ do exterior entre no terminal. O calcio causa que as ves\u00edculas sin\u00e1pticas cheas de neurotransmisores se fusionen coa membrana celular, liberando o seu contido na fenda sin\u00e1ptica. Os neurotransmisores difunden a trav\u00e9s da fenda sin\u00e1ptica, \u00fanense aos seus receptores da membrana da neurona postsin\u00e1ptica e act\u00edvanos, o que causar\u00e1 a despolarizaci\u00f3n de dita membrana.\nO cerebro humano ten un enorme n\u00famero de sinapses. Cada unha das 1011 neuronas do cerebro ten como media 7.000 conexi\u00f3ns sin\u00e1pticas con outras neuronas. Estimouse que no cerebro dun rapaz de 3 anos hai unhas 1015 sinapses. Este n\u00famero decrece conforme o rapaz vai cumprindo anos, estabiliz\u00e1ndose na idade adulta. As estimaci\u00f3ns var\u00edan para o adultos, e van desde 1014 a 5 x 1014 sinapses en total.\nMecanismos de propagaci\u00f3n dos potenciais de acci\u00f3n.\nEn 1937, John Zachary Young suxeriu que se pod\u00eda usar o ax\u00f3n xigante da lura para estudar as propiedades el\u00e9ctricas da neurona. Como son de natureza similar ao ax\u00f3n humano pero moito m\u00e1is grandes, as neuronas da lura son moito m\u00e1is f\u00e1ciles de estudar. Poden inserirse el\u00e9ctrodos nos ax\u00f3ns xigantes da lura, e medir con precisi\u00f3n os potenciais de membrana.\nA membrana celular do ax\u00f3n e do soma cont\u00e9n canles i\u00f3nicas reguladas por voltaxe que permiten que a neurona xere e propague un impulso el\u00e9ctrico (un potencial de acci\u00f3n). Estes impulsos son xerados e propagados por i\u00f3ns, que son os que levan as cargas el\u00e9ctricas, como o sodio (Na+), potasio (K+), cloruro (Cl-), e calcio (Ca2+).\nHai varios est\u00edmulos que poden activar unha neurona xerando unha actividade el\u00e9ctrica, entre os que est\u00e1n: presi\u00f3n, estiramento, transmisores qu\u00edmicos, e cambios no potencial el\u00e9ctrico a trav\u00e9s da membrana. Os est\u00edmulos provocan a apertura de canles i\u00f3nicas espec\u00edficas na membrana, que orixina un fluxo de i\u00f3ns a trav\u00e9s da membrana, que cambia o potencial de membrana.\nAs neuronas e ax\u00f3ns delgados requiren menos gasto metab\u00f3lico para producir e transportar os potenciais de acci\u00f3n, pero os ax\u00f3ns de maior grosor transportan os impulsos con maior rapidez. Para minimizar o gasto metab\u00f3lico mantendo unha conduci\u00f3n r\u00e1pida, moitas neuronas illaron os seus ax\u00f3ns cunha va\u00ed\u00f1a de mielina que os envolve. As va\u00ed\u00f1as est\u00e1n formadas por c\u00e9lulas de glia: oligodendrocitos no sistema nervioso central, e c\u00e9lulas de Schwann nos nervios do sistema nervioso perif\u00e9rico. A va\u00ed\u00f1a permite que os potenciais de acci\u00f3n viaxen m\u00e1is r\u00e1pido ca nos ax\u00f3ns non mielinizados do mesmo di\u00e1metro, \u00e1 vez que consomen menos enerx\u00eda. A va\u00ed\u00f1a de mielina dos nervios perif\u00e9ricos normalmente cobre o ax\u00f3n en secci\u00f3ns de aproximadamente 1\u00a0mm de longo, separadas por curtas zonas non cubertas chamadas n\u00f3dulos de Ranvier, que conte\u00f1en unha gran densidade de canles i\u00f3nicas de apertura regulada por voltaxe. A esclerose m\u00faltiple \u00e9 unha doenza neurol\u00f3xica causada pola desmielinizaci\u00f3n dos ax\u00f3ns do sistema nervioso central.\nAlgunhas neuronas non xeran potenciais de acci\u00f3n, sen\u00f3n que no seu lugar xeran un impulso el\u00e9ctrico gradual, que \u00e1 s\u00faa vez causa unha liberaci\u00f3n de neurotransmisores tam\u00e9n gradual. Estas neuronas que non te\u00f1en un pico no potencial de acci\u00f3n adoitan ser neuronas sensoriais ou interneuronas, porque non poden enviar impulsos a longas distancias.\nCodificaci\u00f3n neural.\nA codificaci\u00f3n neural trata sobre como as neuronas representan no cerebro a informaci\u00f3n sensorial ou doutro tipo. O principal obxectivo do estudo da codificaci\u00f3n neural \u00e9 caracterizar as relaci\u00f3ns entre o est\u00edmulo e as respostas neuronais individuais ou de conxunto, e as relaci\u00f3ns entre as actividades el\u00e9ctricas das neuronas e as do conxunto. P\u00e9nsase que as neuronas poden codificar tanto informaci\u00f3n dixital coma anal\u00f3xica.\nPrincipio de todo ou nada.\nA conduci\u00f3n de impulsos nerviosos \u00e9 un exemplo de resposta de \"todo ou nada\". Noutras palabras, cando as neuronas responden a todo, a s\u00faa resposta debe ser completa, m\u00e1xima. Unha maior intensidade na estimulaci\u00f3n non producir\u00eda un impulso maior, pero si pode producir m\u00e1is impulsos por segundo (aumenta a frecuencia de impulsos, non a s\u00faa intensidade). Hai diferentes tipos de respostas do receptor ao est\u00edmulo. Os receptores adaptativos lentos (ou t\u00f3nicos) responden a est\u00edmulos estables e producen unha frecuencia de env\u00edo de impulsos (de \"disparo\") estable. Estes receptores t\u00f3nicos xeralmente responden a un incremento na intensidade do est\u00edmulo co incremento da s\u00faa frecuencia de env\u00edo de impulsos.\nPero hai tam\u00e9n outros tipos de receptores denominados adaptativos r\u00e1pidos (ou f\u00e1sicos), nos que o seu env\u00edo de impulsos decrece ou para cando reciben est\u00edmulos estables. Un exemplo: cando a pel humana \u00e9 tocada por un obxecto, isto causa que as neuronas da pel env\u00eden impulsos, pero se o obxecto mant\u00e9n a s\u00faa presi\u00f3n contra a pel, as neuronas deixan de enviar impulsos. As neuronas da pel e m\u00fasculos que responden \u00e1 presi\u00f3n e vibraci\u00f3n te\u00f1en estruturas de filtrado accesorias que colaboran na s\u00faa funci\u00f3n.\nO corp\u00fasculo de Pacini \u00e9 unha desas estruturas. Consta de varias capas conc\u00e9ntricas como as dunha cebola, que se forman arredor do terminal do ax\u00f3n. Cando se aplica a presi\u00f3n e o corp\u00fasculo se deforma, o est\u00edmulo mec\u00e1nico transf\u00edrese ao ax\u00f3n, que env\u00eda impulsos. Se a presi\u00f3n \u00e9 constante, non hai xa m\u00e1is est\u00edmulos; deste modo, tipicamente estas neuronas responden cunha despolarizaci\u00f3n transitoria durante a deformaci\u00f3n inicial e responden de novo cando desaparece a presi\u00f3n, xa que nese caso o corp\u00fasculo cambia de forma outra vez. Existen m\u00e1is tipos de adaptaci\u00f3n, que lle dan \u00e1s neuronas distintas caracter\u00edsticas funcionais.\nHistoria.\nO termo \"neurona\" acu\u00f1ouno o anatomista alem\u00e1n Heinrich Wilhelm Waldeyer. O papel da neurona como unidade funcional primaria do sistema nervioso foi reco\u00f1ecida por primeira vez a principios do s\u00e9culo XX grazas aos traballos do anatomista espa\u00f1ol Santiago Ram\u00f3n y Cajal. Cajal propuxo que as neuronas eran c\u00e9lulas separadas que se comunicaban unhas con outras por medio de uni\u00f3ns especializadas que deixaban un espazo entre as c\u00e9lulas. Non eran, pois, c\u00e9lulas que estaban fusionadas polas s\u00faas prolongaci\u00f3ns formando unha rede continua, que era outra teor\u00eda da \u00e9poca defendida por Golgi. Isto chegou a co\u00f1ecerse como a doutrina neuronal, un dos principios centrais da neurociencia moderna. Para observar a estrutura de neuronas individualizadas, Cajal mellorou o proceso de tinguido con sales de prata co\u00f1ecido por m\u00e9todo de Golgi, que fora desenvolvido polo seu rival, Camillo Golgi. A mellora introducida por Cajal, que consist\u00eda nunha t\u00e9cnica chamada \"dobre impregnaci\u00f3n\", a\u00ednda se usa. A tinguidura con impregnaci\u00f3n de prata \u00e9 un m\u00e9todo extraordinariamente \u00fatil en investigaci\u00f3ns neuroanat\u00f3micas porque, por raz\u00f3ns a\u00ednda desco\u00f1ecidas, tingue un pequeno porcentaxe das c\u00e9lulas dun tecido, de modo que \u00e9 posible ver a microestrutura completa de neuronas individualizadas sen que se solapen moito con outras c\u00e9lulas de tecidos densamente empaquetados como os do cerebro.\nA doutrina neuronal.\nA doutrina neuronal \u00e9 a idea fundamental actual de que as neuronas son as unidades b\u00e1sicas estruturais e funcionais do sistema nervioso. A teor\u00eda foi presentada por Santiago Ram\u00f3n y Cajal a finais do s\u00e9culo XIX. Sost\u00e9n que as neuronas son c\u00e9lulas individualizadas (non conectadas formando unha rede), que act\u00faan como unidades metab\u00f3licas diferenciadas.\nPosteriores descubrimentos engadiron m\u00e1is refinamentos \u00e1 formulaci\u00f3n simple inicial desta doutrina. Por exemplo, as c\u00e9lulas de glia, que non se consideran neuronas, xogan un papel esencial no procesamento da informaci\u00f3n. Ademais, as sinapses el\u00e9ctricas son m\u00e1is com\u00fans do que inicialmente se pensaba, o que significa que si hai algunhas conexi\u00f3ns directas e citoplasm\u00e1ticas entre as neuronas. De feito, hai exemplos de neuronas que se unen a\u00ednda m\u00e1is estreitamente: o ax\u00f3n xigante da lura orix\u00ednase pola fusi\u00f3n de m\u00faltiples ax\u00f3ns.\nCajal tam\u00e9n postulou a lei da polarizaci\u00f3n din\u00e1mica, que establece que unha neurona recibe sinais polas s\u00faas dendritas e corpo celular e transm\u00edteos como potenciais de acci\u00f3n a trav\u00e9s do ax\u00f3n nunha soa direcci\u00f3n: sa\u00edndo do corpo celular. A lei da polarizaci\u00f3n din\u00e1mica ten importantes excepci\u00f3ns; as dendritas poden servir como sa\u00eddas sin\u00e1pticas das neuronas e os ax\u00f3ns poden recibir sinais sin\u00e1pticos.\nAs neuronas no cerebro.\nO n\u00famero de neuronas no cerebro var\u00eda enormemente dunha especie a outra. Unha estimaci\u00f3n sobre o n\u00famero de neuronas do cerebro humano d\u00e1 unha cifra de 100 mil mill\u00f3ns (formula_1) de neuronas e 100 bill\u00f3ns (formula_2) de sinapses. Outras estimaci\u00f3ns falan de 86 mil mill\u00f3ns de neuronas, das cales 16,3 miles de mill\u00f3ns est\u00e1n no c\u00f3rtex cerebral, e 69 miles de mill\u00f3ns no cerebelo. En comparaci\u00f3n, o verme nematodo \"Caenorhabditis elegans\" ten s\u00f3 302 neuronas, o que fai del un suxeito de experimentaci\u00f3n ideal no que os cient\u00edficos puideron mapear todas as neuronas do seu organismo. A mosca da froita \"Drosophila melanogaster\", outro animal de experimentaci\u00f3n habitual, ten arredor de 100.000 neuronas e realiza moitos comportamentos complexos. Moitas propiedades das neuronas, desde o tipo de neurotransmisores que usan ata a composici\u00f3n das s\u00faas canles i\u00f3nicas, son similares en distintas especies, o que permite aos cient\u00edficos estudar os procesos que ocorren nos organismos complexos experimentando con organismos m\u00e1is simples.\nTrastornos neurol\u00f3xicos.\nSon numerosos os trastornos neurol\u00f3xicos producidos por danos ou alteraci\u00f3ns no funcionamento das neuronas. Alg\u00fans exemplos son:\nA s\u00edndrome de Charcot-Marie-Tooth \u00e9 un trastorno hereditario heterox\u00e9neo dos neuvios (neuropat\u00eda) que se caracteriza nos estadios avanzados da doenza pola perda de tecido muscular e da sensaci\u00f3n t\u00e1ctil, predominantemente nos p\u00e9s e pernas pero tam\u00e9n nas mans e brazos. Actualmente \u00e9 incurable. \u00c9 un dos trastornos neurol\u00f3xicos hereditarios m\u00e1is com\u00fans, cunha frecuencia de aparici\u00f3n duns 37 casos cada 100.000 persoas.\nA enfermidade de Alzheimer, \u00e9 unha enfermidade neurodexenerativa caracterizada pola progresiva deterioraci\u00f3n cognitiva xunto coa diminuci\u00f3n da habilidade para realizar as actividades da vida diaria e s\u00edntomas neuropsiqui\u00e1tricos ou cambios no comportamento. O s\u00edntoma inicial m\u00e1is chocante \u00e9 a perda de memoria a curto prazo (amnesia), que se manifesta normalmente co esquecemento de pequenas cousas, que se fai cada vez m\u00e1is pronunciado conforme avanza a doenza, acompa\u00f1ado dunha relativa conservaci\u00f3n das lembranzas antigas de anos atr\u00e1s. Conforme o trastorno progresa, a discapacidade intelectual aumenta afectando \u00e1 linguaxe (afasia), movementos complicados (apraxia), reco\u00f1ecemento (agnosia), e a funci\u00f3ns como a toma de decisi\u00f3ns e a realizaci\u00f3n de plans.\nA enfermidade de Parkinson, \u00e9 un trastorno dexenerativo cr\u00f3nico e progresivo do sistema nervioso central que a mi\u00fado afecta \u00e1s habilidades motoras e \u00e1 fala do paciente. A enfermidade de Parkinson pertence a un grupo de doenzas que orixinan trastornos do movemento. Caracter\u00edzase pola rixidez muscular, tremores, movementos f\u00edsicos lentos (bradiquinesia), e en casos extremos, perda da capacidade de movemento (aquinesia). Os s\u00edntomas principais son o resultado da diminuci\u00f3n da estimulaci\u00f3n do c\u00f3rtex motor polos ganglios basais, normalmente causada pola insuficiente formaci\u00f3n e actividade da dopamina, que se produce nas neuronas dopamin\u00e9rxicas do cerebro. Os s\u00edntomas secundarios poden inclu\u00edr disfunci\u00f3ns cognitivas e problemas sut\u00eds de linguaxe.\nA miastenia gravis \u00e9 unha doenza neuromuscular que produce unha debilidade muscular flutuante e cansazo ao realizar actividades simples. A debilidade est\u00e1 causada por anticorpos circulantes que bloquean os receptores de acetilcolina na uni\u00f3n neuromuscular postsin\u00e1ptica, que inhiben o efecto estimulante do neurotransmisor acetilcolina, polo que \u00e9 unha doenza autoinmunitaria. A miastenia tr\u00e1tase con inmunosupresores, inhibidores da colinesterase e, en determinados casos, coa extirpaci\u00f3n do timo.\nDesmielinizaci\u00f3n.\nA desmielinizaci\u00f3n consiste en que os nervios perden a s\u00faa va\u00ed\u00f1a de mielina illante. Cando se degrada a mielina, a conduci\u00f3n de impulsos ao longo dos nervios pode verse afectada ou perderse, e o nervio finalmente dexenera. Isto causa certos trastornos neurodexenerativos como esclerose m\u00faltiple e polirradiculoneuropat\u00eda desmielinizante inflamatoria cr\u00f3nica (doenza autoinmune).\nDexeneraci\u00f3n dos ax\u00f3ns.\nA maior\u00eda das respostas aos danos nas neuronas consisten nun fluxo sinalizador de calcio que promove o selado das partes rotas da neurona, pero os danos nos ax\u00f3ns inicialmente causan unha aguda dexeneraci\u00f3n axonal, que \u00e9 a r\u00e1pida separaci\u00f3n entre os extremos distal e proximal do ax\u00f3n uns 30 minutos despois do dano. A dexeneraci\u00f3n vai seguida do inchado da membrana do ax\u00f3n (axolema) , e posteriormente a formaci\u00f3n dunha especie de gr\u00e1nulos. Despois da degradaci\u00f3n do axolema ten lugar unha disintegraci\u00f3n granular do citoesqueleto do ax\u00f3n e dos org\u00e1nulos do seu interior. Os primeiros cambios que se observan son a acumulaci\u00f3n de mitocondrias nas rexi\u00f3ns paranodais no sitio do dano. O ret\u00edculo endoplasm\u00e1tico degr\u00e1dase e as mitocondrias inchan e finalmente desint\u00e9granse. A desintegraci\u00f3n \u00e9 dependente da ubiquitina e de calpa\u00edna proteases, e est\u00e1 causada por un fluxo de i\u00f3n calcio, o que suxire que a dexeneraci\u00f3n axonal \u00e9 un proceso activo. Deste modo, o ax\u00f3n sofre unha completa fragmentaci\u00f3n. O proceso leva unhas 24 horas no sistema nervioso perif\u00e9rico e \u00e9 m\u00e1is longo no sistema nervioso central. As v\u00edas de sinalizaci\u00f3n que levan \u00e1 dexeneraci\u00f3n do axolema non se co\u00f1ecen actualmente.\nRexeneraci\u00f3n de nervios.\nEst\u00e1 demostrado que a neurox\u00e9nese pode \u00e1s veces ocorrer no cerebro dos vertebrados adultos, o que produciu unha certa controversia en 1999. Pero os estudos m\u00e1is recentes da idade das neuronas humanas suxiren que este proceso ocorre s\u00f3 nunha minor\u00eda das neuronas, e a inmensa maior\u00eda das neuronas, inclu\u00eddas as do neoc\u00f3rtex, f\u00f3rmanse antes do nacemento e persisten durante toda a vida sen seren substitu\u00eddas.\nO que si \u00e9 posible \u00e9 a recrecemento de ax\u00f3ns perif\u00e9ricos que foron cortados. Este recrecemento pode levarlles moito tempo: despois dun dano nos nervios do brazo humano, por exemplo, pode tardarse meses en volver a sentir o tacto de mans e dedos. Un informe publicado en \"Nature\" suxire que se descubriu unha forma de transformar c\u00e9lulas da pel humana en c\u00e9lulas nerviosas funcionais usando un proceso chamado transdiferenciaci\u00f3n, no cal as \"c\u00e9lulas son forzadas a adoptar novas identidades\"."}
{"id": "167880", "revid": "1131", "url": "https://gl.wikipedia.org/wiki?curid=167880", "title": "Alto da Groba", "text": "O Alto da Groba \u00e9 un monte situado entre as parroquia de Belesar (Baiona) e Moug\u00e1s (Oia). Ten 662 metros de altura, e \u00e9 o pico de m\u00e1is alto da serra da Groba. Forma parte do sendeiro de gran percorrido GR58, m\u00e1is co\u00f1ecido como o Sendeiro das Greas pola gran cantidade de cabalos ceibes que viven na zona.\nNo ascenso ao cumio existen d\u00faas \u00e1reas recreativas, O Cortelli\u00f1o e A Chan da Lagoa, dende as que se pode enxergar unha boa panor\u00e1mica do Val Mi\u00f1or e da entrada \u00e1 r\u00eda de Vigo, entre outros puntos."}
{"id": "167881", "revid": "98629", "url": "https://gl.wikipedia.org/wiki?curid=167881", "title": "Pipino o Xiboso", "text": "Pipino o Xiboso, nado cara o 769 e finado cara o 811, foi o fillo m\u00e1is vello de Carlomagno coa s\u00faa concubina Himiltruda.\nTraxectoria.\nDebido \u00e1 discapacidade \u00e1 que fai referencia o seu alcume e \u00e1 s\u00faa posible ilexitimidade nunca foi candidato a herdar o goberno dos francos. Por\u00e9n, Carlomagno trat\u00e1bao con prioridade sobre os seus irm\u00e1ns m\u00e1is novos, como era apropiado pola s\u00faa primoxenitura. Carlomagno desherdouno formalmente no 780, cando o Papa bautizou ao seu terceiro fillo Carlom\u00e1n, quen pasou a recibir o nome de Pipino. En 792 o deforme pr\u00edncipe conspirou cun grupo de nobres descontentos para mataren a Carlomagno, \u00e1 s\u00faa esposa e aos seus tres fillos, coa fin de que o Xiboso conseguise o trono, convert\u00e9ndose as\u00ed nun monicreque dos nobres. O golpe fracasou e Carlomagno condenou a morte a todos os conspiradores ag\u00e1s ao seu fillo, quen foi desterrado ao mosteiro de Pr\u00fcm, onde faleceu 19 anos despois."}
{"id": "167882", "revid": "56817", "url": "https://gl.wikipedia.org/wiki?curid=167882", "title": "Telleiro", "text": "O top\u00f3nimo Telleiro pode referirse a dous lugares de Galicia:"}
{"id": "167883", "revid": "1888", "url": "https://gl.wikipedia.org/wiki?curid=167883", "title": "Saudade (hom\u00f3nimos)", "text": "O termo saudade pode facer referencia a:"}
{"id": "167884", "revid": "56817", "url": "https://gl.wikipedia.org/wiki?curid=167884", "title": "O Telleiro", "text": "O top\u00f3nimo O Telleiro pode referirse a varios lugares de Galicia:\nTam\u00e9n existe un lugar chamado O Forno Telleiro da parroquia de Albeos no concello pontevedr\u00e9s de Crecente."}
{"id": "167885", "revid": "5863", "url": "https://gl.wikipedia.org/wiki?curid=167885", "title": "Saudade (revista)", "text": "Saudade foi unha revista galega que se publicou en M\u00e9xico entre 1942 e 1953. Estaba editada polo Grupo Saudade e Irmandade Galeguista de Cidade de M\u00e9xico.\nHistoria e caracter\u00edsticas.\nA publicaci\u00f3n da revista \"Saudade\" desenvolveuse en d\u00faas etapas. A primeira delas entre os anos 1942 e 1944, na que se publicaron os n\u00fameros 1 \u00f3 5; a segunda entre 1952 e 1953, na que sa\u00edron os n\u00fameros 5 bis e 7. O n\u00famero 6 non parece que fora publicado nunca.\nTivo como editor responsable nos dous primeiros n\u00fameros a Xos\u00e9 Caridad Mateo, pasando a ocupar o posto Ramiro Illa Couto no terceiro n\u00famero, e Ram\u00f3n Cabanillas \u00c1lvarez nos n\u00fameros catro e cinco. A redacci\u00f3n estaba integrada por Florencio Delgado Gurriar\u00e1n, Carlos Velo, Ramiro Illa Couto e Ram\u00f3n Cabanillas \u00c1lvarez, e con eles colaboraban Marcial Fern\u00e1ndez V\u00e1zquez, Manuel Porteiro Vi\u00f1as e Bieito B\u00faa Rivas.\nNa s\u00faa segunda etapa estivo dirixida por Marcial Fern\u00e1ndez V\u00e1zquez, Lu\u00eds Soto Fern\u00e1ndez incorporouse \u00e1 redacci\u00f3n e contou con colaboraci\u00f3ns de galeguistas do interior.\nDentro da li\u00f1a editorial de \"Saudade\" estivo sempre a defensa da lingua e o seu mantemento e difusi\u00f3n f\u00f3ra de Galicia. No n\u00famero 7 Ram\u00f3n Cabanillas di que a lingua \u00e9 a defensa e o m\u00e1is transcendente signo de identidade do pa\u00eds. A lingua \u00e9 unha bandeira ideol\u00f3xica que centra frases propagand\u00edsticas e textos doutrinais ao longo dos sete n\u00fameros da publicaci\u00f3n. Mesmo con frecuencia os anuncios das p\u00e1xinas publicitarias levan textos en galego. As achegas de colaboradores non galegos foron tam\u00e9n traducidas \u00f3 galego. Hai poucos textos en castel\u00e1n.\n\"Saudade\" tomou como motivo principal a publicaci\u00f3n de contidos relacionados co \u00e1mbito galego, m\u00e1is concretamente os de interese para os exiliados galegos en M\u00e9xico. Tr\u00e1tase de p\u00e1xinas de car\u00e1cter cultural, defensoras e divulgadoras da lingua en Am\u00e9rica, con atenci\u00f3n particular \u00e1 creaci\u00f3n literaria. A s\u00faa orientaci\u00f3n pol\u00edtica \u00e9 de signo galeguista e nacionalista, e a s\u00faa posici\u00f3n antifascista intensif\u00edcase nos dous derradeiros n\u00fameros.\nContidos.\n\"Saudade\" caracterizouse como revista de contido po\u00e9tico, con m\u00e1is do 30% dos textos publicados na revista. Os textos en prosa eran minoritarios e consist\u00edan en artigos de cr\u00edtica e ensaio, narrativa e po\u00e9tica. A tem\u00e1tica galega foi constante nas p\u00e1xinas dedicadas a escritores, \u00e1 emigraci\u00f3n, historia, folclore, econom\u00eda, m\u00fasica, lingua, pol\u00edtica de Galicia, celtismo e atlantismo etc.\nAs ilustraci\u00f3ns son relativamente escasas, sempre en branco e negro e normalmente de pequeno formato. Predominan as inspiradas en figuras, paisaxes e escenas galegas. A fotograf\u00eda foi empregada en contadas ocasi\u00f3ns. Colaboraron os ilustradores Arturo e Ux\u00edo Souto, Manuel Colmeiro, Zarzalejo, Carlos Maside, C\u00e1ndido S\u00e1nchez Mazas ou Ramiro Illa Couto, que normalmente non asinaban as s\u00faas obras."}
{"id": "167886", "revid": "89787", "url": "https://gl.wikipedia.org/wiki?curid=167886", "title": "Joaqu\u00edn Garc\u00eda Picher", "text": "Joaqu\u00edn Garc\u00eda Picher, nado o 29 de agosto de 1932 en Vigo e finado o 12 de setembro de 1985, foi un pol\u00edtico galego, alcalde de Vigo.\nTraxectoria.\nEra perito industrial, profesor mercantil e economista. Foi nomeado alcalde de Vigo en 1974, antes da morte de Francisco Franco, e continuou at\u00e9 agosto de 1978, cando dimitiu nun pleno municipal embarullado por mor das protestas veci\u00f1ais pola venda dunha parcela municipal para rescatar unha concesi\u00f3n municipal para dar paso a Enma Gonz\u00e1lez Bermello.\nDurante a s\u00faa alcald\u00eda foi inaugurada a nova casa consistorial, promoveuse a creaci\u00f3n da Universidade de Vigo e que a cidade fose unha das sedes do Mundial de F\u00fatbol Espa\u00f1a 1982. Foi o \u00faltimo alcalde que exerceu como presidente da Caixa de Aforros Municipal de Vigo."}
{"id": "167887", "revid": "114944", "url": "https://gl.wikipedia.org/wiki?curid=167887", "title": "Evan Dando", "text": "Evan Griffith Dando, nado en Boston (Massachusetts) o 4 de marzo de 1967 \u00e9 un m\u00fasico estadounidense, co\u00f1ecido por ser o l\u00edder da banda de rock alternativo The Lemonheads. \u00c9 o \u00fanico membro orixinal que permanece no grupo e \u00e9 o seu vocalisa dende a s\u00faa formaci\u00f3n.\nBiograf\u00eda.\nPrimeiros anos e educaci\u00f3n.\nEvan Dando era fillo do matrimonio formado por unha modelo e un avogado. Durante a s\u00faa mocidade recibiu a influencia de importantes bandas bandas de punk rock dos 80, como H\u00fcsker D\u00fc e The Replacements. Nos seus anos de instituto asistiu ao Commonwealth School, en Boston. Dando matriculouse no Skidmore College, pero non puido manter as s\u00faas notas e deixouno para perseguir unha carreira como m\u00fasico.\nThe Lemonheads.\nXunto co seu amigo da escola Ben Deily, formou The Lemonheads na Commonwealth School de Boston en 1986, e a banda realizar\u00eda o seu primeiro concerto o 18 de agosto dese ano. Nesa \u00e9poca tocaban punk rock, e foron brevemente co\u00f1ecidos como The Whelps, ata que cambiaron o nome en 1987. A s\u00faa primeira gravaci\u00f3n como grupo titulouse \"Laughing All the Way to the Cleaners\". Despois de asinar un contrato co selo local Taang!, The Lemonheads editaron os \u00e1lbums \"Hate Your Friends\", \"Creator\" e \"Lick\" con Deily e Dando compartindo as voces principais e as tarefas de composici\u00f3n ata 1989, cando Dando deixou a banda. Por\u00e9n, a posibilidade dunha xira europea e o moderado \u00e9xito do sinxelo \"Luka\" fixeron volver a Dando con The Lemonheads. As relaci\u00f3ns entre Dando e Deily \u00edan a peor e finalmente este \u00faltimo acabou deixando a banda.\nDando ent\u00f3n recrutou a David Ryan para a bater\u00eda, asinou un contrato co selo Atlantic/Warner, e produciu o \u00e1lbum \"Lovey\" en 1990. A cabalo entre o punk rock, rock, country e metal, o \u00e1lbum vendeu ao redor das 30.000 copias. Dando decidiu ent\u00f3n marchar a Australia para compo\u00f1er algunhas canci\u00f3ns cos seus amigos Nic Dalton e Tom Morgan.\nEsas canci\u00f3ns foron a base para o \u00e1lbum \"It's a Shame About Ray\", que deu a co\u00f1ecer \u00e1 banda. Por\u00e9n, unha versi\u00f3n do tema \"Mrs. Robinson\" (gravada para promocionar a edici\u00f3n en v\u00eddeo de \"The Graduate\") lanzouse en contra da opini\u00f3n da banda e proporcionoulles a maior exposici\u00f3n que tiveran ata ese momento. Cando o \u00e1lbum \"It's a Shame About Ray\" foi reeditado a versi\u00f3n foi inclu\u00edda ao final. A banda tivo moito \u00e9xito nas radios universitarias e conseguiu colarse entre o gran p\u00fablico.\nDurante 1992 e 1993 Dando apareceu en numerosas portadas de revistas. \"People\" votouno como unha das 50 persoas m\u00e1is fermosas, e tam\u00e9n ga\u00f1ou atenci\u00f3n cando admitiu que fumaba crack.\nA finais de 1993 a banda editou \"Come on Feel the Lemonheads\". Foi un exitoso \u00e1lbum que inclu\u00eda os temas \"Style\" e \"The Jello Fund\". Novamente, a banda conseguiu a atenci\u00f3n do gran p\u00fablico, desta vez grazas ao sinxelo \"Into Your Arms\".\nThe Lemonheads actuaron durante o ano 1994 e Dando f\u00edxose amigo dos membros de Oasis, cos que apareceu nalg\u00fans concertos. Durante ese \u00e9poca tam\u00e9n sa\u00edu un tempo con Courtney Love. Tam\u00e9n no ano 1994 Dando fixo un cameo na pel\u00edcula \"Reality Bites\".\nEn 1996 Dando xuntou a un novo grupo de m\u00fasicos a\u00ednda co nome The Lemonheads, entre os que estaban os seus vellos amigos John Strohm e Murph (ex-Dinosaur Jr). Con eles editou un novo \u00e1lbum titulado \"Car Button Cloth\".\nA banda fixo unha xira con \u00e9xito en 1997 e realizou o seu \u00faltimo concerto no \"Reading Festival\", despois do cal Dando desapareceu da vida p\u00fablica. Atlantic editou \"The Best Of The Lemonheads\" en 1998.\nCarreira en solitario.\nMentres estaba en Sydney con Nic Dalton e Tom Morgan, Dando traballou con varios artistas do selo Half A Cow e fixo algunhas aparici\u00f3ns nalg\u00fans dos seus \u00e1lbums.\nDando gravou un dueto con Juliana Hatfield para o \u00e1lbum de 1999 \"Return of the Grievous Angel: A Tribute to Gram Parsons\", interpretando o tema \"$1000 Wedding\".\nComezou a facer aparici\u00f3ns p\u00fablicas a finais do ano 2000 cantando con Blake Babies e ralizando alg\u00fans concertos ac\u00fasticos. Comezou unha xira ac\u00fastica por todo o mundo a principios do ano 2001, conseguindo boas cr\u00edticas e renovando o interese pola s\u00faa discograf\u00eda pasada. Tocou con Ben Lee e Ben Kweller, tocando varios temas novos e recuperando novamente a confianza.\nEses concertos levaron \u00e1 primeira edici\u00f3n de Dando en solitario, \"Live at the Brattle Theatre\", que foi lanzada en Australia no ano 2001. Ademais de varias canci\u00f3ns dun concerto en Cambridge, o \u00e1lbum incl\u00fae un segundo disco con versi\u00f3ns de canci\u00f3ns country.\nDando cantou as segundas voces no tema \"Long Way Down\" de Mary Lorson aparecido no seu traballo do 2002 \"Tricks for Dawn\".\nEn marzo do 2003, finalmente editou o seu primeiro \u00e1lbum de estudio en solitario, \"Baby I'm Bored\", con boa acollida por parte da cr\u00edtica e que chegou a entrar no \"top 40\" de \u00e1lbums brit\u00e1nico.\nAdemais de ser convidado no retorno de MC5, de escribir canci\u00f3ns con The Dandy Warhols, de colaborar co m\u00fasico de bandas sonoras Craig Armstrong, e de conseguir dous CDs de tributo feitos polos seus seareiros a trav\u00e9s da s\u00faa p\u00e1xina web, Dando fixo bastantes concertos, inclu\u00edndo a interpretaci\u00f3n do \u00e1lbum completo \"It's a Shame About Ray\" como parte do festival \"Don't Look Back\" organizado por All Tomorrow's Parties.\nRegreso de The Lemonheads.\nNo ano 2005, Dando elaborou unha nova formaci\u00f3n para The Lemonheads, con Karl Alvarez e Bill Stevenson (co\u00f1ecidos polo seu traballo con The Descendents) e asinou un contrato con Vagrant Records. Editou un novo \u00e1lbum coa banda titulado \"The Lemonheads\" en setembro do 2006, producido por Stevenson. Dende ent\u00f3n, Dando (xunto coa s\u00faa nova formaci\u00f3n de xira composta por Vess Ruhtenberg e Devon Ashley de The Pieces) tocaron polo Reino Unido, Europa, Australia e Norteam\u00e9rica con bandas como Vietnam e Hymns.\nUn \u00e1lbum de versi\u00f3ns, \"Varshons\", foi lanzado nos Estados Unidos o 23 de xu\u00f1o do ano 2009, sendo ata o de agora a \u00faltima edici\u00f3n da banda."}
{"id": "167888", "revid": "22570", "url": "https://gl.wikipedia.org/wiki?curid=167888", "title": "Aldariz, Padri\u00f1\u00e1n, Sanxenxo", "text": "Aldariz \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 57 habitantes en 2016 (25 mulleres e 32 homes), o que representa un aumento respecto \u00f3 ano 2009, cando ti\u00f1a 49 veci\u00f1os, para alcanzar a mesma poboaci\u00f3n que ti\u00f1a en 2004, con 58 habitantes."}
{"id": "167890", "revid": "22570", "url": "https://gl.wikipedia.org/wiki?curid=167890", "title": "A Carabuxeira, Padri\u00f1\u00e1n, Sanxenxo", "text": "A Carabuxeira \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 315 habitantes en 2016 (163 mulleres e 152 homes), o que representa un aumento continuado respecto \u00f3 ano 2009, cando ti\u00f1a 302 veci\u00f1os, e 2004, cando eran 295.\nEst\u00e1 integrado dentro do casco urbano de Sanxenxo."}
{"id": "167892", "revid": "56817", "url": "https://gl.wikipedia.org/wiki?curid=167892", "title": "Isuntza Arraun Elkartea", "text": "O Isuntza Arraun Elkartea \u00e9 un club de remo da localidade de Lekeitio, Biscaia (Euskadi). En 2010 compet\u00eda no Grupo 1 da Liga ARC. O club foi fundado en 1977 e recibe o nomee da praia de Isuntza do concello vasco. En 2003 foi unha das trai\u00f1eiras fundadoras da Liga ACT, na que permaneceu ata o 2005, cando finalizou na pen\u00faltima praza da clasificaci\u00f3n e descendeu \u00e1 Liga ARC."}
{"id": "167893", "revid": "98629", "url": "https://gl.wikipedia.org/wiki?curid=167893", "title": "Aaron North", "text": "Aaron North, nado o 22 de marzo de 1979 nos \u00c1nxeles, \u00e9 o cofundador e antigo guitarrista da banda de punk rock The Icarus Line, o antigo guitarraista do grupo de rock industrial Nine Inch Nails, e o actual vocalista e guitarrista de Jubilee. North destaca pola s\u00faa forma ca\u00f3tica e pouco convencional de tocar a guitarra, o seu uso do \"feedback\" e a s\u00faa forma de axitar o instrumento mentres toca.\nBiograf\u00eda.\nThe Icarus Line.\nNorth foi un dos membros orixinais de The Icarus Line, e xirou e gravou co grupo como guitarraista entre 1998 ata 2004. Durante este tempo a banda editou dous \u00e1lbums de estudio aclamados pola cr\u00edtica, \"Mono\" (2001) e \"Penance Soiree\" (2004), e tres EPs, \"Highlypuncturingnoisetestingyourabilitytohate\", \"Red And Black Attack\" e \"Three Jesus Songs\". O grupo foi co\u00f1ecido polos seus ca\u00f3ticos directos de onde destaca un incidente ocorrido no ano 2002 cando, actuando no Hard Rock Cafe en Austin, Texas, North \"liberou\" unha guitarra que pertencera a Stevie Ray Vaughan rompendo a caixa que o protex\u00eda cun p\u00e9 de meicr\u00f3fono. Procurou enchufala ao seu amplificador, pero rapidamente foi collido polos membros de seguridae do loca. O incidente fixo que lle chegasen numerosas ameazas de morte de texanos indignados, ademais dos distintos problemas legais que lle acarreou o feito. North deixou a banda no ano 2004, citando o seu desexo de moverse cara outras direcci\u00f3ns musicais.\nNine Inch Nails.\nDespois dunha exitosa audici\u00f3n, North uniuse a Nine Inch Nails no ano 2005 como guitarrista de xira, nunha formaci\u00f3n que tam\u00e9n contaba co bater\u00eda Jerome Dillon, o baixista Jeordie White e o teclista Alessandro Cortini. Ten afirmado que a invitaci\u00f3n \u00e1 audi\u00f3n foi debido a unha recomendaci\u00f3n que lle fixo o produtor Alan Moulder a Trent Reznor, xa que Moulder traballara tanto con The Icarus Line como con Nine Inch Nails.\nNorth estivo co grupo nas xiras \"Live: With_Teeth\" (promocionando o seu \u00e1lbum de 2005 \"With Teeth\") e \"Performance: 2007\" (que promocionou \"Year Zero\", editado no 2007). No ano 2005, mentres estaba tocando con Nine Inch Nails, North actuou como guitarrista convidado con Queens of the Stone Age en varios ac\u00fasticos en tendas e en dous concertos \"normais\" nos \u00c1nxeles. En xullo do 2006, North foi demandado (xunto con Nine Inch Nails) polo garda de seguridade de Wisconsin Mark LaVoie. O garda afirmaba que fora agredido \"intencinadamente e con violencia\" no concerto que realizara o grupo no Alliant Energy Center o 13 de outubro de 2005. A demanda resolveuse cun acordo extraxudicial polo que LaVoie recibir\u00eda unha substancial cantidade de cartos.\nNorth apareceu no DVD \"Beside You In Time\", e tam\u00e9n nos v\u00eddeos musicais de \"The Hand That Feeds\" 3 \"Survivalism\". Deixou o grupo cando rematou a xira \"Performance: 2007\".\nJubilee.\nNorth formou Jubilee a finais do ano 2007 co seu antigo compa\u00f1eiro de The Icarus Line Troy Petrey, e co baixista Michael Shuman (Queens of the Stone Age, Wires On Fire). A banda comezou unha breve xira polo Reino Unido en xaneiro do 2008 con membros de Wires On Fire como parte da formaci\u00f3n. O grupo regresou ao Reino Unido a finais dese ano para completar unha xira m\u00e1is extensa. Jubilee leva editados s\u00f3 dous sinxelos, \"Rebel Hiss\" e \"In With The Out Crowd\". O seu \u00e1lbum de estrea a\u00ednda non editado, os sinxelos, caras-b e canci\u00f3ns extra incl\u00faen interpretaci\u00f3n dunha gran cantidade de bater\u00edas, entre os que est\u00e1n Dave Grohl, Julian Gross, Nick Jago, Joey Castillo, Carla Azar, Josh Freese, Loren Humphrey, Kevin Haskins, Taylor Hawkins e Josh Homme. Outras colaboraci\u00f3ns para o \u00e1lbum incl\u00faen a Trent Reznor e a Maynard James Keenan. A finais do 2008, a banda tivo outro cambio de formaci\u00f3n, marchandose Michael Shuman. O seu \u00e1lbum de estrea supostamente est\u00e1 rematado dende finais do 2008, pero est\u00e1 sendo atrasado ata conseguir unha formaci\u00f3n estable que se encargue da s\u00faa xira de promoci\u00f3n.\nEn xullo do 2009 revelouse que Tony Bevilacqua (Spinnerette, The Distillers, The Drips, Darker My Love) era o novo guitarrista do grupo, e que Jenni Tarma (Eskimohunter, Har Mar Superstar, Kylie Minogue) o novo baixista. A banda anunciou que enviar\u00edan un EP chamado \"After the Crash\" a aqueles que se suscribiran ao seu servizo Topspin."}
{"id": "167894", "revid": "85894", "url": "https://gl.wikipedia.org/wiki?curid=167894", "title": "A Florida, Padri\u00f1\u00e1n, Sanxenxo", "text": "A Florida \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE en 2016 ti\u00f1a 61 habitantes (30 mulleres e 31 homes), 16 m\u00e1is ca en 2009 e 23 m\u00e1is ca en 2004."}
{"id": "167895", "revid": "1987", "url": "https://gl.wikipedia.org/wiki?curid=167895", "title": "Florida", "text": "O top\u00f3nimo galego e castel\u00e1n Florida pode referirse a:"}
{"id": "167896", "revid": "55340", "url": "https://gl.wikipedia.org/wiki?curid=167896", "title": "Dan Aykroyd", "text": "Daniel Edward \"Dan\" Aykroyd, nado en Otava o 1 de xullo de 1952, \u00e9 un humorista, m\u00fasico, actor e director canadense-estadounidense.\nTraxectoria.\nAykroyd estudou criminolox\u00eda e sociolox\u00eda na Universidade Carleton da capital canadense pero deixou os estudos antes de rematar a carreira, traballou despois como humorista en clubs nocturnos en Toronto durante varios anos. Co\u00f1eu fama nos Estados Unidos como c\u00f3mico e guionista do programa estadounidense de televisi\u00f3n \"Saturday Night Live\" durante as s\u00faas primeiras catro tempadas (1975-1979), un dos integrantes, xunto con John Belushi, da banda de soul e blues \"The Blues Brothers\" organizada en 1978 como parte do \"Saturday Night Live\" pero que continuou posteriormente e que protagonizou un filme hom\u00f3nimo en 1980; e tam\u00e9n un dos guionistas e tam\u00e9n dos protagonistas de \"Ghostbusters\" (1984). Foi candidato ao \u00d3scar ao mellor actor secundario por \"Paseando a Miss Daisy\" (1989). Como director principiou en 1991 coa comedia de terror \"Nothing but Trouble\" na que tam\u00e9n actuou. En 1992 foi un dos fundadores de House of Blues, unha rede de clubs de blues e a m\u00fasica afroamericana en xeral que en 2006 pasaron a Live Nation."}
{"id": "167897", "revid": "1888", "url": "https://gl.wikipedia.org/wiki?curid=167897", "title": "Fontoira", "text": "O top\u00f3nimo galego Fontoira pode referirse a:\nAmais, como apelido pode referirse a:"}
{"id": "167898", "revid": "85894", "url": "https://gl.wikipedia.org/wiki?curid=167898", "title": "Fontoira, Padri\u00f1\u00e1n, Sanxenxo", "text": "Fontoira (do lat\u00edn \"fontem auream\", 'fonte de ouro') \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 127 habitantes en 2016 (57 mulleres e 70 homes), o que representa un mantemento respecto a anos anteriores, cando ti\u00f1a 130 en 2009 e 123 en 2004."}
{"id": "167900", "revid": "89787", "url": "https://gl.wikipedia.org/wiki?curid=167900", "title": "Mikhail Baryshnikov", "text": "Mikhail Nikolaevich Baryshnikov (en ruso \"\u041c\u0438\u0445\u0430\u0438\u043b \u041d\u0438\u043a\u043e\u043b\u0430\u0435\u0432\u0438\u0447 \u0411\u0430\u0440\u044b\u0448\u043d\u0438\u043a\u043e\u0432\", e en let\u00f3n \"Mihails Bari\u0161\u0146ikovs\"), alcumado Misha (diminutivo en ruso do nome \"Mikhail\"), nado o 28 de xaneiro de 1948 en Riga, \u00e9 un bailar\u00edn, core\u00f3grafo e actor naturalizado estadounidense de orixe rusa, considerado xunto con Vatslav Nizhinskii e Rudolf Nureyev como un dos mellores bailar\u00edns da historia e unha das grandes personalidades do ballet do s\u00e9culo XX. Logo duns comezos prometedores no Ballet Kirov en Leningrado, emigrou ao Canad\u00e1 en 1974 en busca de m\u00e1is oportunidades no ballet occidental. Logo de traballar como \"freelance\" en varias compa\u00f1\u00edas, entrou no New York City Ballet como bailar\u00edns principais para aprender o estilo de movemento de George Balanchine. Posteriormente bailou no American Ballet Theatre, onde logo se converteu en director art\u00edstico. O cr\u00edtico Clive Barnes unha vez o cualificou como \u00abo bailar\u00edn m\u00e1is perfecto que xamais vin\u00bb.\nBaryshnikov ten encabezado moitos dos seus propios proxectos art\u00edsticos e foi asociado en particular coa promoci\u00f3n da danza moderna, estreando ducias de nova obras, inclu\u00edndo moitas obras propias. O seu \u00e9xito como actor dram\u00e1tico nos escenarios, cine e televisi\u00f3n posiblemente o axudou a converterse no bailar\u00edn contempor\u00e1neo m\u00e1is reco\u00f1ecido. En 1977, foi nomeado para o \u00d3scar \u00f3 mellor actor secundario e un nomeamento aos Globos de Ouro polo seu papel de \"Yuri Kopeikine\" na pel\u00edcula \"The Turning Point\".\nTraxectoria.\nComezos.\nMikhail Baryshnikov naceu en Riga (daquela na Rep\u00fablica Socialista Sovi\u00e9tica de Letonia, unha das rep\u00fablicas da Uni\u00f3n Sovi\u00e9tica e actualmente capital de Letonia) o 28 de xaneiro de 1948, fillo de pais rusos. Seu pai, Nicolai Baryshnikov, era enxe\u00f1eiro e s\u00faa nai, Alexandra (de solteira Kisselova), costureira. Cando ti\u00f1a doce anos, s\u00faa nai suicidouse, polo que quedou ao coidado de seu pai e s\u00faa avoa. O artista lembra a s\u00faa infancia como relativamente feliz, acudindo \u00e1s escolas p\u00fablicas locais e sendo un neno activo na nataci\u00f3n e o f\u00fatbol. Pensando daquela que o ballet era moi dif\u00edcil de entender, non lle prestou unha especial atenci\u00f3n. S\u00faa nai, por\u00e9n, era unha gran afeccionada. Aos once anos presentou unha solicitude para ingresar na Escola de Ballet da \u00d3pera de Riga, onde foi aceptado un ano despois, en 1960, e onde continuar\u00eda os seus estudos acad\u00e9micos. Durante este tempo, Baryshnikov aprendeu a falar franc\u00e9s e aspiraba a ser concertista de piano. Co tempo, decantouse m\u00e1is polo ballet que polo piano e como resultado do seu propio interese e o seu \u00e9xito en festivais escolares, decidiu seguir a carreira de bailar\u00edn.\nEn 1964, ingresou na Academia Vaganova, na que daquela era Leningrado (actualmente San Petersburgo), onde estudou co mestre de ballet Aleksandr Pushkin, quen anteriormente ensinara a Rudolf Nur\u00e9yev e quen o propio Baryshnikov afirmar\u00eda posteriormente que f\u00f3ra \u00abcomo un pai\u00bb para el. Baryshnikov pronto ga\u00f1ou o primeiro premio na categor\u00eda j\u00fanior do Concurso Internacional de Ballet de Varna (Bulgaria).\nCarreira na Uni\u00f3n Sovi\u00e9tica.\nTras finalizar a s\u00faa formaci\u00f3n en 1966, comezou a a s\u00faa actividade profesional no Ballet Kirov e o Teatro Mariinsky de Leningrado en 1967, onde a pesar da tradici\u00f3n, non comezou como aprendiz no corpo de baile, sen\u00f3n que fixo su debut profesional como solista bailando o pas de deux do \"Labrego\" en \"Giselle\", e onde conseguiu destacar en breve tempo. Logo de tan s\u00f3 dous anos como profesional, ofrec\u00e9uselle o seu primeiro papel principal en \"Goryanka\" de Oleg Vinogradov, papel coreografiado especificamente para el. Ese mesmo ano, recibiu a medalla de ouro na primeira competici\u00f3n de ballet de Moscova, amais do premio Nizhinski. Converteuse no bailar\u00edn m\u00e1is novo en recibir o Premio do Estado ao M\u00e9rito da URSS. Durante a s\u00faa estancia na Uni\u00f3n Sovi\u00e9tica foi parella de Irina Kolpakova, a quen moitos consideraban a m\u00e1is grande bailarina cl\u00e1sica vivente, en ballets como \"A bela durminte\", \"O cascanoces\", \"Giselle\", \"Copp\u00e9lia\", \"A chama de Par\u00eds\", e \"Don Quixote\", e coreografiou \"Vestris\" (1969), no que interpretou a Auguste Vestris, e \"Creaci\u00f3n do mundo\" (1971), unha \u00f3pera sat\u00edrica e relixiosa na que Baryshnikov fixo de Ad\u00e1n xunto a Kolpakova como Eva. Non obstante, o seu desexo de traballar con m\u00e1is core\u00f3grafos occidentais, xunto coas s\u00faas preocupaci\u00f3ns sobre o que el consideraba o declinar do Ballet Kirov, levouno a un crecente desasosego.\nReco\u00f1ecendo o talento de Baryshnikov, en especialmente a forza da s\u00faa presenza no escenario e pureza da s\u00faa t\u00e9cnica cl\u00e1sica, varios core\u00f3grafos sovi\u00e9ticos, inclu\u00eddos Oleg Vinogradov, Konstantin Sergeyev, Igor Tchernichov, e Leonid Jakobson, coreografiaron ballets para el. Baryshnikov fac\u00eda papeis de sinatura do virtuos\u00edstica de 1969 de Jakobson \"Vestris\" xunto cun Albrecht intensamente emocional en \"Giselle\". Cando a\u00ednda se encontraba na Uni\u00f3n Sovi\u00e9tica foi descrito polo cr\u00edtico do \"New York Times\" Clive Barnes \"o bailar\u00edn m\u00e1is perfecto que xamais vin\".\nCarreira Norteamericana.\nO 29 de xu\u00f1o de 1974 durante unha xira polo Canad\u00e1 co Ballet Kirov, Baryshnikov desertou e solicitou asilo pol\u00edtico en Toronto, pasando despois a formar parte do Royal Winnipeg Ballet. Tam\u00e9n anunciou ao mundo da danza que non volver\u00eda \u00e1 Uni\u00f3n Sovi\u00e9tica. Posteriormente reco\u00f1eceu que Christina Berlin, unha amiga s\u00faa norteamericana, axud\u00e1ralle a preparar a s\u00faa deserci\u00f3n durante a s\u00faa xira en Londres en 1970. A s\u00faa primeira funci\u00f3n televisada chegou despois dun retiro temporal no Canad\u00e1, e realizouse co National Ballet of Canada en \"La Sylphide\". Despois trasladouse aos Estados Unidos en 1976 vai aos Estados Unidos.\nEntre 1974 e 1978, foi o bailar\u00edn principal do American Ballet Theatre (ABT), onde formou parella con Gelsey Kirkland. En 1978 uniuse ao New York City Ballet como bailar\u00edn principal, traballando con George Balanchine (de quen aprendeu o seu estilo de movemento de) e tam\u00e9n traballou como principal artista convidado do Royal Ballet. Baryshnikov realizou xiras con compa\u00f1\u00edas de ballet e danza moderna por todo o mundo durante 15 meses. Varios papeis foron creados para el, inclu\u00edndo os papeis de \"Opus 19: The Dreamer\" (1979), de Jerome Robbins, \"Rhapsody\" (1980), de Frederick Ashton, e \"Other Dances\" con Natalia Makarova de Jerome Robbins.\nEn 1980 volveu bailar co American Ballet Theatre, convert\u00e9ndose posteriormente no seu director art\u00edstico. O 3 de xullo de 1986 naturalizouse cidad\u00e1n estadounidense. De 1990 a 2002, Baryshnikov foi o director art\u00edstico do White Oak Dance Project, unha empresa tur\u00edstica cofundada con Mark Morris. En 2003 ga\u00f1ou o Prix Benois de la Danse en reco\u00f1ecemento da s\u00faa traxectoria. En 2005 inaugurou o Baryshnikov Arts Center en Nova York.\nPolo filme \"The Turning Point\" (1977) foi candidato ao \u00d3scar ao mellor actor secundario.\nFamilia.\nEn 1980 co\u00f1eceu \u00e1 actriz Jessica Lange, con quen contraeu matrimonio. Un ano despois naceu a s\u00faa primeira filla, Alexandra Baryshnikova. Cando Baryshnikov e Lange se co\u00f1eceron el falaba moi pouco ingl\u00e9s, e ti\u00f1an que comunicarse en franc\u00e9s. En 1982 o bailar\u00edn puxo fin \u00e1 s\u00faa relaci\u00f3n con Lange. A iso sumouse unha operaci\u00f3n de r\u00f3tula que puxo en perigo a s\u00faa carreira. Baryshnikov leva varios anos nunha relaci\u00f3n coa exbailarina Lisa Rinehart, e te\u00f1en tres fillos: Sof\u00eda, Anna e Peter. Nunha entrevista con Larry King, Baryshnikov afirmou que non cr\u00eda no matrimonio legal, porque o compromiso que implica a relaci\u00f3n non ten nada que ver co matrimonio como contrato. Tam\u00e9n afirmou que non era relixioso e que, polo tanto, declararse fronte a un altar non significaba nada para el."}
{"id": "167901", "revid": "89787", "url": "https://gl.wikipedia.org/wiki?curid=167901", "title": "Eduardo de Woodstock", "text": "Eduardo de Woodstock (en ingl\u00e9s, \"Edward of Woodstock\"), nado en Woodstock, o 15 de xu\u00f1o de 1330 e finado en Londres o 8 de xu\u00f1o de 1376, foi un pr\u00edncipe ingl\u00e9s fillo do rei Eduardo III. Foi co\u00f1ecido co alcume do \"Pr\u00edncipe Negro\", debido \u00e1 cor da s\u00faa armadura.\nTraxectoria.\nEn 1343 foi proclamado Pr\u00edncipe de Gales, en calidade de herdeiro do trono do seu pai. Participou activamente na Guerra dos Cen Anos e na Guerra Civil de Castela (1366 - 1369), loitando do lado de Pedro I, a quen tam\u00e9n apoiou a nobreza galega, contra Henrique de Trast\u00e1mara.\nTras o seu falecemento, foi soterrado na catedral de Canterbury."}
{"id": "167902", "revid": "16394", "url": "https://gl.wikipedia.org/wiki?curid=167902", "title": "Pr\u00edncipe Negro", "text": ""}
{"id": "167904", "revid": "5863", "url": "https://gl.wikipedia.org/wiki?curid=167904", "title": "Joaqu\u00edn Vaamonde Cornide", "text": "Joaqu\u00edn Vaamonde Cornide, nado na Coru\u00f1a en 1872 e finado no Pazo de Meir\u00e1s en 1900, foi un pintor galego encadrado dentro da Xeraci\u00f3n doente.\nTraxectoria.\nIniciouse no mundo da pintura da man do pintor compostel\u00e1n Modesto Brocos, e axi\u00f1a deixa a s\u00faa cidade natal para viaxar a Montevideo e Buenos Aires. Volveu aos 22 anos de idade xa convertido nun artista cun estilo de seu. A finais do s\u00e9culo XIX conseguira facerse cun nome en Madrid, en parte grazas \u00e1 influencia na cidade da escritora Emilia Pardo Baz\u00e1n que naquel tempo triunfaba na literatura espa\u00f1ola como escritora e como figura p\u00fablica. A s\u00faa complicidade era tal que a escritora converteuno no protagonista de \"La Quimera\", onde era retratado coma un pintor novo con talento que desprezaba o seu traballo de retratista da burgues\u00eda, desexando ser como os grandes mestres que observa no Museo do Prado. Aos 32 anos de idade morre debido \u00e1 tuberculose.\nNa actualidade at\u00f3pase no Museo de Belas Artes da Coru\u00f1a a s\u00faa obra sobranceira, destacando entre outras un retrato en pastel de Pardo Baz\u00e1n e un retrato de Ram\u00f3n P\u00e9rez Costales (promotor da Real Academia Galega xunto a Pardo Baz\u00e1n)."}
{"id": "167905", "revid": "1308", "url": "https://gl.wikipedia.org/wiki?curid=167905", "title": "Joaqu\u00edn Vaamonde", "text": ""}
{"id": "167906", "revid": "56817", "url": "https://gl.wikipedia.org/wiki?curid=167906", "title": "Laredo Remo Club", "text": "O Laredo Remo Club foi un club de remo da localidade de Laredo (Cantabria). Disputa regatas en t\u00f3dalas categor\u00edas e modalidades do banco fixo (bateles, trai\u00f1eiri\u00f1as e trai\u00f1eiras).\nHistoria.\nO club comezou participando na modalidade de trai\u00f1eiras nos anos 1975, 1976, 1977, 1978, 1979 e 1981 co nome de \"La Pejinuca\", logrando o seu mellor resultado na Copa de 1976, na que quedou terceira e na cuarta praza da I Bandeira Vila de Bilbao de 1978, ano no que tam\u00e9n conseguiu o subcampionato Rexional por detr\u00e1s de Astillero e segundo no Gran Premio de Astillero. A partir de 1981 non volve sacar a trai\u00f1eira, mais no 2003 conseguiu unha tripulaci\u00f3n para competir.\nNo 2005, a trai\u00f1eira de Laredo foi a cuarta clasificada na liga Vasca (actual Liga ARC). En 2006, debido \u00e1 expulsi\u00f3n da Liga San Miguel da Sociedad Deportiva de Remo Astillero por parte dos organizadores e segundo os estatutos deber\u00eda subir o primeiro clasificado da mesma zona xeogr\u00e1fica do equipo que sae da liga. Polo tanto Laredo (situado un posto por riba do Club de Remo Ciudad de Santander) ascendeu \u00e1 Liga San Miguel, ademais tam\u00e9n ga\u00f1ara o play off da Liga ARC. Esa mesma tempada finalizou segunda na Bandeira de Santander.\nDurante o 2006 os resultados non foron bos, polo que o equipo rematou pen\u00faltimo na liga e tivo que disputar o play off de descenso \u00e1 Liga ARC. No play off enfront\u00e1banse a San Pedro (Campi\u00f3n da Liga ARC, a Samertolameu, (Campi\u00f3n da Liga Galega e a Koxtape (clasificada no \u00faltimo posto da Liga San Miguel por detr\u00e1s de Laredo). Na primeira regata do play off ga\u00f1ou San Pedro e na segunda posici\u00f3n e a 11 segundos situouse Laredo. Na segunda xornada decid\u00edase todo e ga\u00f1ou outra vez San Pedro, obrigando a Laredo a finalizar segunda ou terceira no caso de que o segundo fose Koxtape, e as\u00ed ocorreu, Koxtape foi segunda a 1 segundo de San Pedro e Laredo quedou na terceira posici\u00f3n a 7 segundos do primeiro. As\u00ed Laredo superou a Koxtape e Samertolameu e se mantivo na Liga San Miguel.\nNo 2007, o seu nivel foi superior ao da tempada anterior e non pasaron tantos problemas para manterse na m\u00e1xima categor\u00eda do remo. Finalmente foron d\u00e9cimos e se salvaron de disputar o play off.\nNo 2008 quedaron duod\u00e9cimos e no play off perderon o dereito a participar na Liga San Miguel. En outono o equipo foi disolvido por ser economicamente incapaz de afrontar as s\u00faas d\u00e9bedas."}
{"id": "167909", "revid": "1131", "url": "https://gl.wikipedia.org/wiki?curid=167909", "title": "Ram\u00f3n P\u00e9rez Costales", "text": "Ram\u00f3n P\u00e9rez Costales, nado en Oviedo en 1832 e finado na Coru\u00f1a o 18 de xaneiro de 1911, foi un m\u00e9dico e pol\u00edtico galego.\nTraxectoria.\nMalia comezar os seus estudos na Universidade de Oviedo, tivo que trasladarse a Santiago de Compostela debido a compromisos laborais do seu pai, cidade onde rematar\u00eda a licenciatura de medicina en 1854. En 1866 trala sublevaci\u00f3n dos sarxentos do cuartel de San Gil en Madrid ex\u00edliase a Portugal. Dous anos despois, en 1868 volta instal\u00e1ndose na Coru\u00f1a e formando parte do Partido Rep\u00fablicano Federal de Francesc Pi i Margall, al\u00ed traballar\u00eda duramente na actividade pol\u00edtica do partido ata ser apartado da direcci\u00f3n, intre no que comeza a espallar a idea de crear a Uni\u00f3n Republicana de Galicia.\nFoi elixido deputado pola Coru\u00f1a en 1872 e en 1873 (Cortes Constitu\u00edntes da I Rep\u00fablica) volveu ser deputado por Carral. Presentou \u00e1s Cortes a proposta de Estatuto de Galicia de Jos\u00e9 S\u00e1nchez Villamar\u00edn, na que se ped\u00eda \"una Galicia independiente pero parte integrante de la naci\u00f3n\", a\u00ednda que o intento de autodeterminaci\u00f3n non prosperou pola pouca duraci\u00f3n da I Rep\u00fablica. Os republicanos federalistas elaboraron de novo en 1883 un proxecto de Constituci\u00f3n para o Estado Galaico, que foi aprobado pola primeira asemblea federal galega celebrada en 1886, que elixiu un Consello de Goberno executivo presidido por Moreno Barcia e outros catro membros, un por cada provincia galega, sendo designado P\u00e9rez Costales en representaci\u00f3n da Coru\u00f1a.\nCando Pi i Margall se fixo cargo da Rep\u00fablica foi designado ministro de Fomento o 28 de xu\u00f1o de 1873.\nEn 1894 senta o precedente da Real Academia Galega ao promover xunto coa escritora Emilia Pardo Baz\u00e1n a Comisi\u00f3n Xestora para a creaci\u00f3n da Academia Gallega sobre a base da sociedade Folklore Gallego. Posteriormente, na creaci\u00f3n da actual Real Academia Galega, en 1906, ser\u00eda nomeado acad\u00e9mico de honra ao ser a materializaci\u00f3n dunha das s\u00faas ideas."}
{"id": "167910", "revid": "1131", "url": "https://gl.wikipedia.org/wiki?curid=167910", "title": "Palasport Mens Sana", "text": "O Palasport Mens Sana, tam\u00e9n co\u00f1ecido como \"Pala Mens Sana\" e anteriormente como \"Palasclavo\", \u00e9 un pavill\u00f3n polideportivo situado na cidade de Siena, na Toscana, Italia. Con capacidade para 6.000 espectadores (7.025 en p\u00e9), foi inaugurado o 24 de outubro de 1976. Alberga os encontros como local do Mens Sana Basket, equipo que compite na Lega Basket Serie A, m\u00e1xima competici\u00f3n do baloncesto italiano. Tam\u00e9n \u00e9 usado en partidos da Euroliga."}
{"id": "167911", "revid": "5132", "url": "https://gl.wikipedia.org/wiki?curid=167911", "title": "Pala Mens Sana", "text": ""}
{"id": "167912", "revid": "5132", "url": "https://gl.wikipedia.org/wiki?curid=167912", "title": "Palasclavo", "text": ""}
{"id": "167913", "revid": "5132", "url": "https://gl.wikipedia.org/wiki?curid=167913", "title": "PalaMensSana", "text": ""}
{"id": "167914", "revid": "23204", "url": "https://gl.wikipedia.org/wiki?curid=167914", "title": "Illunbe Kirol Elkartea", "text": "Club Atl\u00e9tico Illunbe, co\u00f1ecido por motivos de patrocinio como Trintxerpe Funeraria Vascongada \u00e9 un club de remo do barrio de Trintxerpe, na localidade de Pasaia, Gip\u00fascoa (Euskadi). Actualmente compite na Liga ARC.\nHistoria.\nO Illunbe KE foi fundado en 1987 grazas \u00e1 iniciativa dun grupo de afeccionados ao remo de Trintxerpe, e dende aquela competiu en distintas modalidades do remo en banco fixo por todo o Cantabrico, como as s\u00faas catro participaci\u00f3ns na Bandeira da Concha (chegando en d\u00faas \u00e1 serie de honra), as\u00ed como d\u00faas participaci\u00f3ns na Liga ACT, contribu\u00edndo xunto con Koxtape e Sanpedrotarra a que Pasaia sexa a \u00fanica localidade do Cant\u00e1brico que tivo tres representantes na m\u00e1xima categor\u00eda do remo. Ao longo destes anos colleitou numerosos \u00e9xitos como os Campionatos de Gip\u00fascoa e Euskadi de 1998 na modalidade de bateles, o Campionato de Euskadi do 2003 na categor\u00eda de trai\u00f1eiras, Bandeira de Pasaia de 1997 ou as citadas participaci\u00f3ns na Bandeira da Concha O 2007, ano do seu 20 aniversario, chegou o momento m\u00e1is cr\u00edtico da entidade, xa que por distintas raz\u00f3ns, a trai\u00f1eira non puido competir. No 2008 un grupo de ex-remeiros e antigos cargos directivos decidiron retomar o cami\u00f1o comezado 21 anos atr\u00e1s, conseguindo volver a competir."}
{"id": "167915", "revid": "1131", "url": "https://gl.wikipedia.org/wiki?curid=167915", "title": "PalaLottomatica", "text": "O PalaLottomatica, antes co\u00f1ecido como \"Palazzo dello Sport\" ou \"PalaEUR\", \u00e9 un pavill\u00f3n polideportivo situado na cidade de Roma, Italia. Con capacidade para 11.200 espectadores, foi inaugurado en 1960 con motivo dos Xogos Ol\u00edmpicos de Roma. Albergou os encontros como local da Virtus Roma mentres compet\u00eda na Lega Basket Serie A, m\u00e1xima competici\u00f3n do baloncesto italiano, e na Euroliga.\nHistoria.\nO edificio foi encargado ao arquitecto Pier Luigi Nervi, en colaboraci\u00f3n con Marcello Piacentini. O proxecto iniciouse en 1956, sendo constru\u00eddo entre 1958 e 1960. O estadio co\u00f1ecer\u00edase polo nome de \"PalaEUR\", debido \u00e1 s\u00faa localizaci\u00f3n no barrio romano do mesmo nome. Entre os anos 1999 e 2003, o edificio foi remodelado polo arquitecto Massimiliano Fuksas, pasando a ser o estadio dun equipo de baloncesto romano patrocinado pola empresa de apostas Lottomatica. Por este motivo, o estadio foi rebautizado co nome de \"Palatottom\u00e1tica\".\nAdemais da competici\u00f3n ol\u00edmpica de baloncesto de 1960, neste estadio celebr\u00e1ronse diversos eventos deportivos internacionais, entre os que destacan os torneos entre equipos NBA e FIBA dos anos 1989 e 2006, e o EuroBasket de 1991. Tam\u00e9n, debido \u00e1 s\u00faa boa ac\u00fastica e gran capacidade, \u00e9 sede de numerosos concertos musicais (como os Rolling Stones en 1970, Pink Floyd en 1971, Elton John en 1973 e 2003, Bob Dylan en 1984, Green Day1996, Bruce Springsteen en 2005 ou Guns N' Roses en 2010).\nConstruci\u00f3n.\nO estadio \u00e9 unha xigantesca c\u00fapula de 100 m de di\u00e1metro, constru\u00edda cunha fina l\u00e1mina encartada de formig\u00f3n armado, apoiada en 48 soportes inclinados.\nNo per\u00edmetro da c\u00fapula, e compensando o esforzo dos alicerces de soporte, disponse un cilindro acristalado que alberga as circulaci\u00f3ns exteriores. Do mesmo xeito que no Pante\u00f3n de Agripa, a iluminaci\u00f3n real\u00edzase por un oco circular central, protexido por unha pequena lanterna.\nCaracter\u00edsticas.\nO estadio ten capacidade para 11.200 espectadores, e pos\u00fae un comedor para 300 persoas, unha zona de exposici\u00f3ns, e unha terraza panor\u00e1mica ao EUR de 2.700 m\u00b2."}
{"id": "167916", "revid": "5132", "url": "https://gl.wikipedia.org/wiki?curid=167916", "title": "PalaEUR", "text": ""}
{"id": "167917", "revid": "5132", "url": "https://gl.wikipedia.org/wiki?curid=167917", "title": "Palaeur", "text": ""}
{"id": "167918", "revid": "5132", "url": "https://gl.wikipedia.org/wiki?curid=167918", "title": "PalaEur", "text": ""}
{"id": "167919", "revid": "5132", "url": "https://gl.wikipedia.org/wiki?curid=167919", "title": "Palalottomatica", "text": ""}
{"id": "167920", "revid": "89787", "url": "https://gl.wikipedia.org/wiki?curid=167920", "title": "Mosteiro de Santa Mar\u00eda de Mezonzo", "text": "O mosteiro de Santa Mar\u00eda de Mezonzo \u00e9 unha edificaci\u00f3n relixiosa da que practicamente s\u00f3 queda a igrexa de estilo rom\u00e1nico no lugar do Priorato, da parroquia de Santa Mar\u00eda de Mezonzo, no concello de Vilasantar, no extremo sur da comarca de Betanzos, na provincia da Coru\u00f1a. Foi declarada\u00a0Monumento hist\u00f3rico-art\u00edstico\u00a0no ano 1931.\nHistoria.\nA\u00ednda que probablemente se remonta a \u00e9poca do Reino Suevo, o mosteiro que hoxe co\u00f1ecemos foi fundado como mosteiro d\u00faplice polo abade Reterico e foi doado ao rei Afonso III o Magno no ano 870. S\u00e1bese que contaba cunha importante biblioteca. No ano 995 pasou a depender por permuta do de Santa Mar\u00eda de Sobrado dos Monxes. A importancia do antigo mosteiro, xa beneditino, radica en que nel se criou e educou o insigne abade Pedro de Mezonzo que chegar\u00eda a ser bispo de Iria-Santiago na \u00e9poca das razzias de Almanzor e a quen se lle atrib\u00fae a noutrora co\u00f1ecida oraci\u00f3n da \"Salve Regina\" no s\u00e9culo X e que chegou a ser abade dos mosteiros de Sobrado dos Monxes e de Altares para finalmente ser nomeado bispo compostel\u00e1n. Co pulo dado por Bernaldo de Claraval \u00e1 reforma cisterciense, acolleu \u00e1 devandita orde monacal. Foi reedificado no s\u00e9culo XII en pleno esplendor do rom\u00e1nico galaico. O mosteiro pasou despois a seguir a reforma cisterciense e finalmente foi priorado do mosteiro bieito de San Marti\u00f1o Pinario.\nArquitectura.\nInterior.\nConta con planta basilical con tres naves de tres tramos cada, que rematan en tres \u00e1bsidas semicirculares, maior a central, como corresponde ao maior ancho da nave. O terceiro tramo das naves \u00e9 case igual ancho que a devandita nave central, definindo as\u00ed de forma aproximada un cruceiro. Os arcos formeiros e fax\u00f3ns son apuntados e os capiteis son historiados ou con decoraci\u00f3n vexetal ou xeom\u00e9trica. Sobre eles ap\u00f3iase un teitume de madeira a d\u00faas augas. Conserva unhas interesantes columnas de m\u00e1rmore e unha p\u00eda de auga bieita probablemente de \u00e9poca sueva.\nAs embocaduras das \u00e1bsidas est\u00e1n formadas por elevados arcos apuntados e o seu primeiro tramo c\u00f3brese con b\u00f3veda de can\u00f3n apuntada, estas \u00e1bsidas c\u00f3brense con b\u00f3vedas de cuarto de esfera ou cascar\u00f3n e sobre a embocadura da central onde se abren tres xanelas con arcos semicirculares sobre columni\u00f1as acodilladas sit\u00faase un amplo roset\u00f3n con oito l\u00f3bulos desiguais, En posici\u00f3n semellante sobre as \u00e1bsidas \u00e1brense estreitas troneiras alongadas.\nExterior.\nNo exterior a imaxe m\u00e1is poderosa da igrexa constit\u00faea o alzado leste do conxunto das tres \u00e1bsidas, que destacan sobre a ladeira inclinada nas que se sustenta a igrexa. Est\u00e1n dividas por semicolumnas acaroadas en tramos en que se abren as fiestras que corresponden cos ocos do interior, mais con arquivoltas semicirculares t\u00f3ricas de coidada feitura sobre columnas acodilladas, rematadas por varios capiteis. En cada \u00e1bsida un friso corrido ornamentado de xeito semellante \u00e1s arquivoltas enlaza as vent\u00e1s entre si e sit\u00faase entre as arquivoltas e os capiteis. Coroa cada \u00e1bsida un traballado beirado en forma de arcatura na \u00e1bsida central e sobre os canzorros nas laterais. Sobre a \u00e1bsida central imponse o testeiro da nave central, cun gran roset\u00f3n de trazar\u00eda calada.\nA fachada oeste ou principal caracter\u00edzase polos poderosos contrafortes situados nas esquinas e no centro; entre as d\u00faas centrais \u00e1brese unha sinxela pero potente portada rom\u00e1nica, composta por unha tripla arquivolta semicircular sobre columnas acodilladas nas xambas con capiteis moi desgastados de formas irregulares. Consid\u00e9rase que alg\u00fan dos fustes da portada puido pertencer \u00e1 primitiva igrexa prerrom\u00e1nica. Sobre o t\u00edmpano, con m\u00e9nsulas laterais integradas, posibelmente existise no seu d\u00eda algunha escultura hoxe desaparecida. Sobre a portada \u00e1brese unha xanela abucinada rematada en arco de medio punto, semellante a outras que se abren ao longo das fachadas.\nInda que o \u00fanico elemento parecido a unha torre hoxe existente \u00e9 a relativamente sinxela espadana de dous ocos situada no eixe da fachada principal. Hip\u00f3lito S\u00e1 Bravo di: \u00ab\"Chama a atenci\u00f3n a posici\u00f3n da torre constru\u00edda separadamente da igrexa. Non falla quen crea que foi erguida sobre os restos dalgunha edifiaci\u00f3n do primitivo mosteiro\"\u00bb.\nNa fachada sur destaca outra portada rom\u00e1nica tam\u00e9n situada entre contrafortes, esta vez formada por unha dobre arquivolta lixeiramente apuntada, tam\u00e9n sobre columnas acodilladas sobre capiteis con ornamentaci\u00f3n vexetal. Resalta a orixinal decoraci\u00f3n en arcatura da arquivolta interior e a forma trilobulada do t\u00edmpano sobre a portada.\nA fachada norte presenta un esquema compositivo semellante ao do sur, cunha portada rom\u00e1nica entre os dous contrafortes centrais, neste caso menos traballada, inda que est\u00e1 formada, analogamente \u00e1 da fachada sur por d\u00faas arquivoltas, neste caso semicirculares, tam\u00e9n sobre columnas acodilladas nas xambas con capiteis mellor conservados. O t\u00edmpano, hoxe tam\u00e9n practicamente liso, ap\u00f3iase en m\u00e9nsulas curvas e \u00e9 o m\u00e1is sinxelo das tres portadas. Hai que salientar o fuste da primeira columna da esquerda, coa parte superior e m\u00e1is importante en m\u00e1rmore veado, en lugar de granito, como a s\u00faa parte inferior mailo resto da portada."}
{"id": "167921", "revid": "56817", "url": "https://gl.wikipedia.org/wiki?curid=167921", "title": "POAL", "text": "Pontevedra Alternativa \u00e9 un partido independente do concello de Pontevedra formado en 2010 co obxectivo de presentarse \u00e1s elecci\u00f3ns municipais de 2011.\nHistoria.\nAntes que o partido naceu a idea de se presentar \u00e1 alcald\u00eda do empresario Ram\u00f3n Pedras Lorda (\"Petete\"), a finais de 2009, coa creaci\u00f3n do blog \"Alcalde Pedras\". M\u00e1is tarde constitu\u00eduse o partido de forma oficial e creouse a lista \u00e1 alcald\u00eda, sendo o n\u00ba 2 Leoncio Feij\u00f3o.\nA s\u00faa campa\u00f1a electoral estivo centrada en propostas para a cidade, baseada na presenza en secci\u00f3ns locais de medios de comunicaci\u00f3n como o \"Diario de Pontevedra\", \"Faro de Vigo\" ou \"La Voz de Galicia\"."}
{"id": "167923", "revid": "1131", "url": "https://gl.wikipedia.org/wiki?curid=167923", "title": "Caja M\u00e1gica", "text": "A Caja M\u00e1gica (en galego: \"Caixa M\u00e1xica\") \u00e9 un complexo polideportivo, principalmente adicado ao tenis e ao baloncesto, situado en Madrid, Espa\u00f1a. Local\u00edzase no Barrio de San Ferm\u00edn, no distrito de Usera, a beiras do r\u00edo Manzanares. Foi presentada como a instalaci\u00f3n de tenis m\u00e1is moderna do mundo e como a infraestrutura estrela da candidatura madrile\u00f1a para os Xogos Ol\u00edmpicos de 2016. Nestas instalaci\u00f3ns xoga os seus partidos a secci\u00f3n de baloncesto do Real Madrid.\nDese\u00f1o e estrutura.\nO complexo deportivo foi dese\u00f1ado polo arquitecto franc\u00e9s Dominique Perrault. Os materiais principais empregados na Caixa M\u00e1xica, de forma cubicular, son o aceiro, o aluminio e o vidro. Estrut\u00farase ao redor de dous edificios principais, \"La Caja M\u00e1gica\" e o \"Tenis Indoor\".\nA Caja M\u00e1gica alberga tres pistas con cubertas m\u00f3biles, instaladas de terra batida. A pista central (chamada oficialmente \"Estadio Manolo Santana\") ofrece capacidade para 12.442 persoas. As pistas menores dispo\u00f1en de 3.194 (\"Estadio Arantxa S\u00e1nchez Vicario\") e 2.730 asentos respectivamente. O \"Tenis Indoor\" alberga once pistas cubertas de menor tama\u00f1o. Disp\u00f3n as\u00ed mesmo das instalaci\u00f3ns correspondentes \u00e1 s\u00faa funci\u00f3n como club deportivo.\nInauguraci\u00f3n e eventos.\nA Caja M\u00e1gica foi inaugurada o 8 de maio de 2009 cun concerto do cantante de rock Lenny Kravitz. Desde ese ano, \u00e9 a sede do Torneo Masters de Tenis de Madrid. Utilizarase a pista Manolo Santana para os partidos de baloncesto do Real Madrid Real Madrid. A canle de v\u00eddeos musicais MTV tam\u00e9n celebrou os seus premios MTV Europe Music Awards 2010 na Caixa M\u00e1xica o 7 de novembro de 2010."}
{"id": "167924", "revid": "5132", "url": "https://gl.wikipedia.org/wiki?curid=167924", "title": "La Caja M\u00e1gica", "text": ""}
{"id": "167925", "revid": "23204", "url": "https://gl.wikipedia.org/wiki?curid=167925", "title": "Club de Remo Valle de Camargo", "text": "O Club de Remo Valle de Camargo \u00e9 un club de remo da localidade de Camargo (Cantabria). Ao longo da s\u00faa traxectoria acadou \u00e9xitos importantes, disputando regatas en t\u00f3dalas categor\u00edas e modalidades de banco fixo (bateis, trai\u00f1eiri\u00f1as e trai\u00f1eiras) e tam\u00e9n en competici\u00f3ns de banco m\u00f3bil por todo o estado espa\u00f1ol.\nHistoria.\nO club foi fundado en 1979 por un grupo de amigos, entre eles o presidente Fernando L\u00f3pez Lejardi. En 1981 organizouse o primeiro evento organizado polo club, o \"Trofeo Virgen del Carmen\", e en 1983 debutou en trai\u00f1eiras, grazas a unha embarcaci\u00f3n de segunda man mercada ao San Nikolas Arraun Taldea de Portugalete. En 1985, conseguiu o segundo posto no Gran Premio do Nervi\u00f3n e a Bandeira Petronor.\nA partir de 1983 competiu nas principais probas do calendario de trai\u00f1eiras ata 1989, cando non puido sacar a trai\u00f1eira por problemas para completar a tripulaci\u00f3n. Ao ano seguinte, en 1990, volve sacar a trai\u00f1eira, fac\u00e9ndoo ininterrompidamente aata o 2000, cando volve ter o mesmo problema. No 2003, logo de tres anos, volve competir. No 2004 contin\u00faa competindo, mais no 2005 volveron os problemas para completar.\nNo 2006 inscribiuse na Liga ARC e se clasificou na primeira divisi\u00f3n, a\u00ednda que os resultados non foron bos, a pesar de todo ga\u00f1aron a regata de Hondarribia. No 2007 conseguiu o seu mellor resultado na liga, sendo cuartos, mais sen ga\u00f1ar ningunha regata. No 2008 finalizou terceiro a liga, sendo sexto no 2009. Na campa\u00f1a de 2010 logrou o subcampionato e acadou o ascenso \u00e1 Liga San Miguel logo de superar as regatas de promoci\u00f3n."}
{"id": "167926", "revid": "98629", "url": "https://gl.wikipedia.org/wiki?curid=167926", "title": "V\u00eda da Prata", "text": "A V\u00eda da Prata \u00e9 unha ruta cultural e hist\u00f3rica de orixe incerta que un\u00eda M\u00e9rida, capital da Lusitania, con Astorga, capital da Gallaecia \u00e1stur. Actualmente promocionouse unha ruta tur\u00edstica que arrinca de Sevilla e chega ata Xix\u00f3n.\nUn gamallo desta ruta constit\u00fae, cara \u00e1 actual Galicia, unha das rutas do cami\u00f1o de Santiago, reco\u00f1ecida oficialmente pero pendente de delimitaci\u00f3n. Desde Chaves entra en Galicia cara a Ver\u00edn. En Monterrei div\u00eddese, cun cami\u00f1o cara a Xinzo de Limia e outro cara a Laza, para se xuntaren despois de novo.\nDo seu interese cultural fala a presenza no seu traxecto de cidades Patrimonio da Humanidade, como Salamanca ou Zamora."}
{"id": "167927", "revid": "1131", "url": "https://gl.wikipedia.org/wiki?curid=167927", "title": "R\u00edo Valderaduey", "text": "O r\u00edo Valderaduey \u00e9 un curso fluvial de Castela, afluente do r\u00edo Douro pola marxe dereita.\nEtimolox\u00eda.\nHistoricamente, o r\u00edo chamouse Aratol e de a\u00ed derivou en Araduey e despois en \u00abVal d'Aratol\u00bb e \u00abValderaduey\u00bb.\nPercorrido.\nO r\u00edo Valderaduey nace na paraxe de Vallehondo, limitando coas provincias de Le\u00f3n, no monte de Riocamba, e de Palencia, no termo municipal de Mantinos, comunidade aut\u00f3noma de Castela e Le\u00f3n.\nOs seus principais afluentes son os r\u00edos Valdehunco, Bustillo, Navajos, Salado e Sequillo. Sen o r\u00edo Sequillo morrer\u00eda sen auga en Zamora.\nAtravesa os termos municipais de Sahag\u00fan -municipio m\u00e1is importante polo que discorre-, Becilla de Valderaduey e Villalpando. Desemboca na marxe dereita do Douro, \u00e1 altura de Villagodio, a uns 3\u00a0km de Zamora.\nO r\u00edo percorre pequenas poboaci\u00f3ns de vivendas feitas de tapial e adobes, como a cor da auga que arrastra o mesmo material. Moitas aldeas que atravesa levan o seu nome. Discorre apracible e sen sobresaltos cami\u00f1o da desembocadura. Canalizado para evitar as riadas invernais, nas \u00e9pocas de pesca acolle pescadores de cana (barbos e carpas) e reteles (cangrexos)."}
{"id": "167929", "revid": "85894", "url": "https://gl.wikipedia.org/wiki?curid=167929", "title": "A Laxe, Padri\u00f1\u00e1n, Sanxenxo", "text": "A Laxe \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 60 habitantes en 2016 (27 mulleres e 33 homes), mantendo practicamente a poboaci\u00f3n que ti\u00f1a en 2009, con 62 veci\u00f1os, e aumentando respecto \u00f3 ano 2004, cando eran 50."}
{"id": "167930", "revid": "85894", "url": "https://gl.wikipedia.org/wiki?curid=167930", "title": "Miraflores, Padri\u00f1\u00e1n, Sanxenxo", "text": "Miraflores \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 208 habitantes en 2016 (97 mulleres e 111 homes), o que representa un notable aumento respecto \u00f3s anos 2009, cando ti\u00f1a 165 veci\u00f1os, e 2004, cando eran s\u00f3 114.\nPardo Baz\u00e1n escribiu o seguinte:"}
{"id": "167931", "revid": "1822", "url": "https://gl.wikipedia.org/wiki?curid=167931", "title": "Padri\u00f1\u00e1n, Padri\u00f1\u00e1n, Sanxenxo", "text": "Padri\u00f1\u00e1n \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 165 habitantes en 2016 (88 mulleres e 77 homes), o que representa un descenso respecto \u00f3 ano 2009, cando ti\u00f1a 175 veci\u00f1os, para superar lixeiramente a poboaci\u00f3n que ti\u00f1a en 2004, cando eran 158 habitantes."}
{"id": "167932", "revid": "56817", "url": "https://gl.wikipedia.org/wiki?curid=167932", "title": "Palacios, Padri\u00f1\u00e1n, Sanxenxo", "text": "Palacios \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 85 habitantes en 2016 (40 mulleres e 45 homes), o que representa un lixeiro descenso respecto \u00f3 ano 2009, cando ti\u00f1a 89 veci\u00f1os, e m\u00e1is marcado respecto a 2004, cando eran 102 habitantes."}
{"id": "167933", "revid": "85894", "url": "https://gl.wikipedia.org/wiki?curid=167933", "title": "Reis, Padri\u00f1\u00e1n, Sanxenxo", "text": "Reis \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 110 habitantes en 2016 (58 mulleres e 52 homes), o que representa un aumento continuado respecto \u00f3 ano 2009, cando ti\u00f1a 104 veci\u00f1os, e 2004, cando eran 98."}
{"id": "167935", "revid": "6939", "url": "https://gl.wikipedia.org/wiki?curid=167935", "title": "Ramiro Illa Couto", "text": ""}
{"id": "167936", "revid": "56817", "url": "https://gl.wikipedia.org/wiki?curid=167936", "title": "Galicia. Revista Universal de este Reino", "text": "Galicia. Revista Universal de este Reino foi unha publicaci\u00f3n peri\u00f3dica editada na Coru\u00f1a entre 1860 e 1865. A edici\u00f3n e a direcci\u00f3n estaba a cargo dos irm\u00e1ns Antonio e Francisco Mar\u00eda de la Iglesia, literatos compostel\u00e1ns aveci\u00f1ados na Coru\u00f1a.\nAntecedentes.\nAntonio Mar\u00eda de la Iglesia comezou as s\u00faas intervenci\u00f3ns en prensa escribindo en \"La Aurora de Galicia\" e, m\u00e1is adiante, na \"Revista de Galicia\". Francisco Mar\u00eda de la Iglesia colaborou en \"El Defensor de Galicia\" e, xa xunto co seu irm\u00e1n Antonio, en \"El Fomento de Galicia\". Dende 1868 dirixiu o \"Diario de La Coru\u00f1a\", no que colaboraba Antonio como redactor. Xa fundada \"Galicia. Revista Universal de este Reino\", os dous irm\u00e1n seguiron escribindo en \"El Anunciador\".\nLi\u00f1a editorial.\nA recepci\u00f3n do novo nacionalismo europeo est\u00e1 no xerme de \"Galicia. Revista Universal de este Reino\", que introduce no debate cultural consideraci\u00f3ns sobre a desastrada existencia das masas populares galegas. Lonxe de apelar \u00e1 caridade, busca facer ver o inxusto dos desniveis de todo x\u00e9nero que afectan \u00f3 pa\u00eds e suxire superalos coa difusi\u00f3n xeral da cultura, entendendo esta como un veh\u00edculo polo que alcanzar\u00edan a dignidade de cidad\u00e1ns as masas de campesi\u00f1os abocados \u00f3 \"temible feudalismo\" da industrializaci\u00f3n ent\u00f3n incipiente.\nEsta preocupaci\u00f3n polas condici\u00f3ns de vida do campo inspira moitos dos artigos e ten como colof\u00f3n os debates do Congreso Agr\u00edcola celebrado en Santiago. Ademais disto, a revista informa constantemente dos \u00faltimos avances tecnol\u00f3xicos, nos que se v\u00eda unha outra v\u00eda de modernizaci\u00f3n para o pa\u00eds, complementaria do desenvolvemento do sector primario. Ded\u00edcaselle un enorme espazo \u00f3 ferrocarril, que poder\u00eda chegar a converterse nunha eficaz v\u00eda de aproximaci\u00f3n \u00e1 Corte e nun alento para o comercio galego. A insistencia en lograr a apertura \u00f3 exterior, tanto por terra como a trav\u00e9s dos portos mar\u00edtimos, era defendida cunha convicci\u00f3n baseada na idea de que o contacto con outras culturas foi o que provocou o florecemento da Galicia medieval. Este entusiasmo levou \u00f3s editores a emprender unha campa\u00f1a para reunir o capital necesario para conclu\u00edr a li\u00f1a f\u00e9rrea con participaci\u00f3ns na empresa.\nA revista expresou con frecuencia posturas anticolonialistas, insistindo na idea de que Galicia deb\u00eda ser explotada por galegos. En calquera caso non expresou simpat\u00edas pol\u00edticas definidas, o seu discurso foi moderadamente apol\u00edtico e, do mesmo modo, non aforrou cr\u00edticas \u00f3s poderes p\u00fablicos pola vixencia dun sistema pol\u00edtico baseado no caciquismo, a s\u00faa desidia ente a necesidade de melloras en infraestruturas ou a dependencia do pa\u00eds das subministraci\u00f3ns for\u00e1neas. A s\u00faa defensa do Iberismo foi sempre clara.\nColaboradores.\nNas p\u00e1xinas de \"Galicia. Revista Universal de este Reino\" coincidiron autores moi heterox\u00e9neos de Galicia e da di\u00e1spora. Moitos practicaban o periodismo altern\u00e1ndoo co exercicio dunha profesi\u00f3n liberal, outros prove\u00f1en da Universidade, outros de instituci\u00f3ns estatais. Non era infrecuente que se publicasen textos tomados doutras \u00e9pocas e doutras p\u00e1xinas.\nTam\u00e9n colaboraron poetas e narradores, entre eles un nutrido grupo de mulleres, de entre as cales a \u00fanica que hoxe ten relevancia entre o p\u00fablico \u00e9 Rosal\u00eda de Castro. Unha serie de artigos de Jos\u00e9 L\u00f3pez de la Vega chamaba a atenci\u00f3n sobre a importancia da literatura portuguesa, tan desco\u00f1ecida daquela en Espa\u00f1a como a galega. Publ\u00edcase tam\u00e9n unha serie de ensaios de Francisco Javier Rodr\u00edguez Gil, que fora bibliotecario da Universidade de Santiago e da Real Sociedade Econ\u00f3mica de Amigos do Pa\u00eds de Santiago, sobre o arcebispado de Santiago de Compostela, os seus titulares, os seus dominios e as s\u00faas fortalezas, co emprego pioneiro da epigraf\u00eda e da numism\u00e1tica na prensa de divulgaci\u00f3n. Tam\u00e9n ven a luz textos de Mart\u00edn Sarmiento e de Tom\u00e1s Mu\u00f1oz y Romero, catedr\u00e1tico da Escola Superior de Diplom\u00e1tica, sobre episodios da historia de Galicia, escritos sen vontade globalizante.\nO interese por reivindicar para a lingua galega o mesmo status que gozaba a castel\u00e1 levou a recuperar textos de Sarmiento, Afonso X ou \u00c1lvarez Sotelo \u00f3 lado doutros contempor\u00e1neos, como o Cura de Fru\u00edme, Nicomedes Pastor D\u00edaz, Rosal\u00eda, a cubana Virginia Felicia Auber... Foron atra\u00eddos estes polas formas po\u00e9ticas populares na que se plasman formas rom\u00e1nticas de poes\u00eda colectivizada."}
{"id": "167937", "revid": "56817", "url": "https://gl.wikipedia.org/wiki?curid=167937", "title": "Concert", "text": "Concert: The Cure Live \u00e9 o primeiro \u00e1lbum en directo da banda inglesa The Cure, editado o 22 de outubro de 1984. Foi gravado en maio de 1984 no Hammersmith Odeon en Londres e en Oxford. A s\u00faa edici\u00f3n en casete conta na cara-b cun \u00e1lbum xemelgo de anomal\u00eda, titulado Curiosity (Killing the Cat): Cure Anomalies 1977\u20131984.\nListaxe de canci\u00f3ns.\nTemas compostos por Robert Smith, Simon Gallup e Lol Tolhurst, ag\u00e1s onde se indique.\n\"Curiosity (Killing the Cat): Cure Anomalies 1977\u20131984\".\nSon un conxunto de rarezas gravadas de 1977 ata 1984."}
{"id": "167938", "revid": "1576", "url": "https://gl.wikipedia.org/wiki?curid=167938", "title": "Entreat", "text": "Entreat \u00e9 un \u00e1lbum en directo da banda inglesa The Cure, gravado no Wembley Arena de Londres en xullo de 1989 e publicado o 11 de setembro de 1990 a trav\u00e9s do selo Fiction Records. Est\u00e1 composto enteiramente por temas do seu \u00e1lbum \"Disintegration\". \"Entreat\" foi distribu\u00eddo exclusivamente en Francia como unha ferramenta promocional. Por\u00e9n, cando as gravaci\u00f3ns piratas comezaron a aparecer o \u00e1lbum tivo unha edici\u00f3n limitada en Europa.\nOs dous \u00faltimos temas foron lanzados en 1989 como caras-b da versi\u00f3n estadounidense de \"Lullaby\". As canci\u00f3ns \"Fascination Street\", \"Last Dance\", \"Prayers For Rain\" e \"Disintegration\" tam\u00e9n est\u00e1n inclu\u00eddas no sinxelo \"Pictures of You\".\nA re-edici\u00f3n de \"Disintegration\" no ano 2010 contaba cunha versi\u00f3n remasterizada e remesturada de \"Entreat\", titulada \"Entreat Plus\" xa que conta coas doce canci\u00f3ns do \u00e1lbum, inclu\u00eddas as catro que foron exclu\u00eddas de \"Entreat\"."}
{"id": "167939", "revid": "1131", "url": "https://gl.wikipedia.org/wiki?curid=167939", "title": "2.0 editora", "text": "2.0 editora \u00e9 unha empresa editorial galega con sede en Ames fundada en 2010 que combina soportes tradicionais tal que o papel cos soportes dixitais, como libros electr\u00f3nicos, \"tablets\" ou dispositivos m\u00f3biles. Traballa con textos literarios, cient\u00edficos ou empresariais. Alg\u00fans t\u00edtulos publicados pola editorial son \"O home que era Xoves\" de G.K. Chesterton ou \"Sen novas de Gurb\" de Eduardo Mendoza."}
{"id": "167940", "revid": "22570", "url": "https://gl.wikipedia.org/wiki?curid=167940", "title": "Show", "text": "Show \u00e9 un \u00e1lbum en directo da banda inglesa The Cure, editado o 19 de outubro de 1993 e gravado no Palace of Auburn Hills de Auburn Hills, M\u00edchigan (un suburbio de Detroit) en 1992, durante a xira de promoci\u00f3n do \u00e1lbum \"Wish\". \"Show\" tam\u00e9n foi lanzado como v\u00eddeo do concerto.\nEste \u00e1lbum foi lanzado xunto con \"Paris\", que foi gravado en Par\u00eds. Show incl\u00ednase cara o m\u00e1terial m\u00e1is pop e recente da banda como \"Just Like Heaven\", \"Pictures of You\" e \"Friday I'm in Love\" mentres que \"Paris\" amosa os seus temas m\u00e1is cl\u00e1sicos.\nListaxe de canci\u00f3ns.\n\"Show\" \u00e9 un dobre CD editado en distintas versi\u00f3ns con distintas listaxes de temas. A versi\u00f3n estadounidense \u00e9 a \u00fanica lanzada cun \u00fanico disco. As canci\u00f3ns que non encaixaban no disco estadounidense (\"Fascination Street\", \"The Walk\" e \"Let's Go to Bed\") lanz\u00e1ronse no EP \"Sideshow\"."}
{"id": "167941", "revid": "56817", "url": "https://gl.wikipedia.org/wiki?curid=167941", "title": "Paris (\u00e1lbum)", "text": "Paris \u00e9 un \u00e1lbum en directo da banda inglesa de rock alternativo The Cure, gravado en Le Z\u00e9nith en Paris, no mes de outubro de 1992 durante a s\u00faa xira do \u00e1lbum \"Wish\". Foi editado o 26 de outubro de 1993 a trav\u00e9s do selo Fiction Records.\n\"Paris\" foi lanzado ao mesmo tempo que \"Show\", que foi gravado nos Estados Unidos. O \u00e1lbum conta con tem\u00e1s m\u00e1is cl\u00e1sicos, como \"The Figurehead\" e \"One Hundred Years\", que \"Show\", con canci\u00f3ns m\u00e1is recentes e populares."}
{"id": "167942", "revid": "56817", "url": "https://gl.wikipedia.org/wiki?curid=167942", "title": "Superfuzz Bigmuff Plus Early Singles", "text": "Superfuzz Bigmuff Plus Early Singles \u00e9 un recompilatorio da banda edtadounidense de grunge Mudhoney. O disco cont\u00e9n o EP \"Superfuzz Bigmuff enteiro, as caras-a e b de dous sinxelos, e d\u00faas versi\u00f3ns de sinxelos compartidos con Sonic Youth e Dicks. Foi editado polo selo Sub Pop Records o 25 de outubro de 1990.\nListaxe de canci\u00f3ns.\nTodos os temas por Mudhoney, ag\u00e1s onde se indique."}
{"id": "167944", "revid": "127505", "url": "https://gl.wikipedia.org/wiki?curid=167944", "title": "Trahamunda", "text": "Trahamunda foi unha monxa galega da Alta Idade Media. Naceu cara o s\u00e9culo VII no lugar de San Marti\u00f1o, e tam\u00e9n se a co\u00f1ece como \"Atramunda\" ou \"Tramunda\" .\nTraxectoria.\nViv\u00eda no convento de San Marti\u00f1o da illa de Tambo (do que xa non quedan restos), de onde foi raptada xunto con outras monxas nunha incursi\u00f3n dos mouros, segundo algunhas fontes por Abd al-Rahman I, e segundo outras polo seu neto Abd ar-Rahman II. Lev\u00e1rona a C\u00f3rdoba para formar parte do har\u00e9n, pero ao se negar foi reclu\u00edda en presidio durante once anos. \nSegundo a lenda, o d\u00eda 23 de xu\u00f1o pediulle a Deus -ou \u00f3 mesmo San Xo\u00e1n- poder estar en Poio o d\u00eda seguinte, d\u00eda de San Xo\u00e1n. Un anxo deulle unha folla de palmeira, coa que viaxou at\u00e9 Galiza; posteriormente plantou a palma preto do mosteiro de Poio, onde xermolou e se mantivo at\u00e9 o s\u00e9culo XVI. Outra versi\u00f3n di que, tras rezar a Deus para volver \u00e1 s\u00faa terra, caeu sen sentido e cando acordou estaba deitada nos chanzos do cruceiro que hai fronte \u00f3 mosteiro, cunha folla de palmeira na man, seca; mesmo as\u00ed, plantouna e arraigou de contado. No escudo de Poio figura a imaxe da palma milagreira.\nTrahamunda volveu a ingresar no convento de San Marti\u00f1o e morreu \u00f3 pouco. Foi enterrada al\u00ed pero en 1578 traslad\u00e1rona \u00f3 mosteiro de Poio. O seu sepulcro, de estilo suevo-visig\u00f3tico, cons\u00e9rvase na capela maior do convento.\n\u00c9 co\u00f1ecida como a patroa da morri\u00f1a e dos emigrantes, as\u00ed como avogosa para dores de o\u00eddos. O seu d\u00eda \u00e9 o 14 de novembro."}
{"id": "167946", "revid": "89787", "url": "https://gl.wikipedia.org/wiki?curid=167946", "title": "Pasai Donibane Koxtape Arraun Elkartea", "text": "O Pasai Donibane Koxtape Arraun Elkartea \u00e9 un club de remo do barrio de Pasai Donibane da localidade de Pasaia, Gip\u00fascoa (Euskadi). A s\u00faa cor \u00e9 o rosa e a s\u00faa trai\u00f1eira ch\u00e1mase \"Erreka\"\nHistoria.\nO club constitu\u00eduse o d\u00eda 12 de novembro de 1965, coa denominaci\u00f3n de Club Atl\u00e9tico Koxtape, sendo a s\u00faa finalidade a pr\u00e1ctica do atletismo, de a\u00ed o adxectivo aplicado ao mesmo. O seu nome era en lembranza e homenaxe a Dona Pilar Sansinenea.\nAs dificultades nas que se atopaba a mocidade practicante, tanto de ausencia de instalaci\u00f3ns como de medios materiais e econ\u00f3micos, animaron aos integrantes do club a mudar de deporte, decat\u00e1ndose no comezo polo remo na especialidade de banco m\u00f3bil no ano 1967. O remo era o deporte rei en San Xo\u00e1n, mais a especialidade de banco m\u00f3bil era unha faceta do remo que non se practicara na vila, e foi o club o que o puxo en marcha. Ao ter unhas instalaci\u00f3ns para poder practicar, a ba\u00eda pasaitarra, fixo que esta especialidade do remo se expandira e ademais que o club posteriormente comezara tam\u00e9n a practicar o remo de banco fixo, en t\u00f3dalas s\u00faas modalidades.\nFoi un dos equipos fundadores da Liga ACT en 2003, e contrib\u00fae xunto co Sanpedrotarra e o Illunbe a que Pasaia sexa a \u00fanica localidade do Cant\u00e1brico que se viu representada por tres equipos distintos na m\u00e1xima competici\u00f3n do remo. Na tempada 2006 finalizou na \u00faltima praza da Liga, e perdeu a categor\u00eda no play off de ascenso \u00e1 Liga San Miguel, polo que competiu na Liga ARC ata o seu retorno \u00e1 m\u00e1xima categor\u00eda no 2010, regresando pola porta grande ao finalizar a Liga na terceira posici\u00f3n da t\u00e1boa."}
{"id": "167948", "revid": "85894", "url": "https://gl.wikipedia.org/wiki?curid=167948", "title": "Sanxenxo, Padri\u00f1\u00e1n, Sanxenxo", "text": "Sanxenxo \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Constit\u00fae o centro hist\u00f3rico da actual vila de Sanxenxo, \u00f3 redor da igrexa vella de San Xenxo, de estilo g\u00f3tico mari\u00f1eiro.\nSegundo o IGE en 2016 ti\u00f1a 2275 habitantes (1175 mulleres e 1100 homes), 62 menos ca en 2009 e 153 m\u00e1is ca en 2004."}
{"id": "167949", "revid": "22570", "url": "https://gl.wikipedia.org/wiki?curid=167949", "title": "Seixal, Padri\u00f1\u00e1n, Sanxenxo", "text": "Seixal \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 44 habitantes en 2016 (22 mulleres e 22 homes), o que representa un descenso respecto \u00f3 ano 2009, cando ti\u00f1a 47 veci\u00f1os, para alcanzar a poboaci\u00f3n que ti\u00f1a en 2004, cando eran 43 habitantes."}
{"id": "167950", "revid": "85894", "url": "https://gl.wikipedia.org/wiki?curid=167950", "title": "Seixalbo, Padri\u00f1\u00e1n, Sanxenxo", "text": "Seixalbo \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 121 habitantes en 2016 (61 mulleres e 60 homes), o que representa un descenso respecto \u00f3 ano 2009, cando ti\u00f1a 140 veci\u00f1os, para alcanzar a poboaci\u00f3n que ti\u00f1a en 2004, cando eran 120 habitantes."}
{"id": "167951", "revid": "85894", "url": "https://gl.wikipedia.org/wiki?curid=167951", "title": "O Vinqui\u00f1o, Padri\u00f1\u00e1n, Sanxenxo", "text": "O Vinqui\u00f1o \u00e9 un lugar da parroquia de Padri\u00f1\u00e1n do concello de Sanxenxo (Pontevedra). Segundo o IGE, ti\u00f1a 104 habitantes en 2016 (51 mulleres e 53 homes), o que representa un marcado descenso respecto \u00f3 ano 2009, cando ti\u00f1a 140 veci\u00f1os, e \u00f3 ano 2004, cando eran 120.\nNo lugar do Vinqui\u00f1o remata a autov\u00eda galega AG-41, que contin\u00faa cara \u00f3 Grove transformada no corredor galego VG-4.1 ata a praia da Lanzada."}
{"id": "167953", "revid": "12452", "url": "https://gl.wikipedia.org/wiki?curid=167953", "title": "Serie SYR", "text": ""}
{"id": "167955", "revid": "56817", "url": "https://gl.wikipedia.org/wiki?curid=167955", "title": "SYR5", "text": "SYR5 \u00e9 un \u00e1lbum de Kim Gordon, DJ Olive e Ikue Mori, editado o 29 de agosto do 2000 como parte da serie SYR.\nSeguindo a tradici\u00f3n de escribir o libreto das edici\u00f3ns da serie SYR en distintas linguas, \"SYR5\" est\u00e1 en xapon\u00e9s."}
{"id": "167958", "revid": "89787", "url": "https://gl.wikipedia.org/wiki?curid=167958", "title": "Entertainment Weekly", "text": "Entertainment Weekly (\u00e1s veces abreviado como EW) \u00e9 unha revista publicada por Time Inc. nos Estados Unidos que conta con artigos sobre pel\u00edculas, televisi\u00f3n, m\u00fasica, produci\u00f3ns teatrais de Broadway, libros e cultura popular. O primeiro n\u00famero de \"Entertainment Weekly\" publicouse en 1990. En 2003, a s\u00faa circulaci\u00f3n era de 1\u00a0635\u00a0623 de copias."}
{"id": "167960", "revid": "22570", "url": "https://gl.wikipedia.org/wiki?curid=167960", "title": "Calendario lunisolar", "text": "Un calendario lunisolar \u00e9 un calendario que indica o tempo tomando en consideraci\u00f3n tanto as fases do Sol como as fases da L\u00faa. Se o ano solar se define como un ano tropical, daquela un calendario lunisolar dar\u00e1 unha indicaci\u00f3n da estaci\u00f3n; se se toma como un ano sideral ent\u00f3n o calendario predecir\u00e1 a constelaci\u00f3n preto da cal ocorrer\u00e1 a l\u00faa chea. Xeralmente tam\u00e9n se require que o ano te\u00f1a un n\u00famero enteiro de meses; a maior\u00eda dos anos ten 12 meses pero cada segundo ou terceiro ano ten 13 meses."}
{"id": "167962", "revid": "865", "url": "https://gl.wikipedia.org/wiki?curid=167962", "title": "Hits Are For Squares", "text": ""}
{"id": "167964", "revid": "23204", "url": "https://gl.wikipedia.org/wiki?curid=167964", "title": "Pap\u00e1 Noel", "text": "Pap\u00e1 Noel ou Santa Claus \u00e9 o personaxe lendario que segundo a cultura occidental trae agasallos aos nenos por Nadal. \u00c9 un personaxe inspirado nun bispo cristi\u00e1n de orixe grega chamado Nicolao, que viviu no s\u00e9culo IV na Anatolia, nos vales de Licia (na actual Turqu\u00eda). Era unha das persoas m\u00e1is veneradas polos cristi\u00e1ns da Idade Media, do que a\u00ednda hoxe se conservan as s\u00faas reliquias na bas\u00edlica de San Nicolao, en Bari (Italia)."}
{"id": "167965", "revid": "1576", "url": "https://gl.wikipedia.org/wiki?curid=167965", "title": "Standing on a Beach/Staring at the Sea", "text": "Standing on a Beach (titulado Staring at the Sea en formato CD) \u00e9 un recompilatorio de sinxelos da banda inglesa The Cure, editado o 6 de maio de 1986, unha d\u00e9cada despois da fundaci\u00f3n do grupo. O t\u00edtulo do CD est\u00e1 collido das primeiras li\u00f1as da letra do sinxelo de estrea de The Cure \"Killing an Arab\"."}
{"id": "167966", "revid": "865", "url": "https://gl.wikipedia.org/wiki?curid=167966", "title": "Standing on a Beach", "text": ""}
{"id": "167967", "revid": "865", "url": "https://gl.wikipedia.org/wiki?curid=167967", "title": "Staring at the Sea", "text": ""}
{"id": "167972", "revid": "85894", "url": "https://gl.wikipedia.org/wiki?curid=167972", "title": "Altamira, Vilalonga, Sanxenxo", "text": "Altamira \u00e9 un lugar da parroquia de Vilalonga do concello de Sanxenxo (Pontevedra), xa estremando co concello de Mea\u00f1o. Segundo o IGE, ti\u00f1a 38 habitantes en 2016 (20 mulleres e 18 homes), a mesma poboaci\u00f3n que ti\u00f1a en 2009 e lixeiramente menos que en 2004, cando eran 40 veci\u00f1os."}
{"id": "167977", "revid": "5863", "url": "https://gl.wikipedia.org/wiki?curid=167977", "title": "Bobby Farrell", "text": "Bobby Farrell, nado en Aruba, nos Pa\u00edses Baixos, o 6 de outubro de 1949 e finado en San Petersburgo o 30 de decembro de 2010, foi o cantante principal do grupo pop e de m\u00fasica disco Boney M."}
{"id": "167978", "revid": "34681", "url": "https://gl.wikipedia.org/wiki?curid=167978", "title": "Carlos V de Francia", "text": "Carlos V o Sabio, en franc\u00e9s \"Charles V le Sage\", nado en Vincennes o 21 de xaneiro de 1338 e finado en Nogent-sur-Marne o 16 de setembro de 1380, foi un rei franc\u00e9s.\nTraxectoria.\nFillo primox\u00e9nito de Xo\u00e1n II de Francia foi o terceiro rei da dinast\u00eda Valois. En 1355 foi investido como duque de Normand\u00eda e delf\u00edn de Francia, sendo coroado rei en 1364. Ao ano seguinte apoiou a sublevaci\u00f3n de Henrique de Trast\u00e1mara contra o rei de Castela Pedro I, quen obtivo os apoios da nobreza galega e do pr\u00edncipe ingl\u00e9s Eduardo de Woodstock, alcumado o \"Pr\u00edncipe Negro\". Deu comezo unha guerra civil, coa vitoria final de Henrique e o rei franc\u00e9s.\nContinou tam\u00e9n coa Guerra dos Cen Anos contra os ingleses. Durante o seu reinado Avignon deixou de ser sede pontificia e o papa Gregorio XI reinstaurou Roma como tal en 1377. Ao ano seguinte Gregorio faleceu e Carlos aceptou como novo papa a Urbano VI. Por\u00e9n, os cardenais escolleron a Clemente VII, co\u00f1ecido como o Antipapa Clemente VII. O monarca franc\u00e9s acabou apoiando a Urbano, quen lle prometera levar de novo a sede a Avignon."}
{"id": "167979", "revid": "85894", "url": "https://gl.wikipedia.org/wiki?curid=167979", "title": "A Arnosa, Vilalonga, Sanxenxo", "text": "A Arnosa \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 142 habitantes en 2016 (71 mulleres e 71 homes), o que representa un descenso continuado respecto \u00f3 ano 2009, cando ti\u00f1a 159 veci\u00f1os, e 2004, cando eran 170.\nConstit\u00fae, xunto cos lugares lindeiros de Rouxique e A Fianteira, unha boa zona para a observaci\u00f3n de aves acu\u00e1ticas nas distintas lagoas artificiais creadas trala extracci\u00f3n de arxila con destino \u00e1s telleiras e f\u00e1bricas de ladrillos existentes nesta zona. Pola presenza de aves, forma parte do Complexo Intermareal Umia-O Grove."}
{"id": "167980", "revid": "5749", "url": "https://gl.wikipedia.org/wiki?curid=167980", "title": "Riesco", "text": ""}
{"id": "167981", "revid": "23204", "url": "https://gl.wikipedia.org/wiki?curid=167981", "title": "Thouars", "text": "Thouars \u00e9 unha localidade francesa situada no departamento de Deux-S\u00e8vres, na rexi\u00f3n de Poitou-Charentes. En 2007 ti\u00f1a 9.928 habitantes."}
{"id": "167982", "revid": "5749", "url": "https://gl.wikipedia.org/wiki?curid=167982", "title": "Ontong Java", "text": ""}
{"id": "167983", "revid": "85894", "url": "https://gl.wikipedia.org/wiki?curid=167983", "title": "A Bru\u00f1eira, Vilalonga, Sanxenxo", "text": "A Bru\u00f1eira \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 69 habitantes en 2016 (36 mulleres e 33 homes), o que representa un descenso respecto \u00f3 ano 2009, cando ti\u00f1a 82 veci\u00f1os, e 2004, cando eran 75."}
{"id": "167984", "revid": "5749", "url": "https://gl.wikipedia.org/wiki?curid=167984", "title": "Motulalo", "text": ""}
{"id": "167985", "revid": "5749", "url": "https://gl.wikipedia.org/wiki?curid=167985", "title": "Makemo", "text": ""}
{"id": "167986", "revid": "5749", "url": "https://gl.wikipedia.org/wiki?curid=167986", "title": "Kwajalein", "text": ""}
{"id": "167987", "revid": "5749", "url": "https://gl.wikipedia.org/wiki?curid=167987", "title": "Aldabra", "text": ""}
{"id": "167988", "revid": "85894", "url": "https://gl.wikipedia.org/wiki?curid=167988", "title": "O Carballal, Vilalonga, Sanxenxo", "text": "O Carballal \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 6 habitantes en 2016 (3 homes e 3 mulleres), o mesmo n\u00famero de habitantes que ti\u00f1a en 2009 e en 2004."}
{"id": "167989", "revid": "5749", "url": "https://gl.wikipedia.org/wiki?curid=167989", "title": "Illas Palliser", "text": ""}
{"id": "167991", "revid": "5749", "url": "https://gl.wikipedia.org/wiki?curid=167991", "title": "Kaukura", "text": ""}
{"id": "167992", "revid": "5749", "url": "https://gl.wikipedia.org/wiki?curid=167992", "title": "Apataki", "text": ""}
{"id": "167993", "revid": "5749", "url": "https://gl.wikipedia.org/wiki?curid=167993", "title": "Nanumea", "text": ""}
{"id": "167994", "revid": "5749", "url": "https://gl.wikipedia.org/wiki?curid=167994", "title": "Motu", "text": ""}
{"id": "167995", "revid": "5749", "url": "https://gl.wikipedia.org/wiki?curid=167995", "title": "Ailinglaplap", "text": ""}
{"id": "167996", "revid": "5749", "url": "https://gl.wikipedia.org/wiki?curid=167996", "title": "Fale", "text": ""}
{"id": "167997", "revid": "5749", "url": "https://gl.wikipedia.org/wiki?curid=167997", "title": "Mururoa", "text": ""}
{"id": "167999", "revid": "5749", "url": "https://gl.wikipedia.org/wiki?curid=167999", "title": "Knox", "text": ""}
{"id": "168000", "revid": "5749", "url": "https://gl.wikipedia.org/wiki?curid=168000", "title": "Maloelap", "text": ""}
{"id": "168001", "revid": "5749", "url": "https://gl.wikipedia.org/wiki?curid=168001", "title": "Fenua Tapu", "text": ""}
{"id": "168002", "revid": "5749", "url": "https://gl.wikipedia.org/wiki?curid=168002", "title": "Meang", "text": ""}
{"id": "168003", "revid": "5749", "url": "https://gl.wikipedia.org/wiki?curid=168003", "title": "Kongo Loto Lafanga", "text": ""}
{"id": "168004", "revid": "5749", "url": "https://gl.wikipedia.org/wiki?curid=168004", "title": "Lafanga", "text": ""}
{"id": "168005", "revid": "5749", "url": "https://gl.wikipedia.org/wiki?curid=168005", "title": "Nukufetau", "text": ""}
{"id": "168006", "revid": "5749", "url": "https://gl.wikipedia.org/wiki?curid=168006", "title": "Matanukulaelae", "text": ""}
{"id": "168007", "revid": "5749", "url": "https://gl.wikipedia.org/wiki?curid=168007", "title": "Faiava Lasi", "text": ""}
{"id": "168008", "revid": "5749", "url": "https://gl.wikipedia.org/wiki?curid=168008", "title": "Piliaieve", "text": ""}
{"id": "168009", "revid": "5749", "url": "https://gl.wikipedia.org/wiki?curid=168009", "title": "Unimai", "text": ""}
{"id": "168010", "revid": "5749", "url": "https://gl.wikipedia.org/wiki?curid=168010", "title": "Ajeltokrok", "text": ""}
{"id": "168012", "revid": "5749", "url": "https://gl.wikipedia.org/wiki?curid=168012", "title": "Enewetak", "text": ""}
{"id": "168013", "revid": "5749", "url": "https://gl.wikipedia.org/wiki?curid=168013", "title": "Fakarava", "text": ""}
{"id": "168014", "revid": "5749", "url": "https://gl.wikipedia.org/wiki?curid=168014", "title": "Hiti", "text": ""}
{"id": "168015", "revid": "5749", "url": "https://gl.wikipedia.org/wiki?curid=168015", "title": "Tepoto Sur", "text": ""}
{"id": "168016", "revid": "5749", "url": "https://gl.wikipedia.org/wiki?curid=168016", "title": "Tuanake", "text": ""}
{"id": "168017", "revid": "5749", "url": "https://gl.wikipedia.org/wiki?curid=168017", "title": "Marokau", "text": ""}
{"id": "168018", "revid": "5749", "url": "https://gl.wikipedia.org/wiki?curid=168018", "title": "Namorik", "text": ""}
{"id": "168019", "revid": "5749", "url": "https://gl.wikipedia.org/wiki?curid=168019", "title": "Rongelap", "text": ""}
{"id": "168020", "revid": "5749", "url": "https://gl.wikipedia.org/wiki?curid=168020", "title": "Toke", "text": ""}
{"id": "168021", "revid": "5749", "url": "https://gl.wikipedia.org/wiki?curid=168021", "title": "Erikub", "text": ""}
{"id": "168022", "revid": "5749", "url": "https://gl.wikipedia.org/wiki?curid=168022", "title": "Vahanga", "text": ""}
{"id": "168023", "revid": "5749", "url": "https://gl.wikipedia.org/wiki?curid=168023", "title": "Anuanuraro", "text": ""}
{"id": "168024", "revid": "5749", "url": "https://gl.wikipedia.org/wiki?curid=168024", "title": "Namu", "text": ""}
{"id": "168025", "revid": "5749", "url": "https://gl.wikipedia.org/wiki?curid=168025", "title": "Ravahere", "text": ""}
{"id": "168026", "revid": "5749", "url": "https://gl.wikipedia.org/wiki?curid=168026", "title": "Tenararo", "text": ""}
{"id": "168027", "revid": "5749", "url": "https://gl.wikipedia.org/wiki?curid=168027", "title": "Matureivavao", "text": ""}
{"id": "168028", "revid": "5749", "url": "https://gl.wikipedia.org/wiki?curid=168028", "title": "Manihiki", "text": ""}
{"id": "168029", "revid": "5749", "url": "https://gl.wikipedia.org/wiki?curid=168029", "title": "Maupihaa", "text": ""}
{"id": "168030", "revid": "5749", "url": "https://gl.wikipedia.org/wiki?curid=168030", "title": "Bikar", "text": ""}
{"id": "168031", "revid": "5749", "url": "https://gl.wikipedia.org/wiki?curid=168031", "title": "Arorae", "text": ""}
{"id": "168032", "revid": "5749", "url": "https://gl.wikipedia.org/wiki?curid=168032", "title": "Abemama", "text": ""}
{"id": "168033", "revid": "5749", "url": "https://gl.wikipedia.org/wiki?curid=168033", "title": "Huahine", "text": ""}
{"id": "168034", "revid": "5749", "url": "https://gl.wikipedia.org/wiki?curid=168034", "title": "Raiatea", "text": ""}
{"id": "168035", "revid": "5749", "url": "https://gl.wikipedia.org/wiki?curid=168035", "title": "Tahaa", "text": ""}
{"id": "168036", "revid": "5749", "url": "https://gl.wikipedia.org/wiki?curid=168036", "title": "Bora Bora", "text": ""}
{"id": "168037", "revid": "5749", "url": "https://gl.wikipedia.org/wiki?curid=168037", "title": "Tupai", "text": ""}
{"id": "168038", "revid": "5749", "url": "https://gl.wikipedia.org/wiki?curid=168038", "title": "Maupiti", "text": ""}
{"id": "168039", "revid": "1131", "url": "https://gl.wikipedia.org/wiki?curid=168039", "title": "Motu One", "text": "O top\u00f3nimo Motu One pode referirse a:"}
{"id": "168040", "revid": "1131", "url": "https://gl.wikipedia.org/wiki?curid=168040", "title": "Manuae", "text": "O top\u00f3nimo Manuae pode referirse a:"}
{"id": "168041", "revid": "5749", "url": "https://gl.wikipedia.org/wiki?curid=168041", "title": "Tikehau", "text": ""}
{"id": "168042", "revid": "5749", "url": "https://gl.wikipedia.org/wiki?curid=168042", "title": "Tenarunga", "text": ""}
{"id": "168043", "revid": "5749", "url": "https://gl.wikipedia.org/wiki?curid=168043", "title": "Aranuka", "text": ""}
{"id": "168044", "revid": "5749", "url": "https://gl.wikipedia.org/wiki?curid=168044", "title": "Pukaruha", "text": ""}
{"id": "168045", "revid": "5749", "url": "https://gl.wikipedia.org/wiki?curid=168045", "title": "Maiana", "text": ""}
{"id": "168046", "revid": "5749", "url": "https://gl.wikipedia.org/wiki?curid=168046", "title": "Ailuk", "text": ""}
{"id": "168047", "revid": "5749", "url": "https://gl.wikipedia.org/wiki?curid=168047", "title": "Atafu", "text": ""}
{"id": "168048", "revid": "5749", "url": "https://gl.wikipedia.org/wiki?curid=168048", "title": "Anuanurunga", "text": ""}
{"id": "168049", "revid": "5749", "url": "https://gl.wikipedia.org/wiki?curid=168049", "title": "Nukutepipi", "text": ""}
{"id": "168050", "revid": "5749", "url": "https://gl.wikipedia.org/wiki?curid=168050", "title": "Takaroa", "text": ""}
{"id": "168051", "revid": "5749", "url": "https://gl.wikipedia.org/wiki?curid=168051", "title": "Takapoto", "text": ""}
{"id": "168052", "revid": "85894", "url": "https://gl.wikipedia.org/wiki?curid=168052", "title": "O Castro, Vilalonga, Sanxenxo", "text": "O Castro \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 26 habitantes en 2016 (10 mulleres e 16 homes), o que representa un notable aumento respecto \u00f3 ano 2009, cando ti\u00f1a 18 veci\u00f1os, e 2004, cando eran 14.\nDebe o nome \u00f3 castro que existiu no lugar."}
{"id": "168053", "revid": "5749", "url": "https://gl.wikipedia.org/wiki?curid=168053", "title": "Tikei", "text": ""}
{"id": "168054", "revid": "5749", "url": "https://gl.wikipedia.org/wiki?curid=168054", "title": "Butaritari", "text": ""}
{"id": "168055", "revid": "5749", "url": "https://gl.wikipedia.org/wiki?curid=168055", "title": "Pearl e Hermes", "text": ""}
{"id": "168056", "revid": "5749", "url": "https://gl.wikipedia.org/wiki?curid=168056", "title": "Fakaofo", "text": ""}
{"id": "168057", "revid": "5749", "url": "https://gl.wikipedia.org/wiki?curid=168057", "title": "Nukunono", "text": ""}
{"id": "168058", "revid": "5749", "url": "https://gl.wikipedia.org/wiki?curid=168058", "title": "Hao", "text": ""}
{"id": "168059", "revid": "5749", "url": "https://gl.wikipedia.org/wiki?curid=168059", "title": "Anaa", "text": ""}
{"id": "168060", "revid": "5749", "url": "https://gl.wikipedia.org/wiki?curid=168060", "title": "Faaite", "text": ""}
{"id": "168061", "revid": "5749", "url": "https://gl.wikipedia.org/wiki?curid=168061", "title": "Motutunga", "text": ""}
{"id": "168062", "revid": "5749", "url": "https://gl.wikipedia.org/wiki?curid=168062", "title": "Tahanea", "text": ""}
{"id": "168063", "revid": "5749", "url": "https://gl.wikipedia.org/wiki?curid=168063", "title": "Desroches", "text": ""}
{"id": "168065", "revid": "85894", "url": "https://gl.wikipedia.org/wiki?curid=168065", "title": "A Costi\u00f1a, Vilalonga, Sanxenxo", "text": "A Costi\u00f1a \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 83 habitantes en 2016 (39 mulleres e 44 homes), o que representa un descenso respecto \u00f3 ano 2009, cando ti\u00f1a 90 veci\u00f1os, e \u00f3 ano 2004, cando eran 92."}
{"id": "168066", "revid": "5749", "url": "https://gl.wikipedia.org/wiki?curid=168066", "title": "Abaiang", "text": ""}
{"id": "168067", "revid": "5749", "url": "https://gl.wikipedia.org/wiki?curid=168067", "title": "Fangataufa", "text": ""}
{"id": "168068", "revid": "5749", "url": "https://gl.wikipedia.org/wiki?curid=168068", "title": "Wotje", "text": ""}
{"id": "168069", "revid": "5749", "url": "https://gl.wikipedia.org/wiki?curid=168069", "title": "Kauehi", "text": ""}
{"id": "168070", "revid": "5749", "url": "https://gl.wikipedia.org/wiki?curid=168070", "title": "Tarawa", "text": ""}
{"id": "168071", "revid": "5749", "url": "https://gl.wikipedia.org/wiki?curid=168071", "title": "Taiaro", "text": ""}
{"id": "168073", "revid": "5749", "url": "https://gl.wikipedia.org/wiki?curid=168073", "title": "Mataiva", "text": ""}
{"id": "168074", "revid": "5749", "url": "https://gl.wikipedia.org/wiki?curid=168074", "title": "Katiu", "text": ""}
{"id": "168075", "revid": "5749", "url": "https://gl.wikipedia.org/wiki?curid=168075", "title": "Hereheretue", "text": ""}
{"id": "168076", "revid": "5749", "url": "https://gl.wikipedia.org/wiki?curid=168076", "title": "Suwarrow", "text": ""}
{"id": "168077", "revid": "5749", "url": "https://gl.wikipedia.org/wiki?curid=168077", "title": "Manihi", "text": ""}
{"id": "168078", "revid": "5749", "url": "https://gl.wikipedia.org/wiki?curid=168078", "title": "Puka Puka", "text": ""}
{"id": "168079", "revid": "85894", "url": "https://gl.wikipedia.org/wiki?curid=168079", "title": "O Cruceiro, Vilalonga, Sanxenxo", "text": "O Cruceiro \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 246 habitantes en 2016 (123 mulleres e 123 homes), o que representa un descenso respecto \u00f3 ano 2009, cando ti\u00f1a 258 veci\u00f1os, pero un marcado aumento respecto a 2004, cando eran 219 habitantes."}
{"id": "168080", "revid": "5749", "url": "https://gl.wikipedia.org/wiki?curid=168080", "title": "Jabat", "text": ""}
{"id": "168081", "revid": "5749", "url": "https://gl.wikipedia.org/wiki?curid=168081", "title": "Ebon", "text": ""}
{"id": "168082", "revid": "5749", "url": "https://gl.wikipedia.org/wiki?curid=168082", "title": "Takume", "text": ""}
{"id": "168083", "revid": "5749", "url": "https://gl.wikipedia.org/wiki?curid=168083", "title": "Haraiki", "text": ""}
{"id": "168084", "revid": "5749", "url": "https://gl.wikipedia.org/wiki?curid=168084", "title": "Fakahina", "text": ""}
{"id": "168086", "revid": "5749", "url": "https://gl.wikipedia.org/wiki?curid=168086", "title": "Rakahanga", "text": ""}
{"id": "168087", "revid": "5749", "url": "https://gl.wikipedia.org/wiki?curid=168087", "title": "Marakei", "text": ""}
{"id": "168088", "revid": "5749", "url": "https://gl.wikipedia.org/wiki?curid=168088", "title": "Onotoa", "text": ""}
{"id": "168089", "revid": "5749", "url": "https://gl.wikipedia.org/wiki?curid=168089", "title": "Nonouti", "text": ""}
{"id": "168090", "revid": "5749", "url": "https://gl.wikipedia.org/wiki?curid=168090", "title": "Wotho", "text": ""}
{"id": "168091", "revid": "5749", "url": "https://gl.wikipedia.org/wiki?curid=168091", "title": "Mangareva", "text": ""}
{"id": "168092", "revid": "5749", "url": "https://gl.wikipedia.org/wiki?curid=168092", "title": "Aukena", "text": ""}
{"id": "168093", "revid": "5749", "url": "https://gl.wikipedia.org/wiki?curid=168093", "title": "Akamaru", "text": ""}
{"id": "168094", "revid": "5749", "url": "https://gl.wikipedia.org/wiki?curid=168094", "title": "Kamaka", "text": ""}
{"id": "168095", "revid": "5749", "url": "https://gl.wikipedia.org/wiki?curid=168095", "title": "Taravai", "text": ""}
{"id": "168096", "revid": "5749", "url": "https://gl.wikipedia.org/wiki?curid=168096", "title": "Temoe", "text": ""}
{"id": "168097", "revid": "5749", "url": "https://gl.wikipedia.org/wiki?curid=168097", "title": "Morane", "text": ""}
{"id": "168098", "revid": "5749", "url": "https://gl.wikipedia.org/wiki?curid=168098", "title": "Marutea Sur", "text": ""}
{"id": "168099", "revid": "5749", "url": "https://gl.wikipedia.org/wiki?curid=168099", "title": "Mar\u00eda Leste", "text": ""}
{"id": "168100", "revid": "5749", "url": "https://gl.wikipedia.org/wiki?curid=168100", "title": "Tetiaroa", "text": ""}
{"id": "168101", "revid": "5749", "url": "https://gl.wikipedia.org/wiki?curid=168101", "title": "Ailinginae", "text": ""}
{"id": "168102", "revid": "98629", "url": "https://gl.wikipedia.org/wiki?curid=168102", "title": "Lae", "text": "Lae (tam\u00e9n co\u00f1ecida como La\u00e9 ou Lahe) \u00e9 unha cidade de Pap\u00faa Nova Guinea. Conta con 73.918 habitantes (2008) e \u00e9 a segunda cidade m\u00e1is poboada do pa\u00eds; por detr\u00e1s da capital, Port Moresby. Est\u00e1 considerada como a capital industrial do pa\u00eds. \u00c9 a capital da provincia de Morobe.\nHistoria.\nA cidade naceu a causa da febre do ouro producida entre 1920 e 1930. Ao igual que numerosas cidades de Pap\u00faa Nova Guinea, xurdiu nas proximidades dun aer\u00f3dromo, o cal agora non se usa ao constru\u00edrse o \"Lae Nadzab Airport\".\nEn xullo de 1937, Lae saltou \u00e1 escena mundial debido \u00e1 desaparici\u00f3n da aviadora americana Amelia Earhart, a cal foi vista por \u00faltima vez engalando aqu\u00ed no seu cami\u00f1o de volta aos Estados Unidos.\nCando se deron unha serie de erupci\u00f3ns volc\u00e1nicas en Rabaul en 1937, tomouse a decisi\u00f3n de trasladar a capital do Territorio de Nova Guinea a Lae.\nA segunda guerra mundial tam\u00e9n afectou \u00e1 cidade e, en 1942, esta foi ocupada polo Imperio do Xap\u00f3n. Lae, Rabaul e Salamaua convert\u00e9ronse nas principais bases xaponesas en Nova Guinea. A mediados de 1943, despois das derrotas na campa\u00f1a Kokoda Track, a Batalla de Buna-Gona e a Batalla de Wau, os xaponeses foron obrigados a retirarse de Lae, que foi eventualmente ocupada polos australianos. Mais a campa\u00f1a de Salamaua-Lae durou varias, semanas con feroces combates, antes de que a cidade caese en mans aliadas, o 16 de setembro.\nDespois da segunda guerra mundial, a cidade de Lae desenvolveuse en base a plantaci\u00f3ns de caf\u00e9 e t\u00e9 e a construci\u00f3n dun porto. M\u00e1is tarde, mellor\u00e1ronse as estradas e a autoestrada \"Highlands Highway\" entrou en funcionamento. Durante o auxe mineiro da d\u00e9cada de 1980 e 1990, aumentou a importancia de Lae como centro econ\u00f3mico.\nEn 1991, Lae e Port Moresby foron sede dos Xogos do Pac\u00edfico.\nXeograf\u00eda.\nLae est\u00e1 situada no Golfo de Huon (mar de Salom\u00f3n), na desembocadura do r\u00edo Markham. Ten unha temperatura m\u00e1xima de 31 \u00b0C e unha m\u00ednima de 22\u00a0\u00b0C, cunhas precipitaci\u00f3ns medias de 4630\u00a0mm.\nDemograf\u00eda.\nA cidade de Lae \u00e9 a segunda m\u00e1is importante de Pap\u00faa Nova Guinea. A evoluci\u00f3n demogr\u00e1fica de Lae nos \u00faltimos anos \u00e9 negativa."}
{"id": "168103", "revid": "5749", "url": "https://gl.wikipedia.org/wiki?curid=168103", "title": "Fongafale", "text": ""}
{"id": "168104", "revid": "5749", "url": "https://gl.wikipedia.org/wiki?curid=168104", "title": "Tureia", "text": ""}
{"id": "168105", "revid": "5749", "url": "https://gl.wikipedia.org/wiki?curid=168105", "title": "Jaluit", "text": ""}
{"id": "168106", "revid": "5749", "url": "https://gl.wikipedia.org/wiki?curid=168106", "title": "Niau", "text": ""}
{"id": "168107", "revid": "5749", "url": "https://gl.wikipedia.org/wiki?curid=168107", "title": "Reitoru", "text": ""}
{"id": "168108", "revid": "5749", "url": "https://gl.wikipedia.org/wiki?curid=168108", "title": "Tematangi", "text": ""}
{"id": "168109", "revid": "5749", "url": "https://gl.wikipedia.org/wiki?curid=168109", "title": "Tatakoto", "text": ""}
{"id": "168110", "revid": "5749", "url": "https://gl.wikipedia.org/wiki?curid=168110", "title": "Nukulaelae", "text": ""}
{"id": "168111", "revid": "5749", "url": "https://gl.wikipedia.org/wiki?curid=168111", "title": "Mejit", "text": ""}
{"id": "168112", "revid": "5749", "url": "https://gl.wikipedia.org/wiki?curid=168112", "title": "Bassas da India", "text": ""}
{"id": "168113", "revid": "1576", "url": "https://gl.wikipedia.org/wiki?curid=168113", "title": "Kiritimati", "text": ""}
{"id": "168114", "revid": "5749", "url": "https://gl.wikipedia.org/wiki?curid=168114", "title": "Kili", "text": ""}
{"id": "168115", "revid": "5749", "url": "https://gl.wikipedia.org/wiki?curid=168115", "title": "Hikueru", "text": ""}
{"id": "168116", "revid": "5749", "url": "https://gl.wikipedia.org/wiki?curid=168116", "title": "Napuka", "text": ""}
{"id": "168117", "revid": "5749", "url": "https://gl.wikipedia.org/wiki?curid=168117", "title": "Ahunui", "text": ""}
{"id": "168118", "revid": "5749", "url": "https://gl.wikipedia.org/wiki?curid=168118", "title": "Aitutaki", "text": ""}
{"id": "168119", "revid": "5749", "url": "https://gl.wikipedia.org/wiki?curid=168119", "title": "Akiaki", "text": ""}
{"id": "168120", "revid": "5749", "url": "https://gl.wikipedia.org/wiki?curid=168120", "title": "Amanu", "text": ""}
{"id": "168121", "revid": "5749", "url": "https://gl.wikipedia.org/wiki?curid=168121", "title": "Aratika", "text": ""}
{"id": "168122", "revid": "5749", "url": "https://gl.wikipedia.org/wiki?curid=168122", "title": "Aur", "text": ""}
{"id": "168123", "revid": "5749", "url": "https://gl.wikipedia.org/wiki?curid=168123", "title": "Beru", "text": ""}
{"id": "168125", "revid": "5749", "url": "https://gl.wikipedia.org/wiki?curid=168125", "title": "Bokak", "text": ""}
{"id": "168126", "revid": "5749", "url": "https://gl.wikipedia.org/wiki?curid=168126", "title": "Diego Garc\u00eda", "text": ""}
{"id": "168127", "revid": "5749", "url": "https://gl.wikipedia.org/wiki?curid=168127", "title": "Fangatau", "text": ""}
{"id": "168128", "revid": "5749", "url": "https://gl.wikipedia.org/wiki?curid=168128", "title": "Jemo", "text": ""}
{"id": "168129", "revid": "5749", "url": "https://gl.wikipedia.org/wiki?curid=168129", "title": "Kuria", "text": ""}
{"id": "168130", "revid": "5749", "url": "https://gl.wikipedia.org/wiki?curid=168130", "title": "Likiep", "text": ""}
{"id": "168131", "revid": "5749", "url": "https://gl.wikipedia.org/wiki?curid=168131", "title": "Manuhangi", "text": ""}
{"id": "168132", "revid": "5749", "url": "https://gl.wikipedia.org/wiki?curid=168132", "title": "Marutea Norte", "text": ""}
{"id": "168133", "revid": "5749", "url": "https://gl.wikipedia.org/wiki?curid=168133", "title": "Nengonengo", "text": ""}
{"id": "168134", "revid": "5749", "url": "https://gl.wikipedia.org/wiki?curid=168134", "title": "Nihiru", "text": ""}
{"id": "168135", "revid": "5749", "url": "https://gl.wikipedia.org/wiki?curid=168135", "title": "Nukutavake", "text": ""}
{"id": "168136", "revid": "5749", "url": "https://gl.wikipedia.org/wiki?curid=168136", "title": "Ouv\u00e9a", "text": ""}
{"id": "168137", "revid": "5749", "url": "https://gl.wikipedia.org/wiki?curid=168137", "title": "Paraoa", "text": ""}
{"id": "168138", "revid": "5749", "url": "https://gl.wikipedia.org/wiki?curid=168138", "title": "Penrhyn", "text": ""}
{"id": "168139", "revid": "5749", "url": "https://gl.wikipedia.org/wiki?curid=168139", "title": "Pinaki", "text": ""}
{"id": "168140", "revid": "5749", "url": "https://gl.wikipedia.org/wiki?curid=168140", "title": "Rangiroa", "text": ""}
{"id": "168141", "revid": "5749", "url": "https://gl.wikipedia.org/wiki?curid=168141", "title": "Raraka", "text": ""}
{"id": "168142", "revid": "5749", "url": "https://gl.wikipedia.org/wiki?curid=168142", "title": "Raroia", "text": ""}
{"id": "168143", "revid": "5749", "url": "https://gl.wikipedia.org/wiki?curid=168143", "title": "Reao", "text": ""}
{"id": "168144", "revid": "5749", "url": "https://gl.wikipedia.org/wiki?curid=168144", "title": "Rekareka", "text": ""}
{"id": "168145", "revid": "5749", "url": "https://gl.wikipedia.org/wiki?curid=168145", "title": "Rongrik", "text": ""}
{"id": "168146", "revid": "5749", "url": "https://gl.wikipedia.org/wiki?curid=168146", "title": "Swains", "text": ""}
{"id": "168147", "revid": "5749", "url": "https://gl.wikipedia.org/wiki?curid=168147", "title": "Taenga", "text": ""}
{"id": "168148", "revid": "5749", "url": "https://gl.wikipedia.org/wiki?curid=168148", "title": "Tauere", "text": ""}
{"id": "168149", "revid": "5749", "url": "https://gl.wikipedia.org/wiki?curid=168149", "title": "Tekokota", "text": ""}
{"id": "168150", "revid": "5749", "url": "https://gl.wikipedia.org/wiki?curid=168150", "title": "Tepoto Norte", "text": ""}
{"id": "168152", "revid": "5749", "url": "https://gl.wikipedia.org/wiki?curid=168152", "title": "Toau", "text": ""}
{"id": "168153", "revid": "5749", "url": "https://gl.wikipedia.org/wiki?curid=168153", "title": "Ujae", "text": ""}
{"id": "168154", "revid": "5749", "url": "https://gl.wikipedia.org/wiki?curid=168154", "title": "Ujelang", "text": ""}
{"id": "168156", "revid": "5749", "url": "https://gl.wikipedia.org/wiki?curid=168156", "title": "Utirik", "text": ""}
{"id": "168157", "revid": "5749", "url": "https://gl.wikipedia.org/wiki?curid=168157", "title": "Vahitahi", "text": ""}
{"id": "168158", "revid": "5749", "url": "https://gl.wikipedia.org/wiki?curid=168158", "title": "Vairaatea", "text": ""}
{"id": "168159", "revid": "5749", "url": "https://gl.wikipedia.org/wiki?curid=168159", "title": "Vaitupu", "text": ""}
{"id": "168160", "revid": "5749", "url": "https://gl.wikipedia.org/wiki?curid=168160", "title": "Vanavana", "text": ""}
{"id": "168161", "revid": "1780718", "url": "https://gl.wikipedia.org/wiki?curid=168161", "title": "Whytoohee", "text": ""}
{"id": "168162", "revid": "1780719", "url": "https://gl.wikipedia.org/wiki?curid=168162", "title": "Tepukamaruia", "text": ""}
{"id": "168164", "revid": "85894", "url": "https://gl.wikipedia.org/wiki?curid=168164", "title": "O Empalme, Vilalonga, Sanxenxo", "text": "O Empalme \u00e9 un lugar da parroquia de Vilalonga do concello de Sanxenxo (Pontevedra). Segundo o IGE en 2016 ti\u00f1a 158 habitantes (81 mulleres e 77 homes), 22 m\u00e1is ca en 2009 e 25 m\u00e1is ca en 2004.\nDebe o nome a estar situado no cruzamento das estradas PO-308 (de Cambados \u00e1 Lanzada) e PO-504 (de Sanxenxo a Vilalonga)."}
{"id": "168165", "revid": "11384", "url": "https://gl.wikipedia.org/wiki?curid=168165", "title": "Crise econ\u00f3mica", "text": "Crise econ\u00f3mica \u00e9 a fase m\u00e1is depresiva da evoluci\u00f3n dunha recesi\u00f3n econ\u00f3mica. Por recesi\u00f3n ent\u00e9ndese que o movemento c\u00edclico da econom\u00eda tivo polo menos dous trimestres de ca\u00edda continua do PNB real."}
{"id": "168166", "revid": "21293", "url": "https://gl.wikipedia.org/wiki?curid=168166", "title": "Illa de Pitcairn", "text": ""}
{"id": "168167", "revid": "85894", "url": "https://gl.wikipedia.org/wiki?curid=168167", "title": "A Fianteira, Vilalonga, Sanxenxo", "text": "A Fianteira \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 14 habitantes en 2016 (8 mulleres e 6 homes), o que representa un descenso continuado respecto \u00f3s anos 2009, cando eran 16 veci\u00f1os, e 2004, cando eran 21."}
{"id": "168168", "revid": "85894", "url": "https://gl.wikipedia.org/wiki?curid=168168", "title": "O Igrexario, Vilalonga, Sanxenxo", "text": "O Igrexario \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 24 habitantes en 2016 (11 mulleres e 13 homes), mantendo a poboaci\u00f3n que ti\u00f1a en 2009, cando eran 23 veci\u00f1os, e cun leve descenso respecto \u00f3 ano 2004, cando eran 26."}
{"id": "168169", "revid": "85894", "url": "https://gl.wikipedia.org/wiki?curid=168169", "title": "O Freixo, Vilalonga, Sanxenxo", "text": "O Freixo \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 114 habitantes en 2016 (58 mulleres e 56 homes), practicamente a mesma poboaci\u00f3n que ti\u00f1a en 2009, cando eran 115 veci\u00f1os, e mantendo o aumento respecto \u00f3 ano 2004, cando ti\u00f1a 79 habitantes."}
{"id": "168170", "revid": "85894", "url": "https://gl.wikipedia.org/wiki?curid=168170", "title": "Lagarei, Vilalonga, Sanxenxo", "text": "Lagarei \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 82 habitantes en 2016 (42 mulleres e 40 homes), o que representa un marcado descenso respecto \u00f3s anos 2009, cando ti\u00f1a 110 veci\u00f1os, e 2004, cando eran 112."}
{"id": "168171", "revid": "85894", "url": "https://gl.wikipedia.org/wiki?curid=168171", "title": "Pi\u00f1eiros, Vilalonga, Sanxenxo", "text": "Pi\u00f1eiros \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 128 habitantes en 2016 (61 mulleres e 67 homes), o que representa un descenso continuado respecto \u00f3s anos 2009, cando ti\u00f1a 140 veci\u00f1os, e 2004, cando eran 153."}
{"id": "168172", "revid": "98629", "url": "https://gl.wikipedia.org/wiki?curid=168172", "title": "Castelo de Ponferrada", "text": "O Castelo de Ponferrada, tam\u00e9n co\u00f1ecido localmente como Castelo dos Templarios ou simplemente Castelo do Temple, local\u00edzase na cidade e municipio de Ponferrada, na comarca do Bierzo, provincia de Le\u00f3n, comunidade aut\u00f3noma de Castela e Le\u00f3n.\nHistoria.\nAntecedentes.\nCrese que o primitivo poboamento do seu soar, rem\u00f3ntase a un castro prerromano. A construci\u00f3n dunha ponte en \u00e9poca da ocupaci\u00f3n romana da pen\u00ednsula Ib\u00e9rica, puido atraer poboadores, dando certa importancia \u00e1 localidade. Unha pequena fortificaci\u00f3n romana ent\u00f3n erguida, foi posteriormente arrasada polos visigodos.\nNo s\u00e9culo XI, o bispo de Astorga, Osmundo (1082-1096), mandou reforzar a antiga ponte cunha estrutura de ferro, ficando a localidade desde ent\u00f3n co\u00f1ecida como \"pons ferrata\". Xunto a esta ponte, na poboaci\u00f3n, fixo erguer unha igrexa baixo a advocaci\u00f3n de San Pedro, adicada principalmente a atender aos peregrinos que chegaban polo cami\u00f1o de Santiago.\nO castelo medieval.\nPosteriormente, en 1178, o rei Fernando II de Galicia e Le\u00f3n (1157-1188), doou a poboaci\u00f3n e os seus dominios aos cabaleiros da Orde do Temple, encarg\u00e1ndoos da misi\u00f3n de defenderen os peregrinos naquela parte do Cami\u00f1o. En finais dese s\u00e9culo, visando incrementar o seu poboamento e defensa, Ponferrada recibiu a s\u00faa Carta de Foral. A primitiva fortificaci\u00f3n do local foi reconstru\u00edda e ampliada \u00e1 \u00e9poca polos monxes-cabaleiros, estando conclu\u00edda en 1282.\nDiante da extinci\u00f3n da Orde, en 1311, rexistrouse a disputa da fortificaci\u00f3n e os seus dominios entre as familias nobres m\u00e1is poderosas da rexi\u00f3n at\u00e9 que o rei Afonso XI de Castela (1312-1350) doounos a Pedro Fernandes de Castro en 1340, e de a\u00ed se manter\u00eda nas mans dos Castro at\u00e9 1374. A partir dese ano, a podo do castelo transitou entre diversos e sucesivos membros da familia real.\nMentres na posesi\u00f3n de Pedro Fern\u00e1ndez de Castro reform\u00e1ronse as torres do antigo castelo e, posteriormente, D. Fadrique Enr\u00edquez, duque de Arjona iniciou a construci\u00f3n da Torre del Rastrillo.\nDurante o reinado de Pedro I de Castela (1350-1369), a fortificaci\u00f3n pertenceu ao seu irm\u00e1n Henrique de Trast\u00e1mara, acollendo a \u00e1 galega Xoana de Castro, esposa repudiada do soberano.\nEn 1440, Ponferrada pasou para a posesi\u00f3n de Pedro \u00c1lvarez Osorio, 1\u00ba Conde de Lemos, a quen se deben importantes obras no recinto, como a conclusi\u00f3n da Torre del Rastrillo, a nova Torre da Homenaxe, a Torre de Cabrera e a Torre de Moncl\u00edn, o panel de azulejos, a Sala de Armas e a adega. Tam\u00e9n foi da s\u00faa iniciativa a incorporaci\u00f3n de s\u00edmbolos ao castelo, como unha enigm\u00e1tica inscrici\u00f3n da letra grega Thau, posteriormente confundida coa cruz templ\u00e1ria, o que deu lugar a moitas elucubraci\u00f3n sobre a s\u00faa orixe.\nO s\u00e9culo seguinte, os Reis Cat\u00f3licos incorporaron a vila e os seus dominios ao patrimonio da Coroa (1486), nomeando como alcalde ao Marqu\u00e9s de Vilafranca, que terminou por adquirir o castelo en 1558.\nEntre os s\u00e9culos XV e XVI reforzouse a Torre de Malvecino e constru\u00eduse a de Juan de Torres, a mina ou Coracha e os seus baluartes.\nDo s\u00e9culo XVI ao s\u00e9culo XIX.\nA partir do s\u00e9culo XVI, o descenso de chegada de peregrinos f\u00edxose sentir na vida da vila, que pasou a depender economicamente da s\u00faa feira e mercados.\nNo contexto da Guerra Peninsular, chegou practicamente intacto at\u00e9 1811, ano en que se ordenou a explosi\u00f3n das fortalezas do interior para evitar que caesen nas mans das tropas napole\u00f3nicas. Estas, ao ocuparen Ponferrada en 1809, acuartel\u00e1ronse no Concello e no Convento da Concepci\u00f3n\nReducido a cascallos, as s\u00faas pedras foron reaproveitadas polo Municipio para constru\u00edr algunhas prazas e un mercado, acaroados \u00e1s murallas e que a\u00ednda se conservan. O poder p\u00fablico chegou a\u00ednda a vender pedras das murallas do castelo para a construci\u00f3n de edificios na cidade.\nA Real Academia de las Bellas Artes de San Fernando ordenou \u00e1 municipalidade que reconstru\u00edsse as murallas, devolv\u00e9ndoas ao estado en que se encontraban, a\u00ednda que non foi esixido o derrube das edificaci\u00f3n novas que lle foron acaroadas ilegalmente. Esa esixencia non obstante, non foi atendida tendo o castelo que ser arrendado a particulares que o utilizaron como terras de cultivo.\nDo s\u00e9culo XX aos nosos d\u00edas.\nEn 1923, a municipalidade tampouco se manifestou cando un grupo de mozos da cidade decidiu crear un club deportivo, facendo constru\u00edr un campo de f\u00fatbol no interior do castelo. Para ese fin derrubaron muros e destru\u00edron outros elementos arquitect\u00f3nicos de valor. Finalmente, o conxunto foi declarado Monumento Nacional Hist\u00f3rico Art\u00edstico en 1924.\nA progresiva deterioraci\u00f3n causada polos s\u00e9culos e polos homes levou a que, en 1994 se elaborase o \"Plan de Viabilidad del Castillo de Ponferrada\" por un equipo de profesionais liderado polo Arquitecto Fernando Cobos.\nDese modo, entre 1995 e 2002, con recursos econ\u00f3micos do Ministerio de Cultura, da Xunta de Castela e Le\u00f3n, da Deputaci\u00f3n Provincial de Le\u00f3n e do propio concello de Ponferrada, executouse un vasto proxecto de intervenci\u00f3n arqueol\u00f3xica, consolidaci\u00f3n e restauraci\u00f3n do monumento.\nNo castelo funciona actualmente o Museo do Bierzo, coa exposici\u00f3n \"Recuperaci\u00f3n del Castillo de los Templarios\". O conxunto abre ao p\u00fablico de martes a domingo, ofrecendo actividades culturais, educativas e de lecer aos seus visitantes. No interior do castelo mant\u00e9\u00f1ense os sitios arqueol\u00f3xicos e actividades de estudo cunha biblioteca e un centro de documentaci\u00f3n; actividades culturais no museo e sala de conferencias; actividades institucionais na sala de recepci\u00f3ns; ademais de restaurante e caf\u00e9."}
{"id": "168173", "revid": "98629", "url": "https://gl.wikipedia.org/wiki?curid=168173", "title": "Batalla de Ourique", "text": "A batalla de Ourique (en ) tivo lugar o 25 de xullo de 1139 probablemente en Ourique, no Baixo Alentexo portugu\u00e9s e nela combateron os ex\u00e9rcitos do pr\u00edncipe Afonso Henriques e os ex\u00e9rcitos almor\u00e1bides de Al\u00ed ibn Yusuf. A vitoria dos primeiros foi decisiva para a consolidaci\u00f3n do condado de Portugal como reino e a conversi\u00f3n de Afonso Henriques no rei Afonso I de Portugal. De feito, o escudo portugu\u00e9s leva cinco pequenos escudos en forma de cruz que representan os cinco reis mouros vencidos en Ourique.\nContexto.\nAproveit\u00e1ndose que o ex\u00e9rcito de Afonso Henriques estaba loitando contra Afonso VII na batalla de Valdevez, as forzas musulm\u00e1s atacaran e destru\u00edron Leiria e Trancoso. A ansiedade de Afonso Henriques por esta incursi\u00f3n na s\u00faa fronteira sur acelerou as s\u00faas negociaci\u00f3ns con Afonso VII, levando ao tratado de Zamora e liberando as tropas de Afonso Henriques para facer fronte ao ataque musulm\u00e1n."}
{"id": "168174", "revid": "85894", "url": "https://gl.wikipedia.org/wiki?curid=168174", "title": "O Rebel, Vilalonga, Sanxenxo", "text": "O Rebel \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 104 habitantes en 2016 (52 mulleres e 52 homes), o que representa un forte aumento respecto \u00f3s anos 2009, cando ti\u00f1a 76 veci\u00f1os, e 2004, cando eran 65.\nNo lugar lev\u00e1ntanse dous pazos, moi pr\u00f3ximos entre si, o pazo do Rebel e o pazo dos Pardo. O pazo do Rebel, do s\u00e9culo XVII, conserva a estrutura de planta cadrada, a portada en arco e a escaleira de pedra con solaina de columnas. Hoxe \u00e9 un hotel.\nO Pazo do Rebel pertenceu \u00f3 Mariscal Suero G\u00f3mez de Soutomaior. Pos\u00fae unha pequena capela anexa."}
{"id": "168175", "revid": "22570", "url": "https://gl.wikipedia.org/wiki?curid=168175", "title": "Garc\u00eda III de Navarra", "text": "Garc\u00eda Sanches III, tam\u00e9n denominado Garc\u00eda I de Pamplona, nado en 1020 e finado en Atapuerca, Burgos, o 15 de setembro de 1054, apelidado \"o de N\u00e1jera\", foi rei de Navarra.\nTraxectoria.\nHerdou o trono navarro \u00e1 morte do seu pai Sancho Garc\u00e9s III. No ano 1037, cando o seu irm\u00e1n Fernando I de Le\u00f3n solicita a s\u00faa axuda para combater o seu cu\u00f1ado Vermudo III de Galiza preto de Pisuerga, este pr\u00e9staa, combatendo os dous irm\u00e1ns unidos contra o monarca galaico na batalla de Tamar\u00f3n, sendo vencido e morto o \u00faltimo.\nA axuda prestada a Fernando foi decisiva para a repartici\u00f3n que os dous irm\u00e1ns fixeron con gran parte do condado de Castela, aumentando os l\u00edmites do reino de Navarra at\u00e9 a ba\u00eda de Santander, ocupando practicamente todo o territorio vasco, e permitindo as\u00ed que Fernando se apoder\u00e1-se da capital galaica, Le\u00f3n.\nVenceu ao seu irm\u00e1n Ramiro I de Arag\u00f3n en Tafalla (1043).\nAproveitando a debilidade dos reinos das taifas, dedicouse a aumentar os seus dominios con logro, conseguindo conquistar Calahorra en 1045.\nEn 1052 fundou o Mosteiro de Santa Maria la Real de N\u00e1jera.\nDebido \u00e1 repartici\u00f3n das terras castel\u00e1s estalou a loita entre os irm\u00e1ns, morrendo Garc\u00eda III de Navarra na batalla de Atapuerca."}
{"id": "168176", "revid": "5863", "url": "https://gl.wikipedia.org/wiki?curid=168176", "title": "Bioi parall\u0113lloi", "text": "Bioi parall\u0113lloi (en grego \"Vidas paralelas\" \u00e9 unha escolma biogr\u00e1fica de Plutarco (s. I) que cont\u00e9n vinte e tres pares de biograf\u00edas, onde cada par incl\u00fae a oposici\u00f3n dun personaxe grego a outro romano, as\u00ed como catro vidas desemparelladas. Ser\u00edan por tanto un total dun cincuenta biograf\u00edas, corenta e d\u00faas agrupadas por parellas, catro que opo\u00f1en dous gregos a dous romanos, e catro que non presentan opo\u00f1ente.\nProp\u00f3sito.\nO obxectivo de Plutarco consiste en extraer, en cada caso, o car\u00e1cter moral do personaxe, antes que a narraci\u00f3n dos acontecementos pol\u00edticos da \u00e9poca; de a\u00ed o tratamento exhaustivo sobre a educaci\u00f3n e natural disposici\u00f3n do personaxe, e o relato de an\u00e9cdotas, calculado para revelar a natureza do home. \u00abUn lance f\u00fatil, unha palabra, alg\u00fan xogo\u00bb que \u00abaclara m\u00e1is as cousas sobre as disposici\u00f3ns naturais dos homes c\u00e1s grandes batallas ga\u00f1adas, onde poden caer dez mil soldados\u00bb.\nCr\u00eda na compatibilidade de Roma como reitora e de Grecia como educadora. As \"Vidas\" conte\u00f1en, ademais de senlleiras an\u00e9cdotas, moitas pasaxes hist\u00f3ricas memorables.\nOs relatos biogr\u00e1ficos perdidos.\nRemit\u00edndonos a fontes indirectas e textos alternativos p\u00f3dese establecer que se perderon as biograf\u00edas referentes a H\u00e9rcules, Escipi\u00f3n o Africano, Epaminondas, Augusto, Claudio, Metelo ou Ner\u00f3n."}
{"id": "168177", "revid": "25871", "url": "https://gl.wikipedia.org/wiki?curid=168177", "title": "Pa Tepaeru Terito Ariki", "text": "Pa Tepaeru Terito Ariki, nada o 14 de agosto de 1923 e finada o 3 de febreiro de 1990, foi ariki da dinast\u00eda Pa Ariki da tribo Takitumu, na illa de Rarotonga (Illas Cook).\nTraxectoria.\nTerito quedou investida ariki en 1924 cando tan s\u00f3 ti\u00f1a un ano. En 1934 estableceuse en Nova Zelandia para estudar na Hukarere Maori Girls College School de Napier, volveu a Rarotonga a mediados da d\u00e9cada de 1940 para asumir o seu papel de ariki. Na d\u00e9cada de 1950 converteuse ao baha\u00edsmo, como o primeiro dos ariki contempor\u00e1neos non cristi\u00e1n, o que implicou reticencias entre os membros da tribo, a\u00ednda que o anuncio feito pola ariki de non facer proselitismo e de asistir ao servizo dominical da Igrexa Cristi\u00e1 en Ngatangiia eliminou as tensi\u00f3ns. Casou en primeiras nupcias con George Ani Peyroux, co que tivo nove fillos, logo de se divorciar casou en 1979 con Tom Davis, ent\u00f3n primeiro ministro do arquip\u00e9lago. Neg\u00e1ndose a utilizar o t\u00edtulo de primeira dama. Escribiu a letra do Himno das Illas Cook e foi presidenta da C\u00e1mara dos Arikis de 1980 a 1992 e op\u00faxose publicamente a algunhas decisi\u00f3ns pol\u00edticas de seu home, como a construci\u00f3n dun complexo hoteleiro nas terras da tribo. Morreu durante unha viaxe en avi\u00f3n cara a Nova Zelandia para asister ao Waitangi Day, xornada de conmemoraci\u00f3n do Tratado de Waitangi. Sucedeulle no t\u00edtulo s\u00faa filla Marie Peyroux co nome de Pa Tepaeru Teariki Upokotini Marie Ariki.\nBibliograf\u00eda.\nMel Kernahan, \"White Savages in the South Seas\"\" Verso, 1995."}
{"id": "168178", "revid": "98629", "url": "https://gl.wikipedia.org/wiki?curid=168178", "title": "Munia S\u00e1nchez de Castela", "text": "Munia S\u00e1nchez de Castela, tam\u00e9n chamada Muniadona ou Maior, nada en 995 e finada o 13 de xullo de 1066, foi condesa de Castela entre os anos 1029 e 1032, as\u00ed como condesa de Ribagorza (1017 - 1032) e ra\u00ed\u00f1a consorte de Navarra (1010 - 1035), a trav\u00e9s da s\u00faa uni\u00f3n matrimonial con Sancho III O Maior de Navarra."}
{"id": "168179", "revid": "21293", "url": "https://gl.wikipedia.org/wiki?curid=168179", "title": "Rapa Iti", "text": ""}
{"id": "168181", "revid": "25871", "url": "https://gl.wikipedia.org/wiki?curid=168181", "title": "Igrexa de Santa Mar\u00eda do Naranco", "text": "Santa Mar\u00eda do Naranco (en ) \u00e9 unha igrexa prerrom\u00e1nica de estilo asturiano ou ramirense. Foi constru\u00edda orixinariamente coma palacio polo monarca Ramiro I de Oviedo no 842, formando parte dun conxunto palacial no monte Naranco, e reconvertida a igrexa probablemente no s\u00e9culo XII. Est\u00e1 situada na aba sur do Naranco, a tres quil\u00f3metros de Oviedo, en Asturias. \nEn 1885 foi declarada, xunto con San Miguel de Lillo, como monumentos nacionais; e levouse a cabo a restauraci\u00f3n do monumento entre 1929-1934 dirixida por Luis Men\u00e9ndez Pidal, que recupera o aspecto actual. En 1985, foi declarada, como parte do prerrom\u00e1nico asturiano, Patrimonio da Humanidade pola UNESCO.\nHistoria.\nConstru\u00edda por Ramiro I como palacio, ou Aula Rexia, formaba parte dun conxunto de edificios reais m\u00e1is amplo que contaba tam\u00e9n coa igrexa de San Miguel de Lillo, que est\u00e1 a 100 m de distancia.\nO seu car\u00e1cter de edificio civil mudou no s\u00e9culo XII pois tralo derrubamento da cabeceira e parte das naves de San Miguel de Lillo, ser\u00e1 transformada en igrexa, como queda rexistrado na \"cr\u00f3nica silense\" en 1015, que xa a denomina templo de Santa Mar\u00eda. No seu altar, unha inscrici\u00f3n en lat\u00edn indica a data da consagraci\u00f3n:\"(...) Per Famulum Tuum Ranimirum. Principe Gloriosum Cum Paterna Regina Coniuge Renovasti Hoc Habitaculum Nimia. Vetustate Consumptvm Et Pro Eis Aedificasti Hanc Haram Benedictionis Gloriosae. Sanctae Mariae In Locum Hunc Summum Exaudi Eos De Caelorum Habitaculo Tuo Et. (...) Die VIIIIo Kalendas Iulias Era DCCCLXXXVIA\"\nDescrici\u00f3n arquitect\u00f3nica.\nO material fundamental consiste en perpia\u00f1os pequenos, de diversos tama\u00f1os, en fileiras horizontais coma \u00e9 caracter\u00edstico na arte asturiana e consta de d\u00faas naves superpostas. \nTen unha planta rectangular de 21 metros de largo por 6 de largo, e est\u00e1 dividida en dous andares, cunha altura total duns 9 m,\u200b resultando unha planta bastante alongada. Nos lados maiores existen dous sa\u00edntes dos cales, no lado longo, aparece unha escaleira de d\u00faas aberturas con p\u00f3rtico, pola que se accede \u00e1 planta superior. A do lado oposto est\u00e1 arruinada.\nA planta baixa consiste nun amplo corpo central cuberto por unha b\u00f3veda de can\u00f3n dividida en tramos por varios arcos de faixa que se apoian sobre columnas acaroadas no muro, tendo grandes semellanzas coa capela inferior da C\u00e1mara Santa de Oviedo. A\u00ednda que posiblemente foi empregado como oratorio palatino, tam\u00e9n se pensa na hip\u00f3tese de que fose unha c\u00e1mara rexia onde o rei recib\u00eda audiencia. Esta teor\u00eda ap\u00f3iase na bancada que percorre as paredes. Nos flancos aparecen d\u00faas c\u00e1maras laterais con cuberta de madera destinadas a diversos servizos. Unha destas c\u00e1maras, a do lado leste, tivo funci\u00f3ns de sala de ba\u00f1o ou alxibe, pois conserva a p\u00eda e aparecen restos de conduci\u00f3ns de augas, a\u00ednda que segue a ser unha interpretaci\u00f3n discutida. A do lado oeste s\u00f3 \u00e9 accesible dende o exterior, desco\u00f1ec\u00e9ndose a s\u00faa funci\u00f3n, quizais unha garita.\nA planta superior foi a planta nobre, presentando unha distribuci\u00f3n moi semellante \u00e1 da planta baixa. A gran sala central, rectangular e cuberta con b\u00f3veda de can\u00f3n peraltada cruzada por seis arcos de faixa que se apoian en canzorros. Os lados maiores est\u00e1n percorridos por unha arquer\u00eda cega que se apoia na columnas dobres de fustes sogueados de orixe c\u00e9ltica. Nos lados curtos, aparecen dous miradoiros ou tribunas tam\u00e9n abovedados. No lado leste aparece un altar, seguramente reutilizada do oratorio do andar inferior, que e empregar\u00e1 no seu uso posterior como igrexa.\nNo exterior, nos lados maiores, p\u00f3dense ver os contrafortes que se corresponden cos arcos de faixa interiores. Nos lados menores, a fachada estrut\u00farase en dous andares, dos cales o superior \u00e9 o da planta nobre cuxos miradoiros \u00e1brense ao exterior mediante tres arcos de medio punto peraltados nos que o central \u00e9 lixeiramente maior. Este mesmo esquema, a unha escala moito m\u00e1is pequena e estilizada, rep\u00edtese por riba deles, formando as fiestras de d\u00faas c\u00e1maras \u00e1s cales s\u00f3 se pode acceder coa axuda dunha escaleira e a s\u00faa utilidade era a de gardar o tesouro do nobre.\nO resultado \u00e9 un edificio elevado (con tendencia \u00e1 verticalidade), esvelto e elegante, modulado pola simetr\u00eda dos contrafuertes e a graza dos seus arcos de medio punto peraltados, e con algunhas soluci\u00f3ns construtivas (coma as b\u00f3vedas de can\u00f3n, os arcos de faixa, os contrafortes exteriores) e decorativas (a supeditaci\u00f3n da decoraci\u00f3n escult\u00f3rica \u00e1 arquitectura), que supuxeron un claro antecedente da arte rom\u00e1nica.\nDecoraci\u00f3n escult\u00f3rica.\nA decoraci\u00f3n at\u00f3pase supeditada aos elementos arquitect\u00f3nicos \u00e9 resulta algo vulgar e simple, o que denota unha certa influencia tardorromana, mais tam\u00e9n crea un edificio austero e, ao mesmo tempo, de grande harmon\u00eda e beleza.\nO motivo elemento decorativo fundamental \u00e9 o sogueado que est\u00e1 presente nos fustes e nos capiteis. Nestes tam\u00e9n aparecen animais (que tam\u00e9n est\u00e1n presentes nos trinta e dous medall\u00f3ns localizados nas enxuntas dos arcos), aves, cuadr\u00fapedes, cabalos e cabaleiros en actitude de combate. Os medall\u00f3ns aparecen tanto no interior coma no exterior do edificio, coma remate interior das pilastras ou de faixas, longas e estriadas no exterior e curtas baixo os canzorros nos que apoian os arcos de faixa interiores. Alg\u00fans autores afirman, nestes medall\u00f3ns, a influencia de motivos decorativos propios da arte bizantina.\nNa cultura popular.\nA igrexa e os arredores aparecen en varias escenas da pel\u00edcula \"Vicky Cristina Barcelona\", do director Woody Allen."}
{"id": "168182", "revid": "47401", "url": "https://gl.wikipedia.org/wiki?curid=168182", "title": "Rense Westra", "text": "Rense Westra, nado o 30 de setembro de 1946 en Aldw\u00e2ld (Frisia), \u00e9 un actor neerland\u00e9s.\nTraxectoria.\nWestra actuou en m\u00e1is de 80 obras do grupo de teatro en fris\u00f3n Tryater, entre elas \"Ricardo III\", \"O so\u00f1o dunha noite de San Xo\u00e1n\" ou \"Romeo e Xulieta\" de Shakespeare. Tam\u00e9n desde 1985 actuou en varios filmes fris\u00f3ns como \"De Gouden Swipe\" (1995) ou \"De F\u00fbke\" (2000), pola s\u00faa interpretaci\u00f3n nesta \u00faltima foi candidato a un Gouden Kalf ao mellor actor. Westra interpretou a \"Veldwachter Zwart\" en d\u00faas versi\u00f3n cinematogr\u00e1fica de \"De Kameleon\" (serie de libros infant\u00eds) e no musical \"De Kameleon Ontvoerd\" (2006).\nEn televisi\u00f3n Westra participou nas series \"Goudkust\" (1996) de SBS 6 e \"Westenwind\" (1999) de RTL 4. F\u00edxose popular polo seu papel de \"Beant Baas\", protagonista da comedia de situaci\u00f3n \"Baas Boppe Baas\" (2001-2005) en Omrop Frysl\u00e2n e en 2007 dunha versi\u00f3n teatral realizada con Rients Gratama in 2007. Tam\u00e9n ten un papel salientable na serie \"Dankert en Dankert\". No ano 2009 actuou no filme \"De Hel van '63\"."}
{"id": "168186", "revid": "85894", "url": "https://gl.wikipedia.org/wiki?curid=168186", "title": "Rouxique, Vilalonga, Sanxenxo", "text": "Rouxique \u00e9 un lugar da parroquia de Vilalonga, no concello de Sanxenxo. Segundo o IGE, en 2016 ti\u00f1a 332 habitantes (166 mulleres e 166 homes ), o que representa un descenso respecto \u00f3s anos 2009, cando ti\u00f1a 360 veci\u00f1os, e 2004, cando eran 367.\nConstit\u00fae, xunto cos lugares lindeiros da Arnosa e A Fianteira unha boa zona para a observaci\u00f3n de aves acu\u00e1ticas nas distintas lagoas artificiais creadas trala extracci\u00f3n de arxila con destino \u00e1s telleiras e f\u00e1bricas de ladrillos existentes nesta zona. Pola presenza de aves, forma parte do Complexo Intermareal Umia-O Grove."}
{"id": "168187", "revid": "98629", "url": "https://gl.wikipedia.org/wiki?curid=168187", "title": "Teor\u00eda do pico de Hubbert", "text": "A teor\u00eda do pico de Hubbert, tam\u00e9n co\u00f1ecida como c\u00e9nit do petr\u00f3leo, cume do petr\u00f3leo ou esgotamento do petr\u00f3leo, \u00e9 unha influente teor\u00eda acerca da taxa de esgotamento a longo prazo do petr\u00f3leo, as\u00ed como doutros combust\u00edbeis f\u00f3siles. Pred\u00ed que a produci\u00f3n mundial de petr\u00f3leo chegar\u00e1 ao seu c\u00e9nit e despois declinar\u00e1 tan r\u00e1pido como creceu, resaltando o feito de que o factor limitador da extracci\u00f3n de petr\u00f3leo \u00e9 a enerx\u00eda requirida e non os seus custos econ\u00f3micos.\nA teor\u00eda e consecuencias hipot\u00e9ticas.\nA\u00ednda sendo controvertida, esta teor\u00eda est\u00e1 amplamente aceptada entre a comunidade cient\u00edfica e mesmo a industria petroleira. O debate non se centra en se existir\u00e1 un pico do petr\u00f3leo, sen\u00f3n en que momento ocorrer\u00e1, xa que o petr\u00f3leo \u00e9 un recurso finito e non renov\u00e1bel en escalas curtas de tempo. Isto depende dos pos\u00edbeis descubrimentos de novas reservas, o aumento de eficiencia dos xacementos actuais, extracci\u00f3n profunda ou a explotaci\u00f3n de novas formas de petr\u00f3leo non convencionais.\nO ano exacto do pico non poder\u00e1 determinarse at\u00e9 que suceder. Base\u00e1ndose nos datos actuais de produci\u00f3n, a Asociaci\u00f3n para o Estudo do Pico do Petr\u00f3leo e o Gas (ASPO en ingl\u00e9s), considera que o pico do petr\u00f3leo ocorrer\u00e1 en 2010, sendo o do gas natural alg\u00fans anos posterior. Polo contrario, estimaci\u00f3ns m\u00e1is optimistas ofrecen reservas para un m\u00ednimo de 100 anos m\u00e1is.\nEste feito implicar\u00eda importantes consecuencias para os pa\u00edses desenvolvidos, que dependen en gran medida de petr\u00f3leo barato e abundante, especialmente para o transporte, a agricultura, a industria qu\u00edmica e a calefacci\u00f3n dom\u00e9stica. A teor\u00eda debe o seu nome ao xeof\u00edsico M. King Hubbert, quen predixo correctamente o pico da produci\u00f3n estadounidense con quince anos de antelaci\u00f3n.\nGran parte da industria petroleira e dos autom\u00f3biles afirma que a teor\u00eda de Hubbert \u00e9 falsa ou, como m\u00ednimo, om\u00edtena e oc\u00faltana. Alg\u00fans cr\u00edticos economicistas afirman que a escaseza motivar\u00e1 a busca de novos descubrimentos e que as reservas se incrementar\u00e1n por encima da predici\u00f3n de Hubbert. Pero incluso na versi\u00f3n m\u00e1is optimista a limitaci\u00f3n dos recursos petroleiros pon unha data l\u00edmite \u00e1 extracci\u00f3n barata dese recurso. Ningu\u00e9n nega a existencia dun teito de produci\u00f3n pero poucos son os gobernos e empresas que at\u00e9 o momento o mencionen abertamente. De entre estes cabe citar a multinacional americana ChevronTexaco, a cal lanzou unha campa\u00f1a publicitaria para concienciar o p\u00fablico estadounidense da necesidade de actuar ante o inminente esgotamento do petr\u00f3leo. Tam\u00e9n a multinacional espa\u00f1ola Repsol-YPF falou publicamente nunha conferencia da cuesti\u00f3n facendo uso dos mesmos gr\u00e1ficos da ASPO.\nA chegada dese pico de extracci\u00f3n fai pensar na posibilidade dun sombr\u00edo futuro no que a humanidade ter\u00e1 que sobrevivir sen a principal fonte de enerx\u00eda que lle fixo crecer e prosperar durante todo o s\u00e9culo XX e inicios do XXI.\nUn crecente n\u00famero de expertos cren que o pico de produci\u00f3n xa aconteceu. Despois do furac\u00e1n Katrina, Arabia Saudita admitiu que non pode incrementar a s\u00faa produci\u00f3n para atenuar a crise polas perdas na produci\u00f3n e o refino sufridas na zona do Golfo de M\u00e9xico. Alg\u00fans expertos pensan que estamos ante o inicio da crise definitiva do petr\u00f3leo, pois ser\u00e1 a \u00faltima e a que obrigar\u00e1 a efectuar os maiores axustes e recortes no consumo enerx\u00e9tico como nunca antes se fixera.\nAdemais, a crise non se limita s\u00f3 ao petr\u00f3leo. O gas natural tam\u00e9n est\u00e1 nas \u00faltimas en moitos lugares e o seu pico de produci\u00f3n non suceder\u00e1 moito despois que o do petr\u00f3leo. A\u00ednda as\u00ed, cabe esperar que, debido \u00e1 falta deses recursos, se inicie a explotaci\u00f3n dos dep\u00f3sitos de metano en vetas de carb\u00f3n.\n\u00daltima produci\u00f3n m\u00e1xima.\nAt\u00e9 o d\u00eda de hoxe, a produci\u00f3n m\u00e1xima de petr\u00f3leo convencional deuse en maio de 2005, segundo Matthew R. Simmons, e foi de 74.298.000 barr\u00eds de petr\u00f3leo ao d\u00eda..\nSegundo a OPEP, a produci\u00f3n m\u00e1xima de petr\u00f3leo convencional deuse en 2006 e foi de 71.715.500 barr\u00eds de petr\u00f3leo ao d\u00eda..\nA produci\u00f3n m\u00e1xima de petr\u00f3leo convencional, m\u00e1is a produci\u00f3n de lousa bituminosa, areas de alcatr\u00e1n e l\u00edquidos de gas natural, foi de 81.659.000 barr\u00eds de petr\u00f3leo por d\u00eda, en 2006 segundo British Petroleum..\nSegundo Energy Information Administration do United States Department of Energy, a produci\u00f3n m\u00e1xima de petr\u00f3leo convencional, m\u00e1is a produci\u00f3n de \"lease condensate\", lousa bituminosa, areas de alcatr\u00e1n e l\u00edquidos de gas natural, foi de 84.630.000 barr\u00eds de petr\u00f3leo por d\u00eda, en 2005.."}
{"id": "168188", "revid": "56817", "url": "https://gl.wikipedia.org/wiki?curid=168188", "title": "A Salgueira", "text": "O top\u00f3nimo A Salgueira pode referirse a varios lugares de Galicia:"}
{"id": "168189", "revid": "85894", "url": "https://gl.wikipedia.org/wiki?curid=168189", "title": "A Salgueira, Vilalonga, Sanxenxo", "text": "A Salgueira \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 317 habitantes en 2016 (161 mulleres e 156 homes), o que representa un descenso respecto \u00f3s anos 2009, cando ti\u00f1a 341 veci\u00f1os, e 2004, cando eran 324."}
{"id": "168190", "revid": "85894", "url": "https://gl.wikipedia.org/wiki?curid=168190", "title": "Os pazos de Ulloa", "text": "Os pazos de Ulloa \u00e9 unha novela de Emilia Pardo Baz\u00e1n publicada por primeira vez en 1886 co t\u00edtulo orixinal en castel\u00e1n de Los pazos de Ulloa. Foi traducida ao galego por Olga Pati\u00f1o Nogueira e publicado en 2001 por Toxosoutos.\nHistoria e caracter\u00edsticas.\nTr\u00e1tase, dentro do realismo literario espa\u00f1ol, da novela que mellor exemplifica a corrente naturalista, ao reflectir a aceptaci\u00f3n das teor\u00edas positivistas aplicadas \u00e1 literatura polo escritor franc\u00e9s e \"pai\" do naturalismo \u00c9mile Zola. En 1887 publicouse a continuaci\u00f3n da obra, \"La madre naturaleza\".\nEn 1985 foi adaptada como serie para Televisi\u00f3n Espa\u00f1ola co t\u00edtulo de \"Los pazos de Ulloa\", dirixida por Gonzalo Su\u00e1rez.\nTrama.\nDon Juli\u00e1n \u00c1lvarez, un sacerdote novo e apoucado, dir\u00edxese aos Pazos de Ulloa para servir ao Marqu\u00e9s Don Pedro Moscoso como administrador por recomendaci\u00f3n do t\u00edo do nobre. Nada m\u00e1is chegar aos Pazos, situados nunha zona rural de Galicia, o sacerdote escandal\u00edzase polo decadente estado do pazo e o comportamento de Don Pedro e os seus empregados. O pazo est\u00e1 en estado ruinoso, a biblioteca e as contas abandonadas, a capela desatendida polo abade. Don Pedro, quen en realidade non \u00e9 marqu\u00e9s posto que o t\u00edtulo foi vendido, \u00e9 ignorante e r\u00fastico a\u00ednda que se d\u00e1 aires de gran se\u00f1or. Pasa a maior parte do tempo de cacer\u00eda rodeado de personaxes de mala reputaci\u00f3n. O mordomo da casa, Primitivo, un alde\u00e1n astuto e violento, controla todos os negocios do marqu\u00e9s e ten atemorizados aos demais empregados e mesmo ao propio marqu\u00e9s. A s\u00faa filla Sabela traballa como coci\u00f1eira nos Pazos e \u00e9 a amante de Don Pedro, con quen ten un fillo ilex\u00edtimo duns cinco anos chamado Perucho. Perucho cr\u00edase desatendido e case salvaxe nos Pazos. Sabela coquetea abertamente con Don Juli\u00e1n e recibe unha cohorte de alde\u00e1s e meigas na coci\u00f1a dos Pazos, aprovision\u00e1ndoas da despensa do marqu\u00e9s. Na vila pr\u00f3xima, Cebre, os caciques liberal e conservador disp\u00fatanse o control da comarca.\nJuli\u00e1n decide marchar dos Pazos sentindo que a s\u00faa honra de sacerdote est\u00e1 sendo posta en d\u00fabida se segue consentindo o amancebamento de Don Pedro e Sabela. Cando se disp\u00f3n a despedirse do Marqu\u00e9s, presencia unha violenta escena de celos entre o marqu\u00e9s e Sabela, quen estivo bailando cun gaiteiro en Cebre.\nDon Juli\u00e1n aconsella a Don Pedro que cambie de comportamento e de sociedade, pero Don Pedro conf\u00e9salle os seus temores acerca de Primitivo e que, a\u00ednda que desexa despedir a Sabela, teme as represalias do pai dela. Don Juli\u00e1n conv\u00e9nceo de que marche con el a Santiago de Compostela e busque esposa entre as s\u00faas curm\u00e1s casadeiras, e Don Pedro acepta entusiasmado. De cami\u00f1o \u00e1 estaci\u00f3n Primitivo disponse a disparar sobre Juli\u00e1n, pero o marqu\u00e9s adivi\u00f1a as intenci\u00f3ns do mordomo e p\u00e1rao a tempo.\nEn Santiago Don Pedro \u00e9 recibido na casa do seu t\u00edo Don Manuel Pardo de la Lage, quen tam\u00e9n \u00e9 un nobre arruinado que garda as aparencias. Don Manuel recibe con agrado a visita do sobri\u00f1o intu\u00edndo as intenci\u00f3ns de elixir esposa entre as s\u00faas fillas. As se\u00f1oritas de la Lage son catro: Rita, a m\u00e1is fermosa e alegre; Manolita, a quen o seu pai pretende casar cun rico de Santiago; Marcelina (Nucha), a m\u00e1is discreta, e Carmen, a m\u00e1is nova, namorada dun estudante de medicina para desgusto do seu pai. A\u00ednda que inicialmente Don Pedro se sente atra\u00eddo por Rita, decide pedir a man de Nucha despois de que Don Juli\u00e1n lle confese que se el mesmo tivese que elixir entre as se\u00f1oritas de la Lage, se decantar\u00eda por ela debido ao seu bo car\u00e1cter e piadosas maneiras. Tam\u00e9n menciona que a madri\u00f1a de Nucha \u00e9 unha rica anci\u00e1 sen herdeiros.\nNucha e Don Pedro casan en Santiago, e despois dunha tempada, Don Pedro, canso das discusi\u00f3ns co seu sogro sobre pol\u00edtica, e de non ser o se\u00f1or da casa, decide volver aos Pazos. Don Pedro env\u00eda a Juli\u00e1n primeiro para despedir a Primitivo e a Sabela antes da chegada da nova parella. Juli\u00e1n encontra o comportamento de Sabela e Primitivo completamente cambiado. Ambos son amables e d\u00f3ciles. Primitivo c\u00f3ntalle ao sacerdote que Sabela vai casar co gaiteiro de Cebre e deixar o seu emprego. Don Juli\u00e1n non encontra valor para despedir a Primitivo e esc\u00fasase a si mesmo pensando que tan s\u00f3 c\u00f3mpre agardar un pouco a que Sabela case.\nCando os esposos chegan aos Pazos, Nucha dille ao seu esposo que est\u00e1 embarazada. Don Pedro ilusi\u00f3nase ante a perspectiva de ter un fillo var\u00f3n con Nucha. A nova parella frecuenta a limitada sociedade das aldeas veci\u00f1as aos Pazos, como os se\u00f1ores de Limioso, todos arruinados nobres con m\u00e1is presunci\u00f3n que fortuna.\nO tempo pasa e Sabela non casa co gaiteiro. Sabela contin\u00faa sendo a coci\u00f1eira dos Pazos e Primitivo o mordomo por abandono de Don Pedro e Don Juli\u00e1n.\nA sa\u00fade de Nucha deteri\u00f3rase durante o embarazo. Tras un parto dif\u00edcil, d\u00e1 a luz unha nena. Don Pedro am\u00f3sase desgustado polo sexo do beb\u00e9 e aos poucos vaise distanciando da s\u00faa esposa, retomando a s\u00faa relaci\u00f3n con Sabela. Don Juli\u00e1n, non obstante, centra a s\u00faa devoci\u00f3n en Nucha e a nena. Perucho desfruta moito xogando co beb\u00e9 at\u00e9 que un d\u00eda Nucha, ao comentar que os nenos se queren como irm\u00e1ns, se decata de que Perucho \u00e9 fillo do seu home pola cara turbada de Don Juli\u00e1n. Nucha prohibe a Perucho achegarse a ela ou \u00e1 s\u00faa filla. A partir de ent\u00f3n a relaci\u00f3n de Nucha co seu marido se deteriora. Don Juli\u00e1n advirte signos de maltrato f\u00edsico en Nucha. Sabela e Primitivo volven tomar o control dos Pazos e Nucha vive atemorizada por eles.\nEn Cebre, os simpatizantes do partido conservador propo\u00f1en a Don Pedro como candidato a deputado en Madrid pola rexi\u00f3n. A\u00ednda que \u00e9 o candidato favorito, perde as elecci\u00f3ns de maneira flagrante. O cacique conservador descobre que Primitivo ameazou aos votantes para que votasen ao candidato liberal, e env\u00eda un sicario a matar a Primitivo.\nNucha p\u00eddelle a Don Juli\u00e1n que lle axude a escapar coa s\u00faa filla a Santiago a casa do seu pai, xa que teme pola vida da s\u00faa filla se ela morre, pois Manolita \u00e9 a \u00fanica herdeira de Don Pedro amais do bastardo Perucho. Perucho avisa ao seu av\u00f3 Primitivo de que a Se\u00f1ora est\u00e1 a falar con Don Juli\u00e1n. Primitivo prom\u00e9telle cartos ao neto se vai contarlle ao marqu\u00e9s que a s\u00faa muller se est\u00e1 a entrevistar co cura, coa intenci\u00f3n de que Don Pedro pense que mante\u00f1en unha relaci\u00f3n secreta. Don Pedro vai furioso \u00e1 igrexa, e no cami\u00f1o atopa o corpo sen vida de Primitivo, abatido dun tiro polo sicario de Barbacana. Don Pedro encontra a s\u00faa muller falando co cura na sancrist\u00eda e d\u00e1 por feito que a s\u00faa muller o engana co sacerdote, a quen despide de inmediato.\nO cura regresa a Santiago e \u00e9 destinado a outra aldea do rural. Logo duns anos recibe noticias da morte de Nucha, e anos despois Don Juli\u00e1n recibe ordes de volver aos Pazos de novo. Nada m\u00e1is chegar visita a tumba de Nucha. Cando est\u00e1 rezando no cemiterio aparecen Perucho e Manolita. O cura sorpr\u00e9ndese ao observar que Perucho vai ben vestido mentres que Manolita vai case descalza.\nX\u00e9nero.\n\"Los Pazos de Ulloa\" reflicte as contradici\u00f3ns da autora e da sociedade da s\u00faa \u00e9poca. Pretendidamente naturalista (e considerada como tal pola cr\u00edtica da \u00e9poca), a novela presenta tam\u00e9n elementos da novela realista e mesmo g\u00f3tica. A intenci\u00f3n da autora era crear un \"Naturalismo cat\u00f3lico\". Por un lado, o \"temperamento linf\u00e1tico\" de Juli\u00e1n incapac\u00edtao para calquera tipo de hero\u00edsmo: isto \u00e9 naturalismo en estado puro, pois a biolox\u00eda determina o car\u00e1cter. Por\u00e9n, e en certo modo \u00e9 contraditorio, na descrici\u00f3n de Nucha a causalidade inv\u00e9rtese. A sa\u00fade de Nucha sufriu pola s\u00faa devoci\u00f3n; de nova esgotou as s\u00faas forzas levando en brazos ao seu irm\u00e1n, e logo caeu enferma de nostalxia cando a afastaron del. A importancia da alma e as emoci\u00f3ns en Nucha apoian a convicci\u00f3n de Pardo Baz\u00e1n (expresada en \"La cuesti\u00f3n palpitante\") de que a vida humana se forma a partir da fatalidade e a vontade, mentres que a natureza se forma s\u00f3 a partir da fatalidade.\nLinguaxe.\nO mundo dos Pazos intenta reflectir a vida galega do medio rural. A realidade social do s\u00e9culo XIX separaba os usos ling\u00fc\u00edsticos da poboaci\u00f3n: o castel\u00e1n urbano da burgues\u00eda e dos vellos fidalgos, e o galego do campesi\u00f1ado e das clases m\u00e1is desfavorecidas. Pardo Baz\u00e1n \u00e9 consciente do problema ao plasmar as voces dos personaxes compostel\u00e1ns e os da monta\u00f1a ourens\u00e1. Dadas as diferenzas entre o galego e o castel\u00e1n, enfr\u00f3ntase ao dilema de manter as locuci\u00f3ns dos personaxes no galego \"orixinal\" (fac\u00e9ndoas, en moitos casos, incomprensibles para o lectorado castelanfalante) ou traducilas, perdendo o sabor local e o realismo que busca na novela. A soluci\u00f3n tomada foi a elaboraci\u00f3n dunha fala artificial, manipulada por ela mesma, non demasiado afastada da lingua usual do campesi\u00f1ado. Tr\u00e1tase dun constructo ling\u00fc\u00edstico suficientemente veros\u00edmil para lograr infundir ao texto a forza ver\u00edstica da Galicia interior, ese \u00abpa\u00eds de lobos\u00bb ao que se refiren Juli\u00e1n e, m\u00e1is tarde, o narrador. Mais tam\u00e9n o forte hibridismo castel\u00e1n-galego amosa o interese da autora por chegar ao lectorado. Os esforzos da autora por evitar problemas de comprensi\u00f3n fanse patentes nalgunhas estratexias seguidas, tales como o uso da cursiva para destacar unha voz galega, que inmediatamente se dea o seu significado en castel\u00e1n, ou a semitraduci\u00f3n e castelanizaci\u00f3n en que se presentan alg\u00fans termos.\nTemas.\nCaciquismo.\nTras a Revoluci\u00f3n de 1868, Isabel II de Espa\u00f1a foi obrigada a abdicar tras a presi\u00f3n dos grupos antimon\u00e1rquicos; a profunda inestabilidade pol\u00edtica derivada destes feitos provocou a convocatoria dun plebiscito e elecci\u00f3ns xerais, onde o caciquismo (\u00fanica forma en que o poder se estend\u00eda \u00e1s zonas rurais) cobrou o maior protagonismo, filtr\u00e1ndose, inclusive, na literatura. \"Los Pazos de Ulloa\" explora as causas do caciquismo e as s\u00faas consecuencias entre os paisanos de menor rango.\nA vida rural.\nA oposici\u00f3n entre ambiente rural/ambiente urbano vese reflectida na novela a trav\u00e9s das d\u00faas mulleres de don Pedro. Sabela, a amante de Don Pedro e filla de Primitivo, \u00e9 descrita como \"a ra\u00ed\u00f1a daquela pequena corte\" que reflicte o seu propio poder na aldea. A\u00ednda que Sabela \u00e9 unha muller, ela traballa dentro dos l\u00edmites do seu x\u00e9nero para controlar todo o que pode. Usa a s\u00faa sensualidade para ga\u00f1ar control na aldea. Por exemplo, despois da voda de Don Pedro con Nucha, ela a\u00ednda segue tendo relaci\u00f3ns con el como medio para manter a s\u00faa posici\u00f3n. Este control amosa o papel m\u00e1is dominante que ten Sabela en comparaci\u00f3n coas outras mulleres na novela. Nucha \u00e9 o oposto a Sabela no seu papel; \u00e9 unha muller t\u00edpica desta \u00e9poca: a pintura de inocencia; Juli\u00e1n recomenda a Nucha como esposa de Don Pedro porque \u00e9 a mellor das catro irm\u00e1s desde o punto de vista relixioso. Juli\u00e1n di que ela \u00e9 \"o tipo ideal da b\u00edblica esposa\". No ambiente corrupto e inmoral da aldea, Nucha adoece at\u00e9 perder a vida: \u00e9 o triunfo da Natureza sobre a Relixi\u00f3n.\nAs clases sociais.\nSon co\u00f1ecidas as ideas de Emilia Pardo Baz\u00e1n con respecto \u00e1 clase social \u00e1 que pertence e ao desprezo que manifesta cara \u00e1s clases inferiores. Juli\u00e1n faise eco destas opini\u00f3ns nalg\u00fans episodios da novela; as\u00ed, cando increpa ao marqu\u00e9s por manter relaci\u00f3ns cunha simple criada (cap. VIII), non censurando tanto o feito pecaminoso, como a clase da persoa con quen se leva a cabo; por iso lle aconsella ir a Santiago onde hai \u00abtantas se\u00f1oritas boas e honradas\u00bb e poder\u00e1 casar \u00abcon persoa da s\u00faa esfera\u00bb.\nO determinismo.\nO fundamental do naturalismo da autora \u00e9 precisamente a non aceptaci\u00f3n do determinismo filos\u00f3fico, que \u00e1 s\u00faa vez \u00e9 precisamente o que d\u00e1 raz\u00f3n de ser ao naturalismo. Ao determinismo naturalista op\u00f3n Pardo Baz\u00e1n o realismo, concibido como eclecticismo, tan caro a ela:\nO resto \u00e9 simple repetici\u00f3n: rex\u00e9itase a pornograf\u00eda, ac\u00e9ptase o elemento cient\u00edfico (non determinista), aproba a linguaxe popular, e a presenza de escenas violentas, mesmo escabrosas, mais s\u00f3 at\u00e9 certos l\u00edmites, respectando o decoro ling\u00fc\u00edstico, admite o m\u00e9todo experimental etc."}
{"id": "168191", "revid": "85894", "url": "https://gl.wikipedia.org/wiki?curid=168191", "title": "A Touticeira, Vilalonga, Sanxenxo", "text": "A Touticeira \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 65 habitantes en 2016 (31 mulleres e 34 homes), o que representa un descenso respecto \u00f3s anos 2009, cando ti\u00f1a 67 veci\u00f1os, e 2004, cando eran 77."}
{"id": "168192", "revid": "5863", "url": "https://gl.wikipedia.org/wiki?curid=168192", "title": "Os l\u00edmites do crecemento", "text": "Os l\u00edmites do crecemento (en ingl\u00e9s \"The Limits to Growth\") \u00e9 un informe encargado ao Instituto de Tecnolox\u00eda de Massachusetts (MIT) polo Club de Roma que foi publicado en 1972, pouco antes da primeira crise do petr\u00f3leo. A autora principal do informe, no cal colaboraron 17 profesionais, foi Donella Meadows, biof\u00edsica e cient\u00edfica ambiental, especializada en din\u00e1mica de sistemas.\nDescrici\u00f3n.\nA conclusi\u00f3n do informe de 1972 foi a seguinte: \"se o actual incremento da poboaci\u00f3n mundial, a industrializaci\u00f3n, a contaminaci\u00f3n, a produci\u00f3n de alimentos e a explotaci\u00f3n dos recursos naturais se mant\u00e9n sen variaci\u00f3n, alcanzar\u00e1 os l\u00edmites absolutos de crecemento na Terra durante os pr\u00f3ximos cen anos\".\nO informe bas\u00e9ase na simulaci\u00f3n inform\u00e1tica do programa World3, creado polos autores do informe co obxectivo de recrear o crecemento da poboaci\u00f3n, o crecemento econ\u00f3mico e o incremento da pegada ecol\u00f3xica da poboaci\u00f3n sobre a terra nos pr\u00f3ximos 100 anos, segundo os datos dispo\u00f1\u00edbeis at\u00e9 a data. A tese principal do libro \u00e9 que \"\u00abnun planeta limitado, as din\u00e1micas de crecemento exponencial (poboaci\u00f3n e produto per c\u00e1pita) non son sost\u00edbeis\u00bb\". As\u00ed, o planeta pon l\u00edmites ao crecemento, como os recursos naturais non renov\u00e1beis, a terra cultiv\u00e1bel finita, e a capacidade do ecosistema para absorber a poluci\u00f3n causada polos seres humanos, entre outros."}
{"id": "168193", "revid": "85894", "url": "https://gl.wikipedia.org/wiki?curid=168193", "title": "Vilar, Vilalonga, Sanxenxo", "text": "Vilar \u00e9 un lugar da parroquia de Vilalonga do concello de Sanxenxo (Pontevedra). Segundo o IGE, ti\u00f1a 298 habitantes en 2016 (160 mulleres e 138 homes), o que representa un aumento continuado respecto \u00f3s anos 2009, cando ti\u00f1a 267 veci\u00f1os, e 2004, cando eran 255."}
{"id": "168194", "revid": "23204", "url": "https://gl.wikipedia.org/wiki?curid=168194", "title": "James L. Brooks", "text": "James Lawrence Brooks, nado en Nova York o 9 de maio de 1940, \u00e9 un director, produtor e guionista estadounidense.\nTraxectoria.\nBrooks naceu no barrio de Brooklyn pero criouse en North Bergen, dentro da \u00e1rea metropolitana de Nova York; comezou a realizar un curso de relaci\u00f3ns p\u00fablicas na Universidade de Nova York pero deixou os estudos sen rematar, traballando na CBS e tras dous anos acadou un posto como escritor para a CBS News. En 1965 mudouse aos \u00c1nxeles, traballando como escritor para documentais de David L. Wolper, tras co\u00f1ecer ao produtor Allan Burns conseguiu un traballo como guionista na serie \"My Mother the Car\", traballou en numerosas outras series e en \"My Friend Tony\" (1969) foi o xefe de guionistas, creando en 1969 a serie \"Room 222\". Grant Tinker contratou a Brooks e Burns para MTM Productions, creando \"The Mary Tyler Moore Show\" en 1970, unha das primeiras series en amosar unha muller traballadora, solteira e independente como protagonista principal recibiu boas cr\u00edticas e supuxo o primeiro Emmy para Brooks. \"Rhoda\" (1974-1978) e \"Lou Grant\" (1977-1982), tam\u00e9n ideadas por Brooks e Burns, apareceron como series derivadas de Mary Tyler Moore. En 1978 deixou MTM Productions para crear, xunto a outros empregados de MTM, a produtora John Charles Walters Company, onde creou a serie \"Taxi\" (1978-1982) que ga\u00f1ou m\u00faltiples Emmys pero que se cancelou d\u00faas veces polos seus baixos \u00edndices de audiencia.\nEn 1979 comezou a traballar no cine, nese ano escribiu e coproduciu o filme \"Starting Over\". En 1983 produciu, escribiu e produciu \"A forza do cari\u00f1o\", que ga\u00f1ou tres \u00d3scar. Baseou o seu seguinte filme \"Broadcast News\" nas s\u00faas propias experiencias xornal\u00edsticas, recindo d\u00faas candidaturas aos \u00d3scars. O seu traballo de 1994 \"I'll Do Anything\" non tivo boas cr\u00edticas e \"As Good as It Gets\" (1997, coescrito con Mark Andrus) foi un \u00e9xito de portelo. Non realizou outro filme ata 2004, \"Spanglish\". En 2010 foi a estrea do seu sexto filme \"How Do You Know\". Brooks tam\u00e9n produciu e axudou a Cameron Crowe en \"Say Anything...\" (1989) e Wes Anderson e Owen Wilson en \"Bottle Rocket\" (1996).\nBrooks volveu \u00e1 televisi\u00f3n en 1987 como o produtor executivo de \"The Tracey Ullman Show\" e contratou a Matt Groening para crear unha serie de curtas animadas para o programa, que acabaron por ter a s\u00faa propia serie independente \"The Simpsons\" en 1989, que ga\u00f1ou numerosos premios e que despois de m\u00e1is de vinte anos a\u00ednda se segue a producir. Brooks tam\u00e9n coproduciu e coescribiu a adaptaci\u00f3n ao cine \"The Simpsons Movie\" (2007)\nAo longo da s\u00faa carreira Brooks recibiu 47 candidaturas aos Emmy, ga\u00f1ando 20."}
{"id": "168196", "revid": "98629", "url": "https://gl.wikipedia.org/wiki?curid=168196", "title": "Francisco Otero Gonz\u00e1lez", "text": "Francisco Otero Gonz\u00e1lez, nado en Lind\u00edn (Mondo\u00f1edo) en 1860 e finado en Madrid o 14 de abril de 1880, foi un pasteleiro galego, autor dun atentado frustrado contra os reis Afonso XII e Mar\u00eda Cristina de Habsburgo-Lorena.\nAtentado.\nO 30 de decembro de 1879 \u00e1s cinco da tarde, os reis cruzaban a praza de Oriente nun faet\u00f3n guiado polo rei, precedidos polo correo e coa \u00fanica compa\u00f1\u00eda do cocheiro, sentado na parte traseira, e dun lacaio. No momento no que o coche entraba no Palacio Real pola porta do Pr\u00edncipe, Otero, que estivera agardando a s\u00faa chegada xunto \u00e1s cabaleirizas, fixo dous disparos a curta distancia cunha pistola Lefaucheux de dous can\u00f3ns cargada con balas de doce adarmes, errando os dous tiros.\nDetido inmediatamente, foi acusado de intento de rexicidio; o tribunal, desestimando a atenuante de alienaci\u00f3n mental, condenouno a morte. O rei solicitou o seu indulto, mais o consello de ministros presidido por Antonio C\u00e1novas del Castillo denegouno. En abril do seguinte ano Otero foi executado por garrote e os seus restos enterrados no cemiterio de San Mart\u00edn."}
{"id": "168197", "revid": "22570", "url": "https://gl.wikipedia.org/wiki?curid=168197", "title": "Tramalleiro, Noalla, Sanxenxo", "text": "Tramalleiro \u00e9 un lugar da parroquia de Noalla do concello de Sanxenxo (Pontevedra). Segundo o IGE, ti\u00f1a 16 habitantes en 2016 (9 mulleres e 7 homes), o que representa un descenso continuado respecto \u00f3 ano [[20209, cando ti\u00f1a 21 veci\u00f1os, e [[2004]], cando eran 25.\nV\u00e9xase tam\u00e9n.\n[[Categor\u00eda:Lugares de Sanxenxo|Tramalleiro]]"}
{"id": "168198", "revid": "17467", "url": "https://gl.wikipedia.org/wiki?curid=168198", "title": "ULEB Eurocup", "text": ""}
{"id": "168199", "revid": "1576", "url": "https://gl.wikipedia.org/wiki?curid=168199", "title": "Indias", "text": "Indias pode referirse a:"}
{"id": "168200", "revid": "1131", "url": "https://gl.wikipedia.org/wiki?curid=168200", "title": "Spiroudome", "text": "O RTL Spiroudome, oficialmente Palais des sports du Pays de Charleroi, \u00e9 un pavill\u00f3n polideportivo situado na cidade valoa de Charleroi, B\u00e9lxica.\nCarater\u00edsticas.\nInaugurado en 2002, ten capacidade para 6.300 espectadores. Alberga os encontros como local do Spirou Charleroi, equipo que compite na Ligue Ethias, m\u00e1xima competici\u00f3n do baloncesto belga. Tam\u00e9n \u00e9 usado eventualmente en partidos da Euroliga. De 2004 a 2008 o recinto acolleu as finais da ULEB Cup. A parte de encontros de baloncesto o pavill\u00f3n tam\u00e9n acolle partidos de tenis."}
{"id": "168203", "revid": "5132", "url": "https://gl.wikipedia.org/wiki?curid=168203", "title": "RTL Spiroudome", "text": ""}
{"id": "168204", "revid": "5132", "url": "https://gl.wikipedia.org/wiki?curid=168204", "title": "Palais des sports du Pays de Charleroi", "text": ""}
{"id": "168205", "revid": "5132", "url": "https://gl.wikipedia.org/wiki?curid=168205", "title": "Spiroud\u00f4me", "text": ""}
{"id": "168206", "revid": "25871", "url": "https://gl.wikipedia.org/wiki?curid=168206", "title": "Xacobinismo", "text": "Orixinario da revoluci\u00f3n francesa, o termo xacobinismo, tam\u00e9n chamado xacobismo, tivo unha significaci\u00f3n diferenciada e evolutiva ao longo dos tempos. Orixinalmente, un xacobino era un membro do \"Club Xacobino\", club mas\u00f3nico franc\u00e9s con representaci\u00f3n nos Tres Estados e, despois, na Asemblea Nacional Francesa.\nHistoria e caracter\u00edsticas.\nNo seu inicio, nos finais do s\u00e9culo XVIII en Francia, a expresi\u00f3n era xeralmente aplicada de forma pexorativa a calquera corrente de pensamento que, para quen aplicaba o termo, fose defensora de opini\u00f3ns revolucionarias extremistas ou radicais. O termo era en xeral lanzado por persoas que defend\u00edan a democracia, contra esquerdistas radicais que cravaban a ditadura paradoxalmente para impor pola forza a propia democracia. Os primeiros xacobinos, setecentistas, eran pequenos burgueses a\u00ednda moi ligados \u00e1s s\u00faas orixes rurais e pobres, con pensamentos pol\u00edticos e sociais radicais (quer\u00edan o exterminio dos nobres).\nRecibiron a denominaci\u00f3n de xacobinos pois se reun\u00edan inicialmente no Convento de Santiago dos dominicos (do nome Santiago ou Xacobo, que en lat\u00edn \u00e9 Santus Iacobus e en franc\u00e9s Saint-Jacques). Os seus membros defend\u00edan mudanzas m\u00e1is radicades que os xirondinos: eran contrarios \u00e1 Monarqu\u00eda e quer\u00edan implantar unha Rep\u00fablica. Ese grupo era apoiado por un dos sectores m\u00e1is populares de Francia - os \"sans-cullotes\" - e, xuntos, loitaron por outras mudanzas sociais despois da revoluci\u00f3n. Sent\u00e1banse \u00e1 esquerda do sal\u00f3n de reuni\u00f3ns."}
{"id": "168207", "revid": "5132", "url": "https://gl.wikipedia.org/wiki?curid=168207", "title": "SpirouDome", "text": ""}
{"id": "168208", "revid": "1131", "url": "https://gl.wikipedia.org/wiki?curid=168208", "title": "Batalla de Cacheiras", "text": "A batalla de Cacheiras, ou batalla de Montouto, foi un combate b\u00e9lico acontecido no 23 de abril de 1846 nas ladeiras do alto de Montouto, en Cacheiras (Teo). Enfrontou o ex\u00e9rcito insurrecto contra o goberno espa\u00f1ol, baixo mando do oficial Miguel Sol\u00eds, e as tropas lideradas polo xeneral Jos\u00e9 Guti\u00e9rrez de la Concha. \nAntecedentes.\nO 2 de abril de 1846 pronunciouse en Lugo, contra o goberno conservador de Ram\u00f3n Mar\u00eda Narv\u00e1ez, o comandante Miguel Sol\u00eds Cuetos. Nos d\u00edas seguintes sum\u00e1ronse \u00e1 revolta Santiago, Pontevedra e Vigo, ficando baixo control do goberno madrile\u00f1o A Coru\u00f1a, Ferrol e Ourense. O d\u00eda 15 os sublevados constitu\u00edron en Santiago unha Xunta central e organizaron un ex\u00e9rcito propio: o Ex\u00e9rcito Libertador de Galicia. Esta unidade militar foi dividida en dous e enviada \u00e1 conquista das cidades non pronunciadas. A primeira divisi\u00f3n, liderada por Miguel Sol\u00eds, marchou contra A Coru\u00f1a e Ferrol; a segunda, dirixida polo brigadier Leoncio Rub\u00edn de Celis, foi enviada a tomar Ourense. \u00c1mbalas columnas fracasaron nas s\u00faas misi\u00f3ns, e o d\u00eda 21 recibiron ordes de regresar a Santiago pois acheg\u00e1banse \u00e1 cidade tropas enviadas polo goberno madrile\u00f1o. O primeiro corpo regresou deseguida, por\u00e9n, Rub\u00edn de Celis non enviou resposta ao requirimento. Miguel Sol\u00eds pretendeu agardar o regreso da columna perdida atrincheirado na cidade, mais a oposici\u00f3n da xunta civil a loitar nas r\u00faas da capital fixo que abandonase a urbe na procura do inimigo.\nA batalla.\nCoa primeira luz do d\u00eda 23 de abril, a 1\u00aa divisi\u00f3n do ex\u00e9rcito sublevado det\u00edvose no alto de Montouto, en Cacheiras, Teo. Arredor das dez da ma\u00f1a Miguel Sol\u00eds foi advertido da presenza das primeiras tropas inimigas. Confundido por noticias erradas sobre as s\u00faas intenci\u00f3ns e dimensi\u00f3ns, avanzou tomando posici\u00f3ns en campo aberto \u00e1 esquerda da aldea de Cacheiras. Ao decatarse de que o inimigo avanzaba na s\u00faa direcci\u00f3n, ordenou o regreso \u00e1s abas do monte, onde despregou as s\u00faas forzas.\nCo flanco dereito na posici\u00f3n m\u00e1is elevada, estendeu a li\u00f1a cara o norte situando al\u00ed o 2\u00ba batall\u00f3n do rexemento de Zamora, os provinciais de Xix\u00f3n e Segovia, e os seus 20 lanceiros a cabalo. A uns 400 metros detr\u00e1s do flanco esquerdo da li\u00f1a, na parte do monte de pendente m\u00e1is suave, colocou os restantes soldados: 2 compa\u00f1\u00edas de voluntarios, 25 gardas nacionais e 60 licenciados do ex\u00e9rcito. 200 metros por diante da li\u00f1a, nun pequeno grupo de casas (casas de Rax\u00f3) atrincheirouse a compa\u00f1\u00eda de gardas civ\u00eds (rebautizados agora como \"gardas da liberdade\"). \nO ex\u00e9rcito do xeneral Concha avanzou cos seus tres batall\u00f3ns en columnas paralelas. O seu flanco esquerdo axi\u00f1a ficou baixo o fogo dos gardas civ\u00eds apostados nas casas. As compa\u00f1\u00edas de cazadores dos batall\u00f3ns Am\u00e9rica e de la reina, que avanzaban na vangarda, protexidos polo fogo da artillar\u00eda, conseguiron despois de varias tentativas desaloxalos e continuar o avance contra o centro da li\u00f1a dos sublevados.\nTemendo Sol\u00eds ser flanqueado pola esquerda mentres combat\u00eda o avance contra o centro, colocou al\u00ed as d\u00faas compa\u00f1\u00edas de voluntarios. Cara elas se dirixiron inmediatamente as descargas da artiller\u00eda de Concha, quen, malia non poder romper a li\u00f1a conseguiu ir pasando tropas pola esquerda, ameazando a carga coa cabalar\u00eda sobre a retagarda, nun lugar no que a pendente do monte era menor. \nVendo a s\u00faa inferioridade militar, e a vantaxe que \u00eda acadando o inimigo, Sol\u00eds ordenou a retirada. Alg\u00fans oficiais suxeriron dirixirse a Padr\u00f3n, onde contaba con munici\u00f3ns e unha peza de artiller\u00eda chegada de Vigo. Por\u00e9n, a\u00ednda confiando na chegada da divisi\u00f3n de Rub\u00edn decidiu a marcha cara a Santiago. Ordenou o repregue do flanco esquerdo, destacando o 2\u00ba batall\u00f3n de Zamora para cubrir a retirada. Malia isto, a reserva de gardas e licenciados sufriron as cargas da cabalar\u00eda inimiga cuxa acci\u00f3n forzou o abandono das vitais reservas de munici\u00f3ns da columna. \nChegados os revolucionarios a Santiago, o ex\u00e9rcito gobernamental debeu deter momentaneamente o seu avance e agardar a chegada de m\u00e1is tropas. Os reforzos, unha segunda columna que segu\u00eda \u00e1 do xeneral Concha, constaba do 3\u00ba batall\u00f3n do rexemento Am\u00e9rica, o rexemento provincial de Guadalajara, o 1\u00ba batall\u00f3n do rexemento de la reina, 200 cabalos e 2 pezas de artillar\u00eda. As 14 horas as tropas de Concha entraron en Santiago por diferentes puntos, conquistando a cidade en combates r\u00faa por r\u00faa. Os \u00faltimos resistentes fix\u00e9ronse fortes entre os muros do Mosteiro de San Marti\u00f1o Pinario onde, esgotadas as munici\u00f3ns remataron por se render as oito da tarde. "}
{"id": "168209", "revid": "17467", "url": "https://gl.wikipedia.org/wiki?curid=168209", "title": "Union Olimpija", "text": ""}
{"id": "168210", "revid": "1131", "url": "https://gl.wikipedia.org/wiki?curid=168210", "title": "Arena Sto\u017eice", "text": "O Arena Sto\u017eice, \u00e9 un pavill\u00f3n polideportivo situado na cidade de Liubliana, Eslovenia, inaugurado o 10 de agosto de 2010. Con capacidade para 12.480 espectadores, alberga os encontros como local da Union Olimpija de baloncesto (inclu\u00eddos partidos da Euroliga), do RK Krim de balonm\u00e1n e do ACH Volley Bled voleibol."}
{"id": "168211", "revid": "83328", "url": "https://gl.wikipedia.org/wiki?curid=168211", "title": "Alpujarras", "text": "La Alpujarra (ou Las Alpujarras) \u00e9 unha comarca hist\u00f3rica de Andaluc\u00eda, no sur de Espa\u00f1a. Incl\u00fae parte da provincia de Granada e parte da provincia de Almer\u00eda, nas saias da parte sur de Serra Nevada.\nLas Alpujarras e Galicia.\nMalia a distancia, a comarca de Las Alpujarras tivo unha importante relaci\u00f3n hist\u00f3rica con Galicia na segunda metade do s\u00e9culo XVI, cando, despois do remate da Reconquista e da posterior expulsi\u00f3n dos mouriscos do desaparecido reino de Granada, estes foron substitu\u00eddos por colonos procedentes do norte peninsular, unha boa parte dos cales eran galegos, xurdindo o que poderiamos chamar a primeira grande emigraci\u00f3n dirixida e documentada que fixeron os galegos. Foi auspiciada polo monarca Filipe II, reinado no que tivo lugar a dif\u00edcil repoboaci\u00f3n, que levou a Las Alpujarras milleiros de galegos, na s\u00faa maior parte de condici\u00f3n social pobre, moitos dos cales morreron polo cami\u00f1o, falecendo outros ao chegaren ao seu punto de destino, no Hospital Real de Granada. Malia as penurias e as dificultades que tiveron que sufrir, moitos emigrantes galegos quedaron para sempre na s\u00faa nova e esixente terra de acollida, como o proban, a\u00ednda hoxe, os abundantes e caracter\u00edsticos apelidos galegos, que se rexistran nas vilas e nas aldeas de Las Alpujarras. Alg\u00fans destes son: Rivas, Santiago, Portela, Gallego, Gallegos, Bola\u00f1os (por Bola\u00f1o), Chamorro, Pereira, Carballo, Rega, Mora\u00f1a, Loureiro, Samos, Puga, Acosta, Dapena, Figueroa, G\u00e1ndara, Abelenda, Abu\u00edn, Antelo, Agrela, Bayo, Bay\u00f3n, Casal, Casanova, Arnela, Aneiros, Taboada, Saavedra, Ros\u00f3n, Cachafeiro, Devesa, Pichel, Rivadeneira, Rivadulla, Vilasuso, Vilardeb\u00f3s, Vilela etc., apelidos que tam\u00e9n se documentan na cidade de Granada, importante centro receptor, a posteriori, de emigrantes, o cal, ao estar preto de Las Alpujarras, recibir\u00eda, a trav\u00e9s dos anos, moitos descendentes de repoboadores galegos, os cales, aguilloados pola necesidade, cambiar\u00edan o campo alpuxarre\u00f1o pola urbe m\u00e1is pr\u00f3xima na procura de traballo."}
{"id": "168212", "revid": "5132", "url": "https://gl.wikipedia.org/wiki?curid=168212", "title": "Sto\u017eice Arena", "text": ""}
{"id": "168213", "revid": "5132", "url": "https://gl.wikipedia.org/wiki?curid=168213", "title": "Arena Stozice", "text": ""}
{"id": "168214", "revid": "5132", "url": "https://gl.wikipedia.org/wiki?curid=168214", "title": "Stozice Arena", "text": ""}
{"id": "168215", "revid": "5132", "url": "https://gl.wikipedia.org/wiki?curid=168215", "title": "\u0160portni Park Sto\u017eice Arena", "text": ""}
{"id": "168216", "revid": "5132", "url": "https://gl.wikipedia.org/wiki?curid=168216", "title": "Sportni Park Stozice Arena", "text": ""}
{"id": "168219", "revid": "1131", "url": "https://gl.wikipedia.org/wiki?curid=168219", "title": "Kauno sporto hal\u0117", "text": "O Kauno sporto hal\u0117, tam\u00e9n co\u00f1ecido en ingl\u00e9s como \"Kaunas Sports Hall\", \u00e9 unha instalaci\u00f3n deportiva cuberta adicada especialmente \u00e1 disputa de partidos de baloncesto situada en Kaunas, Lituania. Con capacidade para 5.000 espectadores foi especialmente inaugurada para o terceiro campionato de Europa de selecci\u00f3ns de baloncesto de 1939. \u00c9 o pavill\u00f3n onde xoga como local o Lietuvos Rytas. Forma parte do complexo Stepono Dariaus ir Stasio Gir\u0117no."}
{"id": "168220", "revid": "5132", "url": "https://gl.wikipedia.org/wiki?curid=168220", "title": "Kauno sporto hale", "text": ""}
{"id": "168221", "revid": "5132", "url": "https://gl.wikipedia.org/wiki?curid=168221", "title": "Kaunas Sports Hall", "text": ""}
{"id": "168222", "revid": "5132", "url": "https://gl.wikipedia.org/wiki?curid=168222", "title": "Sporthalle Kaunas", "text": ""}
{"id": "168223", "revid": "6939", "url": "https://gl.wikipedia.org/wiki?curid=168223", "title": "Nicol\u00e1s Cop\u00e9rnico", "text": ""}
{"id": "168225", "revid": "89787", "url": "https://gl.wikipedia.org/wiki?curid=168225", "title": "Sanpedrotarra Arraun Elkartea", "text": "O Sanpedrotarra Arraun Elkartea \u00e9 un club de remo do barrio de San Pedro da localidade de Pasaia, Gip\u00fascoa (Euskadi). Pasai San Pedro \u00e9, de sempre, unha das grandes potencias do remo de banco fixo. Tr\u00e1tase dun dos clubs m\u00e1is laureados de Cant\u00e1brico e o segundo que m\u00e1is Bandeiras da Concha conseguiu con 15, s\u00f3 por detr\u00e1s de Orio que conta con 31. A s\u00faa cor \u00e9 o mourado e a s\u00faa trai\u00f1eira ch\u00e1mase \"Libia\".\nHistoria.\nO club foi fundado como tal en 1958, se ben trai\u00f1eiras da localidade levaban representando a San Pedro con \u00e9xito dende finais do s\u00e9culo XIX. Os seus dous momentos de maior esplendor d\u00e9ronse, o primeiro, dende mediados da d\u00e9cada dos anos 20 do pasado s\u00e9culo at\u00e9 a Guerra Civil; e o segundo, dende a segunda metade dos oitenta at\u00e9 case o fin dos noventa. S\u00f3 Orio o supera no palmar\u00e9s xeral da Bandeira da Concha, na que conseguiron 15 triunfos, o primeiro no 1880 e o \u00faltimo no 1994, seis deles foron consecutivos (1927-32, inclusive) o que sup\u00f3n unha marca que ningu\u00e9n conseguiu bater nos \u00faltimos 77 anos, un resultado que levou a sinatura do grande patriarca Manuel Arrillaga Arzak, Aita Manuel. Tras uns anos de crise ascendeu por primeira vez \u00e1 Liga San Miguel no 2006, San Pedro foi mellorando r\u00e1pido de ano en ano, at\u00e9 completar no 2009 unha grande campa\u00f1a na que se proclamou subcampi\u00f3n ligueiro, logo de obter d\u00faas bandeiras, a Naval e Fandicosta-Moa\u00f1a. Ademais, foi terceiro na Concha. Na Liga San Miguel se mant\u00e9n dende o seu ascenso e contrib\u00fae xunto con Koxtape e Trintxerpe a que Pasaia sexa a \u00fanica localidade do Cant\u00e1brico que tivo tres representantes na m\u00e1xima categor\u00eda do remo."}
{"id": "168226", "revid": "98629", "url": "https://gl.wikipedia.org/wiki?curid=168226", "title": "Palacio de Deportes Jos\u00e9 Mar\u00eda Mart\u00edn Carpena", "text": "O Palacio de Deportes Jos\u00e9 Mar\u00eda Mart\u00edn Carpena \u00e9 un pavill\u00f3n deportivo multi\u00fasos localizado en M\u00e1laga, Espa\u00f1a. \u00c9 a principal instalaci\u00f3n deportiva cuberta da cidade e un dos principais complexos deportivos da Costa do Sol. \u00c9 co\u00f1ecido por ser a cancha do Club Baloncesto M\u00e1laga \"Unicaja\".\nHistoria e caracter\u00edsticas.\nAnteriormente co\u00f1ecido como \"Palacio dos Deportes Cidade de M\u00e1laga\", cambiou o seu nome en honra a Jos\u00e9 Mar\u00eda Mart\u00edn Carpena, concelleiro do Partido Popular no Ayuntamiento de M\u00e1laga asasinado en 2000 pola banda terrorista ETA.\nOrixinalmente ti\u00f1a capacidade de 11.300 espectadores e unha superficie que rolda os 22.000 metros cadrados. En 2007 exp\u00faxose un proxecto para ampliar a capacidade do recinto a unha cantidade pr\u00f3xima aos 17.000 espectadores debido \u00e1 gran demanda de localidades e abonos por parte dos afeccionados do Unicaja M\u00e1laga. Finalmente o proxecto aprobouse para ampliar o aforamento at\u00e9 13.000 espectadores. O proxecto de ampliaci\u00f3n at\u00f3pase na s\u00faa segunda fase."}
{"id": "168227", "revid": "5132", "url": "https://gl.wikipedia.org/wiki?curid=168227", "title": "Palacio de los Deportes de M\u00e1laga", "text": ""}
{"id": "168228", "revid": "5132", "url": "https://gl.wikipedia.org/wiki?curid=168228", "title": "Jos\u00e9 Mar\u00eda Mart\u00edn Carpena Arena", "text": ""}
{"id": "168229", "revid": "21293", "url": "https://gl.wikipedia.org/wiki?curid=168229", "title": "Vitoria en Europa", "text": ""}
{"id": "168231", "revid": "1131", "url": "https://gl.wikipedia.org/wiki?curid=168231", "title": "Pavell\u00f3 Font de Sant Llu\u00eds", "text": "O Pavell\u00f3 Font de Sant Llu\u00eds, co\u00f1ecido popularmente como \"La Fonteta\", \u00e9 un pavill\u00f3n deportivo multi\u00fasos localizado no barrio de Quatre Carreres en Valencia, Espa\u00f1a. \u00c9 a principal instalaci\u00f3n deportiva cuberta da cidade. \u00c9 co\u00f1ecido por ser a cancha do Valencia BC e do Ros Casares, equipos de baloncesto masculino e feminino respectivamente."}
{"id": "168232", "revid": "12452", "url": "https://gl.wikipedia.org/wiki?curid=168232", "title": "Pabell\u00f3n Fuente de San Luis", "text": ""}
{"id": "168233", "revid": "5863", "url": "https://gl.wikipedia.org/wiki?curid=168233", "title": "Mosteiro de Santiago de Mens", "text": "O mosteiro de Santiago de Mens \u00e9 un edificio relixioso do que s\u00f3 queda unha igrexa con significativos restos rom\u00e1nicos. At\u00f3pase na parroquia de Mens, no concello de Malpica de Berganti\u00f1os, na comarca coru\u00f1esa de Berganti\u00f1os. \u00c1chase ao oeste do concello, preto do r\u00edo de Esteiro e das Torres de Mens. P\u00f3dese chegar at\u00e9 ela dende as estradas AC-420 e AC-422, pola C-4307.\nDeclarada Monumento Nacional por Real decreto 1675 do 25 de maio do 1979.\nHistoria.\nA s\u00faa orixe, pode remontarse aos s\u00e9culos X (durante o bispado de Sisnando) ou XI (hai noticias do seu abade Recamundo a partir do ano 1078). Recamundo fixo de notario nunha escritura de doaz\u00f3n da vila Nemenio, realizada por Pedro Froilaz de Traba ao mosteiro de San Tom\u00e9 de Neme\u00f1o. Unha inscrici\u00f3n dedicatoria, con caracteres en relevo, sinala a era 1172, que correspond\u00eda ao ano 1134. Foi priorado do mosteiro beneditino de San Marti\u00f1o Pinario no ano 1499, despois pasou a depender da Colexiata da Coru\u00f1a.\nDescrici\u00f3n.\nConsid\u00e9rase unha construci\u00f3n herdeira da arte prerrom\u00e1nica asturiana. A s\u00faa estrutura baseouse na capela que se ergueu en Santiago de Compostela co gallo do descubrimento do corpo do Ap\u00f3stolo.\nInterior.\nA igrexa \u00e9 moi compacta, composta dun corpo principal de tres naves paralelas, formando un bloque de planta basilical case cadrada, do que sobresaen ao oeste a fachada principal, prolongaci\u00f3n da nave central, e ao leste remates curvos das tres \u00e1bsidas.\nOrixinalmente, trat\u00e1base dunha igrexa de traza prerrom\u00e1nica sobre a que se ergueron tres naves rom\u00e1nicas iguais, pero no s\u00e9culo XIX foi profundamente reformada, eliminando os dous primeiros tramos das naves laterais e a primitiva fachada rom\u00e1nica. Na actualidade, os tramos das naves est\u00e1n reducidos a tres, precedidos por un primeiro tramo da nave central convertido nunha especie de adro cuberto a distinto nivel. As naves laterais est\u00e1n separadas da central por arcos formeiros de medio punto que prove\u00f1en de piares de secci\u00f3n sensibelmente cadrada, que se converten en pilastras contra as divisi\u00f3ns das \u00e1bsidas.\nAs \u00e1bsidas est\u00e1n ali\u00f1adas e rematan as tres naves. A central \u00e9 de base pentagonal (procedente do dec\u00e1gono regular) e as laterais semicirculares. Est\u00e1n precedidas por pequenos tramos cubertos por b\u00f3vedas de can\u00f3n semicirculares e rematadas por cascar\u00f3ns de cuartos de esfera. Os arcos triunfais que os delimitan son de medio punto e sost\u00e9\u00f1ense sobre distintos capiteis de motivos vexetais de variada feitura. A capela maior ilum\u00ednase por unha arquer\u00eda de tres ocos formada por arcos de medio punto sobre columnas acodilladas.\nA fachada, do s\u00e9culo XIX, est\u00e1 formada polo primeiro corpo da nave central, que avanta formando un corpo sobre o que se apoia a torre. A porta de entrada \u00e9 alintelada, cunha xanela rectangular situada sobre ela. A sinxela portada que forma o conxunto, limitada por pilastras laterais, est\u00e1 coroada por un front\u00f3n triangular partido polo arranque da torre e con pin\u00e1culos laterais. A torre \u00e9 de planta cadrada, con ocos para as camp\u00e1s rectangulares e est\u00e1 coroada por unha lanterna de base circular cuberta por unha c\u00fapula ovalada rematada por un esvelto pin\u00e1culo. O testeiro corresponde ao arco triunfal da \u00e1bsida central, asoma sobre a cuberta e est\u00e1 coroado, \u00e1 s\u00faa vez, por unha cruz e rematado lateralmente por outros dous pin\u00e1culos.\n\u00c1ngel del Castillo di da antiga fachada rom\u00e1nica, hoxe desaparecida, que nela: \u00ab...\"abr\u00edase unha boa portada de arquivoltas semicirculares, t\u00f3ricas e con axadrezado ao exterior, cun t\u00edmpano liso, sobre d\u00faas columnas por lado, e enriba, unha fiestra rom\u00e1nica, de arcos de medio punto, t\u00f3ricos con l\u00f3bulos semicirculares cunha columna acodillada en cada xamba\"\u00bb. \u00c1ngel del Castillo fixo un debuxo da fachada, publicado no n\u00famero 10 do \"Bolet\u00edn da Real Academia Galega\", do 20 de febreiro de 1907.\nAs fachadas laterais pos\u00faen uns canzorros que sonte\u00f1en os beir\u00eds e a portada rom\u00e1nica da fachada sur, acaroada \u00e1 sancrist\u00eda, que a oculta dende moitos puntos de vista. Est\u00e1 formada por un arco de medio punto liso que se apoia sobre un par de columnas acodilladas con capiteis de decoraci\u00f3n vexetal e sen bases, seguramentes ocultas so o pavimento actual. Arrodea o arco unha roca ou arquivolta decorada con billetes formando o t\u00edpico axadrezado.\nExterior.\nAs \u00e1bsidas, pese a alg\u00fan oco posterior, conservan inda a s\u00faa primitiva imaxe rom\u00e1nica. Na \u00e1bsida central, na zona dos tres lados centrais do pent\u00e1gono da base e entre catro columnas pegadas, \u00e1brense tres xanelas con arcos de medio punto, os laterais lisos, que se sustentan directamente polas xambas sen columnas. O central, por\u00e9n, sostense por d\u00faas potentes columni\u00f1as acodilladas nas xambas con sinxelos capiteis vexetais. Tres arquivoltas ou roscas iguais, ornamentadas con pequenos cilindros, arrodean as tres fiestras. As semicolumnas que dividen a \u00e1bsida est\u00e1n coroadas por capiteis de decoraci\u00f3n vexetal, ag\u00e1s o correspondente \u00e1 columna da dereita do oco central, que presenta un orixinal e sobrecargado conxunto de tres figuras humanas, que poder\u00edan ser m\u00fasicos suxeitando os seus instrumentos. Son tam\u00e9n not\u00e1beis os canzorros das \u00e1bsidas, decorados con motivos xeom\u00e9tricos, antropomorfos, animais e vexetais, entre os que salientan os correspondentes ao oco central e ao situado \u00e1 s\u00faa esquerda con figuras humanas en variadas posici\u00f3ns."}
{"id": "168234", "revid": "89787", "url": "https://gl.wikipedia.org/wiki?curid=168234", "title": "Sociedad Deportiva de Remo Kaiku", "text": "A Sociedad Deportiva Kaiku ou Kaiku Arraunaren Kirol Elkartea \u00e9 un club de remo da localidade de Sestao, Biscaia (Euskadi). As s\u00faas cores son o verde e o negro (as cores da localidade de Sestao) e a s\u00faa trai\u00f1eira actual ch\u00e1mase \"Bizkaitarra\". \u00c9 un dos clubs m\u00e1is laureados do Cant\u00e1brico.\nHistoria.\nNo barrio sestaoarra de Simondrogas, a car\u00f3n do r\u00edo Galindo, e por iniciativa dun grupo de amigos encabezados por Pedro de Barrondo y Garay, creouse en 1923 a Sociedad Deportiva Kaiku adoptando como distintivo as cores verde e negra que no decorrer de m\u00e1is de medio s\u00e9culo ser\u00edan exhibidos a bordo, primeiro da \"Juanita\" (a primeira) e sucesivamente da \"Kaikutarra\", \"Bilbotarra\", \"Bizkaiko Ama\", \"Cincuentenaria\" e \"Bizkaitarra\" (a actual). A primeira actividade deportiva desenvolvida pola Sociedade foi o f\u00fatbol para, a partir de 1925 e representando ao Sestao Sport, propietario da trai\u00f1eira \u201cJuanita\u201d, competir en regatas tendo de patr\u00f3n a Paulino As\u00faa.\nDende 1929, Kaiku act\u00faa con este nome nas confrontaci\u00f3ns remeiras, pasando da \u201cJuanita\u201d, que ese mesmo ano foi doada polo Sestao Sport \u00e1 \u201cBilbotarra\u201d, adquirida aos construtores Ondarooa e Meniguren, de Axpe \u2013Erandio polo prezo de mil cincocentas pesetas.\nO Club de Remo Kaiku \u00e9 famoso polas numerosas vitorias que conseguiu ao longo da s\u00faa historia. Sendo durante moitas tempadas o campi\u00f3n indiscut\u00edbel neste deporte, tal e como amosan os t\u00edtulos conseguidos at\u00e9 o momento. Viviu a s\u00faa \u00e9poca dourada nos anos 70 e principios dos 80.\nNa tempada 2008 conseguiu o ansiado ascenso \u00e1 Liga San Miguel (a m\u00e1xima categor\u00eda do remo no Norte da Pen\u00ednsula) logo de competir uns anos nas categor\u00edas inferiores do remo, e no 2009 participou nela por primeira vez na s\u00faa historia con Jos\u00e9 Luis Korta como adestrador. Ademais no mes de agosto dese mesmo ano conquistou o seu cuarto Campionato de Espa\u00f1a de Trai\u00f1eiras (logo de 27 anos), ademais do Campionato de Biscaia e de Euskadi de trai\u00f1eiras.."}
{"id": "168235", "revid": "22570", "url": "https://gl.wikipedia.org/wiki?curid=168235", "title": "O Tombelo, Noalla, Sanxenxo", "text": "O Tombelo \u00e9 un lugar da parroquia de Noalla do concello de Sanxenxo (Pontevedra). Segundo o IGE, contaba 167 habitantes en 2016 (87 mulleres e 80 homes), practicamente a mesma poboaci\u00f3n que en 2009, cando ti\u00f1a 169 veci\u00f1os, e un descenso respecto \u00f3 ano 2004, cando eran 186 habitantes."}
{"id": "168236", "revid": "85894", "url": "https://gl.wikipedia.org/wiki?curid=168236", "title": "Telleiro, Noalla, Sanxenxo", "text": "Telleiro \u00e9 un lugar da parroquia de Noalla do concello de Sanxenxo (Pontevedra). Segundo o IGE, ti\u00f1a 98 habitantes en 2016 (48 mulleres e 50 homes), o que representa un descenso respecto \u00f3 ano 2009, cando ti\u00f1a 107 veci\u00f1os, a\u00ednda que aumenta respecto a 2004, cando eran 88."}
{"id": "168237", "revid": "85894", "url": "https://gl.wikipedia.org/wiki?curid=168237", "title": "Soutullo, Noalla, Sanxenxo", "text": "Soutullo \u00e9 un lugar da parroquia de Noalla do concello de Sanxenxo (Pontevedra). Segundo o IGE, ti\u00f1a 306 habitantes en 2016 (160 mulleres e 146 homes), o que representa un descenso respecto \u00f3 ano 2009, cando ti\u00f1a 321 veci\u00f1os, tras aumentar respecto a 2004, cando eran 282 habitantes."}
{"id": "168238", "revid": "1131", "url": "https://gl.wikipedia.org/wiki?curid=168238", "title": "Bertrand du Guesclin", "text": "Bertrand du Guesclin finado en 1380 en Chateauneuf-de-Rondon, foi un condestable de Francia, heroe da Guerra dos Cen Anos.\nTraxectoria.\nVi\u00f1a da baixa nobreza da Breta\u00f1a onde tomou parte nas guerras de sucesi\u00f3n dese ducado independente. Loitou contra os ingleses en defensa desta. Resistiu en Rennes os ataques do Duque de Lancaster.\nPasou ao servizo de Carlos IV de Francia e dirixiu aos franceses contra os ingleses caendo varias veces prisioneiro. Nunha ocasi\u00f3n declarou ao xefe das tropas rivais, o Pr\u00edncipe Negro, que todas as mulleres de Francia estar\u00edan dispostas a pagaren o seu rescate a\u00ednda que tiveran que fiar as fiandeiras de toda Francia. Experto nunha guerra de desgaste acabou minando as posici\u00f3ns inimigas. En 1364 venceu sobre os anglo-navarros en Cocherel, Normand\u00eda. Os seus ex\u00e9rcitos eran as temidas e eficaces Compa\u00f1as Brancas.\nTras a paz de Calais, pasou a Castela para axudar a Henrique de Trast\u00e1mara contra o lex\u00edtimo rei Pedro I o Cruel. A s\u00faa intervenci\u00f3n foi determinante na decisiva batalla de Montiel onde encontrou a morte este \u00faltimo. A el tam\u00e9n se lle atrib\u00fae a frase: \"non quito nin po\u00f1o rei pero axudo ao meu se\u00f1or\", que outros po\u00f1en nos beizos do galego conde de Andrade.\nCarlos V de Francia nomeouno condestable e, seguindo unha estratexia de evitar grandes batallas decisivas, foi recuperando importantes prazas fortes. Loitou tam\u00e9n contra o seu ducado natal para colocalo baixo a autoridade do rei de Francia. Faleceu durante o asedio de Ch\u00e2teauneuf-de-Rondon."}
{"id": "168239", "revid": "85894", "url": "https://gl.wikipedia.org/wiki?curid=168239", "title": "Eiriz, Parada, A Estrada", "text": "Eiriz \u00e9 un lugar da parroquia de Parada no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 60 habitantes no ano 2009 segundo datos do Instituto Nacional de Estad\u00edstica, dos cales 24 eran homes e 36 eran mulleres."}
{"id": "168241", "revid": "5749", "url": "https://gl.wikipedia.org/wiki?curid=168241", "title": "Bico", "text": ""}
{"id": "168242", "revid": "85894", "url": "https://gl.wikipedia.org/wiki?curid=168242", "title": "Vilela de Nemi\u00f1a, Nemi\u00f1a, Mux\u00eda", "text": "Vilela de Nemi\u00f1a \u00e9 un lugar da parroquia do Nemi\u00f1a no concello coru\u00f1\u00e9s de Mux\u00eda na comarca de Fisterra. Segundo o Instituto Nacional de Estad\u00edstica en 2009 ti\u00f1a 33 habitantes (15 homes e 18 mulleres).\nNeste lugar estudou Eduardo Pondal, na escola que ti\u00f1a un crego parente seu."}
{"id": "168243", "revid": "85894", "url": "https://gl.wikipedia.org/wiki?curid=168243", "title": "Nemi\u00f1a, Nemi\u00f1a, Mux\u00eda", "text": "Nemi\u00f1a \u00e9 un lugar da parroquia do Nemi\u00f1a no concello coru\u00f1\u00e9s de Mux\u00eda na comarca de Fisterra. Ti\u00f1a 51 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 24 eran mulleres."}
{"id": "168244", "revid": "85894", "url": "https://gl.wikipedia.org/wiki?curid=168244", "title": "Queiroso, Nemi\u00f1a, Mux\u00eda", "text": "Queiroso \u00e9 un lugar da parroquia do Nemi\u00f1a no concello coru\u00f1\u00e9s de Mux\u00eda na comarca de Fisterra. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "168245", "revid": "85894", "url": "https://gl.wikipedia.org/wiki?curid=168245", "title": "Tal\u00f3n, Nemi\u00f1a, Mux\u00eda", "text": "Tal\u00f3n \u00e9 un lugar da parroquia do Nemi\u00f1a no concello coru\u00f1\u00e9s de Mux\u00eda na comarca de Fisterra. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 18 eran mulleres.\nPor este lugar pasa a 7\u00aa etapa da ruta de sendeirismo do Cami\u00f1o dos Faros."}
{"id": "168246", "revid": "98629", "url": "https://gl.wikipedia.org/wiki?curid=168246", "title": "Beixo", "text": "Un beixo ou bico \u00e9 unha caricia que unha persoa proporciona a outra aplicando os seus beizos sobre calquera parte do corpo desta, m\u00e1is habitualmente as meixelas ou os beizos. Nas situaci\u00f3ns de maior intimidade \u00e9 com\u00fan que os beixos se produzan entre as bocas das d\u00faas persoas, que se acarician reciprocamente. Dada a cantidade de terminaci\u00f3ns nerviosas presentes na zona dos beizos, os bicos son un modo extraordinariamente eficaz de provocarlle sensaci\u00f3ns \u00e1 persoa bicada, en particular as que te\u00f1en unha carga de tipo afectivo ou er\u00f3tico.\nEtimolox\u00eda.\nA palabra \"beixo\" ([bej\u0283o]) v\u00e9n da voz latina \"basium\", e esta \u00e1 s\u00faa vez probablemente do grego \"b\u00e1dzo\", \"eu falo\", ou de \"basko\", \"baskaino\", \"eu murmuro\". Outra hip\u00f3tese suxire unha orixe onomatopeica non confirmada. A palabra latina experimentou unha met\u00e1tese do \"i\", coa conseguinte evoluci\u00f3n a trav\u00e9s de *\"baisu\" &gt; *\"baiso\" &gt; *\"beiso\" &gt; beixo. Noutras linguas deu voces similares, as\u00ed \"beijo\" en portugu\u00e9s, \"bissou\" en franc\u00e9s, \"bacio\" en italiano ou \"beso\" en castel\u00e1n. A palabra \"bico\", por analox\u00eda, \u00e9 hom\u00f3nima do termo anat\u00f3mico \"bico\", que \u00e9 sin\u00f3nimo de peteiro, o extremo c\u00f3rneo exterior das bocas das aves e doutros animais.\nMecanismos.\nFisiolox\u00eda.\nUn beixo \u00e9 un acto bucal no que poden chegar a participar at\u00e9 29 m\u00fasculos, 17 deles relacionados coa lingua, e consumirse 9 miligramos de auga, 0,18 de substancias org\u00e1nicas, 0,7 de materias graxas, 0,45 de cloruro s\u00f3dico, cun gasto enerx\u00e9tico de 6,4 calor\u00edas durante a fase m\u00e1is intensa. Asemade poden pasar dunha boca \u00e1 outra centenares de bacterias e mill\u00f3ns de xermes. Durante un bico a presi\u00f3n sangu\u00ednea increm\u00e9ntase, o coraz\u00f3n acel\u00e9rase ata duplicar o seu ritmo normal, o sangue afl\u00fae \u00e1 pel en maior cantidade e aumenta a temperatura superficial do corpo.\nUn embri\u00f3n humano de s\u00f3 seis semanas ten unha boca definida, con d\u00faas mand\u00edbulas, beizos e lingua. Nas semanas anteriores \u00f3 nacemento o feto succiona as s\u00faas propias mans, de modo que cando nace xa est\u00e1 capacitado para mamar.\nPola s\u00faa posici\u00f3n no corpo, a boca e o \u00f3rgano er\u00f3xeno m\u00e1is pr\u00f3ximo \u00f3 cerebro. En palabras de Jean-Luc Tournier, \"non hai acto que permita unha implicaci\u00f3n voluntaria do ser tan total como o beixo\", e \u00e9 as\u00ed a causa da s\u00faa funci\u00f3n primaria -a nutrici\u00f3n- e de que a boca permite entrar en contacto e establecer comunicaci\u00f3n con outras persoas. A pel dos beizos \u00e9 m\u00e1is fina que a do resto do corpo, pero ademais disto os beizos est\u00e1n cheos de nervios e a actividade qu\u00edmica do dep\u00f3sito nervioso facial do cerebro \u00e9 intensa durante o beixo. Ademais os beizos te\u00f1en unha especial capacidade de atracci\u00f3n visual de tipo er\u00f3tico. Para aproveitar esta capacidade, \u00e9 frecuente, sobre todo entre as mulleres, a pr\u00e1ctica de modificar o aspecto externo dos beizos mediante cosm\u00e9ticos, que lle aportan cores e texturas m\u00e1is atractivas e un tacto m\u00e1is suave. A lingua tam\u00e9n \u00e9 un \u00f3rgano t\u00e1ctil. Est\u00e1 composta por unha serie de m\u00fasculos intr\u00ednsecos -verticais, lonxitudinais e transversais- suxeita por m\u00fasculos extr\u00ednsecos. Sobre a s\u00faa superficie distrib\u00faense os receptores dos sabores, as papilas gustativas, agrupadas segundo os sabores para os que est\u00e1n especializadas.\nPsicolox\u00eda.\nA finais da d\u00e9cada de 1950, a Etolox\u00eda (ciencia que estuda o comportamento dos animais) veu impo\u00f1erse sobre a psicolox\u00eda experimental, que pretend\u00eda que a meirande parte do comportamento humano \u00e9 aprendido. Os et\u00f3logos, con Konrad Lorenz \u00e1 cabeza, demostraron que os patr\u00f3ns de comportamento tam\u00e9n est\u00e1n sometidos a unha selecci\u00f3n natural que deriva nunha evoluci\u00f3n, de modo que moitas das actividades dos animais superiores son instintos abertos, \u00e9 dicir, contan con elementos innatos e aprendidos. Bicar \u00e9 un deles.\nSigmund Freud sosti\u00f1a que o pracer co que o cativo mama do peito materno \u00e9 reactivado \u00f3 descubrir actividades an\u00e1logas, como chucharse o dedo ou bicar. Para Freud, este feito marca o inicio da fase oral, que \u00e9 preludio da fase anal. Durante esta fase oral do desenvolvemento ps\u00edquico \u00e9 caracter\u00edstica a actividade sexual que se manifesta no uso dos beizos, e a s\u00faa resoluci\u00f3n marca toda a vida sexual posterior. Nas s\u00faas \"Lecci\u00f3ns introdutorias \u00e1 psican\u00e1lise\", Freud sinalaba que \"o beixo pode ser cualificado de acto perverso, pois consiste na uni\u00f3n de d\u00faas zonas bucais er\u00f3xenas e non na dos \u00f3rganos sexuais opostos\"..\nMarco cultural.\nAntecedentes.\nOs primat\u00f3logos Jane Goodall e Birut\u00e9 Galdikas observando os chimpanc\u00e9s de Gombe, en Tanzania, descubriron que os machos de menor rango do grupo a mi\u00fado se agochaban submisamente e bicaban algunha parte do corpo do macho dominante. Como variantes deste comportamento estaba a de bicar a man doutro, que se pode dar entre o macho dominante e outro chimpanc\u00e9 acabado de chegar ou entre unha nai e un fillo. Outros cient\u00edficos observaron xestos como o de tranquilizar a un fillo bic\u00e1ndoo na cabeza ou un fillo \u00e1 nai na meixela \u00f3 chegar. En definitiva, o beixo pres\u00e9ntase como xesto pertencente \u00f3 repertorio da comunicaci\u00f3n entre primates, o can \u00e9 un indicio da antig\u00fcidade que pode ter entre os seres humanos.\nOutras culturas.\nTal como o co\u00f1ecemos, o bico, que pode parecer unha pr\u00e1ctica sumamente natural, e totalmente tributario dun contexto cultural moi concreto. \u00c9 totalmente desco\u00f1ecido nas culturas tradicionais de \u00c1frica, Am\u00e9rica, Ocean\u00eda e Australia, e tampouco \u00e9 caracter\u00edstico da China e o Xap\u00f3n, a\u00ednda que tampouco totalmente alleo, especialmente da nai para os fillos. En moitos outros pobos, o beixo era un acto de natureza moi \u00edntima, en ocasi\u00f3ns m\u00e1is que a c\u00f3pula, polo que a s\u00faa manifestaci\u00f3n p\u00fablica era considerada tab\u00fa.\nNalgunhas culturas que non te\u00f1en como pr\u00e1ctica habitual a de bicarse existen outro tipo de bicos que te\u00f1en a s\u00faa relevancia. Frecuentemente estas modalidades est\u00e1n relacionadas coa percepci\u00f3n de sinais olfactivas. A importancia do olfacto como veh\u00edculo transmisor de feromonas \u00e9 co\u00f1ecida. S\u00e1bese que os nenos son sensibles \u00f3 cheiro da nai e que saben reco\u00f1ecela a trav\u00e9s del. A captura do cheiro dun ser amado ten un poderoso efecto fetichista polo que ten de representaci\u00f3n da persoa na s\u00faa ausencia. Os esquim\u00f3s e outros pobos n\u00f3rdicos practican un tipo de beixo consistente en fretar o nariz contra o doutra persoa. Formas an\u00e1logas de bicarse existen en Siberia e Malaisia. Dende un punto de vista antropol\u00f3xico, este proceder \u00e9 unha intromisi\u00f3n no espazo olfactivo do outro (a chamada \"proxemia olfactiva\") que equivale a entrar na s\u00faa \u00e1rea de intimidade. Nesta mesma li\u00f1a, en Australia hai pobos aborixes para os que o principal rito de benvida consiste en recoller a suor do corpo do anfitri\u00f3n e aplicala sobre o do visitante, nun intento de transmitirlle a s\u00faa identidade olorosa.\nXa como pr\u00e1ctica m\u00e1is t\u00e1ctil que olfactiva, os tchouktches siberianos desp\u00eddense dos seus seres queridos ou reenc\u00f3ntranse con eles pousando o nariz sobre a s\u00faa meixela para capturar o seu cheiro. Xa no C\u00e1ucaso, entre os adiguesios os estranxeiros pousaban os seus beizos \u00f3 chegar sobre o seo da muller do seu anfitri\u00f3n, cerimonia pola cal pasaba a ser considerado fillo destes. Na Melanesia, entre as pr\u00e1cticas amatorias m\u00e1is correntes est\u00e1n a de chucharse os ollos e ou beizos, morderse ata facerse sangue ou darse pequenas dentadas nas pestanas. Os \u00a1kung de Namibia te\u00f1en como pr\u00e1ctica habitual o tocarse mutuamente os xenitais, pero o contacto entre estes e a boca \u00e9 tab\u00fa. Consideran que os xenitais dunha muller poder\u00edan queimar a boca do home.\nModalidades.\nTradicionalmente en Ucra\u00edna, os cativos coll\u00edan a man de seus pais e po\u00f1\u00edana entre as s\u00faas antes de bicar o seu dorso. En Moldavia os nenos levaban dous dedos \u00e1 fronte en sinal de respecto tras beixar a man dunha persoa maior. D\u00faas persoas que, por alg\u00fan motivo, non se pod\u00edan bicar as mans para saudarse, depositaban un bico en dous dedos da s\u00faa man para logo levalos \u00e1 fronte. En Rusia, os mozos acabados de casados bicaban as pechaduras da igrexa na que casaran, e o mesmo fac\u00eda o marido, ou na s\u00faa ausencia o criado, ante un parto dif\u00edcil, para atraer sobre el as dores que haber\u00eda de padecer a muller. Voltaire relata o h\u00e1bito de que os cativos bicasen a man dereita da persoa que lles regalaba unha lambetada.\nArredor da morte existen ocasi\u00f3ns nas que o beixo proporciona \u00f3 moribundo o contacto coa divindade. Bicar a cruz antes de morrer equivale a unirse a Cristo e deixarse penetrar por el, do mesmo modo que bicar o pan que se come \u00e9 unha expresi\u00f3n de veneraci\u00f3n a Cristo. Os familiares e os amigos do defunto desp\u00eddeno bic\u00e1ndoo, nun xesto que significa o adeus e o perd\u00f3n.\nO beixam\u00e1n.\nO h\u00e1bito do beixam\u00e1n poder\u00eda remontarse \u00e1 civilizaci\u00f3n sumeria, no IV milenio a.C. Fac\u00edase po\u00f1endo a man diante da boca ou ben erguendo a man coa palma volta contra a boca. Homero recolle este uso social na \"Odisea\", onde conta como Pr\u00edamo bicou a man de Aquiles ped\u00edndolle que lle entregase o corpo de Heitor, ou como Eumeo bica a fronte, os ollos e as mans de Tel\u00e9maco para darlle a benvida. Teofrasto relata que a xente derramaba aceite sobre pedras situadas nos cruces de cami\u00f1os, se axeonllaba diante delas e lles mandaba un bico coa man. M\u00e1is adiante o beixam\u00e1n foi sendo substitu\u00eddo por outros usos, tales como o de bicar os p\u00e9s do soberano, ou a man as persoas de m\u00e1is alto rango. Os prelados eran bicados no anel, ata que o Concilio Vaticano II reservou esa cerimonia \u00f3 papa de Roma. Entre as clases altas ad\u00f3itase a\u00ednda bicar a man das mulleres.\nSobre isto \u00faltimo, o beixam\u00e1n ti\u00f1a unhas normas moi definidas. Estaba destinado \u00e1s mulleres respectables e nunca solteiras. Non deb\u00eda facerse en lugares p\u00fablicos e s\u00f3 se permit\u00eda cando era a muller a que ofrec\u00eda a man. Tampouco estaba ben visto facer esperar \u00e1 dama, e sempre deb\u00eda facerse sobre a s\u00faa man dereita, coll\u00e9ndoa coa man sen espida. Por\u00e9n esta etiqueta tam\u00e9n var\u00eda dun lugar a outro, pois en Hungr\u00eda e Polonia o home ergue a man da muller, sen chegar a tocala cos beizos, mentres que nos pa\u00edses xerm\u00e1nicos este xesto se pod\u00eda substitu\u00edr pola expresi\u00f3n \"K\u00fcss die Hand\", que significa \"bico a s\u00faa man\".\nA \"Encyclop\u00e9die\" define o beixam\u00e1n como \"un formulario mudo para asegurar reconciliaci\u00f3ns, pedir grazas, agradecer as xa outorgadas e demostrar veneraci\u00f3n \u00f3s superiores\".\nBrindar.\nNa antig\u00fcidade hom\u00e9rica os participantes nun banquete fac\u00edan circular as s\u00faas copas para que todos mollaran os seus beizos, nun ritual de reafirmaci\u00f3n da intimidade amistosa. Os romanos serv\u00edan vi\u00f1o na copa propia, beb\u00edan uns poucos grolos e despois pas\u00e1bana \u00f3 homenaxeado para que este a baleirase. Voltaire conta que, cando un cabaleiro ingl\u00e9s quer\u00eda homenaxear a unha dama, deb\u00eda botar \u00f3 lume algunha xoia da s\u00faa propiedade, e logo os demais comensais imitalo.\nH\u00e1bitos actuais.\nO uso do beixo como sa\u00fado entre persoas unidas por un v\u00ednculo afectivo var\u00eda moito dun lugar a outro. En Costa Rica ad\u00f3itase dar un bico na meixela dereita, mentres que en Espa\u00f1a se d\u00e1 un en cada unha, igual que na Rep\u00fablica Dominicana ou en Hungr\u00eda. En B\u00e9lxica, Luxemburgo, os Pa\u00edses Baixos e Serbia danse tres bicos. Estes usos sociais est\u00e1n cambiando rapidamente co paso dunha xeraci\u00f3n a outra.\nO beixo na historia.\nRoma.\nO bico comezou a xeneralizarse entre os romanos arredor do ano 30 a.C. \u00d3 principio estil\u00e1base s\u00f3 entre as persoas da aristocracia, pero ben pronto f\u00edxose popular. Na \u00e9poca do emperador Domiciano, contra o final do s\u00e9culo I, o beixo estaba tan estendido que Marcial se queixaba dicindo \"en Roma non hai xeito de fuxir dos besuqueos da xente\".\nOs romanos distingu\u00edan tres tipos de beixos: \"oscula\", \"basia\" e \"suavia\", que se poden traducir como amizade, amor e paix\u00f3n, respectivamente. O seu sistema xur\u00eddico tipificaba o \"crimen osculationis\", os bicos non desexados entre persoas do mesmo rango social. A esta \u00e9poca rem\u00f3ntase a orixe dos bicos que rematan actualmente as cerimonias de casamento. \u00c9 o mesmo tipo de bico que Romeo deposita sobre os beizos de Xulieta para \"selar o inmortal contrato\".\nPobo de Israel.\nO Talmud distingue entre beixos de despedida, de respecto e de salutaci\u00f3n. Nos libros hist\u00f3ricos xudeus apenas hai menci\u00f3ns de bicos er\u00f3ticos. Nos libros da Biblia menci\u00f3nanse os beixos en escasas ocasi\u00f3ns. De entre eles, o \"Cantar dos cantares\" \u00e9 unha das primeiras expresi\u00f3ns do goce corporal da literatura. Nel figuran referencias a bicos er\u00f3ticos entre abondosas expresi\u00f3ns de escenas de luxuria.\nO beixo m\u00e1is invocado \u00e9 o amoroso, depositado sobre os beizos, pero tam\u00e9n hai menci\u00f3ns a outros tipos de bicos sobre outras partes do corpo. Outros bicos son interpretados como de amizade, como aquel entre Jonat\u00e1n e David. Os bicos entre pais e fillos est\u00e1n amplamente presentes, pois este era un modo moi aceptado de demostraren os homes o amor filial. Os beixos que Xob enviaba \u00f3s astros coa man son interpretados por alg\u00fans comentaristas b\u00edblicos como un xesto idol\u00e1trico, pero outros ven nel o inicio do bico social na man, que no fondo ter\u00eda unha orixe pag\u00e1. Xa antes de Xob, no Libro dos Reis, descr\u00edbese como os adoradores de Baal bicaban a s\u00faa imaxe na boca, como adoitaban facer os efraimitas con outras imaxes de animais. Tam\u00e9n era habitual despedir \u00f3s mortos cun bico e, por suposto, hai ademais bicos sedutores e amorosos.\nNo Antigo Testamento \u00e9 posible atopar certas pegadas deixadas pola orixe animista do beixo, nas que se evidencia o concepto de transmisi\u00f3n da alma e da vida a trav\u00e9s da transmisi\u00f3n do alento. No xuda\u00edsmo o beixo ten unha connotaci\u00f3n negativa ou, polo menos, cautelosa. O bico honor\u00edfico ac\u00e9ptase con dificultade, polo que hai de semellanza entre a postura de quen bica e a prostraci\u00f3n de adoraci\u00f3n pag\u00e1. Precisamente por temor do paganismo, ev\u00edtanse os bicos das mulleres pag\u00e1s como precauci\u00f3n ante os contaxios demon\u00edacos. \u00d3 contrario que os doutros deuses alleos, que son portadores de grazas, os bicos concedidos por Deus levan consigo a morte. \u00c9 posible ver aqu\u00ed unha reminiscencia animista, que cr\u00eda que era posible recoller na boca a alma dunha persoa que expiraba o seu \u00faltimo alento. Por iso Deus beixa a Mois\u00e9s no monte lev\u00e1ndose a s\u00faa alma.\nIdade Media.\nDurante toda a Idade Media, seguindo unha costume que a dicir de Tertuliano data do s\u00e9culo II, adoit\u00e1base bicar os p\u00e9s do papa o d\u00eda da s\u00faa elecci\u00f3n. Tam\u00e9n beix\u00e1base os p\u00e9s de bispos e reis, pero Gregorio VII, no s\u00e9culo XII, reservou ese honor para os pont\u00edfices.\nO beixo na arte.\nCine.\nSegundo a enquisa Gallup, o terceiro beixo m\u00e1is excitante da historia do cinema e un entre Deborah Kerr e Burt Lancaster no filme \"De aqu\u00ed \u00e1 eternidade\" (1953), na que se bican fogosamente nunha praia de Hawai, co concurso das ondas do mar batendo nas s\u00faas costas. O primeiro bico interracial da historia do cine aparece en \"What happened in the tunnel\" (1903), de Edison. Nela un home aproveita a escuridade do t\u00fanel do tren para darlle un bico a unha muller, pero d\u00e1llo por erro \u00e1 s\u00faa criada negra. Tr\u00e1tase dunha escena c\u00f3mica na que a graza nace dos sentimentos racistas imperantes na \u00e9poca. En \"Sunday, bloody sunday\" (1971), de John Schlesinger, un home bisexual (Murray Head) manti\u00f1a d\u00faas relaci\u00f3ns \u00f3 mesmo tempo, unha cunha muller (Glenda Jackson) e outra cun home (Peter Finch). Nunha escena os dous homes b\u00edcanse, representando nese xesto algo coti\u00e1n. Polo que parece, esa normalidade resultou escandalosa na \u00e9poca.\nAs carteleiras comezaron a incorporar os bicos nos t\u00edtulos das pel\u00edculas: \"Kiss me Kate\" (1953), de George Sidney, ou \"Kiss of the Spider Woman\" (1985), de H\u00e9ctor Babenco ofrec\u00edan unha imaxe bastante catastr\u00f3fica do amor. Moitos beixos cinematogr\u00e1ficos memorables contribu\u00edron a cambiar o patr\u00f3n social do que \u00e9 aceptable. Sen ir m\u00e1is lonxe, a finais da d\u00e9cada de 1960 nun episodio de \"Star Trek\" ofreceu un casto beixo interracial entre dous dos protagonistas, que algunhas emisoras do sur dos Estados Unidos se negaron a emitir. \"Harold and Maude\" (1971), de Hal Ashby, presentaba un beixo entre un home de 28 anos e unha muller octoxenaria, non menos escandaloso que o de \"Sunday, bloody sunday\".\nNo ano 2007, nunha votaci\u00f3n no sitio web \"Lovefilm\", especializado en cine, os internautas elixiron o mellor beixo da historia do cine. De resultas da votaci\u00f3n, o primeiro posto foi para un bico entre dous homes, na pel\u00edcula \"Brokeback Mountain\", protagonizada por Heath Ledger e Jake Gyllenhaal. Audrey Hepburn e George Peppard, polo filme \"Breakfast at Tiffany's\", levaron a segunda posici\u00f3n, mentres que o terceiro foi para Brad Pitt e Angelina Jolie en \"Mr. and Mrs. Smith\". Un beixo entre mulleres, Selma Blair e Sarah Michelle Gellar en \"Cruel Intentions\", acadou o cuarto posto.\nFotograf\u00eda.\nEn abril de 1950 Robert Doisneau, fot\u00f3grafo da revista \"Life\", captou unha imaxe dunha parella de namorados (home e muller) nas r\u00faas de Par\u00eds. Foi titulada \"O beixo no concello\". A fotograf\u00eda alcanzou unha popularidade sen precedentes como s\u00edmbolo do que \u00e9 -ou debe ser- un beixo rom\u00e1ntico. En 1988 unha parella declarou que eles eran os protagonistas desa foto. Pouco despois reclamaron unha indemnizaci\u00f3n por terlle sido arrebatada a s\u00faa intimidade. O autor logrou demostrar que a parella fotografada eran en realidade dous modelos que foran pagados para pousaren. A sentenza a favor do fot\u00f3grafo supuxo a perda dunha icona do amor inocente e espont\u00e1neo.\nEscultura.\nOutra grande icona do beixo \u00e9 a escultura \"O beixo\", de Auguste Rodin, rematada en 1898 e que agora se exhibe no Museo Rodin de Par\u00eds, a\u00ednda que se realizaron copias que actualmente est\u00e1n na Tate Gallery de Londres, na Karlsberg Glyptotek de Copenhaguen e no Museo Rodin de Filadelfia. existen moitas copias noutros lugares do mundo. Parece ser que Rodin non estaba moi conforme co resultado do seu traballo, pero o p\u00fablico recibiuno con entusiasmo cando o presentou no Sal\u00f3n de Par\u00eds. A escultura representa unha parella (home e muller) espida bic\u00e1ndose. O home suxeita cunha man o torso da muller e pousa a outra na s\u00faa n\u00e1dega, mentres que a muller, coa cabeza volta cara a arriba, sux\u00e9itase cunha man da caluga del.\nOutro escultor, o h\u00fangaro Constantin Br\u00e2ncu\u015fi, fixo unha serie de esculturas tituladas tam\u00e9n \"O beixo\". Br\u00e2ncu\u015fi desprezaba a carnalidade das esculturas de Rodin e optou por traballar a expresi\u00f3n do bico dun xeito xeom\u00e9trico. A primeira da serie foi instalada en 1907 no cemiterio parisiense de Montparnasse, sobre a tumba dunha rapaza que se suicidara por un desengano amoroso. Os pais da finada non se mostraron moi conformes co resultado. De feito, a\u00ednda que a cr\u00edtica valorou moi ben toda esa serie de esculturas, para o p\u00fablico non chegaron a converterse nunca nunha icona, seguramente por culpa da frialdade e a rixidez das s\u00faas formas.\nLiteratura.\nPoetas e novelistas te\u00f1en falado dos bicos moito m\u00e1is do que podemos recoller aqu\u00ed. Unha co\u00f1ecida sentenza de Petronio di: \"a vida \u00e9 un bico\". Catulo pide \u00e1 s\u00faa amante un centenar de bicos, logo un milleiro, cada vez m\u00e1is ata que perde a conta nun \"labirinto de bicos\". S\u00e9culos m\u00e1is tarde, Robert Herrick p\u00eddelle \u00e1 s\u00faa amada cada vez m\u00e1is bicos ata que chega \u00f3s tres mill\u00f3ns, e logo prop\u00f3n volver comezar a conta. O conti\u00f1o de fadas d\"'A Bela Dormente\" remata cun beixo que desperta de novo \u00e1 moza do seu encantamento. Nalgunhas versi\u00f3ns do mito de Pigmali\u00f3n, a estatua cobra vida polo bico do soberano. Robert Frost describe o \"amor dos beizos\" como o contacto m\u00e1is lene que el \u00e9 capaz de aguantar, a\u00ednda que Ambrose Bierce vexa no beixo (\"kiss\") unha palabra inventada polos poetas para que rime con \"ledo\"(\"bliss\").\nEn \"Le cote de Guermantes\", Marcel Proust reflexiona sobre o pouco axeitados que son os beizos para bicar. Para Proust, \"un par de beizos, pensados para trasladar \u00f3 padal o sabor de todo o que estimule o seu apetito, han de contentarse, sen comprender os seus erros nin admitir as s\u00faas desilusi\u00f3ns, con corretear pola superficie e deterse ante a barreira da impenetrable pero irresistible meixela\".\nMarco moral e legal.\nProhibici\u00f3ns e permisos.\nNos pa\u00edses occidentais nos que est\u00e1 xeneralizada unha moral puritana, existen rexi\u00f3ns nas que os bicos son considerados indecentes ou est\u00e1n sometidos a regras morais ou mesmo legais. Nalgunhas zonas dos Estados Unidos est\u00e1 prohibido que un home beixe a unha muller no d\u00eda do Se\u00f1or. En Maryland non \u00e9 legal bicar a ningu\u00e9n durante m\u00e1is dun segundo, que se ampl\u00eda a tres minutos en Rhode Island e a cinco en Iowa. En Wisconsin o chamado \"french kiss\" (o bico con lingua) est\u00e1 prohibido pola lei. En Francia est\u00e1 prohibido tan s\u00f3 bicarse nos pasos a nivel das li\u00f1as de ferrocarril por motivos de seguridade viaria, como respond\u00eda a motivos de sa\u00fade p\u00fablica a prohibici\u00f3n de bicarse no Londres de 1665, mentres a cidade estaba inmersa nunha praga de peste.\nContinuando dentro dos Estados Unidos, no s\u00e9culo XIX un m\u00e9dico de Ohio propuxo a prohibici\u00f3n dos bicos por consideralos unha ameaza para a sa\u00fade p\u00fablica. En 1886 Samuel Adams, profesor de Medicina, publicou no \"Journal of the American Medical Association\" unha pormenorizada listaxe de todos os perigos para a sa\u00fade que se pod\u00edan transmitir a trav\u00e9s dun bico, entre os que se inclu\u00edan o escorbuto, a difteria, o herpes, a ti\u00f1a, a estomatite ulcerosa e diversas doenzas parasitarias. Advert\u00eda tam\u00e9n que o h\u00e1bito de bicar con frecuencia \u00f3s cativos pod\u00eda inducirlles a chegada temper\u00e1 da puberdade e a excitaci\u00f3n anormal dos \u00f3rganos sexuais, e tam\u00e9n provocarlles irregularidades na menstruaci\u00f3n. Xa m\u00e1is recentemente, en 1991 a Organizaci\u00f3n Mundial da Sa\u00fade (OMS), con motivo do d\u00eda mundial do SIDA, advert\u00eda do perigoso que \u00e9 o chamado \"bico franc\u00e9s\". O ano anterior declarara que o bico na meixela era seguro para a sa\u00fade.\nRelixi\u00f3n e superstici\u00f3n.\nNos cultos antigos, sobre todo nos de orixe oriental, bic\u00e1base o altar e a imaxe da divindade \u00f3 entrar no templo. Se esa divindade se identificaba coa persoa do soberano, ent\u00f3n bic\u00e1banselle os p\u00e9s. Este uso ten a s\u00faa orixe nas relixi\u00f3ns de tipo animista. O beixo pod\u00eda ser o veh\u00edculo de transmisi\u00f3n do alento vital, da alma. O seu obxecto er\u00f3tico non aparece ata unha etapa moi serodia da cultura grega cl\u00e1sica, e xa como pr\u00e1ctica amorosa. Ent\u00f3n os beixos son depositados na boca preferentemente, pero no uso do beixo como demostraci\u00f3n de respecto pref\u00edrense os p\u00e9s, as mans, o peito e os xeonllos. Igualmente bic\u00e1banse os obxectos que ti\u00f1an relaci\u00f3n coas persoas \u00e1s que se quer\u00eda honrar, \u00e9 dicir, obxectos substitutivos. Asemade, cando a diferenza de rango social entre ambas persoas era demasiada, a de menor rango bicaba o chan que pisaba a de maior rango ou, simplemente, mand\u00e1balle un beixo.\nYannick Carr\u00e9 describe os tres elementos que compo\u00f1en os beixos salv\u00edficos, e que se corresponden cos tres estados da materia: o s\u00f3lido, o l\u00edquido e o gasoso. O s\u00f3lido polo contacto da pel, o l\u00edquido pola acci\u00f3n da saliva e o gasoso pola transmisi\u00f3n do alento. No Novo Testamento o beixo \u00e9 reco\u00f1ecido como acto de purificaci\u00f3n, como se aprecia no episodio da curaci\u00f3n do cego de Betsaida por un bico de Xes\u00fas. Tam\u00e9n a traiz\u00f3n de Xudas \u00f3 seu mestre cons\u00famase mediante un beixo aplicado na s\u00faa meixela, como xesto de petici\u00f3n de perd\u00f3n: \"E quen llelo entregaba d\u00e9ralles sinal dicindo: \u00f3 que eu beixar, ese \u00e9; prend\u00e9deo. E de contado aveci\u00f1ouse a Xes\u00fas e d\u00edxolle: salve, Mestre! E bicouno\" (Mt 26, 48-49). O ap\u00f3stolo recibiu en pago trinta moedas de prata..\nO beixo na boca, o \"osculum pacis\", formaba parte do cerimonial da misa, e ti\u00f1a a s\u00faa orixe nas recomendaci\u00f3ns de Paulo e Pedro nas s\u00faas ep\u00edstolas: \"saud\u00e1devos os uns \u00f3s outros con \u00f3sculo santo\" (1 Corintios 16, 20); \"Saudade a todos os irm\u00e1ns con \u00f3sculo santo\" (1 Tesalonicenses, 5, 26). Segundo san Cirilo, \"este bico significa, pois, que as almas se unen e desterran todo0 resentimento\". Para Agosti\u00f1o de Hipona, \"igual que os bicos se aproximan \u00f3s beizos de teu irm\u00e1n, igualmente o teu coraz\u00f3n non debe afastarse do seu coraz\u00f3n\". Este bico da paz non se daba s\u00f3 durante o bautizo, a confesi\u00f3n, a ordenaci\u00f3n ou o funeral, sen\u00f3n tam\u00e9n durante os casamentos, cando o presb\u00edtero bicaba \u00e1 muller acabada de casar.\nA concepci\u00f3n do bico como acto purificador mantense no relato da curaci\u00f3n dun leproso por parte de San Marti\u00f1o d\u00e1ndolle un bico na boca. Neste proceder a saliva era considerada unha \"perfumada unci\u00f3n\". Esta pr\u00e1ctica era corrente na Idade Media, pero os beixos non se depositaban na boca, sen\u00f3n sobre as p\u00fastulas dos leprosos, tal e como testemu\u00f1ou Flaubert m\u00e1is tarde, nun co\u00f1ecido relato. Bicar \u00f3s leprosos de forma ostentosa p\u00faxose de moda entre os ascetas medievais e a nobreza relixiosa. Os cabaleiros cruzados bicaban as feridas dos leprosos de Terra Santa con envexa deles, pois estaban m\u00e1is preto de Cristo.\nTam\u00e9n na Idade Media exist\u00eda a crenza de que as meigas eran iniciadas no seu ministerio mediante beixos. Segundo o papa Gregorio IX, primeiro ti\u00f1an que chuchar a boca, a lingua e o cu dun sapo, e logo o rostro dun ser misterioso que estaba m\u00e1is morto que vivo. Despois celebr\u00e1base unha festa durante a cal as iniciadas ti\u00f1an que beixarlle o cu a un gato que cami\u00f1aba coa cola ergueita, e despois apagaban as luces e entreg\u00e1banse \"\"\u00e1 m\u00e1is horrenda sexualidade, sen ter en conta o x\u00e9nero\". O \"Malleus maleficarum\", ou \"Martelo das bruxas\", de 1486, que se converteu no manual dos inquisidores, aclaraba que \"toda bruxer\u00eda prov\u00e9n da luxuria carnal, que nas mulleres \u00e9 insaciable\", pero tam\u00e9n que a c\u00f3pula co Dia\u00f1o era dolorosa, dado o extraordinario tama\u00f1o do seu pene, de xeito que o \u00fanico pracer da bruxer\u00eda era o beixo."}
{"id": "168248", "revid": "23204", "url": "https://gl.wikipedia.org/wiki?curid=168248", "title": "\u00c1rbore de Nadal", "text": "Unha \u00e1rbore de Nadal \u00e9 unha \u00e1rbore decorativa, t\u00edpica da festa de Nadal. Tradicionalmente empr\u00e9gase unha con\u00edfera de folla perenne, coma pi\u00f1eiros, piceas e abetos, destacando entre elas as especies \"Abies nordmanniana\", \"Picea abies\" e \"Picea excelsa\". En Galiza tam\u00e9n se empregan exemplares novos de pi\u00f1eiro bravo. Na actualidade tam\u00e9n est\u00e1 moi popularizado o uso de \u00e1rbores artificiais de pl\u00e1stico e outros materiais sint\u00e9ticos. Dec\u00f3rase con elementos propios do Nadal como esferas, luces, estrelas, lazos, grilandas e outros elementos decorativos.\nHistoria.\nCando os primeiros cristi\u00e1ns acadaron o norte de Europa, acharon que os seus moradores celebraban o nacemento de Frey, deus do Sol e a fertilidade, adornando unha \u00e1rbore perenne, polo solsticio de inverno (data achegada ao Nadal cristi\u00e1n); estes pobos indoeuropeos fac\u00edan ritos relacionados coas \u00e1rbores e os paus. Disque os celtas adoitaban celebrar a chegada do inverno colocando unha \u00e1rbore, xeralmente un abeto, no largo da vila, adornado con cascas de ovo pintadas. Algunhas investigaci\u00f3ns especifican que esta \u00e1rbore estaba presente nas cerimonias da primitiva Roma. En Galiza sobreviviu o ritual do tiz\u00f3n de Nadal entre outras tradici\u00f3ns precristi\u00e1s. Esta \u00e1rbore perenne simbolizaba a \u00e1rbore do Universo, chamada Yggdrasil, en cuxa copa se atopaba Asgard (a morada dos deuses) e o Valhalla (o pazo de Od\u00edn); e nas ra\u00edces m\u00e1is fondas estaba Helheim (o reino dos mortos).\nPosteriormente, coa evanxelizaci\u00f3n deses pobos, os conversos tomaron a idea da \u00e1rbore, para celebrar o nacemento de Cristo (a data do Nadal fixouse seguramente por coincidir con festas pag\u00e1s ligadas ao sol), por\u00e9n cambi\u00e1ndolle totalmente o significado.\nDisque san Bonifacio (680-754), evanxelizador de Alema\u00f1a, colleu un machado e cortou unha \u00e1rbore que representaba o Yggdrasil (a\u00ednda que tam\u00e9n puido ser unha \u00e1rbore consagrada a Thor), e no seu lugar plantou un pi\u00f1eiro, que por ser perenne, simbolizou o amor de Deus, enfeit\u00e1ndoo con maz\u00e1s e candeas. As maz\u00e1s simbolizaban o pecado orixinal e as tentaci\u00f3ns, mentres que as candeas representaban a luz de Xes\u00fas Cristo coma luz do mundo. Co paso do tempo, as maz\u00e1s e mailas luces, transform\u00e1ronse en b\u00f3las e outros enfeites. Foi cara o s\u00e9culo XVI cando Marti\u00f1o Lutero e os seus seguidores adoptaron este costume e introduciron a \u00e1rbore adornada con candeas na noite do 24 de decembro en fogares e templos. Existe paralelamente a lenda dun misioneiro ingl\u00e9s que difund\u00eda a palabra de Xes\u00fas entre as tribos do norte de Alema\u00f1a. Ao chegar a Geismar viu como pretend\u00edan sacrificar a un pr\u00edncipe atado ao tronco dunha \u00e1rbore para ser ofrecido ao deus Thor. Irrompendo a cerimonia, o misioneiro derribou a \u00e1rbore cun machado, agromando nese mesmo intre un fermoso pi\u00f1eiro que, segundo a lenda, era a proba da vida nova que representaba Xes\u00fas.\nDespois engadiuse a tradici\u00f3n de p\u00f3r agasallos para os nenos debaixo da \u00e1rbore, enviados por San Nicol\u00e1s (o Pap\u00e1 Noel), os Reis Magos, ou incluso o recuperado Apalpador galego, dependendo da lenda da zona onde se atope.\nA \u00e1rbore de Nadal en Europa.\n\u00c9 pos\u00edbel que a primeira \u00e1rbore de Nadal, como se co\u00f1ece na actualidade, xordese en Alema\u00f1a, onde se implantou por vez primeira en 1605 para ambientar o fr\u00edo do Nadal, comezando as\u00ed o seu espallamento. A Finlandia chegou en 1800, mentres que a Inglaterra f\u00edxoo en 1829, e no Castelo de Windsor viuse por vez primeira en 1841, da man do pr\u00edncipe Alberte, home da ra\u00ed\u00f1a Vitoria.\nO costume de adornar unha \u00e1rbore chega a Madrid no ano 1870 grazas a unha muller de orixe rusa chamada Sof\u00eda Trubetskaya, que despois de enviuvar do duque de Morny, medio irm\u00e1n de Napole\u00f3n III, controuxo segundas nupcias co arist\u00f3crata espa\u00f1ol Pepe Osorio, o Gran Duque de Sesto, un dos maiores promotores da Restauraci\u00f3n borb\u00f3nica que permitiu a Afonso XII reinar. As\u00ed, seica a primeira vez que se colocou unha \u00e1rbore de Nadal en Espa\u00f1a foi en Madrid, durante o Nadal do ano 1870, no desaparecido palacio de ditos nobres, o palacio de Alca\u00f1ices, situado no Paseo del Prado, esquina coa R\u00faa de Alcal\u00e1.\nA \u00e1rbore de Nadal en Galiza.\nEn Galiza, o illamento fai que a tradici\u00f3n chegue m\u00e1is tarde, populariz\u00e1ndose na segunda metade do s\u00e9culo XX, principalmente nas cidades, seguindo as modas de Espa\u00f1a e do cinema, nun principio era popular p\u00f3r pi\u00f1eiros novi\u00f1os coma \u00e1rbores de Nadal no canto de abetos. Hoxe en d\u00eda, ademais das \u00e1rbores artificiais, unha das especies m\u00e1is populares \u00e9 o abeto vermello (\"Picea abies\"). Hoxe en d\u00eda incluso hai empresas en Galiza que, de xeito sostible, alugan \u00e1rbores de Nadal e l\u00e9vanos \u00e1 casa.\nElementos decorativos.\nA tradici\u00f3n de adornar a \u00e1rbore de Nadal seica empezase en Alema\u00f1a ou Escandinavia al\u00f3 polos s\u00e9culos XVI e XVII, espall\u00e1ndose despois por outros pa\u00edses europeos.\nPara a s\u00faa decoraci\u00f3n empr\u00e9gase na actualidade unha gran diversidade de obxectos e elementos, sendo os m\u00e1is tradicionais:"}
{"id": "168254", "revid": "21293", "url": "https://gl.wikipedia.org/wiki?curid=168254", "title": "D\u00eda da Liberdade - Pa\u00edses Baixos", "text": ""}
{"id": "168255", "revid": "21293", "url": "https://gl.wikipedia.org/wiki?curid=168255", "title": "Bevrijdingsdag", "text": ""}
{"id": "168263", "revid": "22570", "url": "https://gl.wikipedia.org/wiki?curid=168263", "title": "Xeraci\u00f3n do 98", "text": "A Xeraci\u00f3n do 98 \u00e9 o nome co que se co\u00f1ece ao conxunto de intelectuais e escritores espa\u00f1ois nados entre 1864 e 1876 que desenvolveron posturas ideol\u00f3xicas pr\u00f3ximas ao nacionalismo espa\u00f1ol e que estiveron profundamente marcados pola derrota militar espa\u00f1ola na Guerra Hispano-Estadounidense e a conseguinte perda das colonias de Porto Rico, Cuba e Filipinas.\nIntegrar\u00edan este grupo, aceptados unanimemente por todos os investigadores, Miguel de Unamuno, Azor\u00edn, P\u00edo Baroja e Ramiro de Maeztu. M\u00e1is discutibles son os casos de Antonio Machado e Ram\u00f3n Mar\u00eda del Valle-Incl\u00e1n, \u00e1 parte doutros coet\u00e1neos.\nOs precursores: os \"rexeneracionistas\".\nOs \"rexeneracionistas\" foron un grupo de intelectuais que propugnaban medidas concretas para a rexeneraci\u00f3n de Espa\u00f1a, como a reforma agraria, a reforma educativa e o desexo de europe\u00edzar o Estado espa\u00f1ol. O seu membro m\u00e1is salientable foi Joaqu\u00edn Costa, cuxas ideas tiveron unha notable influencia na xeraci\u00f3n do 98. Home de car\u00e1cter apaixonado e moitas veces contraditorio, defendeu unha revoluci\u00f3n dende arriba. Condenou con rotundidade o inmobilismo fundado na lembranza de glorias pasadas - sonada foi a s\u00faa frase \"echar doble llave al sepulcro del Cid\" -, atacou ao caciquismo, \u00e1 monarqu\u00eda e fixo fincap\u00e9 na educaci\u00f3n como medio indispensable para acabar coa miseria do campesi\u00f1ado, ademais de propo\u00f1er fondas reformas agrarias, quizais esta \u00faltima a s\u00faa preocupaci\u00f3n maior.\nPor\u00e9n, fondamente decepcionado co sistema parlamentario vixente na \u00e9poca, na que dominaban as pr\u00e1cticas rotatorias pactadas de antem\u00e1n no poder, afirmou que tales reformas s\u00f3 pod\u00edan vir dun ditador ilustrado, o que lle valeu o cualificativo de prefascista en pluma de autores posteriores.\nO grupo dos Tres.\nP\u00edo Baroja, Azor\u00edn e Ramiro de Maeztu conforman o chamado grupo dos Tres, pseud\u00f3nimo co que asinaban os seus artigos conxuntos nos xornais madrile\u00f1os de finais do s\u00e9culo XIX. En 1901 publican o \"Manifiesto\", cuxas ideas prinicipais se poden condensar nos seguintes puntos:\nNeste manifesto apr\u00e9ciase a evoluci\u00f3n do pensamento dos Tres. En efecto, Maeztu declar\u00e1base socialista tan s\u00f3 dous anos antes e tanto Azor\u00edn coma Baroja defend\u00edan posturas anarquistas na s\u00faa mocidade. Por\u00e9n, neste \"Manifiesto\" substit\u00faen os ideais revolucionarios por unha \"ciencia social\", difusa e pouco aclarada, nunha postura que os achega ao rexeneracionismo de Joaqu\u00edn Costa, evoluci\u00f3n ideol\u00f3xica que non acabar\u00e1 aqu\u00ed. Esta evoluci\u00f3n tam\u00e9n a experimenta Unamuno, quen en 1897 abandonou o socialismo.\nTam\u00e9n en 1901 fundan a revista \"Juventud\". Por\u00e9n, tanto a revista, que s\u00f3 durou seis meses, como a campa\u00f1a dos Tres resultaron un fracaso, o que os fai desenge\u00f1arse da eficacia da acci\u00f3n concreta e achegarse a posici\u00f3ns cada vez m\u00e1is conservadoras, de tipo idealista e desenvolveren ideas pr\u00f3ximas ao nacionalismo espa\u00f1ol, con Castela como epicentro do \"ser espa\u00f1ol\".\nMadurez da xeraci\u00f3n.\nConsid\u00e9rase a \u00e9poca de plenitude da xeraci\u00f3n o per\u00edodo comprendido entre os anos 1905 e 1915. Cada autor vai creando a s\u00faa propia personalidade, orient\u00e1ndose, tanto pol\u00edtica coma esteticamente, cara a posici\u00f3ns moi diversas. Con todo, existen unha serie de trazos com\u00fans a todos eles, cuxa base se sost\u00e9n no mencionado car\u00e1cter idealista que impregna a toda a xeraci\u00f3n.\nAchegamento cara \u00e1s correntes filos\u00f3ficas irracionalistas europeas.\nO irracionalismo ou vitalismo que, dende \u00f3pticas substancialmente diferentes, defend\u00edan fil\u00f3sofos europeos, tivo importante repercusi\u00f3n nos membros da xeraci\u00f3n do 98. As\u00ed, Arthur Schopenhauer influ\u00edu no pensamento de Baroja, Friedrich Nietzsche faino no de Baroja, Maeztu, Azor\u00edn e Unamuno, S\u00f6ren Kierkegaard en Unamuno e Henri Bergson en Antonio Machado. Paralelamente, con eles experimenta un rexurdimento o romanticismo, de xeito que alg\u00fans autores falan de \"neorromanticismo\". Eles mesmos autodenomin\u00e1banse rom\u00e1nticos.\nPreocupaci\u00f3ns existenciais.\nAs interrogaci\u00f3ns sobre o sentido da vida e o destino do home son recorrentes, sobre todo en Unamuno. Alg\u00fans autores ven nestas preocupaci\u00f3ns existenciais un precedente do existencialismo europeo, que alcanzar\u00eda o seu cumio no fil\u00f3sofo franc\u00e9s Jean-Paul Sartre. Neste eido do existencialismo caber\u00eda inclu\u00edr as novelas de P\u00edo Baroja, \"Camino de perfecci\u00f3n\", de Azor\u00edn, \"La voluntad\" e de Unamuno, \"Amor y pedagog\u00eda\", as tres publicadas en 1902. Nas tres se albisca un aburrimento da vida dos seus personaxes, un estado de \u00e1nimo ao que os seus autores dan o nome de angustia vital ou angustia metaf\u00edsica.\nPero \u00e9 no libro de Miguel de Unamuno, \"Del sentimiento tr\u00e1gico de la vida\" (1913), onde as formulaci\u00f3ns existenciais acadan a s\u00faa maior intensidade. \u00c1s arelas voraces de plenitude que, segundo el, presentan os homes, contrap\u00f3n a ameaza da morte. Xorde ent\u00f3n a angustia, coma un espertar tr\u00e1xico do home. Deste xeito, \u00e9 a inmortalidade a cuesti\u00f3n crucial da que depende o sentido da nosa existencia, tal e como escribe no pr\u00f3logo da s\u00faa novela \"Niebla\" (1914):\nNacionalismo espa\u00f1ol.\nA derrota das tropas espa\u00f1olas na Guerra de Cuba de 1898 deu p\u00e9 \u00e1 reflexi\u00f3n sobre as s\u00faas causas e sobre a situaci\u00f3n xeral do Estado espa\u00f1ol, tanto nas s\u00faas tensi\u00f3ns internas como nas s\u00faas relaci\u00f3ns comparativas con Europa e o resto do mundo. Este debate foi recollido polos membros da xeraci\u00f3n do 98 que, dende diferentes \u00f3pticas, tomaron parte por posturas ideol\u00f3xicas idealistas e nacionalistas, mesmo acheg\u00e1ndose \u00e1 defensa do imperialismo e de teor\u00edas xen\u00f3fobas en auxe na \u00e9poca, coma a euxenesia.\nEn xeral, rexeitan o parlamentarismo, a democracia liberal, e proclaman a s\u00faa adhesi\u00f3n a unha \"Espa\u00f1a eterna y espont\u00e1nea\", identificando a Espa\u00f1a con Castela e interes\u00e1ndose m\u00e1is por cuesti\u00f3ns ideais, abstractas e ata metaf\u00edsicas que polos problemas concretos e espec\u00edficos da sociedade. Experimentan unha evoluci\u00f3n ideol\u00f3xica de esquerda a dereita, que posteriormente se analisar\u00e1 con m\u00e1is detalle.\nAlg\u00fans trazos do nacionalismo espa\u00f1ol da xeraci\u00f3n, vistos m\u00e1is pormenorizadamente, son os seguintes:\nEvoluci\u00f3ns ideol\u00f3xicas dos membros da xeraci\u00f3n.\nOs noventaoitistas experimentaron, na s\u00faa maior parte, unha deriva ideol\u00f3xica de esquerda a dereita. As\u00ed, Azor\u00edn publica en 1895 dous ensaios nas que amosa ao p\u00fablico as ideas anarquistas que el por ent\u00f3n profesaba. Cara 1905 os artigos que publica no xornal ABC xa est\u00e1n instalados no conservadorismo, para rematar adherido \u00e1s ideas m\u00e1is tradicionalistas na s\u00faa vellez, confesando profesar un catolicismo firme. Semellante \u00e9 a evoluci\u00f3n que presenta Unamuno, a\u00ednda que esta non foi tan clara e sempre foi, segundo as s\u00faas propias verbas, un home de contradici\u00f3n e pelexa. Pola s\u00faa banda, Baroja acabou por instalarse nun radical escepticismo.\nClaro e radical foi o devalar de Ramiro de Maeztu. En 1897 colaboraba con distintos medios de tendencia socialista, nas que realiza unha dura cr\u00edtica \u00e1 situaci\u00f3n estatal propo\u00f1endo unha renovaci\u00f3n inspirada no socialismo e no europe\u00edsmo. Durante a s\u00faa estad\u00eda en Londres m\u00f3vese cara posici\u00f3ns de car\u00e1cter liberal, declar\u00e1ndose admirador das instituci\u00f3ns democr\u00e1ticas brit\u00e1nicas. Tras a s\u00faa volta a Espa\u00f1a en 1919 instal\u00e1se no tradicionalismo cat\u00f3lico, sendo embaixador de Miguel Primo de Rivera na Arxentina. O c\u00e9nit do seu pensamento m\u00e1is nacionalista espa\u00f1ol e ultraconservador cond\u00e9nsase na s\u00faa obra \"Defensa de la Hispanidad\", publicada en 1934, onde exalta a Espa\u00f1a imperial e a s\u00faa acci\u00f3n en Am\u00e9rica, defende o credo cat\u00f3lico como a aut\u00e9ntica forza do Estado espa\u00f1ol e exp\u00f3n ideas xen\u00f3fobas contra musulm\u00e1ns e xudeus.\nPor\u00e9n, c\u00f3mpre mencionar as excepci\u00f3ns de dous escritores non claramente adscritos \u00e1 xeraci\u00f3n, pero si moi pr\u00f3ximos a ela: Antonio Machado e Valle-Incl\u00e1n. Especialmente rechamante \u00e9 a traxectoria ideol\u00f3xica deste \u00faltimo; en 1910 procl\u00e1mase carlista. A publicaci\u00f3n de \"Luces de Bohemia\" en 1920 demostra que xa por aquel ent\u00f3n se afastara das s\u00faas iniciais ideas tradicionalistas, aspecto que se confirma no seu enfrontamento posterior coa ditadura de Primo de Rivera. Finalmente, en 1933 e con 67 anos af\u00edliase ao Partido Comunista de Espa\u00f1a e co-funda a \"Asociaci\u00f3n de Amigos de la Uni\u00f3n Sovi\u00e9tica.\"\nO concepto de Xeraci\u00f3n do 98.\nO concepto de xeraci\u00f3n literaria aplicado ao 98 foi proposto por Pedro Salinas en 1935, seguindo o criterio do cr\u00edtico alem\u00e1n Julius Petersen, que, en 1930, estableceu os oito trazos que debe posu\u00edr un conxunto de escritores para poder falar de xeraci\u00f3n literaria, a saber:\nMalia \u00e1 s\u00edntese de Pedro Salinas, outros estudosos falan directamente da \"invenci\u00f3n del 98\" Consideran que non hai motivos para separar aos membros da xeraci\u00f3n do movemento m\u00e1is amplo do Modernismo, cuxos trazos esenciais ser\u00edan a rebeld\u00eda e a renovaci\u00f3n na poes\u00eda e na prosa. Jos\u00e9 Carlos Mainer fala mesmo de \"falsificaci\u00f3n\".\nOutros autores aceptan a denominaci\u00f3n de xeraci\u00f3n do 98, mais cunha profunda renovaci\u00f3n da s\u00faa interpretaci\u00f3n. Manuel Tu\u00f1\u00f3n de Lara escribiu sobre o que hai de mito e o que hai de realidade na xeraci\u00f3n do 98. Segundo el, c\u00f3mpre rexeitar o mito da xeraci\u00f3n, no sentido da s\u00faa interpretaci\u00f3n a longa distancia do que foi un feito real, interpretaci\u00f3n que mitificou a s\u00faa existencia e que \u00e9 preciso descartar en base ao abandono da traxectoria inicial dos seus compo\u00f1entes e ao incumprimento dos obxectivos de partida. Por\u00e9n, para el \u00e9 un feito a existencia dun conxunto de escritores que nacen \u00e1 vida creadora nos \u00faltimos anos do s\u00e9culo XIX e primeiros do XX e que chegan a formar un grupo m\u00e1is ou menos coherente, cuxo trazo fundamental pode ser a posta en tela de xu\u00edzo dos valores t\u00f3picos ata ent\u00f3n establecidos."}
{"id": "168264", "revid": "22570", "url": "https://gl.wikipedia.org/wiki?curid=168264", "title": "FSweekend", "text": "A FSweekend \u00e9 un dos maiores eventos de simulaci\u00f3n de voo do mundo. Real\u00edzase desde 1999 anualmente, celebr\u00e1ndose a partir de 2005 a comezos de novembro no Aviodrome do Aeroporto de Lelystad. Participan clubs, revistas, construtores de cabinas de voo, aeroli\u00f1as virtuais e compa\u00f1\u00edas produtoras de software e hardware para simulaci\u00f3ns de voo. No ano 2007 participaron 300 exhibidores.\nHistoria.\nA asociaci\u00f3n de amigos do Aviodrome organizou o 4 de outubro de 1998 un pequeno evento de simulaci\u00f3n de voo no Aviodrome, que ent\u00f3n estaba no Aeroporto de \u00c1msterdan-Schiphol que atraeu a m\u00e1is visitantes dos previstos a pesar de non se realizar publicidade da cita, debido a este \u00e9xito volveu a organizar como evento anual 1999 dentro da Semana da Ciencia e da T\u00e9cnica en outubro, a partir de 2005 cel\u00e9brase a comezos de novembro."}
{"id": "168266", "revid": "55340", "url": "https://gl.wikipedia.org/wiki?curid=168266", "title": "Lolo Ferrari", "text": "Lolo Ferrari, de nome real Eve Valois, nada en Clermont-Ferrand o 9 de febreiro de 1963 e finada en Grasse o 5 de marzo de 2000, foi unha bailarina, cantante e actriz de cinema porno francesa."}
{"id": "168267", "revid": "89787", "url": "https://gl.wikipedia.org/wiki?curid=168267", "title": "Amaya, Burgos", "text": "Amaya \u00e9 unha localidade do municipio de Sotresgudo, na provincia espa\u00f1ola de Burgos. Segundo datos do \"Instituto Nacional de Estad\u00edstica\" de 2008 conta con 50 habitantes. Administrativamente tr\u00e1tase dunha Entidade Local Menor dentro do municipio ao que pertence."}
{"id": "168271", "revid": "96271", "url": "https://gl.wikipedia.org/wiki?curid=168271", "title": "Eiriz", "text": "Top\u00f3nimos.\nO top\u00f3nimo Eiriz pode referirse a:"}
{"id": "168272", "revid": "2074", "url": "https://gl.wikipedia.org/wiki?curid=168272", "title": "Futurista", "text": ""}
{"id": "168273", "revid": "23204", "url": "https://gl.wikipedia.org/wiki?curid=168273", "title": "Mundo de fantas\u00eda", "text": "Un mundo de fantas\u00eda \u00e9 un universo ficticio empregado nas novelas e xogos de fantas\u00eda. Os mundos t\u00edpicos conte\u00f1en maxia ou elementos m\u00e1xicos, e a mi\u00fado, temas medievais ou futuristas. Alg\u00fans mundos poden ser un universo paralelo conectado coa Terra mediante portais m\u00e1xicos; unha Terra ficticia situada nun pasado ou futuro remoto; ou un mundo completamente independente localizado noutro universo.\nMoitos mundos de fantas\u00eda est\u00e1n amplamente baseados na historia do mundo real, na s\u00faa xeograf\u00eda e sociolox\u00eda, as\u00ed como na mitolox\u00eda e o folclore."}
{"id": "168274", "revid": "1131", "url": "https://gl.wikipedia.org/wiki?curid=168274", "title": "Santa Irmandade", "text": "A Santa Irmandade (en castel\u00e1n, \"Santa Hermandad\") \u00e9 o nome xen\u00e9rico co que se co\u00f1ec\u00edan os grupos de xente armada institu\u00eddos en 1476 en Castela e pagados polos concellos para perseguiren os malfeitores e criminais. Foi disolta en 1834, cre\u00e1ndose dez anos m\u00e1is tarde a Garda Civil."}
{"id": "168275", "revid": "56817", "url": "https://gl.wikipedia.org/wiki?curid=168275", "title": "Universo paralelo", "text": "Un universo paralelo ou unha realidade alternativa \u00e9 unha hipot\u00e9tica realidade allea \u00e1 nosa que coexiste con ela. A\u00ednda que ambos os termos son, por regra xeral, sin\u00f3nimos, existen connotaci\u00f3ns adicionais co termo \"realidade alternativa\", que implica unha variaci\u00f3n da nosa propia realidade. Pola outra banda, o termo \"universo paralelo\" \u00e9 m\u00e1is xeral, sen implicar necesariamente relaci\u00f3n ningunha co noso universo.\nOs posibles mundos paralelos que constit\u00faen a nosa realidade f\u00edsica son un grupo espec\u00edfico de universos paralelos, denominado \"multiverso\"."}
{"id": "168276", "revid": "2074", "url": "https://gl.wikipedia.org/wiki?curid=168276", "title": "Universos paralelos", "text": ""}
{"id": "168277", "revid": "2074", "url": "https://gl.wikipedia.org/wiki?curid=168277", "title": "Realidade alternativa", "text": ""}
{"id": "168278", "revid": "2074", "url": "https://gl.wikipedia.org/wiki?curid=168278", "title": "Realidades alternativas", "text": ""}
{"id": "168279", "revid": "25916", "url": "https://gl.wikipedia.org/wiki?curid=168279", "title": "Pedra filosofal", "text": "A pedra filosofal (en lat\u00edn: \"lapis philosophorum\") \u00e9 unha lendaria substancia de alquimia da que se di que pode volver os metais vulgares en ouro (\"chrysopoeia\"); tam\u00e9n se creu que era un elixir da vida, \u00fatil para o rexuvenecemento e posiblemente para atinxir a inmortalidade. Durante moito tempo foi o obxectivo da alquimia occidental, perseguida por alquimistas como Isaac Newton, Nicolas Flamel ou Frater Albertus."}
{"id": "168280", "revid": "89787", "url": "https://gl.wikipedia.org/wiki?curid=168280", "title": "Thomas Demenga", "text": "Thomas Demenga, nado o 12 de xu\u00f1o de 1954 en Berna, \u00e9 un compositor e violoncellista su\u00edzo.\nTraxectoria.\nDemenga estudou con Walter Grimmer, Antonio Janigro, Leonard Rose e Mstislav Rostropovich na Juilliard School de Nova York. A s\u00faa especialidade \u00e9 a m\u00fasica de c\u00e1mara e os recitais, desde 1980 \u00e9 profesor da Escola de M\u00fasica de Basilea. De 2001 a 2006 foi director do festival de m\u00fasica para xoves int\u00e9rpretes de Davos. Ademais do repertorio cl\u00e1sico como o de Bachs, tam\u00e9n interpreta a de compositores contempor\u00e1neos como Holliger, Carter, Veress, Zimmermann, Yun ou Hosokawa, estreando el algunhas das s\u00faas obras."}
{"id": "168281", "revid": "56817", "url": "https://gl.wikipedia.org/wiki?curid=168281", "title": "Segunda mutaci\u00f3n conson\u00e1ntica", "text": "A segunda mutaci\u00f3n conson\u00e1ntica \u00e9 un conxunto de modificaci\u00f3ns fon\u00e9ticas que afectaron \u00e1s consoantes do antigo alto alem\u00e1n (actualmente co\u00f1ecido simplemente como \"alem\u00e1n\", ou \"alem\u00e1n est\u00e1ndar\") separ\u00e1ndoo do baixo alem\u00e1n a trav\u00e9s dunha isoglosa co\u00f1ecida como li\u00f1a Benrath. Apareceu tras as modificaci\u00f3ns descritas polas leis de Grimm e de Verner (que se agrupan baixo o nome de \"primeira mutaci\u00f3n conson\u00e1ntica\") entre os s\u00e9culos IV e VIII. Afectou a case todo o l\u00e9xico do momento, pero tam\u00e9n a palabras posteriores.\nO estudo destas modificaci\u00f3ns \u00e9 b\u00e1sico para a comprensi\u00f3n das especificidades fon\u00e9ticas do alem\u00e1n a respecto das outras linguas xerm\u00e1nicas."}
{"id": "168282", "revid": "23204", "url": "https://gl.wikipedia.org/wiki?curid=168282", "title": "Pedro IV de Arag\u00f3n", "text": "Pedro IV de Arag\u00f3n, nado en Balaguer o 5 de setembro de 1319 e finado en Barcelona o 5 de xaneiro de 1387, alcumado \"o Cerimonioso\" (en ) ou \"El del Punyalet\" (\"un dos poucos con pu\u00f1al\"), foi rei de Arag\u00f3n, rei de Sarde\u00f1a e C\u00f3rsega (como Pedro I), rei de Valencia (como Pedro II), e Conde de Barcelona (e no resto do Principado de Catalu\u00f1a como Pedro III), de 1336 at\u00e9 \u00e1 s\u00faa morte. Foi deposto por Xaime III de Mallorca e f\u00edxose rei de Mallorca en 1344. O seu reinado foi estivo marcado polas tentativas de reforzar a uni\u00f3n da coroa de Arag\u00f3n, con constantes revoltas e guerras co estranxeiro, en Sarde\u00f1a, Sicilia, no Mezzogiorno, en Grecia, e nas Baleares. A s\u00faa guerra en Grecia f\u00edxoo \"Duque de Atenas e de Neopatria\", en 1381.\nCasamento e fillos.\nEn 1338, casou con Mar\u00eda de Navarra (1329-1347), filla de Xo\u00e1n II de Navarra. Ela deulle d\u00faas fillas: \nEn 1347, casou con Leonor de Portugal (1328-1348), filla de Afonso IV de Portugal. Ela morreu un ano despois de peste negra.\nO seu terceiro casamento foi con Leonor de Sicilia (1325-1375), filla de Pedro II de Sicilia, coa que tivo catro fillos:\nO seu \u00faltimo casamento, en 1377, foi con Sibila de Forti\u00e0, que lle deu unha filla: "}
{"id": "168283", "revid": "56817", "url": "https://gl.wikipedia.org/wiki?curid=168283", "title": "Contrarreforma", "text": "A Contrarreforma, tam\u00e9n denominada Reforma Cat\u00f3lica, \u00e9 o nome dado ao movemento creado no seo da Igrexa Cat\u00f3lica en resposta \u00e1 Reforma Protestante iniciada con Lutero a partir de 1517. En 1543, a Igrexa Cat\u00f3lica convocou o Concilio de Trento establecendo, entre outras medidas, a continuaci\u00f3n do Tribunal do Santo Oficio (Inquisici\u00f3n), a creaci\u00f3n do \"Index Librorum Prohibitorum\", cunha relaci\u00f3n de libros prohibidos pola igrexa, e o incentivo \u00e1 catequese dos pobos do Novo Mundo, coa formaci\u00f3n de novas ordes relixiosas dedicadas a esa empresa, inclu\u00edndo a Compa\u00f1\u00eda de Xes\u00fas. Outras medidas incorporaron a reafirmaci\u00f3n da autoridade papal, o mantemento do celibato, a creaci\u00f3n do catecismo e seminarios e a supresi\u00f3n de abusos mediante indulxencias."}
{"id": "168285", "revid": "10599", "url": "https://gl.wikipedia.org/wiki?curid=168285", "title": "Transports Metropolitans de Barcelona", "text": "Transports Metropolitans de Barcelona (TMB) \u00e9 a unidade xestora e marca comercial baixo a que operan as empresas municipais de transporte p\u00fablico de Barcelona: Ferrocarril Metropolit\u00e0 de Barcelona S.A. (FMB), que xestiona a rede de metro; e Transports de Barcelona S.A., responsable da xesti\u00f3n dos autobuses. As d\u00faas empresas te\u00f1en estruturas independentes pero TMB dese\u00f1a as li\u00f1as estrat\u00e9xicas principais.\nO finalidade de TMB \u00e9 ofrecer servizos de transporte colectivo \u00e1 cidade de Barcelona e aos seus municipios lindeiros. En 2004 o conxunto de servizos de TMB transportou a 548 mill\u00f3ns de viaxeiros."}
{"id": "168286", "revid": "92340", "url": "https://gl.wikipedia.org/wiki?curid=168286", "title": "Rodrigo Mendes Silva", "text": "Rodrigo Mendes Silva Lusitano, nado en Celorico da Beira en 1606 e finado en Venecia en 1670, foi un historiador, xe\u00f3grafo e escritor portugu\u00e9s que viviu na Coroa de Castela no s\u00e9culo XVII.\nTraxectoria.\nFoi cronista Xeral e membro do Supremo Consello de Castela, traballou para reis como Filipe III e Filipe IV. Mantivo tam\u00e9n amizade con outros grandes autores da \u00e9poca, especialmente castel\u00e1ns e andaluces como Tirso de Molina, Garcilaso de la Vega, ou Calder\u00f3n de la Barca.\nEntre as s\u00faas obras m\u00e1is co\u00f1ecidas destaca a s\u00faa \"Poblacion general de Espana\" (1644)."}
{"id": "168287", "revid": "10599", "url": "https://gl.wikipedia.org/wiki?curid=168287", "title": "TMB", "text": ""}
{"id": "168288", "revid": "98629", "url": "https://gl.wikipedia.org/wiki?curid=168288", "title": "Ateneo de Madrid", "text": "O Ateneo de Madrid \u00e9 unha instituci\u00f3n cultural privada situada en Madrid que foi creada en 1835 como \"Ateneo Cient\u00edfico e Literario\".\nHistoria e caracter\u00edsticas.\nOs antecedentes do Ateneo at\u00f3panse entre os afrancesados e os liberais de comezos do s\u00e9culo XIX. Coa invasi\u00f3n napole\u00f3nica de Espa\u00f1a produc\u00edronse dous feitos significativos: por unha banda, os que se adheriron \u00e1 causa francesa e apoiaron a Xos\u00e9 I Bonaparte como Rei de Espa\u00f1a deberon marchar m\u00e1is tarde ao exilio con este ao triunfar o alzamento das mans da Xunta Suprema Central e das Cortes de C\u00e1diz que promulgaron a primeira constituci\u00f3n liberal espa\u00f1ola.\nO retorno de Fernando VII supuxo a volta ao absolutismo e a sa\u00edda de Espa\u00f1a dos patriotas gaditanos. En Francia e en Inglaterra atop\u00e1base a clase ilustrada espa\u00f1ola que, por unhas ou outras raz\u00f3ns, era perseguida no interior do pa\u00eds. O regreso durante o goberno liberal en 1820 dos exiliados permitiu a creaci\u00f3n do \"Ateneo Espa\u00f1ol\" que dirixiu Juan Manuel de los R\u00edos; pero coa volta de novo ao absolutismo do rei Fernando desapareceu a instituci\u00f3n para fixar a s\u00faa residencia en Londres en 1823.\nA morte do Rei e o apoio dos liberais \u00e1 causa de Isabel II fronte ao pretendente Carlos Mar\u00eda Isidro de Borb\u00f3n, creou un novo ambiente de tolerancia durante a rexencia de Mar\u00eda Cristina. En 1835 o antigo \"Ateneo Espa\u00f1ol\" mudou o nome polo de \"Cient\u00edfico e Literario\", sendo os seus fundadores Salustiano Ol\u00f3zaga, o duque de Rivas, Antonio Alcal\u00e1 Galiano, Mesonero Romanos, Francisco L\u00f3pez Olavarrieta, Francisco Fabra e o propio Juan Manuel de los R\u00edos.\nA s\u00faa primeira sede foi no Palacio de Abrantes; posteriormente mudouse \u00e1 r\u00faa Carretas, despois \u00e1 praza del \u00c1ngel e \u00e1 r\u00faa Montera. Na actualidade, ocupa o n\u00famero 21 da r\u00faa del Prado (non confundir co Paseo del Prado) de Madrid nun edificio modernista inaugurado por C\u00e1novas del Castillo en 1884. O edificio \u00e9 obra dos arquitectos Enrique Fort e Lu\u00eds Landecho. Arturo M\u00e9lida deulle contido art\u00edstico con valios\u00edsimas pinturas de estilo neogriego no Sal\u00f3n de Actos e no Sal\u00f3n Ingl\u00e9s.\nOcuparon a Presidencia do Ateneo destacada personalidades espa\u00f1olas: Laureano Figuerola, Segismundo Moret, Gumersindo de Azc\u00e1rate, Antonio Alcal\u00e1 Galiano, Antonio C\u00e1novas del Castillo, Miguel de Unamuno, Fernando de los R\u00edos, Manuel Aza\u00f1a etc. O 28 de maio de 2009 foi elixido como Presidente Carlos Par\u00eds Amador.\nPolo Ateneo pasaron seis Presidentes de Goberno, todos os Premios Nobel espa\u00f1ois, os pol\u00edticos da Segunda Rep\u00fablica e os integrantes da xeraci\u00f3n do 98, da do 14 e da do 27. A ditadura de Primo de Rivera suspendeu as actividades do Ateneo. Durante a Guerra Civil espa\u00f1ola, mant\u00edvose aberto e logrouse preservar a integridade das s\u00faas instalaci\u00f3ns, especialmente a s\u00faa Biblioteca, grazas ao labor de Bernardo G. de Candamo, \u00fanico membro da Xunta Directiva republicana que ficous en Madrid durante o conflito b\u00e9lico. A ditadura do xeneral Franco afectou negativamente a actividade do Ateneo. A volta \u00e1 democracia permitiu que o Ateneo contin\u00fae sendo un centro de referencia cultural de primeira orde.\nComposici\u00f3n.\nO Ateneo componse de dezanove secci\u00f3ns que desenvolven actividades en todas as ordes culturais e cient\u00edficas. Pos\u00fae un Sal\u00f3n de Actos, sala de traballos, aulas, sala de exposici\u00f3ns, biblioteca e hemeroteca. Entre os seus socios atop\u00e1ronse Presidentes do Goberno ou do Consello de Ministros, Ministros e Premios Nobel."}
{"id": "168289", "revid": "22570", "url": "https://gl.wikipedia.org/wiki?curid=168289", "title": "Consello de Castela", "text": "O Consello de Castela (Real e Supremo Consello de Castela) ou Consejo de Castilla era a columna vertebral e principal centro de poder da estrutura de goberno da Monarqu\u00eda Hisp\u00e1nica durante a Idade Moderna (s\u00e9culos XVI a XIX), que se define como polisinodal, \u00e9 dicir, con multiplicidade de Consellos."}
{"id": "168290", "revid": "6939", "url": "https://gl.wikipedia.org/wiki?curid=168290", "title": "Consejo de Castilla", "text": ""}
{"id": "168291", "revid": "2074", "url": "https://gl.wikipedia.org/wiki?curid=168291", "title": "C\u00e1mara dos Segredos", "text": ""}
{"id": "168292", "revid": "1131", "url": "https://gl.wikipedia.org/wiki?curid=168292", "title": "Universidade de Madrid", "text": "Universidade de Madrid ou Universidade Central foron os nomes que tomou a Universidade de Madrid cando se pechou a Universidade de Alcal\u00e1, e os seus estudos foron trasladados \u00e1 cidade de Madrid, a mediados do s\u00e9culo XIX. Mediante Real Orde da Ra\u00ed\u00f1a Rexente de 29 de outubro de 1836, decretouse o comezo do traslado a Madrid dos estudos. A universidade de Madrid denominouse nun principio Universidade Literaria e en 1851, Universidade Central.\nHistoria e caracter\u00edsticas.\nA Universidade Central ten a s\u00faa orixe na mentalidade renovadora liberal que pretend\u00eda dar fin aos ensinos tradicionais nas universidades do Antigo R\u00e9xime. Nun primeiro momento instalouse no edificio do Seminario de Nobres da r\u00faa Princesa, pasando posteriormente ao Convento das Salesas Nuevas na r\u00faa de San Bernardo. En 1842 confirmouse o antigo Noviciado de Xesu\u00edtas como o asentamento definitivo da Universidade Central de Madrid; na actualidade, este edificio alberga o Instituto de Espa\u00f1a, o organismo que re\u00fane as Reais Academias. O primeiro proxecto de adaptaci\u00f3n do Noviciado ao seu novo uso como Universidade Central foi de Francisco Javier Mariategui; tras a s\u00faa morte foi substitu\u00eddo por Narciso Pascual y Colomer, a quen se debe a realizaci\u00f3n do Paraninfo, constru\u00eddo en 1852 aproveitando os muros da antiga igrexa das xesu\u00edtas.\nDende a lei Moyano (1857) esta universidade foi a \u00fanica autorizada en Espa\u00f1a para dar o t\u00edtulo de doutor, ata que en 1954, foi concedida esta potestade \u00e1 Universidade de Salamanca, tras a celebraci\u00f3n do seu VII centenario, e posteriormente ao resto das universidades espa\u00f1olas da \u00e9poca.\nEn 1973, as Escolas T\u00e9cnicas de Grao Superior e de Grao Medio de Arquitectura e Enxe\u00f1ar\u00eda desta universidade xunto con outros centros superiores dependentes dos ministerios de Defensa, Industria e Obras P\u00fablicas un\u00edronse para formar a Universidade Polit\u00e9cnica de Madrid.\nEstando a s\u00faa orixe na desmantelaci\u00f3n da Universidade de Alcal\u00e1 de Henares e o traslado dos seus estudos a Madrid d\u00e9uselle, oficiosamente durante o franquismo, o nome de Universidade Complutense de Madrid e legalmente m\u00e1is tarde, cando se fundou, cara a 1968, a Universidade Aut\u00f3noma de Madrid."}
{"id": "168293", "revid": "1308", "url": "https://gl.wikipedia.org/wiki?curid=168293", "title": "Universidade Central de Madrid", "text": ""}
{"id": "168296", "revid": "1131", "url": "https://gl.wikipedia.org/wiki?curid=168296", "title": "Estadio Nuevo Los C\u00e1rmenes", "text": "O Estadio Nuevo Los C\u00e1rmenes \u00e9 un estadio de f\u00fatbol espa\u00f1ol da cidade de Granada. Serve de local\u00eda ao Granada Club de F\u00fatbol e ten capacidade para 22.524 espectadores.\nToma o nome do antigo campo do Granada CF, o \"Estadio Los C\u00e1rmenes\", que estaba situado na Avenida de Madrid e foi vendido polo club para ser substitu\u00eddo por unha urbanizaci\u00f3n residencial.\nInaugurouse o 16 de maio de 1995, celebr\u00e1ndose o primeiro partido oficial o 6 de xu\u00f1o de 1995. O partido inaugural, de car\u00e1cter amigable, enfrontou ao Real Madrid contra o Bayer Leverkusen, e acabou coa vitoria por 1-0 do club espa\u00f1ol. O primeiro gol oficial marcado no estadio foi obra de \u00d3scar nun Espa\u00f1a - Armenia en categor\u00eda Sub-21, que terminou coa vitoria espa\u00f1ola por 4 a 0. Os outros tres goles de Espa\u00f1a anot\u00e1ronos Roberto, Morales e Ra\u00fal."}
{"id": "168297", "revid": "56817", "url": "https://gl.wikipedia.org/wiki?curid=168297", "title": "Amaya", "text": "O termo Amaya pode referirse a:"}
{"id": "168298", "revid": "2074", "url": "https://gl.wikipedia.org/wiki?curid=168298", "title": "Sala do Necesitado", "text": ""}
{"id": "168300", "revid": "1131", "url": "https://gl.wikipedia.org/wiki?curid=168300", "title": "Nou Estadi de Tarragona", "text": "O Nou Estadi \u00e9 un estadio de f\u00fatbol da cidade de Tarragona, en Catalu\u00f1a. \u00c9 un recinto deportivo municipal que alberga os partidos do Gimn\u00e0stic de Tarragona, equipo que milita actualmente na Segunda Divisi\u00f3n B.\nO Gimn\u00e0stic proxectou a construci\u00f3n dun novo estadio e un complexo deportivo con 77.000 m\u00b2 nos arredores de Tarragona, no barrio de Camp Clar con capacidade para ao redor de 20.000 espectadores, impulsado pola candidatura da cidade aos Xogos do Mediterr\u00e1neo 2017, durante os cales usar\u00edase como sede das cerimonias de Apertura e Clausura e dos torneos de f\u00fatbol."}
{"id": "168301", "revid": "2074", "url": "https://gl.wikipedia.org/wiki?curid=168301", "title": "Fraga Prohibida", "text": ""}
{"id": "168302", "revid": "98629", "url": "https://gl.wikipedia.org/wiki?curid=168302", "title": "Tinomana Ariki", "text": "Tinomana Ariki \u00e9 unha dinast\u00eda da tribo (vaka) de Puaikura na illa de Rarotonga (Illas Cook), o territorio tradicional da tribo local\u00edzase no oeste da illa, que se corresponde aproximadamente co distrito de Arorangi."}
{"id": "168303", "revid": "23204", "url": "https://gl.wikipedia.org/wiki?curid=168303", "title": "Li\u00f1a de Speyer", "text": "En ling\u00fc\u00edstica, denom\u00ednase li\u00f1a Speyer ou li\u00f1a do Main unha isoglosa que separa os dialectos baixoalem\u00e1ns e centroalem\u00e1ns (ao norte), que desenvolveron unha pausa xeminada en palabras como \"Appel\" \"maz\u00e1\"; dos dialectos do sur (alem\u00e1n superior), que desenvolveron unha consoante africada (\"Apfel\"), seguindo a segunda mutaci\u00f3n conson\u00e1ntica do idioma alem\u00e1n.\nA isoglosa discorre de leste a oeste e atravesa a cidade de Speyer, seguindo aproximadamente o percurso do r\u00edo Main.\nEn Alema\u00f1a a li\u00f1a \u00e9 tam\u00e9n co\u00f1ecida polo seu apelativo humor\u00edstico, \"Wei\u00dfwurst\u00e4quator\". Este nome, que se pode traducir como \"\"ecuador da salchicha b\u00e1vara\" ou \"salchicha branca\" (Wei\u00dfwurst)\", empr\u00e9gase para salientar as diferenzas culturais entre o sur (principalmente a rexi\u00f3n de Baviera) e o resto do pa\u00eds."}
{"id": "168304", "revid": "23204", "url": "https://gl.wikipedia.org/wiki?curid=168304", "title": "Anthony Hopkins", "text": "Philip Anthony Hopkins, nado en Port Talbot (Glamorgan) o 31 de decembro de 1937, \u00e9 un actor, produtor, compositor e director de cinema brit\u00e1nico. \u00c9 co\u00f1ecido polo gran p\u00fablico pola s\u00faa interpretaci\u00f3n do asasino en serie Hannibal Lecter nos filmes \"O silencio dos cordeiros\", a s\u00faa secuela \"Hannibal\" e a s\u00faa precuela \"Red Dragon\". Ga\u00f1ou premios como o \u00d3scar, o Emmy, o Globo de Ouro ou o BAFTA, entre outros."}
{"id": "168305", "revid": "2081", "url": "https://gl.wikipedia.org/wiki?curid=168305", "title": "Li\u00f1a Speyer", "text": ""}
{"id": "168306", "revid": "1131", "url": "https://gl.wikipedia.org/wiki?curid=168306", "title": "Steve Kloves", "text": "Stephen Keith \"Steven\" Kloves, nado o 18 de marzo de 1960 en Austin, Texas, \u00e9 un guionista estadounidense, principalmente co\u00f1ecido polas s\u00faas adaptaci\u00f3ns cinematogr\u00e1ficas de novelas, especialmente da serie \"Harry Potter\" e \"Wonder Boys\". Tam\u00e9n dirixiu d\u00faas pel\u00edculas."}
{"id": "168307", "revid": "41741", "url": "https://gl.wikipedia.org/wiki?curid=168307", "title": "Lista de aeroportos de Espa\u00f1a", "text": "Lista dos aeroportos de Espa\u00f1a.\nOutros aeroportos.\nOs seguintes aeroportos at\u00f3panse dentro da publicaci\u00f3n de informaci\u00f3n aeron\u00e1utica (AIP) de Espa\u00f1a, a pesar de que est\u00e1n situados en zonas que non est\u00e1n baixo a soberan\u00eda efectiva de Espa\u00f1a. Corresp\u00f3ndense a aer\u00f3dromos situados no espazo a\u00e9reo cuxo control foi asignado a Espa\u00f1a pola OACI. "}
{"id": "168309", "revid": "2081", "url": "https://gl.wikipedia.org/wiki?curid=168309", "title": "Li\u00f1a Benrath", "text": ""}
{"id": "168310", "revid": "23204", "url": "https://gl.wikipedia.org/wiki?curid=168310", "title": "Pantocr\u00e1tor", "text": "Na iconograf\u00eda relixiosa cristi\u00e1, o termo pantocr\u00e1tor apl\u00edcase para referirse a Deus pai omnipotente ou tam\u00e9n a Cristo, como xu\u00edz no Xu\u00edzo Final. O termo v\u00e9n do grego \"pantokr\u00e1tor -\u00e1toros\", formado de \"p\u00e2s pant\u00f3s\", todo, e dun derivado de \"kr\u00e1tos\", forza, poder, de onde o seu significado de \"todopoderoso\". Na mitolox\u00eda grega era un atributo de Zeus.\nRepresentouse principalmente na arte bizantina e rom\u00e1nica, na forma de Deus bendecindo \u00f3 espectador coa man dereita levantada; na man esquerda sost\u00e9n o Libro dos Sete Selos (segundo a Apocalipse, cap. 5), cuxa apertura simboliza o comezo do Xu\u00edzo. Pode aparece-la figura completa, sentada no trono, ou s\u00f3 o busto. Cando representa a figura de Deus pai adoita mostra-lo fillo, Xes\u00fas, no colo.\nSexa como for, a figura inscr\u00edbese case sempre nun cerco oval en forma de am\u00e9ndoa, denominado mandorla, coas figuras dos catro evanxelistas \u00f3 redor formando o tetramorfo: Mateu (home), Marcos (le\u00f3n), Lucas (boi) e Xo\u00e1n (aguia).\nNas igrexas cristi\u00e1s pode aparecer esculpido no t\u00edmpano da portada ou pintado na b\u00f3veda da \u00e1bsida."}
{"id": "168311", "revid": "25871", "url": "https://gl.wikipedia.org/wiki?curid=168311", "title": "Vernon Chatman", "text": "Vernon Chatman, nado contra 1972, \u00e9 un produtor, guionista e actor de dobraxe estadounidense.\nTraxectoria.\nChatman foi guionista de \"The Chris Rock Show\" (1997-2002), traballo polo que levou un Emmy, \"Late Night with Conan O'Brien\" (1999-2000) e \"That's My Bush!\" (2001). Xunto con John Lee creou para a MTV \"Doggy Fizzle Televizzle\" (2002-2003), a serie de MTV2, \"Wonder Showzen\" (2005-2006) e a de Adult Swim, \"\" (2007-2009), pero \u00e9 m\u00e1is co\u00f1ecido por dar voz a Towelie da serie de animaci\u00f3n \"South Park\"."}
{"id": "168312", "revid": "82922", "url": "https://gl.wikipedia.org/wiki?curid=168312", "title": "Sociedad del Folklore Gallego", "text": "A Sociedad del Folklore Gallego foi unha sociedade creada en 1881 na cidade da Coru\u00f1a para estudar a cultura tradicional galega, inclu\u00edndo a m\u00fasica, cantigas, danzas, crenzas, costumes e lendas. A sociedade foi creada en imaxe da \"Folk-lore Society\" de Inglaterra e constitu\u00edu o precedente para a creaci\u00f3n da Real Academia Galega en 1906.\nHistoria e caracter\u00edsticas.\nA idea da creaci\u00f3n da sociedade foi suxerida por Manuel Murgu\u00eda quen, en varios artigos publicados ao longo de 1881, avogou pola creaci\u00f3n dunha sociedade galega para a recompilaci\u00f3n do saber e das tradici\u00f3ns populares, secundando as\u00ed a idea do compostel\u00e1n Antonio Machado \u00c1lvarez (pai do poeta Antonio Machado) creador e redactor das bases de El Folklore espa\u00f1ol. O 1 de febreiro de 1884 quedou inaugurada oficialmente baixo a presidencia da escritora Emilia Pardo Baz\u00e1n, cre\u00e1ndose un museo e unha biblioteca no antigo consulado da Coru\u00f1a.\nA condesa de Pardo Baz\u00e1n f\u00edxose cargo das actas e de dar a co\u00f1ecer a sociedade no estranxeiro. Redactouse un cuestionario que constaba de oito apartados: Galicia y sus habitantes; Idioma y literatura populares de Galicia; Costumbres de Galicia; Fiestas y calendarios popular de Galicia; Creencias y supersticiones populares de Galicia; El trabajo y artes populares de Galicia; Conocimientos populares del jogar o ciencia del vulgo; e El mar.\nOs membros da sociedade viaxaron por t\u00f3dalas comarcas de Galicia, pregunt\u00e1ndolle a xente ata as cousas m\u00e1is triviais como a forma de cortar e peitear o cabelo. Pardo Baz\u00e1n tomouse a sociedade moi en serio e dedicouse a anotar todo cando oia: os ditos, refr\u00e1ns, cantigas, lendas e tradici\u00f3ns. Como produto do seu entusiasmo e traballo e investigaci\u00f3n naceu catro anos m\u00e1is tarde en 1888 \"De mi tierra\", escolma de artigos sobre o folclore galego.\nO 25 de febreiro de 1894 ten lugar unha xuntanza na os membros da directiva e varios asociados, deciden refundar a sociedade baixo o nome de \"Academia Gallega\", constitu\u00edndo un antecedente da Real Academia Galega fundada no 1906."}
{"id": "168313", "revid": "17467", "url": "https://gl.wikipedia.org/wiki?curid=168313", "title": "El Folk-Lore Gallego", "text": ""}
{"id": "168316", "revid": "2081", "url": "https://gl.wikipedia.org/wiki?curid=168316", "title": "Lingua xerm\u00e1nica", "text": ""}
{"id": "168318", "revid": "85894", "url": "https://gl.wikipedia.org/wiki?curid=168318", "title": "A Escravitude, Cruces, Padr\u00f3n", "text": "A Escravitude \u00e9 un lugar da parroquia de Cruces, do concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 89 habitantes (47 homes e 42 mulleres), o que sup\u00f3n unha diminuci\u00f3n respecto a 2006, cando ti\u00f1a 101 habitantes.\nPolo lugar pasa a v\u00eda portuguesa do Cami\u00f1o Xacobeo e mais a li\u00f1a de ferrocarril que une A Coru\u00f1a e Vigo, existindo a estaci\u00f3n da Escravitude. O elemento m\u00e1is caracter\u00edstico \u00e9 o santuario da Nosa Se\u00f1ora da Escravitude, do s\u00e9culo XVIII."}
{"id": "168320", "revid": "88215", "url": "https://gl.wikipedia.org/wiki?curid=168320", "title": "Fulgencio Batista", "text": "Fulgencio Batista Zald\u00edvar, nado como Rub\u00e9n Zald\u00edvar en Banes o 16 de xaneiro de 1901 e finado en Marbella o 6 de agosto de 1973, foi un militar e ditador cubano. Foi presidente electo de Cuba de 1940 a 1944 e gobernou \"de facto\" o pa\u00eds tras dar un golpe de Estado en 1952 at\u00e9 que foi derrocado en 1959 pola Revoluci\u00f3n Cubana. \nTraxectoria.\nEra fillo de Belisario Batista e de Carmela Zald\u00edvar, cubanos que loitaron pola independencia de Espa\u00f1a. Batista era de sangue mulato."}
{"id": "168321", "revid": "22570", "url": "https://gl.wikipedia.org/wiki?curid=168321", "title": "Sonna", "text": "Sonna foi un dos nobres ou condes (\"comes\") galegos que no ano 842 axudaron a Ramiro I na guerra contra o seu opositor ovetense, Nepociano.\nTraxectoria.\nA Cr\u00f3nica de Afonso III ofrece unha brev\u00edsima informaci\u00f3n, pola cal este nobre xunto con outro chamado Escipi\u00f3n ter\u00edan capturado a Nepociano na rexi\u00f3n de \"Primorias\" (preto de Pravia, centro de Asturias). Foi derrotado na batalla de Cornellana (842) e despois foi presentado a Ramiro I, quen lle perdoou a vida. Por\u00e9n, El-Rei cegar\u00edao para evitar unha posible rebeli\u00f3n, pech\u00e1ndoo nun mosteiro, a\u00ednda hoxe desco\u00f1ecido."}
{"id": "168322", "revid": "5863", "url": "https://gl.wikipedia.org/wiki?curid=168322", "title": "Escipi\u00f3n (conde)", "text": "Escipi\u00f3n \u00e9 o nome dun dos nobres ou condes (\"comes\") galegos que no ano 842 axudaron a Ramiro I na guerra contra o seu opositor ovetense, Nepociano.\nTraxectoria.\nA Cr\u00f3nica de Afonso III ofrece unha brev\u00edsima informaci\u00f3n, pola cal este nobre xunto con outro chamado Sonna ter\u00edan capturado a Nepociano na rexi\u00f3n de \"Primorias\" (preto de Pravia, centro de Asturias) tras ser derrotado na batalla de Cornellana (842) para despois ser presentado a Ramiro I, quen perdo\u00e1ndolle a vida, con todo o cegar\u00eda para evitar unha posible rebeli\u00f3n, pechandoo nun mosteiro, a\u00ednda hoxe desco\u00f1ecido."}
{"id": "168323", "revid": "72012", "url": "https://gl.wikipedia.org/wiki?curid=168323", "title": "The Times", "text": "The Times \u00e9 un xornal publicado no Reino Unido por News International, unha subsidiaria do grupo News Corporation, encabezado por Rupert Murdoch. A\u00ednda que se estivo imprimindo en formato \"broadsheet\" durante 200 anos, hoxe en d\u00eda \u00e9 de tama\u00f1o compacto tabloide. Goza de gran popularidade."}
{"id": "168324", "revid": "98629", "url": "https://gl.wikipedia.org/wiki?curid=168324", "title": "O bico (Klimt)", "text": "O bico (orixinal en alem\u00e1n: \"Der Kuss\") \u00e9 unha obra do pintor austr\u00edaco Gustav Klimt e probablemente a s\u00faa obra m\u00e1is co\u00f1ecida. \u00c9 un \u00f3leo sobre lenzo de 180 x 180 cent\u00edmetros, realizado entre 1907-08.\nHistoria e caracter\u00edsticas.\nEsta obra, que segue os canons do Simbolismo, \u00e9 unha tea con decoraci\u00f3ns e mosaicos e fondo dourado.\nEst\u00e1 exposta na \u00d6sterreichische Galerie Belvedere de Viena.\nNa bibliograf\u00eda recente interpretouse este lenzo, dende a \u00f3ptica da iconograf\u00eda, como unha representaci\u00f3n simb\u00f3lica do intre no que Apolo bica \u00e1 ninfa Dafne que se est\u00e1 convertendo en loureiro, de acordo co relato da metamorfose de Dafne que se atopa na obra de Ovidio . Esta obra compl\u00e9tase coa do friso de Klimt no comedor do palacio Stoclet de Bruxelas, no que a metamorfose da parella se consuma e nace un novo loureiro. Esta perspectiva, apoiada na literatura, d\u00e1 un sentido a esta obra de Klimt nun contexto iconogr\u00e1fico, non s\u00f3 metaf\u00f3rico, da historia da arte.\nO devandito cadro tivo grande influencia no v\u00eddeo da abertura do anime Elfen Lied. Existe, as\u00ed mesmo, unha canci\u00f3n, \"O bico de Klimt\", inspirada neste cadro, e obra da artista madrile\u00f1a Virjinia Gl\u00fcck."}
{"id": "168325", "revid": "7334", "url": "https://gl.wikipedia.org/wiki?curid=168325", "title": "Mar\u00eda de Molina", "text": "Mar\u00eda Alfonso de Meneses, nada arredor do 1264 e finada en Valladolid\u00a0o 1 de xullo\u00a0de 1321, m\u00e1is co\u00f1ecida como Mar\u00eda de Molina, foi se\u00f1ora de Molina, ra\u00ed\u00f1a consorte de Castela entre os anos 1284 e 1295 polo seu matrimonio con Sancho IV de Castela e rexente de Castela en d\u00faas ocasi\u00f3ns.\nTraxectoria.\nEra filla de Afonso de Molina e a s\u00faa terceira esposa, Maior Tellez, as\u00ed como neta do rei Afonso IX de Le\u00f3n. Casou en 1281 na Catedral de Toledo co seu parente o pr\u00edncipe Sancho IV de Castela. Tivo sete fillos:"}
{"id": "168327", "revid": "23204", "url": "https://gl.wikipedia.org/wiki?curid=168327", "title": "Felipe de la G\u00e1ndara", "text": "Felipe de la G\u00e1ndara y Ulloa, tam\u00e9n co\u00f1ecido como Felipe da G\u00e1ndara, nado en Allariz en 1596 e finado en Madrid o 18 de outubro de 1676, foi un humanista galego do s\u00e9culo XVII.\nTraxectoria.\nProfesou como membro da Orde de Santo Agosti\u00f1o en Salamanca en 1615, e foi elixido mestre da orde en 1656. A Xunta do Reino de Galiza nomeouno cronista do reino de Galiza. Escribiu diversas obras entre as que destaca \"Armas y Triunfos. Hechos heroicos de los hijos de Galicia\" (1662), unha destacada obra xeneal\u00f3xica en forma de alegaci\u00f3n en defensa dos nobres galegos e da s\u00faa orixe."}
{"id": "168328", "revid": "5863", "url": "https://gl.wikipedia.org/wiki?curid=168328", "title": "Pedro \u00c1lvarez Osorio", "text": "Pedro \u00c1lvarez Osorio Enr\u00edquez, primeiro Conde de Lemos, nado en 1410 e finado en febreiro de 1483, foi un nobre galego, un dos m\u00e1is importantes do reino de Galiza durante o s\u00e9culo XV.\nTraxectoria.\nSe\u00f1or de Cabrera e Ribeira e fillo de Rodrigo \u00c1lvarez Osorio. Contraeu matrimonio o 16 de febreiro de 1433 coa s\u00faa t\u00eda Beatriz Henr\u00edquez de Castro, quen loitara para recuperar os t\u00edtulos que o rei Xo\u00e1n II de Castela confiscara ao seu irm\u00e1n Fadrique.\nO 26 de xu\u00f1o de 1456 o rei Henrique IV de Castela estipulou por real carta, datada en Sevilla e dirixida \u00e1 Casa de Lemos, que o t\u00edtulo de conde de Lemos -anteriormente ligado ao de Trast\u00e1mara e Sarria- pasase a ter car\u00e1cter hereditario por real carta.\nUn poema seu aparece recollido no \"Cancionero general\" de Hernando del Castillo (Valencia, 1511).\nMatrimonios e descendencia.\nCasou d\u00faas veces e tivo un fillo e catro fillas:\nTivo tam\u00e9n un fillo con Mar\u00eda Constanza de Valc\u00e1rcel, unha rapaza solteira e de orixe humilde, Rodrigo Enr\u00edquez de Castro Osorio e que ser\u00eda o segundo conde de Lemos."}
{"id": "168329", "revid": "25871", "url": "https://gl.wikipedia.org/wiki?curid=168329", "title": "Gaspar de Z\u00fa\u00f1iga Acevedo e Velasco", "text": "Gaspar de Z\u00fa\u00f1iga Acevedo e Velasco, nado en Monterrei en 1560 e finado en Lima o 10 de febreiro de 1606, foi un nobre galego da Casa de Z\u00fa\u00f1iga, V conde de Monterrei, se\u00f1or de Biedma, Ulloa e da casa de La Ribera, pertegueiro maior de Santiago de Compostela, vicerrei, gobernador e capit\u00e1n xeneral do Vicerreinado da Nova Espa\u00f1a (M\u00e9xico), presidente da Real Audiencia de M\u00e9xico, logo vicerrei, gobernador e capit\u00e1n xeneral do Vicerreinado do Per\u00fa e presidente da Real Audiencia da Cidade dos Reis (Lima)\nTraxectoria.\nNaceu no castelo de Monterrei, fillo de Jer\u00f3nimo de Z\u00fa\u00f1iga Acevedo e Fonseca, IV conde de Monterrei, se\u00f1or de Biedma, Ulloa e da casa de La Ribera, pertegueiro maior de Santiago de Compostela, e da s\u00faa esposa In\u00e9s de Velasco e Tovar, filla de Juan de Velasco e Tovar, marqu\u00e9s de Berlanga, e da s\u00faa esposa Juana Enr\u00edquez de Ribera. \u00c1 morte do seu pai en 1563 veu herdar e foi V conde de Monterrei. Casou en 1583 con In\u00e9s de Velasco e Arag\u00f3n, filla de \u00cd\u00f1igo Fern\u00e1ndez de Velasco e Tovar, VI conde de Haro, IV duque de Fr\u00edas, condestable de Castela, e da s\u00faa esposa Ana \u00c1ngela de Arag\u00f3n e Guzm\u00e1n. As capitulaci\u00f3ns entre o conde de Monterrei e o duque de Fr\u00edas, sobre o matrimonio dos seus fillos Gaspar e In\u00e9s foron outorgadas en 1563. Gaspar e In\u00e9s tiveron no seu matrimonio varios fillos:\nAxuda militar ao rei Filipe II.\nGaspar estudou en Monterrei no colexio dos xesu\u00edtas fundado polo seu av\u00f3 Alonso de Z\u00fa\u00f1iga e Acevedo Fonseca, III conde de Monterrei. \u00c1 idade de 18 anos, decidiu en 1578 dar axuda ao rei Filipe II, coas s\u00faas tropas galegas pagadas do seu propio peto, en acci\u00f3ns militares na fronteira de Portugal, reducindo \u00e1 obediencia do rei Felipe II dezaoito vilas. \u200bGaspar coas s\u00faas tropas galegas xunto coas do seu primo Francisco de Z\u00fa\u00f1iga e Sotomayor, IV duque de B\u00e9jar e Plasencia, e os ex\u00e9rcitos reais ao mando de Fernando \u00c1lvarez de Toledo, III duque de Alba de Tormes, participaron na revista \u00e1 entrada a Portugal, que fixo o rei Felipe II, en Cantillana preto de Badaxoz, o d\u00eda 15 de xu\u00f1o de 1580. Gaspar defendeu coas s\u00faas tropas galegas o porto da Coru\u00f1a cando foi atacado polo corsario ingl\u00e9s Francis Drake en 1589. Gaspar tivo que litigar en 1594 co seu parente Fernando de Castro e Andrade, conde de Lemos, ante o Consello Real de Castela por un tr\u00e1mite do preito sobre os bens da Casa de Ulloa.\nVicerrei de Nova Espa\u00f1a.\nGaspar de Z\u00fa\u00f1iga foi nomeado polo rei Filipe II o 28 de maio de 1595 vicerrei, gobernador e capit\u00e1n xeneral da Nova Espa\u00f1a e presidente da Real Audiencia de M\u00e9xico. Foi o noveno vicerrei da Nova Espa\u00f1a, que gobernou do 1595 ata 1603. O permiso de sa\u00edda foi asinado por Filipe II en Madrid o 27 de xu\u00f1o de 1595 e o expediente de informaci\u00f3n e licenza de pasaxeiro a Indias, pasando con 70 criados, deles doce casados con esposas e fillos, e 58 solteiros, p\u00f3dese consultar no Arquivo de Indias. Chegou a Veracruz a mediados de setembro na frota do xeneral Lu\u00eds Fajardo; entrevistouse en Acolm\u00e1n un d\u00eda co seu antecesor, Lu\u00eds de Velasco e Castilla, marqu\u00e9s de Salinas, e o 5 de novembro de 1595 fixo a s\u00faa entrada oficial na capital mexicana.\nZ\u00fa\u00f1iga decidiu ao comezar o seu goberno, para conseguir un aumento das rendas da coroa, poboar a provincia de Novo M\u00e9xico. Estudou o tratado celebrado entre o seu predecesor e Francisco de O\u00f1ate, corrixiuno e nomeou a Vicente Saldivar para a s\u00faa execuci\u00f3n. As compa\u00f1\u00edas recrutadas amotin\u00e1ronse en Taxco, a 200 leguas da Cidade de M\u00e9xico. O vicerrei puxo a expedici\u00f3n ao mando do capit\u00e1n Lope de Ulloa para castigar aos rebeldes e obrigar \u00e1s tropas para continuar coa expedici\u00f3n. Novo M\u00e9xico foi ocupado sen que os ind\u00edxenas fixesen resistencia. A expedici\u00f3n fundou a cidade de Santa Fe e chegou nas s\u00faas exploraci\u00f3ns ata a actual Nebrasca, pero non atopou as famosas sete cidades de ouro nas provincias de C\u00edbola e Quivira.\nOs piratas, ao mando de Guillermo Paro, sorprenden Campeche en 1597 sementando o terror. Despois dunha forte resistencia son vencidos polos veci\u00f1os e o seu xefe gravemente ferido e logo axustizado. O vicerrei conde de Monterrei ordenou a protecci\u00f3n dos portos e o traslado da poboaci\u00f3n de Veracruz ao lugar onde hoxe at\u00f3pase, fronte ao castelo de San Juan de Ul\u00faa, e en 1600 comezouse coa construci\u00f3n da cidade.\nDurante o seu goberno en M\u00e9xico puxo moito empe\u00f1o en que os indios que viv\u00edan esparexidos polos montes fosen reunidos en poboados, pero conservando para aqueles os seus dereitos nas s\u00faas terras, as\u00ed mesmo dispuxo que os indios fosen libres para o servizo dos campos e as minas para evitar que fosen enganados e explotados polos mineiros e polos ricos propietarios. En 1601 levant\u00e1ronse os indios da Serra de Topia debido ao cruel traballo que levaban nas minas. O bispo de Guadalaxara, Ildefonso de la Mota, fundou varias misi\u00f3ns de xesu\u00edtas, logrando tranquilizar aos indios.\nO rei Filipe III nomeouno o 19 de maio de 1603 vicerrei, gobernador e capit\u00e1n xeneral de Nova Castela (Per\u00fa) as\u00ed como presidente da Real Audiencia de Lima. Agardou en M\u00e9xico \u00e1 chegada do seu sucesor, Juan de Mendoza e Luna, marqu\u00e9s de Montesclaros, quen veu acompa\u00f1ado pola s\u00faa esposa e a quen o 4 de outubro de 1603 recibiunos en Otumba con gran pompa, dando unha hospedaxe e festas suntuosas que duraron oito d\u00edas, \u00e1 s\u00faa costa, logo seguiu rumbo a Acapulco acompa\u00f1ado por unha gran cantidade de indios chorando pola s\u00faa partida. Unha demostraci\u00f3n como esta de agarimo e reco\u00f1ecemento sentida polos indios non se fixo con ning\u00fan dos seus antecesores e tampouco se fixo cos seus sucesores. Foi un vicerrei, din os cronistas, adornado de grandes virtudes e reco\u00f1ecido polos indios como o seu \u00abbenefactor e pai\u00bb.\nExploraci\u00f3ns.\nEntre os seus primeiros actos como vicerrei estivo a organizaci\u00f3n dunha expedici\u00f3n por terra para explorar e colonizar o norte do Novo Reino de Le\u00f3n e Castela (actual Novo M\u00e9xico), seguindo a pol\u00edtica do seu antecesor, o vicerrei Velasco. A famosa expedici\u00f3n, ao mando de Juan de O\u00f1ate, atrasouse por idea de Velasco para revisar o acordo. O\u00f1ate converter\u00edase en gobernador da provincia e fundar\u00eda a antiga cidade de Santa Fe. A procura oficial de O\u00f1ate non localizou as lendarias Sete Cidades de Ouro que se pensaba estar\u00edan nas provincias de C\u00edbola e Quivira.\nTam\u00e9n enviou d\u00faas expedici\u00f3ns para explorar a costa do Pac\u00edfico dende M\u00e9xico. Dispuxo en 1596 enviar unha expedici\u00f3n para explorar e colonizar California, de onde chegaban noticias de existir ricos criadeiros de perlas. Nomeou xefe da expedici\u00f3n ao almirante Sebasti\u00e1n Vizca\u00edno. A expedici\u00f3n composta de tres nav\u00edos sa\u00edu de Acapulco e descubriu todo o litoral de California. Fundou o porto da Paz, chamado as\u00ed pola s\u00faa amigable recepci\u00f3n por parte dos ind\u00edxenas. Tam\u00e9n descubriu o cabo San Sebasti\u00e1n.\nUnha expedici\u00f3n posterior de Vizca\u00edno coa mesma misi\u00f3n partiu o 5 de maio de 1602 con catro barcos. Esa expedici\u00f3n foi m\u00e1is frut\u00edfera. F\u00fandase Ensenada (Baixa California). Explorouse a ba\u00eda de San Diego e d\u00e9uselle nome \u00e1 Illa Catalina. Os exploradores chegaron tan ao norte (ata a ba\u00eda de Monterey, Alta California), que Vizca\u00edno nomeou en honra ao vicerrei. Os plans posteriores para colonizar a Alta California fracasaron xa que o sucesor de Z\u00fa\u00f1iga, Juan de Mendoza, terceiro marqu\u00e9s de Montesclaros, era menos favorable a eses intentos de colonizaci\u00f3n. Ser\u00e1 o pai xesu\u00edta Juan Mar\u00eda Salvatierra quen fundar\u00e1 a cidade de Loreto na costa oriental da Baixa California.\nTam\u00e9n se fundou a capital do actual estado de Nuevo Le\u00f3n, \u00e1 que se lle deu o nome de Monterrey na honra do vicerrei.\nVicerrei do Per\u00fa.\nO conde de Monterrei, foi o d\u00e9cimo vicerrei do Per\u00fa, que gobernou do 1604 ao 1606. A s\u00faa despedida de M\u00e9xico foi moi suntuosa e espl\u00e9ndida, embarcouse en Acapulco o primeiro de abril de 1604 estando delicado de sa\u00fade, arribou a Paita o 24 de maio e por diversas causas, enfermidade e mal tempo viuse obrigado a proseguir a viaxe por terra, con todo o fatigoso das xornadas. O 14 de xullo sa\u00edu en direcci\u00f3n a Lima, en agosto pasaba por Lambayeque e en outubro sa\u00eda de Trujillo. En novembro pasou uns d\u00edas en Huaura e, finalmente, despois de entrevistarse co seu antecesor, novamente Lu\u00eds de Velasco e Castela, Marqu\u00e9s de Salinas, fixo a s\u00faa entrada oficial en Lima o 8 de decembro de 1604.\nO cabido de Lima fixo postergar as festas, que de costume se celebraban coa chegada do novo vicerrei, por ter que realizarse un auto de fe o 13 de marzo de 1605 (reos de pouca consideraci\u00f3n, que non foron queimados). As festas en honra do conde de Monterrei celebr\u00e1ronse con corrida de touros e xogo de canas o 15 de abril e os estudantes do colexio de San Pablo d\u00e9ronlle recibimento o 29 de xullo do mesmo ano. \u200bO vicerrei conde de Monterrei impuxo en 1604 o imposto de pesas e medidas para financiamento do Cabido. O 25 de novembro de 1604 fortes tremores de terra causaron na provincia de Arequipa graves danos. Co\u00f1ecendo o conde de Monterrei a emigraci\u00f3n de indios, que por temor fuxiron dos seus poboados como consecuencia dos grandes estragos e repetidos tremores que causou a erupci\u00f3n do volc\u00e1n Huaynaputina en 1600 na provincia de Arequipa, comisionou ao licenciado Juan Antonio de Rivero e Alderete para que dera un informe sobre os danos ocorridos e para que consiga buscar os pr\u00f3fugos, facer que regresaran coas s\u00faas familias e traballasen na reconstruci\u00f3n dos seus pobos. \u200b\nO conde de Monterrei ao ter co\u00f1ecemento, enviou unha nave \u00e1 illa de Gal\u00e1pagos para rescatar a dez naufragados, que permaneceran al\u00ed dous anos de penurias. A nave trouxo aos rescatados en novembro de 1605 a Lima. \u200bMandou crear o Tribunal de Contas cos foros e preeminencias da Contador\u00eda Maior de Castela. O Tribunal quedou organizado en febreiro de 1607. Erixiuse o bispado de Santa Cruz de la Sierra en 1605. Fund\u00e1ronse en Lima os mosteiros da recolecta de Bel\u00e9n, de relixiosos mercedarios, da recolecci\u00f3n de Santa Mar\u00eda Magdalena, de relixiosos dominicanos e o colexio de San Ildefonso, da orde de San Agust\u00edn.\nA s\u00faa obra colonizadora estaba a favor da fundaci\u00f3n de vilas. Fundouse o 29 de setembro de 1606 a vila de San Miguel de Ibarra no Ecuador. Esta vila deb\u00eda de servir de ligaz\u00f3n entre Quito e Pasto, as\u00ed como entre Quito e a provincia de Esmeralda. San Felipe de Austria de Oruro en Bolivia fundouse o primeiro de novembro de 1606. A vila situada no centro mineiro creceu rapidamente.\nOrdenou a expedici\u00f3n para o descubrimento das illas Indias Austrais no Mar do Sur cumprindo os desexos do rei Filipe III manifestadas no seu nomeamento. Puxo a expedici\u00f3n ao mando do capit\u00e1n mercante e cabo Pedro Fern\u00e1ndez de Quir\u00f3s, asistido polo capit\u00e1n de mari\u00f1a Diego de Prado e Tovar ao mando da nave \"San Pedro e San Pablo\", 60 toneladas, de Lu\u00eds Vaz de Torres ao mando da nave Almiranta \"San Pedrico\", 40 toneladas, e de Pedro Bernal ao mando dunha lancha inglesa, \"Os Reis Magos\", lista en caso de desembarco. As tres naves levaban sesenta, corenta e doce mari\u00f1eiros respectivamente, entre castel\u00e1ns, portugueses e flamengos. Os tres nav\u00edos levaban as subministraci\u00f3ns necesarias para o seu \u00e9xito en canto a auga, alimentos e armas. Foron a bordo tam\u00e9n seis relixiosos franciscanos, Frei Mart\u00edn de Bonilla como comisario destes. Sa\u00edu do Callao con gran solemnidade o 21 de decembro de 1605. O papa Clemente VIII concedera tres anos antes indulxencias aos expedicionarios a pedimento de Diego de Prado, coa intermediaci\u00f3n de Crist\u00f3bal Clavio. Despois da traves\u00eda do Pac\u00edfico Quir\u00f3s mostra m\u00e1is interese polo comercio con Manila que polo descubrimento e conspira para cambiar a direcci\u00f3n da expedici\u00f3n cara ao nordeste cando esta apercib\u00eda signos de aproximarse a terra firme, \u00e1 latitude 26. Esta terra firme estaba evidenciada por signos tales como as nubes continentais, polo tipo de tormentas e pola maneira de po\u00f1erse do sol no que ser\u00eda o Sur de Nova Caledonia. Este cambio en contra do acordado en consello de oficiais e a ira por utilizar parte dos toneis destinados \u00e1 auga para mercar con vi\u00f1o en Manila provoca o mot\u00edn e a separaci\u00f3n tras explorar as Illas do Esp\u00edrito Santo (Vanuatu). Posteriormente Quir\u00f3s volve desposu\u00eddo de mando a Acapulco na nave capit\u00e1.\nDiego de Prado e Lu\u00eds B\u00e1ez de Torres continuaron a viaxe. Navegan pola costa de Nova Guinea, que cartografan e \u00e1 que bautizan Magna Margarida na honra da ra\u00ed\u00f1a. Posteriormente navegan cara \u00e1 terra firme da que tiveron xa evidencias cando navegaban en latitude 26\u00ba. Cando son conscientes de que se trata de terra firme toman posesi\u00f3n do que cren un novo continente, baut\u00edzano Australia do Esp\u00edrito Santo, en honra \u00e1 Casa de Austria. Atopan numerosas poboaci\u00f3ns de cute relativamente clara e bastante organizados, Diego de Prado denom\u00ednaos canacs. A acollida \u00e9 \u00e1s veces pac\u00edfica e \u00e1s veces violenta. A expedici\u00f3n mostra moita cautela de non agredir gratuitamente aos ind\u00edxenas. As\u00ed mesmo, descobren evidencias da presenza mercante espor\u00e1dica de comerciantes chineses. De Prado anota todos os indicios de riqueza mineral, vexetal e animal. Cando percorreron decenas de leguas de costa no que ser\u00eda Queensland volven ao norte, evitando as barreiras de arrecifes (\"baxos\" no relato). Capturan a alg\u00fans ind\u00edxenas para cristianizalos en Manila, pero non puideron establecerse definitivamente nelas. A expedici\u00f3n contin\u00faa polo estreito de Tovar, rebautizado polos navegantes ingleses como Estreito de Torres, por Nova Guinea e Borneo, onde cruzan os primeiros ind\u00edxenas lus\u00f3fonos que lles indican a proximidade a terra explorada. En Manila, o gobernador parece atrasar a noticia do descubrimento por intereses comerciais e celos a unha nova terra que far\u00eda sombra a Filipinas. \nMentres tanto, Quir\u00f3s asolaga a secretar\u00eda de Estado de relatos ficticios para ga\u00f1ar favores reais, pois era consciente da existencia de terra firme austral. A pesar das cartas, relatos, mapas e env\u00edo dun ind\u00edxena ao Rei, a Administraci\u00f3n P\u00fablica Espa\u00f1ola enterra nos arquivos o descubrimento e toma de posesi\u00f3n de Australia. Naqueles anos predic\u00edase que o talle das Indias Austrais fose similar \u00e1 de Am\u00e9rica, polo que \u00e9 posible que a Administraci\u00f3n se atopase sen recursos para emprender outra colonizaci\u00f3n. Gaspar de Z\u00fa\u00f1iga nunca co\u00f1ecer\u00e1 o resultado desta expedici\u00f3n que financiou, pois o descubrimento acaece en 1608. O cambio de Vicerrei no Per\u00fa puido influ\u00edr tam\u00e9n no desenlace da historia. Vaz de Torres continuar\u00e1 servindo \u00e1 Mari\u00f1a de maneira discreta, Diego de Prado e Tovar, volver\u00e1 por Goa, Ormuz, peregrinando a Alepo e de novo en barco v\u00eda Malta ata chegar a Madrid, ordenarase monxe e encerrarase no convento de San Basilio de Madrid, r\u00faa do Desengano, hoxe desaparecido. Os exploradores ingleses do s\u00e9culo XVIII co\u00f1ec\u00edan o relato de Torres e respect\u00e1bano como precursor. O estandarte de Diego de Prado, unha Cruz de Malta sobre fondo branco figura hoxe na bandeira do Estado australiano de Queensland.\nO conde de Monterrei fixo intensificar a miner\u00eda, en especial a explotaci\u00f3n das minas de azougue, tan importantes naquela \u00e9poca, por servir o azougue para a extracci\u00f3n de prata e ouro. Promulgou ordenanzas para asegurar a boa calidade das obras de artesan\u00eda, impedir o monopolio e conseguir artes\u00e1ns capacitados no exercicio da s\u00faa arte e de boa fama. Tam\u00e9n ordenou a expedici\u00f3n \u00e1s terras dos mojos no oriente do Alto Per\u00fa (hoxe Bolivia).\nA prosperidade dos mestizos e mulatos na Am\u00e9rica foi moi notoria nesta \u00e9poca. O vicerrei conde de Monterrei viuse obrigado a redactar ordenanzas prohibindo as vestimentas de luxo \u00e1s mulatas, a posesi\u00f3n de armas aos mulatos e, ademais, prohibindo que fosen de acompa\u00f1antes de persoas de calidade. Estas ordenanzas foron, en 1612, ampliadas polo seus sucesores e estend\u00e9ronse aos negros, filipinos e chineses.\nO conde de Monterrei foi moi piadoso, a s\u00faa honradez era co\u00f1ecida por todos. Co seu patrimonio cubriu as d\u00e9bedas do Estado. A pesar da s\u00faa quebrantada sa\u00fade visitaba igrexas, repart\u00eda esmola e protagonizaba actos de caridade. Na s\u00faa \u00e9poca viviron en Lima exemplares de piedade e relixiosidade como o arcebispo Toribio de Mogrovejo, Santa Rosa de Lima e Marti\u00f1o de Porras, santificados pola Igrexa cat\u00f3lica. Sucederon no Per\u00fa por eses anos raros acontecementos, como os cronistas da \u00e9poca rel\u00e1tano, os sucesos do terremoto de Arequipa, resurrecci\u00f3n de mortos, arrepentimento de herexes, aparici\u00f3ns de almas. O conde de Monterrei recibiu o alcume de \"Vicerrei dos Milagros\".\u200b O cronista indio Felipe Guam\u00e1n Poma de Aiala testemu\u00f1a que o conde de Monterrei daba esmola aos pobres, favorec\u00eda aos indios, honraba aos incas e caciques, e castigaba aos correxidores, encomendeiros e espa\u00f1ois quen maltrataba aos indios.\nFaleceu en Lima o 10 de febreiro de 1606 despois dunha longa e penosa enfermidade que o obrigou a gardar cama por m\u00e1is de 2 meses, que pasou na facenda \u201cLa Granja\u201d, dos pais dominicanos, situada en Limatambo.\u200b No seu testamento deixou por testamenteiros a Diego de Portugal, alcalde ordinario da cidade de Lima en 1606 e a Diego N\u00fa\u00f1ez de Avenda\u00f1o, quen ao ser o Oidor m\u00e1is antigo da Real Audiencia exerceu o goberno en ausencia do vicerrei, pero faleceu meses despois o 26 de maio de 1606. Os custos do seu enterro foron cubertos pola Real Audiencia ao non haber di\u00f1eiro na casa do vicerrei conde de Monterrei e foi enterrado na igrexa de San Pedro da Compa\u00f1\u00eda de Xes\u00fas. Os seus restos foron trasladados a Espa\u00f1a en maio de 1607 polo pai Alonso Mes\u00edas, quen foi elixido procurador en Roma, e sepultado na igrexa do Colexio dos Xesu\u00edtas, castelo de Monterrei, situado en Monterrei, Galicia, fundada polo seu av\u00f3 Alonso. Deixou unhas d\u00e9bedas grandes. O seu irm\u00e1n Baltasar axudou ao seu fillo herdeiro Manuel co preito de herdanza do condado de Monterrei e dos morgados da s\u00faa casa ante os reis Filipe III e Filipe IV.\nA s\u00faa esposa, a condesa de Monterrei, quedou en Espa\u00f1a cos seus fillos durante a ausencia do conde Gaspar, residindo no seu palacio en Madrid. Ela deu refuxio \u00e1 s\u00faa prima Juana de Velasco e Arag\u00f3n, VI duquesa de Gand\u00eda, en decembro de 1599, cando a duquesa, camareira maior da ra\u00ed\u00f1a Margarita de Austria, tivo que retirarse da corte do rei Filipe III por insinuaci\u00f3ns do seu v\u00e1lido Francisco G\u00f3mez de Sandoval e Rojas, I duque de Lerma.\nA s\u00faa reputaci\u00f3n de home honesto era tan grande que ningu\u00e9n propuxo que levase a cabo o Xu\u00edzo de Residencia, que normalmente fac\u00edase ao vicerrei sa\u00ednte cando deixaba o goberno. A Real Audiencia de Lima na s\u00faa carta do 28 de febreiro de 1606 informa o rei Filipe III da morte do vicerrei, conde de Monterrei, manifestando que o seu goberno \"foi un dos m\u00e1is xustos e prudentes que gozaron estes Reinos e que o conde de Monterrei foi un personaxe de gran talento e singulares virtudes de piedade e xustiza, e as demais, que sen d\u00fabida lle fixeron un dos grandes e m\u00e1is importantes ministros que S.M. tivo\". Por real c\u00e9dula de Filipe III, datada o 11 de maio de 1608 en Aranjuez, en reco\u00f1ecemento aos servizos prestados \u00e1 Coroa de Espa\u00f1a polo conde de Monterrey, conced\u00e9ronse aos seus herdeiros un repartimento no Per\u00fa, cunha renda de seis mil ducados."}
{"id": "168330", "revid": "22570", "url": "https://gl.wikipedia.org/wiki?curid=168330", "title": "Rodrigo Henr\u00edquez de Castro", "text": "Rodrigo Henr\u00edquez de Castro, nado en 1459 e finado en 1522, foi un arist\u00f3crata destacado no reino de Galicia.\nCasou coa s\u00faa curm\u00e1 Tareixa Osorio, filla de \u00c1lvaro P\u00e9rez Osorio (se\u00f1or de Villalobos, II conde de Trast\u00e1mara e I marqu\u00e9s de Astorga) e de Leonor Henr\u00edquez, filla de Fadrique Henr\u00edquez. Entrou en guerra cos Reis Cat\u00f3licos, que o asediaron no castelo de Ponferrada. O seu sepulcro at\u00f3pase no pante\u00f3n familiar do convento de San Antonio de Padua de Monforte de Lemos."}
{"id": "168334", "revid": "43327", "url": "https://gl.wikipedia.org/wiki?curid=168334", "title": "O bico", "text": "O Bico, pode referirse a:"}
{"id": "168340", "revid": "1410", "url": "https://gl.wikipedia.org/wiki?curid=168340", "title": "Torneo das Seis Naci\u00f3ns 2010", "text": "A edici\u00f3n 2010 do Torneo das Seis Naci\u00f3ns comezou o 6 de febreiro do 2010, e rematou o 20 de marzo. Francia conquistou o \"Grand Slam\" ao vencer a t\u00f3dolos outros 5 equipos.\n&lt;noinclude&gt;"}
{"id": "168341", "revid": "25871", "url": "https://gl.wikipedia.org/wiki?curid=168341", "title": "Torneo das Seis Naci\u00f3ns 2011", "text": "A edici\u00f3n 2011 do Torneo das Seis Naci\u00f3ns comezou o 4 de febreiro do 2011, e rematou o 19 de marzo. Esta foi a primeira vez na historia que o torneo comezaba nun venres \u00e1 noite. Francia era o defensor do t\u00edtulo obtido na edici\u00f3n 2010. Irlanda xogou este ano por primeira vez os seus encontros como local no Aviva Stadium de nova construci\u00f3n, situado onde antes estaba o estadio de Lansdowne Road.\n&lt;noinclude&gt;\n\u00d3 remate da derradeira xornada, o XV da Rosa acadou a vitoria no torneo."}
{"id": "168342", "revid": "839", "url": "https://gl.wikipedia.org/wiki?curid=168342", "title": "Albert Coates", "text": "Albert Coates, nado o 23 de abril de 1882 en San Petersburgo e finado o 11 de decembro de 1953 en Cidade do Cabo, foi un compositor e director anglo-ruso.\nTraxectoria.\nCoates naceu no Imperio Ruso, o m\u00e1is novo dos sete fillos dun ingl\u00e9s e unha rusa. Aprendeu a tocar o viol\u00edn, o violoncello e o piano de neno e aos doce anos seus pais envi\u00e1rono a Inglaterra, al\u00ed estudou ciencia na Universidade de Liverpool., logo volveu a Rusia e estudou composici\u00f3n con Nikolai Rimskii-Korsakov e m\u00e1is tarde en Leipzig, con Arthur Nikisch entre outros. Nomeador \u00e9p\u00e9titeur na \u00d3pera de Leipzig, posteriormente en 1904 estreouse al\u00ed como director coa \u00f3pera \"Les contes d'Hoffmann\" de Offenbach. Traballou na Semperoper de Dresden en 1907-8, con Artur Bodanzky en Mannheim in 1909, e desde 1910 dirixiu con Eduard N\u00e1pravn\u00edk no Teatro Mariinsky de San Petersburgo.. Tras a Revoluci\u00f3n Rusa fuxiu do pa\u00eds en abril de 1919.\nCoates fixera a s\u00faa presentaci\u00f3n na Royal Opera House en 1914 con \"Tristan und Isolde\" de Wagner e a partir de 1919 dirixiu al\u00ed regularmente, foi director da Orquestra Sinf\u00f3nica de Londres de 1919 a 1921, presentou con \u00e9xito a m\u00fasica rusa \u00e1 audiencia brit\u00e1nica e tam\u00e9n moitas obras contempor\u00e1neas como as de Vaughan Williams, Bax e Scriabin, dirixindo a primeira representaci\u00f3n completa de \"The Planets\" de Holst. A partir de 1920 comezou a realizar gravaci\u00f3ns, a primeira foi \"Le Po\u00e8me de l'extase\" de Scriabin e posteriormente moitos fragmentos do \"Der Ring des Nibelungen\" de Wagner e, en 1923 e 1926, d\u00faas gravaci\u00f3ns completas da Sinfon\u00eda n\u00ba9 de Beethoven.En 1925 deu a primeira representaci\u00f3n f\u00f3ra de Rusia da \u00f3pera de Rimskii-Korsakov \"Skazaniye o nevidimom grade Kitezhe i deve Fevronii\". Coates foi o director da primeira gravaci\u00f3n do Piano Concerto No. 3 in D minor de Rachmaninoff en 1930, con Vladimir Horowitz como solista.\nEntre as s\u00faas composici\u00f3ns est\u00e1n as \u00f3peras \"Samuel Pepys\" e \"Pickwick\", o poema sinf\u00f3nico \"The Eagle\", dedicado \u00e1 memoria do seu antigo profesor Arthur Nikisch que se representou en Leeds en 1925.\nA primeira \u00f3pera que apareceu na televisi\u00f3n, o 13 de novembro de 1936 na BBC, foi \"Pickwick\" de Coates, emit\u00edndose fragmentos dirixidos por Vladimir Rosing."}
{"id": "168343", "revid": "22570", "url": "https://gl.wikipedia.org/wiki?curid=168343", "title": "Salgueiro do Mato, Noalla, Sanxenxo", "text": "Salgueiro do Mato \u00e9 un lugar da parroquia de Noalla do concello de Sanxenxo (Pontevedra). Segundo o IGE, ti\u00f1a 64 habitantes en 2016 (28 mulleres e 36 homes), o que representa un descenso respecto \u00f3 ano 2009, cando ti\u00f1a 74 veci\u00f1os, a mesma poboaci\u00f3n que en 2004."}
{"id": "168345", "revid": "4527665", "url": "https://gl.wikipedia.org/wiki?curid=168345", "title": "Ry\u014dtar\u014d Abe", "text": "Ry\u014dtar\u014d Abe (\"\u963f\u90e8\u4eae\u592a\u90ce\"), nado en 1962 en Toquio, \u00e9 un compositor e profesor de m\u00fasica xapon\u00e9s.\nTraxectoria.\nEstudou composici\u00f3n e pedagox\u00eda musical na Universidade de Belas Artes de Toquio. Desde 1989 \u00e9 profesor de composici\u00f3n e an\u00e1lise musical no departamento de m\u00fasica da Universidade de Educaci\u00f3n de Joetsu en Joetsu. Como compositor ga\u00f1ou en 1986 o premio da Fundaci\u00f3n para a Promoci\u00f3n da Sinfon\u00eda Xaponesa."}
{"id": "168346", "revid": "323", "url": "https://gl.wikipedia.org/wiki?curid=168346", "title": "(26375) 1999 DE9", "text": "(26375) 1999 DE9 (tam\u00e9n escrito coma (26375) 1999 DE9) \u00e9 un obxecto trans-neptuniano. Foi descuberto no ano 1999 por Chad Trujillo e Jane X. Luu. Est\u00e1 clasificado coma un obxecto trans-neptuniano en resonancia orbital de 2:5 con Neptuno, ten un per\u00edodo orbital de 417 anos. A an\u00e1lise do seu espectro amosa trazas de xeo.\nMasa estimada.\n\"Asumindo\" que o di\u00e1metro obtido no ano 2007 polo Telescopio Spitzer de 461 kms \u00e9 correcto, o obxecto ter\u00eda unha densidade de 2 g/cm\u00b3, e ter\u00eda unha masa aproximada de case 1020 kg."}
{"id": "168352", "revid": "23204", "url": "https://gl.wikipedia.org/wiki?curid=168352", "title": "NX Zero", "text": "NX Zero \u00e9 unha banda brasileira de m\u00fasica rock, formada en S\u00e3o Paulo en 2001. Est\u00e1 formada por Di Ferrero (vocalista), Gee Rocha (vocalista e guitarrista), Fi Ricardo (guitarrista), Caco Grandino (baixista) e Daniel Weksler (bater\u00eda).\nEn 2004 Urubuz Records publicou o seu primeiro disco, \"Di\u00e1logo?\". En 2006 Universal Music publicou o disco \"NX Zero\". Recentemente lanzaron un novo disco titulado \"Sete Chaves\".\nHistoria.\nA banda comezou en 2001 formada polo guitarrista e vocalista Yuri Nishida. Nesa \u00e9poca, era un tr\u00edo poderoso, con s\u00f3 un guitarrista, un baixista-vocalista (Philip) e un bater\u00eda (Daniel Weksler), e tivo como influencia bandas como Face to Face, Foo Fighters e Millecolin. En 2003 Philip (vocalista e baixista) deixou a banda para cumprir o seu so\u00f1o de ser aviador, e un ano despois fundou a banda Dossi\u00ea. Filipe (Fi) entrou na banda no \u00faltimo show que Philip fixo con NX Zero e foi nesa \u00e9poca de que eles co\u00f1eceron a Gee (Leandro Rocha), que tocaba nunha banda chamada (Enjoy). Mais antes de que este entrara a NX Zero, quen tocaba o baixo era Bruno (Gago) , quen chegou a gravar o primeiro demo. Gee chegou na \u00e9poca da gravaci\u00f3n da demo verde (\"Meu cora\u00e7\u00e3o desconf\u00eda que ainda h\u00e1 mais de que meus olhos possam ver\") e esa demo estaba composta por 3 canci\u00f3ns: \u201cTarde Demais\u201d, \u201cGritos do Sil\u00eancio\u201d e \u201cRaz\u00e3o de ser assim\u201d.\nEn 2004, Yuri quer\u00eda compartir a voz da banda e quixo facelo con Gee, mais el non quixo: con tantos problemas internos eles incluso chegaron a anunciar o fin da banda. Houbo un show en Hangar 110 (S\u00e3o Paulo) que \u00eda ser o show de despedida de Gee e Yuri, no que Di Ferrero \u00eda facer unha participaci\u00f3n especial nas \u00faltimas d\u00faas canci\u00f3ns, pero Yuri e Gee desistiron de sa\u00edr da banda. Sendo as\u00ed, a banda quedou cos integrantes: Yuri (vocalista e guitarrista), Fi (guitarrista), Gee (baixista), Dani (bater\u00eda) e Di (vocalista).\nDiego entrou na banda cando estaban gravando o CD \"Di\u00e1logo?\" e faltaban apenas unhas canci\u00f3ns para rematar a gravaci\u00f3n. Cando o CD foi lanzado, ao final de 2004, Yuri xa non participaba en NX Zero, o motivo da s\u00faa sa\u00edda foi por mor das \u201cloitas internas\u201d. Por ese motivo que hai d\u00faas versi\u00f3ns do CD \"Di\u00e1logo?\": no CD da capa branca as d\u00faas \u00faltimas canci\u00f3ns \u201cTarde Demais\u201d e \u201cGritos do Sil\u00eancio\u201d son cantadas por Yuri Nishida, e no da capa negra son cantadas por Diego Ferrero. As demais canci\u00f3ns do CD non foron modificadas e son cantadas polos dous. Gee non participou nas canci\u00f3ns \u201cIlusao\u201d e \u201cPromessa\u201d por mor de que nesa \u00e9poca de gravaci\u00f3n el decidira deixar a banda, a\u00ednda que ao final el regresara a NX Zero.\nFormaci\u00f3n da banda.\nA banda quedou con catro integrantes oficiais durante case un ano. Nese tempo Gee continuou sendo o baixista mais non lle gustaba tocar o baixo e mentres non consegu\u00edan un baixista para a banda, nalg\u00fans concertos (bando Dossi\u00ea) asum\u00eda o posto de baixo e Gee de guitarra. En xu\u00f1o de 2005, Caco Grandino, que nesta \u00e9poca tocaba nunha banda chamada Rancore, fixo o primeiro show como baixista de NX Zero e Gee converteuse no guitarrista da banda. Dende ent\u00f3n, a banda continua coa formaci\u00f3n actual: Di Ferrero (vocalista), Gee Rocha (guitarrista), Fi Ricardo (guitarrista), Daniel Weksler (bater\u00eda) e Caco Grandino (baixista)."}
{"id": "168355", "revid": "23204", "url": "https://gl.wikipedia.org/wiki?curid=168355", "title": "S\u00fadwest-Frysl\u00e2n", "text": "S\u00fadwest Frysl\u00e2n \u00e9 un concello neerland\u00e9s da provincia de Frisia formado o 1 de xaneiro de 2011 ao se fusionaren os concellos de Boalsert, Nijefurd, Snits, W\u00fbnseradiel e Wymbritseradiel. O novo concello ten 82.000 habitantes e conta con 69 entidades de poboaci\u00f3n. A decisi\u00f3n de formar un s\u00f3 concello tomouse a finais de 2009 cando se xuntaron nun concello especial os concelleiros de todos os cinco municipios que adoptaron a decisi\u00f3n por ampla maior\u00eda.\nPol\u00edtica.\nComo en todos os concellos dos Pa\u00edses Baixos o goberno municipal det\u00e9ntao o \"College van burgemeester en wethouders\" que est\u00e1 formado por concelleiros (\"wethouders\") elixidos pola corporaci\u00f3n municipal, o secretario do concello (\"gemeentesecretaris\") elixido polo goberno municipal e o alcalde (\"burgemeester\") nomeado polo goberno central e que preside o goberno municipal pero non dita a pol\u00edtica municipal. Desde o 1 de xaneiro de 2010 o primeiro alcalde do concello \u00e9 o exministro de agricultura Haijo Apotheker do partido Dem\u00f3cratas 66. A corporaci\u00f3n municipal est\u00e1 composta por 37 concelleiros, celebr\u00e1ndose as elecci\u00f3ns en novembro de 2010 e deron a seguinte repartici\u00f3n de concelleiros: Chamada Dem\u00f3crata Cristi\u00e1 10, Partido do Traballo 7, Partido Nacional Fris\u00f3n 6, Partido Popular pola Liberdade e a Democracia 5, EsquerdaVerde 2, Uni\u00f3n Cristi\u00e1 2, GemeenteBelangen S\u00fadwest Frysl\u00e2n 2, Dem\u00f3cratas 66 1, Totaal Lokaal 1 e Verenigd Links - Feriene Lofts 1."}
{"id": "168357", "revid": "98629", "url": "https://gl.wikipedia.org/wiki?curid=168357", "title": "Anner Bylsma", "text": "Anner Bylsma ou Anne Bijlsma nado na Haia o 17 de febreiro de 1934 e finado en 2019, foi un violonchelista neerland\u00e9s, que tocaba con violonchelo moderno e barroco.\nTraxectoria.\nBylsma presta especial atenci\u00f3n ao repertorio barroco do violonchelo. Estudou con Carel van Boomkamp no Real Conservatorio da Haia, ga\u00f1ando o \"Prix d'excellence\" en 1957.\nEn 1959, ga\u00f1ou o primeiro premio do Concurso Pau Casals de M\u00e9xico. Logo foi o violonchelo principal da Royal Concertgebouw Orchestra durante seis anos (de 1962 a 1968). Escribiu o libro \"Bach, the Fencing Master\", unha an\u00e1lise estil\u00edstica e est\u00e9tica das Suites para Violonchelo de Bach. Foi un dos pioneiros da \"Escola Barroca Neerlandesa\". Bylsma contin\u00faa a ser unha das principais figuras do violonchelo barroco.\nEn 1979 Bylsma gravou por primeira vez as seis Suites para Violonchelo s\u00f3 (BWV 1007-1012) de J.S. Bach cun instrumento da \u00e9poca. En 1992 fixo unha segunda gravaci\u00f3n co Servais Stradivarius e cun violonchelo piccolo con cinco cordas.\nAnner Bylsma estivo casado coa violinista neerland\u00e9sa Vera Beths."}
{"id": "168361", "revid": "98629", "url": "https://gl.wikipedia.org/wiki?curid=168361", "title": "Akira Suzuki", "text": ", nado o 12 de setembro de 1930 en Mukawa, Hokkaido (Xap\u00f3n), \u00e9 un qu\u00edmico xapon\u00e9s ga\u00f1ador do Premio Nobel de Qu\u00edmica de 2010 xunto con Richard Heck e Ei-ichi Negishi.\nTraxector\u00eda.\nEstudou na Universidade de Hokkaido e logo de recibir o seu doutoramento, traballou al\u00ed como profesor asistente. Desde 1963 ata 1965, Suzuki traballou como postdoctorado con Herbert C. Brown na Universidade Purdue e logo de regresar \u00e1 Universidade de Hokkaido converteuse en profesor de tempo completo al\u00ed. Co seu retiro da Universidade de Hokkaido en 1994 asumiu diversos cargos noutras universidades: de 1994 a 1995 na Universidade de Ciencias de Okayama e de 1995 a 2002 na Universidade de Ciencias e Artes de Kurashiki."}
{"id": "168366", "revid": "1822", "url": "https://gl.wikipedia.org/wiki?curid=168366", "title": "Enrique Campo", "text": "Enrique Campo Sobrino, nado en Pontevedra o 21 de setembro de 1890 e finado prematuramente na mesma cidade, o 2 de xu\u00f1o de 1911, foi un pintor e debuxante que destacou polos seus traballos para a Sociedade Arqueol\u00f3xica de Pontevedra.\nTraxectoria.\nNa s\u00faa familia, acomodada e vinculada coa arte a a cultura, c\u00f3mpre recordar a Carlos Sobrino Buhigas e Fernando Campo Sobrino, curm\u00e1n e irm\u00e1n de Enrique, respectivamente. O pai de Carlos Sobrino, o m\u00e9dico Lu\u00eds Sobrino Rivas, foi membro fundador da Sociedade Arqueol\u00f3xica de Pontevedra e a el debeuse a relaci\u00f3n destes tres artistas (Carlos Sobrino e mais Enrique e Fernando Campo) con Casto Sampedro Folgar.\nSendo a\u00ednda un rapaz entrou xa en relaci\u00f3n con Casto Sampedro, que en 1894 fundara a Sociedade Arqueol\u00f3xica de Pontevedra. Casto Sampedro apreciou axi\u00f1a a calidade dos debuxos de Enrique e a s\u00faa capacidade de traballo e de observaci\u00f3n, ata o punto de nomealo socio de m\u00e9rito da Sociedade o 28 de decembro de 1906, con s\u00f3 16 anos. Desde ese momento converteuse en debuxante oficial e colaborador habitual da mesma.\nEnrique Campo debuxou centos de edificios, monumentos, petr\u00f3glifos, escudos e distintas pezas de arte, \u00f3 longo das continuas viaxes que realizou por terras de Pontevedra, s\u00f3 ou acompa\u00f1ando os membros da Sociedade. Especialmente produtiva foi a viaxe que realizou desde maio a outono de 1909, xunto o gravador compostel\u00e1n Enrique Mayer, co prop\u00f3sito de recoller material para a Exposici\u00f3n Rexional Galega que Antonio L\u00f3pez Ferreiro, entre outros, organizou en Santiago de Compostela a finais dese mesmo ano, e na que Enrique Campo foi designado delegado da secci\u00f3n arqueol\u00f3xica. Durante o percorrido escribiu un \"Diario\" no que detallaba os itinerarios seguidos: O Morrazo, Vigo, Tui, Baiona, Gondomar, O Porri\u00f1o, Ponteareas, Salvaterra de Mi\u00f1o, Ribadavia, Mel\u00f3n, O Carballi\u00f1o e San Cristovo de Cea, para regresar por terras do Deza e o Ulla ata rematar en Santiago. No diario engadiu comentarios art\u00edsticos, topogr\u00e1ficos e etnogr\u00e1ficos, que publicou Xos\u00e9 Filgueira Valverde en 1944.\nRematada esta xeira e a montaxe da exposici\u00f3n, en outubro de 1909 marchou a Madrid para cursar estudos art\u00edsticos cunha bolsa concedida pola Deputaci\u00f3n de Pontevedra, que simultaneaba cun traballo de administrativo na Compa\u00f1\u00eda de Tabacos. Como mant\u00e9n o seu interese pola arqueolox\u00eda, decide organizar pequenas viaxes polas proximidades de Madrid e na primeira que fai descobre, o 8 de decembro, unha ara romana nas proximidades da Ponte dos Franceses, a primeira ara romana que se atopaba en Madrid e que hoxe se conserva no Museo Arqueol\u00f3xico Nacional. O achado serviulle para ser nomeado membro correspondente da Real Academia de la Historia en 1910.\nMeses despois cae enfermo e non consegue recuperarse. Ante a inminencia da s\u00faa morte trasl\u00e1dano a Pontevedra, onde morre o 2 de xu\u00f1o de 1911, sen cumprir a\u00ednda os 21.\nO Museo Provincial de Pontevedra conserva m\u00e1is de 500 debuxos e acuarelas, procedentes dos fondos da Sociedade Arqueol\u00f3xica e da colecci\u00f3n Sampedro. \u00d3 valor art\u00edstico das obras \u00fanese o valor t\u00e9cnico e documental \u00f3 testemu\u00f1ar monumentos, edificios ou elementos art\u00edsticos hoxe desaparecidos ou profundamente modificados."}
{"id": "168367", "revid": "7596", "url": "https://gl.wikipedia.org/wiki?curid=168367", "title": "Exposici\u00f3n Universal de Par\u00eds de 1900", "text": "A Exposici\u00f3n Universal de Par\u00eds de 1900 tivo lugar do 15 de abril ao 12 de novembro de 1900 en Par\u00eds, Francia.\nHistoria e caracter\u00edsticas.\nTi\u00f1a unha superficie de 120 hect\u00e1reas, foi visitada por 50\u00a0860\u00a0801 persoas, participaron 58 pa\u00edses e tivo un custo total de 18\u00a0746\u00a0186 d\u00f3lares.\nA estaci\u00f3n de Orsay (agora Museo de Orsay), o Petit Palais, o Grand Palais e a ponte Alexandre III foron constru\u00eddos para celebrar a exposici\u00f3n universal. O Petit Palais e o Grand Palais foron constru\u00eddos sobre a localizaci\u00f3n do Palacio da Industria, o froito dunha exposici\u00f3n precedente (1855).\nUnha gran noria foi constru\u00edda na avenida de Suffren. Ti\u00f1a un di\u00e1metro de 100 metros e foi demolida en 1937.\nOs Xogos Ol\u00edmpicos de Par\u00eds 1900 foron organizados durante a exposici\u00f3n."}
{"id": "168383", "revid": "10599", "url": "https://gl.wikipedia.org/wiki?curid=168383", "title": "AENA", "text": ""}
{"id": "168385", "revid": "22570", "url": "https://gl.wikipedia.org/wiki?curid=168385", "title": "Jean-Louis Tulou", "text": "Jean-Louis Tulou, nado o 12 de setembro en Par\u00eds (Francia) e finado o 23 de xullo de 1865 en Nantes (Francia) foi un frautista, profesor, compositor e luthier franc\u00e9s.\nTraxectoria.\nSeu pai, Jean-Pierre Tulou (1749\u20131799), foi fagotista na \u00d3pera de Par\u00eds. Jean-Louis estudou no Conservatorio de Par\u00eds \u00e1 idade de 10 anos, convert\u00e9ndose en profesor do mesmo de 1829 a 1856. Foi un dos principais opositores \u00e1 nova frauta traveseira proposta por Theobald Boehm. Adicouse tam\u00e9n \u00e1 manufactura de frautas. Ten especial relevancia o seu \"M\u00e9thode de fl\u00fbte\" publicado en 1835."}
{"id": "168388", "revid": "23204", "url": "https://gl.wikipedia.org/wiki?curid=168388", "title": "Ron Crocombe", "text": "Ronald Gordon Crocombe, nado o 8 de outubro de 1929 en Auckland e finado o 19 de xu\u00f1o de 2009 na mesma localidade, foi un historiador neozeland\u00e9s, especialista no Pac\u00edfico Sur.\nTraxectoria.\nRon Crocombe educouse en Piopio no distrito de Waitomo ata que regresou a Auckland para estudar no Otahuhu College, logo realizou estudos superiores por correspondencia e m\u00e1is tarde rematou os estudos na Universidade de Auckland. Ron viviu en varias illas do Pac\u00edfico durante varios anos antes de se converter a comezos da d\u00e9cada de 1950 en axente residente en Atiu nas Illas Cook, estudou desenvolvemento econ\u00f3mico e psicolox\u00eda cultural na Universidade Vitoria de Wellington e historia na Universidade Nacional Australiana (UNA), defendendo en 1961 a tese \"Land tenure in the Cook Islands\".\nCrocombe viviu en Pap\u00faa Nova Guinea de 1962 a 1969 como director da unidade de investigaci\u00f3n da UNA nese territorio, traslad\u00e1ndose \u00e1 Universidade do Pac\u00edfico Sur en Suva como responsable do Instituto de Estudos do Pac\u00edfico durante vinte anos, vivindo entre Suva e Rarotonga, onde ti\u00f1a a s\u00faa familia. Ao se xubilar en 1989 converteuse en profesor em\u00e9rito. Consid\u00e9rase o pai dos Estudos do Pac\u00edfico. Morreu mentres dun ataque ao coraz\u00f3n no Aeroporto de Auckland cando se dispu\u00f1a para volver \u00e1 s\u00faa casa en Rarotonga. O seu funeral celebrouse no Parlamento das Illas Cook."}
{"id": "168389", "revid": "1822", "url": "https://gl.wikipedia.org/wiki?curid=168389", "title": "Enrique Campo Sobrino", "text": ""}
{"id": "168392", "revid": "4482", "url": "https://gl.wikipedia.org/wiki?curid=168392", "title": "Corredor biol\u00f3xico", "text": "Denom\u00ednase corredor biol\u00f3xico \u00e1 \u00e1rea que \u00e9 empregada para realizar unha rexeneraci\u00f3n ou recuperaci\u00f3n mediante procesos biol\u00f3xicos das zonas de amortecemento das grandes extensi\u00f3ns de bosques existentes e que foron degradados por mor da deforestaci\u00f3n irracional das extensas coberturas boscosas que en s\u00e9culos anteriores atop\u00e1banse na s\u00faa plenitude m\u00e1xima cun ecosistema sustentable e un h\u00e1bitat composto de gran variedade de fauna e flora, pero que por mor dos efectos antropox\u00e9nicos (causados polo ser humano) estes bosques xunto con todas as especies que habitan nela desapareceron case na s\u00faa totalidade."}
{"id": "168393", "revid": "5312", "url": "https://gl.wikipedia.org/wiki?curid=168393", "title": "Paul Berg", "text": "Paul Naim Berg, nado o 30 de xu\u00f1o de 1926 en Brooklyn, Nova York (USA) e finado en Stanford, California, o 15 de febreiro de 2023, foi un bioqu\u00edmico e profesor em\u00e9rito da Universidade Stanford, galardoado co premio Nobel de Qu\u00edmica de 1980.\nTraxectoria.\nGraduouse no instituto Abraham Lincoln en 1943, licenciouse en bioqu\u00edmica na Universidade Estatal de Pensilvania en 1948 e doutorouse na C\u00e1sea Western Reserve University de Cleveland en 1952.\nDesde 1959 foi profesor de bioqu\u00edmica na Universidade Stanford.\nInvestigaci\u00f3ns cient\u00edficas.\nOs seus estudos como posgraduado inclu\u00edron o uso de trazadores radioisot\u00f3picos no metabolismo intermedio. O resultado foi a comprensi\u00f3n sobre como os alimentos son convertidos en material celular, a trav\u00e9s do uso de carbonos isot\u00f3picos ou \u00e1tomos nitroxenados pesados. A s\u00faa tese doutoral \u00e9 agora co\u00f1ecida como a conversi\u00f3n de \u00e1cido f\u00f3rmico, formaldehido e metanol para reducir completamente os grupos metilo a metionina. Foi tam\u00e9n un dos primeiros en demostrar que os cofactores do \u00e1cido f\u00f3lico e a vitamina B12 ti\u00f1an influencia nos procesos mencionados.\nEn 1980 recibiu o Premio Nobel de Qu\u00edmica xunto a Walter Gilbert e Frederick Sanger \"polos seus traballos sobre a bioqu\u00edmica dos \u00e1cidos nucleicos, e en especial polo estudo do ADN h\u00edbrido\".\nOs novos traballos do profesor Berg foron no campo da bioqu\u00edmica metab\u00f3lica, e como profesor na Universidade de Stanford estivo investigando nos campos de biolox\u00eda molecular e a recombinaci\u00f3n do ADN. El e o seu equipo estiveron investigando sobre o virus VIH. O virus VIH-1 induce unha inmunodeficiencia que infecta as c\u00e9lulas T4.\nBerg recibiu a Medalla nacional de Ciencia en 1983, de mans do presidente Ronald Reagan."}
{"id": "168394", "revid": "85894", "url": "https://gl.wikipedia.org/wiki?curid=168394", "title": "Glenn Close", "text": "Glenn Close, nada o 19 de marzo de 1947 en Greenwich, Connecticut, \u00e9 unha actriz estadounidense de cinema, televisi\u00f3n e teatro.\nTraxectoria.\nClose \u00e9 co\u00f1ecida polas s\u00faas interpretaci\u00f3ns en \"Fatal Attraction\" (1987), \"As amizades perigosas\" (1988) e polo papel de Cruella de Vil en \"101 Dalmatians\" (1996), e na s\u00faa secuela \"102 Dalmatians\" (2000). Desde 2007 interpreta a Patty Hewes na serie \"Damages\" de FX. Foi cinco veces candidata aos Oscar, e ga\u00f1ou tres Tonys, un Obie, tres Emmys, dous Globos de Ouro e un Screen Actors Guild."}
{"id": "168395", "revid": "98629", "url": "https://gl.wikipedia.org/wiki?curid=168395", "title": "(120132) 2003 FY128", "text": "(120132) 2003 FY128, tam\u00e9n escrito coma (120132) 2003 FY128, \u00e9 un obxecto trans-neptuniano. Foi descuberto o 26 de marzo do ano 2003 polo programa NEAT dende o Observatorio Palomar, situado en California.\nCaracter\u00edsticas.\nEst\u00e1 clasificado coma obxecto distante polo programa Deep Ecliptic Survey (DES) dende que se sabe que a s\u00faa \u00f3rbita est\u00e1 a unha distancia (respecto do sol) o suficientemente grande coma para que non exista unha posible interferencia de Neptuno sobre este obxecto. Tal coma se pensa nunha posible migraci\u00f3n cara a f\u00f3ra de Neptuno \u00f3 longo da vida do Sistema Solar, pode que alg\u00fan se poida ver afectado por Neptuno, se este acada unha grande excentricidade."}
{"id": "168396", "revid": "85894", "url": "https://gl.wikipedia.org/wiki?curid=168396", "title": "Bro\u00f1o, Bro\u00f1o, Negreira", "text": "Bro\u00f1o \u00e9 un lugar da parroquia de Bro\u00f1o no concello coru\u00f1\u00e9s de Negreira na comarca da Barcala. Ti\u00f1a 28 habitantes no ano 2018 segundo datos do Instituto Nacional de Estad\u00edstica, dos cales 13 eran homes e 15 eran mulleres."}
{"id": "168397", "revid": "85894", "url": "https://gl.wikipedia.org/wiki?curid=168397", "title": "Casa de Antelo, Bro\u00f1o, Negreira", "text": "Casa de Antelo \u00e9 un lugar da parroquia de Bro\u00f1o no concello coru\u00f1\u00e9s de Negreira na comarca da Barcala. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "168398", "revid": "85894", "url": "https://gl.wikipedia.org/wiki?curid=168398", "title": "Fe\u00e1ns, Bro\u00f1o, Negreira", "text": "Fe\u00e1ns (do lat\u00edn \"fenales\", de fenu 'feo' + -ales, 'lugar onde abunda o feo') \u00e9 un lugar da parroquia de Bro\u00f1o no concello coru\u00f1\u00e9s de Negreira na comarca da Barcala. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 14 eran mulleres."}
{"id": "168399", "revid": "23204", "url": "https://gl.wikipedia.org/wiki?curid=168399", "title": "Vanessa Williams", "text": "Vanessa Lynn Williams nada no Bronx (Nova York) o 18 de marzo de 1963, \u00e9 unha cantante, compositora e produtora estadounidense."}
{"id": "168400", "revid": "1131", "url": "https://gl.wikipedia.org/wiki?curid=168400", "title": "Dana Delany", "text": "Dana Welles Delany, nada o 13 de marzo de 1956 en Nova York, \u00e9 unha actriz norteamericana.\nTraxectoria.\nDelaney \u00e9 co\u00f1ecida polo papel de Colleen McMurphy na serie \"China Beach\" (1988-1991) da ABC, polo que ga\u00f1ou d\u00faas veces o premio Emmy, e o de Katherine Mayfair en \"Desperate Housewives\" (2007\u20132010). \u00c9 a protagonista da serie \"Body of Proof\", estreada en marzo de 2011."}
{"id": "168401", "revid": "27155", "url": "https://gl.wikipedia.org/wiki?curid=168401", "title": "Fragmentaci\u00f3n do h\u00e1bitat", "text": "A fragmentaci\u00f3n do h\u00e1bitat \u00e9 un proceso de cambios ambientais importante para a evoluci\u00f3n e biolox\u00eda da conservaci\u00f3n. Como o seu nome implica, describe a aparici\u00f3n de descontinuidades (fragmentaci\u00f3n) no ambiente que habita un organismo (e que implica cambios no seu h\u00e1bitat). A fragmentaci\u00f3n de h\u00e1bitat pode ser causada por procesos xeol\u00f3xicos que paseni\u00f1amente mudan a configuraci\u00f3n do medio ambiente f\u00edsico, ou por actividades humanas, por exemplo, a conversi\u00f3n de terras, o cal pode alterar o ambiente dunha forma moito m\u00e1is r\u00e1pida na escala de tempo. Consid\u00e9rase que os procesos xeol\u00f3xicos sexan unha das principais causas de especiaci\u00f3n (fundamentalmente a especiaci\u00f3n alop\u00e1trica), mentres que as actividades humanas estar\u00edan implicadas na extinci\u00f3n de moitas especies.\nUn caso de fragmentaci\u00f3n de h\u00e1bitat \u00e9 a causada polos humanos cando a vexetaci\u00f3n nativa \u00e9 removida para instalar produci\u00f3n agr\u00edcola, desenvolvemento rural ou plan urbano. O h\u00e1bitat que algunha vez formaron unha unidade, fican separados en fragmentos illados. Despois dunha limpeza intensiva do terreo, os fragmentos de h\u00e1bitat tenden a converterse en illas separadas por cami\u00f1os, estradas, pastos ou terreos bald\u00edos.\nNo termo fragmentaci\u00f3n de h\u00e1bitat p\u00f3dense considerar seis procesos discretos:"}
{"id": "168402", "revid": "1308", "url": "https://gl.wikipedia.org/wiki?curid=168402", "title": "Fragmentaci\u00f3n de h\u00e1bitat", "text": ""}
{"id": "168405", "revid": "85894", "url": "https://gl.wikipedia.org/wiki?curid=168405", "title": "San Marti\u00f1o, Bro\u00f1o, Negreira", "text": "San Marti\u00f1o \u00e9 un lugar da parroquia de Bro\u00f1o no concello coru\u00f1\u00e9s de Negreira na comarca da Barcala. Ti\u00f1a 64 habitantes no ano 2009 segundo datos do Instituto Nacional de Estad\u00edstica, dos cales 32 eran homes e 32 eran mulleres."}
{"id": "168407", "revid": "5863", "url": "https://gl.wikipedia.org/wiki?curid=168407", "title": "Rock experimental", "text": "O rock experimental ou rock de vangarda \u00e9 un x\u00e9nero musical baseado no rock que experimenta cos elementos b\u00e1sicos do x\u00e9nero, lev\u00e1ndoos ao l\u00edmite das s\u00faas posibilidades nas composici\u00f3ns e na s\u00faa execuci\u00f3n t\u00e9cnica.\nOs seus artistas tam\u00e9n procuran individualizar a s\u00faa m\u00fasica con tempos pouco convencionais, modificaci\u00f3ns dos instrumentos, distintos estilos de composici\u00f3n, t\u00e9cnicas l\u00edricas, elementos doutros x\u00e9neros musicais, efectos ou instrumentos fabricados \u00e1 medida."}
{"id": "168408", "revid": "22570", "url": "https://gl.wikipedia.org/wiki?curid=168408", "title": "Trasbarcala, Bro\u00f1o, Negreira", "text": "Trasbarcala \u00e9 un lugar da parroquia de Bro\u00f1o no concello coru\u00f1\u00e9s de Negreira na comarca da Barcala. Ti\u00f1a 43 habitantes no ano 2009 segundo datos do Instituto Nacional de Estad\u00edstica, dos cales 23 eran homes e 20 eran mulleres."}
{"id": "168410", "revid": "1987", "url": "https://gl.wikipedia.org/wiki?curid=168410", "title": "Walter Gilbert", "text": "Walter Gilbert, nado o 21 de marzo de 1932 en Boston, (EEUU) \u00e9 un f\u00edsico, bioqu\u00edmico e profesor universitario estadounidense galardoado co Premio Nobel de Qu\u00edmica do ano 1980.\nTraxector\u00eda.\nEstudou f\u00edsica, qu\u00edmica e matem\u00e1ticas na Universidade Harvard. Posteriormente realizou o doutoramento en matem\u00e1ticas na Universidade de Cambridge e en bioqu\u00edmica en Harvard, onde foi nomeado profesor de biolox\u00eda molecular.\nInvestigaci\u00f3ns cient\u00edficas.\nEn 1980, a s\u00faa contribuci\u00f3n \u00e1 determinaci\u00f3n das secuencia de bases dos \u00e1cidos nucleicos valeulle o Premio Nobel de Qu\u00edmica, que compartiu co seu compatriota Paul Berg e o brit\u00e1nico Frederick Sanger.\nGilbert e Sanger foron premiados polo seu traballo pioneiro na determinaci\u00f3n da secuencia de nucle\u00f3tidos dos \u00e1cidos nucl\u00e9icos.\nWalter Gilbert tam\u00e9n propuxo por primeira vez a hip\u00f3tese do \"mundo ARN\" para o orixe da vida, modelo proposto por Carl Woese en 1967.\n\u00c9 cofundador da empresa de biotecnolox\u00eda Biogen e foi o primeiro presidente do consello de direcci\u00f3n.\nDisidencia con respecto ao SIDA.\nWalter Gilbert \u00e9 un disidente do SIDA, xa que considera que o doutor Peter Duesberg est\u00e1 no certo nas s\u00faas posici\u00f3ns heterodoxas con respecto \u00e1 enfermidade.\nCitas:"}
{"id": "168411", "revid": "1505", "url": "https://gl.wikipedia.org/wiki?curid=168411", "title": "Substancia qu\u00edmica", "text": "Unha substancia qu\u00edmica \u00e9 calquera material cunha composici\u00f3n qu\u00edmica definida, sen importar a s\u00faa procedencia. Por exemplo, unha mostra de auga ten as mesmas propiedades e a mesma proporci\u00f3n de hidr\u00f3xeno e os\u00edxeno sen importar se a mostra \u00edllase dun r\u00edo ou cr\u00e9ase nun laboratorio.\nUnha substancia pura non pode separarse noutras substancias por ning\u00fan medio mec\u00e1nico. Estas substancias poden clasificarse en dous grupos; elementos e compostos. Os elementos est\u00e1n formados por \u00e1tomos dun mesmo n\u00famero at\u00f3mico e os compostos puros son combinaci\u00f3ns de d\u00faas ou m\u00e1is elementos nunha proporci\u00f3n definida. Substancias qu\u00edmicas t\u00edpicas que se poden atopar no fogar son auga, sal (cloruro de sodio) e azucre (sacarosa). En xeral, as substancias existen como \"s\u00f3lidos\", \"l\u00edquidos\", ou \"gases\", e poden transformarse entre estes \"estados da materia\" mediante cambios na temperatura ou presi\u00f3n.\nO concepto de substancia qu\u00edmica estableceuse a finais do s\u00e9culo XVIII cos traballos do qu\u00edmico Joseph Proust sobre a composici\u00f3n dalg\u00fans compostos qu\u00edmicos puros tales como o carbonato c\u00faprico. Proust deduciu que:\nIsto co\u00f1\u00e9cese como a lei das proporci\u00f3ns definidas, e \u00e9 unha das bases da qu\u00edmica moderna."}
{"id": "168412", "revid": "1131", "url": "https://gl.wikipedia.org/wiki?curid=168412", "title": "Sienna Miller", "text": "Sienna Rose Miller, nada en Nova York o 28 de decembro de 1981, \u00e9 unha actriz, modelo e dese\u00f1adora de moda anglo-estadounidense, co\u00f1ecida polas s\u00faas actuaci\u00f3ns en filmes como \"Factory Girl\" canda Guy Pearce, \"Stardust\" canda Robert De Niro ou \"Interview\" con Steve Buscemi."}
{"id": "168413", "revid": "23204", "url": "https://gl.wikipedia.org/wiki?curid=168413", "title": "Poza", "text": "Unha poza, charco, laga ou corgo \u00e9 un estanque pequeno que se forma no terreo ao chover, regar ou nas r\u00faas polo efecto do tr\u00e1fico. Nalg\u00fans lugares tam\u00e9n recibe ese nome un lugar acu\u00e1tico definido xeralmente por unha quebrada ou regato, \u00e9 un sitio campestre e ecol\u00f3xico, de auga doce.\nUnha charca \u00e9 unha pequena acumulaci\u00f3n de auga algo m\u00e1is abondosa que un charco pero non suficiente como para conformar un lago, contida nunha superficie. Esta pode formarse tanto en depresi\u00f3ns na superfecie e a s\u00faa orixe pode ser tanto natural como artificial."}
{"id": "168414", "revid": "23204", "url": "https://gl.wikipedia.org/wiki?curid=168414", "title": "Steve Buscemi", "text": "Steven Vincent Buscemi, co\u00f1ecido como Steve Buscemi, nado o 13 de decembro de 1957, \u00e9 un actor e director de cinema e televisi\u00f3n estadounidense. Ten ascendencia siciliana e irlandesa."}
{"id": "168417", "revid": "45576", "url": "https://gl.wikipedia.org/wiki?curid=168417", "title": "S\u00e9culo -V", "text": "s\u00e9culo VI adC &lt; s\u00e9culo V adC &gt; s\u00e9culo IV adC\nO s\u00e9culo V a. C. comezou o 1 de xaneiro do 500 a. C.\u00a0e rematou o 31 de decembro do 401 a. C.. En Occidente \u00e9 co\u00f1ecido como o \u00abs\u00e9culo de Pericles\u00bb."}
{"id": "168418", "revid": "27155", "url": "https://gl.wikipedia.org/wiki?curid=168418", "title": "Lago salgado", "text": "Un lago salgado ou lago salino \u00e9 un corpo illado de auga que pos\u00fae unha concentraci\u00f3n de sales (principalmente cloruro s\u00f3dico) e outros minerais significativamente maior ca outros lagos (a condici\u00f3n de lago salino adoita establecerse en 3.000 miligramos de sal por litro). Nalg\u00fans casos, os lagos salgados poden chegar a ter unha concentraci\u00f3n de sal superior \u00e1 auga de mar.\nCaracter\u00edsticas.\nOs lagos salgados f\u00f3rmanse cando as augas que fl\u00faen cara ao lago, que conte\u00f1en sales ou outros minerais, non poden abandonalo debido a que o lago \u00e9 unha conca endorreica terminal. Ao evaporarse, a auga deixa detr\u00e1s calquera sal que ficase disolto, aumentando as\u00ed a s\u00faa salinidade, raz\u00f3n pola que os lagos salgados son lugares axeitados para a produci\u00f3n de sal. A alta salinidade condiciona as\u00ed mesmo a flora e a fauna do lago en cuesti\u00f3n; de feito, en ocasi\u00f3ns o resultado pode chegar a ser a ausencia case total ou total de vida no devandito lago.\nSe a auga que fl\u00fae cara ao lago \u00e9 menor c\u00e1 cantidade de auga evaporada, o lago pode chegar a desaparecer e deixar unha chaira salgada ou salgar, tam\u00e9n chamada \"praia\".\nLagos destacados.\nPor tama\u00f1o, o tres maiores lagos salgados no mundo son o mar Caspio, o mar de Aral e o lago Baljash. O maior lago salgado no hemisferio occidental \u00e9 o Gran Lago Salgado, o cuarto en tama\u00f1o do mundo tras o tres anteriores.\nO lago salgado coa maior altitude \u00e9 o lago Namtso, mentres que o lago de menor altitude \u00e9 o mar Morto, que \u00e9 as\u00ed mesmo o punto m\u00e1is baixo de todas as terras emerxidas.\nDende o s\u00e9culo VIII, o sal do lago Baskunchak de Rusia foi explotado e distribu\u00eddo a trav\u00e9s da Ruta da Seda. Na actualidade, a industria do sal deste lago (que pos\u00fae un 99,8% de pureza de cloruro s\u00f3dico) sup\u00f3n o 80% da produci\u00f3n total de sal de Rusia. Dependendo das necesidades, xera entre 1,5 e 5 mill\u00f3ns de toneladas de sal cada ano."}
{"id": "168419", "revid": "89787", "url": "https://gl.wikipedia.org/wiki?curid=168419", "title": "Dafydd ab Edmwnd", "text": "Dafydd ap Edmwnd, finado en 1497, foi un dos poetas galeses m\u00e1is prominentes de finais de Idade Media. A s\u00faa produci\u00f3n po\u00e9tica data de \"circa\" 1450.\nTraxectoria.\nDafydd naceu nunha familia con devanceiros normandos en Hanmer, en Flintshire (agora Wrexham County Borough), ao nordeste de Gales. Como era un home libre e terratenente non depend\u00eda dun mecenado, como a maior\u00eda dos seus contempor\u00e1neos\nComo bardo Dafydd foi disc\u00edpulo de Maredudd ap Rhys e \u00e1 s\u00faa vez foi titor de Tudur Aled e Gutun Owain.\nObra.\nOs temas principais da poes\u00eda de Dafydd foron o amor e a natureza, na tradici\u00f3n de Dafydd ap Gwilym. Os seus poemas m\u00e1is co\u00f1ecidos incl\u00faen os seguintes cywyddau:\nA diferenza de moitos dos seus contempor\u00e1neos Dafydd evitou a Guerra das d\u00faas rosas e a pol\u00edtica. Por\u00e9n, Dafydd veuse levado a compo\u00f1er un \"marwnad\" (elex\u00eda) polo seu amigo, o arpista Si\u00f4n Eos, que morreu na forca por matar un home nunha pelexa nunha taberna. Nesta obra, posibelmente o seu poema m\u00e1is logrado, Dafydd expresa o seu propio sentimento antiingl\u00e9s, e l\u00e1iase de que a Si\u00f4n Eos non o xulgasen coas m\u00e1is humanas leis de Hywel Dda, de modo que tivese que pagar unha compensaci\u00f3n \u00e1 familia da v\u00edtima segundo o antigo dereito gal\u00e9s, no canto da pena capital da \u201ccyfraith Lundain\u201d (=\"lei de Londres\").\nA Eisteddfod de 1450 e o seu legado.\nEn 1450 Dafydd ga\u00f1ou a cadeira de prata nunha eisteddfod celebrada en Carmarthen. Acadouna cun cywydd na honra da Trindade, que exemplificaba os vinte e catro metros da poes\u00eda b\u00e1rdica galesa reformada por Dafydd, previamente codificada por Einion Offeiriad e Dafydd Ddu o Hiraddug. Suprimiu dous metros e substitu\u00edunos cos m\u00e1is complicados \"Gorchest y Beirdd\" e o \"Cadwynfyr\".\nOs vinte e catro metros que Dafydd presentou \u00e1 Eisteddfod adopt\u00e1ronse amplamente por todo Gales. Mentres que o adestramento de poetas sempre se fixera no interior do c\u00edrculo b\u00e1rdico, nos que a arte se transmit\u00eda de titor a pupilo, as reformas m\u00e9tricas de Dafydd incrementaron a segregaci\u00f3n entre a \u201celite profesional\u201d e os poetas afeccionados. Con todo a consecuencia disto foi que se lle prestou m\u00e1is atenci\u00f3n \u00e1 arte b\u00e1rdica dun poeta mediante a s\u00faa adhesi\u00f3n \u00e1 m\u00e1is estrita m\u00e9trica m\u00e1is que ao contido ou tema dos poemas. Tendeu a perderse a intensidade de Dafydd ap Gwilym e Llywelyn Goch ap Meurig Hen."}
{"id": "168420", "revid": "23204", "url": "https://gl.wikipedia.org/wiki?curid=168420", "title": "Wikipedia en island\u00e9s", "text": "A Wikipedia en island\u00e9s (en ) \u00e9 a versi\u00f3n da Wikipedia en lingua islandesa. Foi creada o 5 de decembro de 2003. En xaneiro de 2011 ti\u00f1a 30.295 artigos. Esta versi\u00f3n da enciclopedia cont\u00e9n artigos e usuarios, dos cales son activos."}
{"id": "168422", "revid": "23204", "url": "https://gl.wikipedia.org/wiki?curid=168422", "title": "Matador Records", "text": "Matador Records \u00e9 un selo discogr\u00e1fico independente centrado en artistas e bandas de indie rock. Foi fundado por Chris Lombardi no ano 1989 e ten as s\u00faas sedes en Nova York e Londres.\nHistoria.\nMatador creouna Chris Lombardi en 1989 no seu apartamento de Nova York. O ano seguinte, Lombardi uniuse ao antigo xerente de Homestead Records, e xuntos enc\u00e1rganse do selo dende ent\u00f3n. En 1993 Matador comezou unha asociaci\u00f3n con Atlantic Records que durou un par de anos, e en 1996 Capitol Records mercou o 49% do selo, pero Lombardi e Cosloy brecuperar\u00edano en 1999. Dende o ano 2002 \u00e9 co-propiedade da compa\u00f1\u00eda brit\u00e1nica Beggars Group e agora opera tanto en Nova York como en Londres."}
{"id": "168423", "revid": "5863", "url": "https://gl.wikipedia.org/wiki?curid=168423", "title": "Rock electr\u00f3nico", "text": "O rock alectr\u00f3nico, tam\u00e9n co\u00f1ecido como electro rock, digital rock ou synthrock, \u00e9 a combinaci\u00f3n dam\u00fasica electr\u00f3nica coa m\u00fasica rock tradicional. A s\u00faa aparici\u00f3n poder\u00eda situarse nos anos 50 cunha lenta progresi\u00f3n ata os anos 60, por\u00e9n, non foi ata a invenci\u00f3n do MIDI, permitindo a comunicaci\u00f3n entre varios instrumentos electr\u00f3nicos e facendo que estes instrumentos fosen m\u00e1is sinxelos de interpretar e gravar. Este feito fixo que a m\u00fasica electr\u00f3nica e o rock se integrasen plenamente na escena musical.\nTecnolox\u00eda.\nA tecnolox\u00eda xogou un papel crucial no desenvolvemento do rock electr\u00f3nico. Os dous inventos que tiveron un impacto m\u00e1is significativo na m\u00fasica electr\u00f3nica e no electro-rock foron o sintetizador e o MIDI. O primeiro sintetizador foi creado no ano 1876 polo enxe\u00f1eiro el\u00e9ctrico Elisha Gray, que tam\u00e9n estivo involucrado na invenci\u00f3n do tel\u00e9fono. Por\u00e9n, non foi ata 1964 cando Robert Moog creou o sintetizador Moog. Este instrumento electr\u00f3nico \u00fasase para producir unha variedade de sons distintos que poden ser modificados en ton e frecuencia. Este instrumento \u00e9 a base de case todas as composici\u00f3ns da m\u00fasica electr\u00f3nica. O MIDI (Musical Instrument Digital Interface), \u00e9 a segunda invenci\u00f3n m\u00e1is importante para a m\u00fasica electr\u00f3nica. Foi creado en 1982 e funciona enviando informaci\u00f3n entre distintos aparellos, como ordenadores ou sintetizadores, e instrumentos, traballando as\u00ed m\u00e1is eficazmente e sincronizados. Na actualidade hai moitos tipos de conectores e \"interfaces\" distintos que poden usar MIDI, polo que existen gran cantidade de dispositivos que o utilizan, como os videoxogos e os tel\u00e9fonos m\u00f3biles."}
{"id": "168424", "revid": "23204", "url": "https://gl.wikipedia.org/wiki?curid=168424", "title": "Wikipedia en n\u00e1huatl", "text": "A Wikipedia en n\u00e1huatl (en ) \u00e9 a versi\u00f3n da Wikipedia en lingua n\u00e1huatl. Foi creada en agosto de 2003. Esta versi\u00f3n da enciclopedia cont\u00e9n a cifra de artigos e usuarios, dos cales son activos, sendo a terceira Wikipedia m\u00e1is grande das linguas americanas despois da quechua e da navajo.\nHistoria.\nO usuario , de orixe belga, creou a primeira p\u00e1xina da Huiquipedia o 10 de agosto de 2003 e chamouna \"\u0100tl\" (mais despois trasladouse a \"Atl\"; en galego \"auga\") o cal foi traballado xunto co usuario espa\u00f1ol quen se encargou de buscar usuarios hispanofalantes que se interesaran polo proxecto e que colaborasen co mesmo.\nO primeiro usuario mexicano con co\u00f1ecemento de n\u00e1huatl rexistrado nesta Wikipedia amerindia foi . O administrador m\u00e1is activo \u00e9 , e o primeiro falante nativo de n\u00e1huatl foi , usuario do estado de Puebla."}
{"id": "168425", "revid": "85894", "url": "https://gl.wikipedia.org/wiki?curid=168425", "title": "Ni\u00f1arelle, Alvite, Negreira", "text": "Ni\u00f1arelle \u00e9 un lugar da parroquia de Alvite no concello coru\u00f1\u00e9s de Negreira na comarca da Barcala. Segundo o Instituto Nacional de Estad\u00edstica en 2009 ti\u00f1a 30 habitantes (14 homes e 16 mulleres)."}
{"id": "168426", "revid": "85894", "url": "https://gl.wikipedia.org/wiki?curid=168426", "title": "As Pedreiras, Alvite, Negreira", "text": "As Pedreiras \u00e9 un lugar da parroquia de Alvite no concello coru\u00f1\u00e9s de Negreira na comarca da Barcala. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 10 eran mulleres."}
{"id": "168427", "revid": "85894", "url": "https://gl.wikipedia.org/wiki?curid=168427", "title": "Pesaduira, Alvite, Negreira", "text": "Pesaduira \u00e9 un lugar da parroquia de Alvite no concello coru\u00f1\u00e9s de Negreira na comarca da Barcala. Ti\u00f1a 179 habitantes no ano 2009 segundo datos do Instituto Nacional de Estad\u00edstica, dos cales 81 eran homes e 98 eran mulleres."}
{"id": "168428", "revid": "85894", "url": "https://gl.wikipedia.org/wiki?curid=168428", "title": "San Tom\u00e9, Alvite, Negreira", "text": "San Tom\u00e9 \u00e9 un lugar da parroquia de Alvite no concello coru\u00f1\u00e9s de Negreira na comarca da Barcala. Ti\u00f1a 49 habitantes no ano 2009 segundo datos do Instituto Nacional de Estad\u00edstica, dos cales 24 eran homes e 25 eran mulleres."}
{"id": "168429", "revid": "22570", "url": "https://gl.wikipedia.org/wiki?curid=168429", "title": "Grande Arm\u00e9e", "text": "A Grande Arm\u00e9e (en franc\u00e9s, \"o grande ex\u00e9rcito\") foi o nome dado ao ex\u00e9rcito imperial de Napole\u00f3n I entre o anos 1805 e 1807; entre 1811 e 1814; e, finalmente, en 1815, durante os Cen D\u00edas, fase final da era napole\u00f3nica que se inicia co retorno de Napole\u00f3n do seu exilio na illa de Elba, e termina coa s\u00faa derrota na batalla de Waterloo."}
{"id": "168431", "revid": "56817", "url": "https://gl.wikipedia.org/wiki?curid=168431", "title": "Casa de Pimentel", "text": "A Casa de Pimentel foi unha casa nobre portuguesa-castel\u00e1 do Antigo R\u00e9xime, establecida no Reino de Castela a partir dunha de orixe portuguesa. As s\u00faas orixes m\u00e1is pr\u00f3ximas rem\u00f3ntanse a Vasco Mart\u00ednez Pimentel (morto en 1283), meiri\u00f1o maior que interveu a favor de Afonso X na guerra contra o seu fillo Sancho."}
{"id": "168432", "revid": "25871", "url": "https://gl.wikipedia.org/wiki?curid=168432", "title": "San Tom\u00e9", "text": "O nome de San Tom\u00e9 (\u00e1s veces grafado coma Santom\u00e9) ref\u00edrese a varios santos e beatos do cristianismo:\nComo top\u00f3nimo, San Tom\u00e9 pode referirse a:"}
{"id": "168433", "revid": "85894", "url": "https://gl.wikipedia.org/wiki?curid=168433", "title": "San Tom\u00e9, San Tom\u00e9, Cartelle", "text": "San Tom\u00e9 \u00e9 un lugar da parroquia de San Tom\u00e9 no concello ourens\u00e1n de Cartelle na comarca da Terra de Celanova. Ti\u00f1a 125 habitantes no ano 2009 segundo datos do Instituto Nacional de Estad\u00edstica, dos cales 61 eran homes e 64 eran mulleres."}
{"id": "168434", "revid": "22570", "url": "https://gl.wikipedia.org/wiki?curid=168434", "title": "Terzas, San Tom\u00e9, Cartelle", "text": "Terzas \u00e9 un lugar da parroquia de San Tom\u00e9 no concello ourens\u00e1n de Cartelle na comarca da Terra de Celanova. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 18 eran mulleres."}
{"id": "168435", "revid": "85894", "url": "https://gl.wikipedia.org/wiki?curid=168435", "title": "San Tom\u00e9, San Tom\u00e9 de Cancelada, Cervantes", "text": "San Tom\u00e9 \u00e9 un lugar da parroquia de San Tom\u00e9 de Cancelada no concello lugu\u00e9s de Cervantes na comarca dos Ancares. Segundo o IGE, en 2013 ti\u00f1a 40 habitantes (19 homes e 21 mulleres)."}
{"id": "168436", "revid": "127505", "url": "https://gl.wikipedia.org/wiki?curid=168436", "title": "Pedro Ru\u00edz Sarmiento y Velasco", "text": "Pedro Ru\u00edz Sarmiento y Velasco foi un nobre castel\u00e1n nado na primeira metade do s\u00e9culo XIV e finado o 15 de agosto de 1385 na batalla de Aljubarrota.\nTraxectoria.\nEra fillo de Diego P\u00e9rez Sarmiento de Villamayor y Haro e de Mar\u00eda de Velasco. Foi se\u00f1or de Sarmiento e de Villamayor e ostentou o cargo de \"Adiantado maior de Castela\". Contraeu matrimonio en 1362 con Leonor Fadrique de Castela, se\u00f1ora de Salinas e filla do mestre de Santiago Fadrique de Castela e de Constanza Angulo. En 1375 polo seu apoio, Henrique I de Trast\u00e1mara deulle o t\u00edtulo de Se\u00f1or de Ribadavia, ademais do de adiantado maior do reino de Galiza. Casou con Xoana de Guzm\u00e1n."}
{"id": "168437", "revid": "1131", "url": "https://gl.wikipedia.org/wiki?curid=168437", "title": "Lamento da Frouseira", "text": "O Lamento da Frouseira \u00e9 un cantar de car\u00e1cter dram\u00e1tico, escrito en galego e de autor\u00eda desco\u00f1ecida. Fai referencia ao axustizamento do mariscal Pedro Pardo de Cela na praza Maior de Mondo\u00f1edo a mediados de decembro de 1483.\nCaracter\u00edsticas.\nO \"Pranto\" ou \"Lamento da Frouseira\" \u00e9 unha obra dos S\u00e9culos Escuros. Composto de catro estrofas, conmemora o sitio que as tropas dos Reis Cat\u00f3licos inferiron ao nobre galego Pedro Pardo de Cela durante case dous anos, entre 1481 e 1483, no antigo Castelo da Frouxeira (Santa Cilla do Valadouro, Foz), facendo fincap\u00e9 na derrota do galego pola traiz\u00f3n levada a cabo polo co\u00f1ecido como Cofano do Valadouro.\nSegundo analistas como Domingo Blanco (2000), \u00e9 unha mostra dos cantares populares referidos \u00e1 vida e morte de Pardo de Cela compostos pouco tempo despois do seu pasamento. Non obstante, a \u00fanica copia co\u00f1ecida do texto data de 1674, polo que J. A. Souto Cabo (2000) e X. R. Pena (2013), incl\u00faen o texto no conxunto das falsificaci\u00f3ns hist\u00f3ricas levadas a cabo durante os s\u00e9culos XVI-XVII-XVIII. O obxectivo deste proceder radicar\u00eda, no caso do \"Pranto\", no af\u00e1n de Fernando de Saavedra Rivadeneyra, descendente do mariscal, por demostrar o seu avoengo e li\u00f1axe para reclamar os seus privilexios diante do rei Carlos II de Espa\u00f1a. Baldomir Cabanas (2010), se ben que non dubida dunha orixe popular na composici\u00f3n, acepta que se trata realmente dunha composici\u00f3n inserida nun libro xeneal\u00f3xico que recolle a historia dos antecesores do propio Rivadeneyra."}
{"id": "168438", "revid": "85894", "url": "https://gl.wikipedia.org/wiki?curid=168438", "title": "Aro, Aro, Negreira", "text": "Aro \u00e9 un lugar da parroquia de Aro no concello coru\u00f1\u00e9s de Negreira na comarca da Barcala. Ti\u00f1a 44 habitantes no ano 2009 segundo datos do Instituto Nacional de Estad\u00edstica, dos cales 19 eran homes e 25 eran mulleres."}
{"id": "168439", "revid": "22570", "url": "https://gl.wikipedia.org/wiki?curid=168439", "title": "A Bra\u00f1a, Aro, Negreira", "text": "A Bra\u00f1a \u00e9 un lugar da parroquia de Aro no concello coru\u00f1\u00e9s de Negreira na comarca da Barcala. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "168440", "revid": "785", "url": "https://gl.wikipedia.org/wiki?curid=168440", "title": "Antonio de Soutomaior", "text": "Frei Antonio de Soutomaior, nado na segunda metade do s\u00e9culo XVI e morto na primeira do XVII, foi un destacado eclesi\u00e1stico galego.\nTraxectoria.\nFillo de Baltasar de Sequeiros e Sabela Ozores de Sotomaior, foi catedr\u00e1tico de Prima no convento dos Dominicos de Santiago de Compostela, alcanzou o cargo de arcebispo de Damasco e desempe\u00f1ou un dos cargos m\u00e1is importantes da s\u00faa \u00e9poca en relaci\u00f3n coa monarqu\u00eda, ao ter sido confesor real de Filipe IV. Tam\u00e9n foi nomeado \"Inquisidor general\" no ano 1632, no que foi unha das maiores etapas de tolerancia e apertura do Santo Oficio, non s\u00f3 pola s\u00faa tolerancia cos xudeus sen\u00f3n tam\u00e9n cos conversos portugueses. Recibiu numerosas cr\u00edticas por isto e foi substitu\u00eddo tempo despois por Diego Arce Reinoso, quen instaurou un per\u00edodo de forte represi\u00f3n. Xogou un papel fundamental, xunto a outros grandes nobres galegos, na reclamaci\u00f3n do voto en cortes do reino de Galiza."}
{"id": "168441", "revid": "22570", "url": "https://gl.wikipedia.org/wiki?curid=168441", "title": "Vilar, Aro, Negreira", "text": "Vilar \u00e9 un lugar da parroquia de Aro no concello coru\u00f1\u00e9s de Negreira na comarca da Barcala. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 13 eran mulleres."}
{"id": "168442", "revid": "92340", "url": "https://gl.wikipedia.org/wiki?curid=168442", "title": "Alvar Peres de Castro", "text": "Alvar Peres de Castro, chamado o Vello, nado en 1310 e finado en 1384, foi un arist\u00f3crata galego, fillo de Pedro Fern\u00e1ndez de Castro, se\u00f1or de Lemos e da nobre portuguesa Aldonza Loren\u00e7o de Valladares.\nFigura importante do reino de Galiza, tam\u00e9n o foi do reino de Portugal, pois foi o primeiro condestable de Portugal e ostentou os t\u00edtulos de Conde de Arraiolos e de Viana e se\u00f1or de Cadaval e de Ferreira. Estaba emparentado coa antiga monarqu\u00eda galega, e tam\u00e9n coa castel\u00e1.\nTraxectoria.\nEn 1371 recibiu de mans de Fernando I de Portugal, rei de Portugal, o t\u00edtulo de conde de Viana. Foi nomeado en 1382, condestable de Portugal, t\u00edtulo creado por Fernando I de Portugal. \u00c1 s\u00faa morte, o cargo de condestable de Portugal pasou a ser desempe\u00f1ado por Nuno \u00c1lvares Pereira. Faleceu en 1384.\nXenealox\u00eda.\nFoi fillo de Pedro Fern\u00e1ndez de Castro, se\u00f1or de Lemos, e da nobre portuguesa Aldonza Lorenzo de Valladares. Era neto por parte paterna de Fernando Rodr\u00edguez de Castro e de Violante S\u00e1nchez de Castela, filla ilex\u00edtima de Sancho IV de Castela. Por parte materna era neto de Loren\u00e7o Suarez de Valladares, se\u00f1or de Tangil, e de Sancha Nunes Chac\u00edn. Foi medio irm\u00e1n de Fern\u00e1n Ruiz de Castro, se\u00f1or de Lemos, e de Xoana de Castro, a Desamada, e irm\u00e1n de In\u00e9s de Castro, segunda esposa de Pedro I de Portugal.\nContraeu matrimonio con Mar\u00eda Ponce de Le\u00f3n, filla de Pedro Ponce de Le\u00f3n o Vello, se\u00f1or de Marchena e de Bail\u00e9n e tataraneto do rei Afonso IX de Le\u00f3n coa que tivo varios fillos:"}
{"id": "168443", "revid": "85894", "url": "https://gl.wikipedia.org/wiki?curid=168443", "title": "Torro\u00f1a, Burgueira, Oia", "text": "Torro\u00f1a \u00e9 un lugar da parroquia de Burgueira, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 128 habitantes (55 homes e 73 mulleres).\nPatrimonio.\nSalientar o petr\u00f3glifo da Laxe Cruzada que cont\u00e9n un dos cinco labirintos gravados que existen en Galiza.\nO Castelo de Torro\u00f1a foi declarado Ben de Interese Cultural o 17-10-1995 con ID RI-51-0008970."}
{"id": "168444", "revid": "5863", "url": "https://gl.wikipedia.org/wiki?curid=168444", "title": "Odoario", "text": "O antrop\u00f3nimo masculino Odoario pode referirse a:"}
{"id": "168445", "revid": "5863", "url": "https://gl.wikipedia.org/wiki?curid=168445", "title": "Mar\u00eda Baz\u00e1n", "text": "Mar\u00eda de Baz\u00e1n, nada a mediados do s\u00e9culo XV, foi unha arist\u00f3crata leonesa. Casou co conde de Lemos, Pedro \u00c1lvarez Osorio despois de que este enviuvase da s\u00faa primeira muller Beatriz Henr\u00edquez de Castro. A morte do conde levou a Mar\u00eda de Baz\u00e1n a reclamar todo o patrimonio do seu finado marido, entrando en conflito con Rodrigo Henr\u00edquez de Castro, quen finalmente por intervenci\u00f3n dos Reis Cat\u00f3licos ser\u00eda despoxado da s\u00faa herdanza en favor de Mar\u00eda."}
{"id": "168446", "revid": "23204", "url": "https://gl.wikipedia.org/wiki?curid=168446", "title": "Enrique Mayer", "text": "Enrique Mayer de Castro, nado en Santiago de Compostela o 13 de abril de 1861 e finado na mesma cidade o 15 de novembro de 1931, foi un gravador, acibecheiro, ourive, debuxante e heraldista que colaborou en distintas revistas galegas de arte e arqueolox\u00eda de primeiros de s\u00e9culo XX.\nTraxectoria.\nEnrique Mayer de Castro era fillo do matrimonio de Manuel Mayer von Furtw\u00e4ngler, oficial da Milicia Nacional de ascendencia alem\u00e1, e Antonia de Castro y Varela. Proced\u00eda dunha ampla estirpe de artes\u00e1ns alem\u00e1ns residente en Santiago, dedicada \u00e1 fabricaci\u00f3n de reloxos e caixas de m\u00fasica dende o s\u00e9culo XVII. O seu av\u00f3 Lorenz Mayer K\u00f6pp fundara en 1792 unha das primeiras reloxer\u00edas da cidade da Coru\u00f1a, a\u00ednda que el decantouse polo debuxo e o gravado. Estudou na Sociedade Econ\u00f3mica de Santiago e foi alumno de Modesto Brocos, as\u00ed como tam\u00e9n do xil\u00f3grafo Arturo Carretero cando marchou a estudar en Madrid.\nCando regresou a Santiago se dedicou \u00f3 gravado en madeira e metal, publicando as s\u00faas obras en distintas revistas, coma por exemplo \"Galicia Diplom\u00e1tica,\" da que ser\u00eda director art\u00edstico. Ilustrou tam\u00e9n os libros de Antonio L\u00f3pez Ferreiro \"Lecciones de arqueolog\u00eda sagrada\", \"El P\u00f3rtico de la Gloria\" e \"Historia de la Santa A. M. Iglesia de Santiago de Compostela\".\nParticipou nos certames de Artes e Oficios de Santiago en 1881, onde obt\u00e9n un \"diploma de primeira\", e 1885, cando obt\u00e9n unha medalla de prata. Tam\u00e9n acode \u00e1 Exposici\u00f3n Rexional de Lugo de 1896 , e obt\u00e9n un diploma de honra; \u00e1 Exposici\u00f3n de Arte Galega de Bos Aires de 1920 e \u00e1 Exposici\u00f3n Nacional de Artes Decorativas, de Madrid, en 1926.\nEn 1903 publicou un traballo de investigaci\u00f3n na revista \"Galicia Hist\u00f3rica\", baixo o t\u00edtulo \"Prioridad de un artista santiagu\u00e9s respecto al perfeccionamento del grabado en madera\", no que desenvolve as t\u00e9cnicas de gravado en buxo de p\u00e9 que xa se utilizaban en Santiago en 1730, 40 anos antes de que o gravador ingl\u00e9s Thomas Bewick (1753-1828) presentara esta t\u00e9cnica como novedosa.\nDesde 1890 ata 1893 traballou como profesor de debuxo na Real Sociedade Econ\u00f3mica de Amigos do Pa\u00eds de Santiago, e en 1893 ocupou o cargo de profesor de debuxo art\u00edstico na Escola de Artes e Oficios de Santiago, ata a s\u00faa xubilaci\u00f3n en 1931. Tam\u00e9n contribu\u00edu no reco\u00f1ecemento e recuperaci\u00f3n da acibecheira en Santiago. En 1897 foi nomeado socio de m\u00e9rito da Asociaci\u00f3n de Artes Gr\u00e1ficas de Santiago, e en 1919 membro correspondente da Secci\u00f3n de Belas Artes do Instituto de Estudos Galegos da Coru\u00f1a.\nFormou parte da comisi\u00f3n organizadora da Exposici\u00f3n Rexional Galega de 1909, colaborando con Enrique Campo na recollida de material para a realizaci\u00f3n de diferentes debuxos de monumentos e outros elementos art\u00edsticos \u00f3 longo dunha viaxe pola provincia de Pontevedra -e parte da de Ourense- entre maio e outono dese ano. Durante esta viaxe, Mayer interesouse especialmente polos escudos existentes nas zonas que estudaron. Como heraldista realizou un traballo en plum\u00edn sobre as armas her\u00e1ldicas dos Sarmiento de Valladares do Pazo de Fefi\u00f1\u00e1ns, propiedade dos marqueses de Figueroa, conservado hoxe en d\u00eda no Museo Provincial de Pontevedra. Ademais en 1928, por encargo do X marqu\u00e9s de Figueroa Juan Bautista de Armada y Losada, dese\u00f1ou o logotipo da etiqueta das botellas da Bodega de Fefi\u00f1\u00e1ns, sendo premiado o debuxo na Feira Internacional de Barcelona de 1930. Actualmente o \"Albari\u00f1o de Fefi\u00f1\u00e1ns\" contin\u00faa empregando o dese\u00f1o de Enrique Mayer nas s\u00faas botellas.\n\u00c9 autor dunha pequena estatua do ap\u00f3stolo Santiago en acibeche e prata que se exp\u00f3n no Tesouro da catedral compostel\u00e1. O Museo Provincial de Pontevedra, pola s\u00faa banda, conserva un bo n\u00famero de l\u00e1minas a plumi\u00f1a de escudos, sartegos e inscrici\u00f3ns, realizadas con gran minuciosidade.\nCasado con Adela M\u00e9ndez, foi pai do mestre reloxeiro santiagu\u00e9s Antonio Mayer M\u00e9ndez (1910-1996), premiado coa Medalla de Prata da cidade de Santiago (1997), e do tam\u00e9n gravador e profesor da Escola de Artes de Santiago Enrique Mayer M\u00e9ndez (1907-2001). Foi av\u00f3 dos tam\u00e9n artistas Enrique e Santiago Mayer Vi\u00f1a, e do acibecheiro Fernando Mayer Garea.\nNa s\u00faa casa natal, na compostel\u00e1 r\u00faa do Preguntoiro n\u00ba37, sit\u00faase unha placa conmemorativa elaborada polo escultor galego Francisco Asorey que di: \"En esta casa naci\u00f3 en buen azabachero Enrique Mayer Castro 1861-1931\"."}
{"id": "168447", "revid": "5863", "url": "https://gl.wikipedia.org/wiki?curid=168447", "title": "Odoario (rebelde)", "text": "Odoario, vivo no s\u00e9culo IX, foi irm\u00e1n do rei da Galicia altomedieval Afonso III.\nTraxectoria.\nA \u00fanica informaci\u00f3n que se ten del \u00e9 que recibiu a encomenda do seu irm\u00e1n de restaurar a Igrexa de Santa Comba de Bande en 872 e que se rebelou contra el en 878, rebeli\u00f3n que resultou frustrada."}
{"id": "168448", "revid": "89787", "url": "https://gl.wikipedia.org/wiki?curid=168448", "title": "Jodocus Hondius", "text": "Jodocus Hondius (versi\u00f3n latinizada de Joost de Hondt), nado en Wakken, actual B\u00e9lxica, o 17 de outubro de 1563 e finado en \u00c1msterdam o 12 de febreiro de 1612, \u00e1s veces chamado Jodocus Hondius \"o Vello\" para distinguilo do seu fillo, foi un artista de Flandres, gravador e cart\u00f3grafo .\nTraxectoria.\n\u00c9 co\u00f1ecido por facer alg\u00fans dos primeiros mapas do \"Novo Mundo\" e de Europa, por restablecer a reputaci\u00f3n da obra de Gerard Mercator, e polos seus retratos de Francis Drake. Axudou a establecer \u00c1msterdam como centro da cartograf\u00eda en Europa no s\u00e9culo XVII."}
{"id": "168449", "revid": "1131", "url": "https://gl.wikipedia.org/wiki?curid=168449", "title": "Asemblea de Melide", "text": "A Asemblea de Melide ou Xunta de Melide foi unha xuntanza de prelados, rexedores urbanos e nobres galegos, a m\u00e1is importante das celebradas durante o reinado de Carlos V.\nTivo lugar o 4 de decembro de 1520 na vila de Melide, centro xeogr\u00e1fico do reino de Galiza no s\u00e9culo XVI. Foi organizada polo arcebispo compostel\u00e1n Alonso III de Fonseca para tratar, entre outras cousas, de reclamar a Carlos V o voto do reino de Galiza nas cortes da Coroa de Castela e que unha e outra vez fora negado. \nAntecedentes.\nA renovaci\u00f3n nobiliaria propiciada pola casa de Trast\u00e1mara a partir de 1369 permitiulle a varias casa nobiliarias, coma os condes de Altamira ou os condes de Lemos, a creaci\u00f3n de grandes morgados. Xunto \u00e1s li\u00f1axes aut\u00f3ctonas tam\u00e9n aparecen li\u00f1axes for\u00e1neas que aproveitan o illamento xeogr\u00e1fico do reino para estenderse e afianzar a s\u00faa independencia. Estas casas van, durante os s\u00e9culos XV e XVI, a ir expandindo o seu patrimonio aproveit\u00e1ndose das merc\u00e9s reais, as adquisici\u00f3ns e apropiaci\u00f3ns de bens seculares eclesi\u00e1sticos e unha pol\u00edtica matrimonial endog\u00e1mica. Isto achegoulle \u00e1 nobreza unha gran riqueza en rendas e terreos, coa meirande parte do rural galego en mans destes se\u00f1or\u00edos. A entrada dos Reis Cat\u00f3licos no reino tras a Guerra Civil Castel\u00e1 comezou o sometemento da belicosa nobreza galega. Isto levouse a cabo co afianzamento do poder real, con medidas coma a inclusi\u00f3n da nobreza na Corte real e o pago regular das cargas fiscais.\nTras a morte dos Reis Cat\u00f3licos os nobres galegos comezan a recuperar parte do seu poder perdido. A inestabilidade que resultou dos conflitos entre a filla de Isabel I, Xoana de Castela, e primeiro seu pai Fernando e seu marido Filipe o Fermoso permitiu, a partir de 1508, unha volta parcial \u00e1 situaci\u00f3n previa a 1480. Aproveitando isto alg\u00fans nobres, sendo os principais o arcebispo don Alonso de Fonseca III, don Rodrigo Osorio Conde de Lemos e Fernando de Andrade Conde de Vilalba; comezaron a estender o seu control por todo o reino, obtendo o control do reino prescindindo do poder real. Os novos reco\u00f1ecementos obtidos pola presenza da nobreza na corte e a nova situaci\u00f3n pol\u00edtica vaille permitir \u00e1 nobreza a creaci\u00f3n dun sistema pechado e feudal, coas grandes casas nobiliarias convert\u00e9ndose en se\u00f1ores feudais doutras casa m\u00e1is pequenas que co tempo e a expansi\u00f3n dos morgados vailles permitir obter riquezas e converterse en importantes rendistas. Estas casas secundarias vanse converter na fonte da gran cantidade de fidalgos da que se nutrir\u00e1 a baixa nobreza galega.\nIntentos previos.\nTras a s\u00faa proclama coma rei en Bruxelas Carlos I convocou \u00e1s Cortes en Santiago de Compostela en 1518. Isto foi un feito estra\u00f1o, por que nin o Reino nin a cidade onde se \u00edan celebrar \u00edan ser representadas nesas cortes. O Reino de Galiza perdera a representaci\u00f3n nas Cortes en estra\u00f1as circunstancias. Aproveitando que as cortes se fac\u00edan en Galiza o arcebispo Fonseca e Fernando de Andrade falaron co rei para quitarlle a representaci\u00f3n do Reino a Zamora. Nin nesas Cortes, nas que ocorreron altercados entre o presidente das Cortes e o conde de Vilalba, nin nas Cortes posteriores da Coru\u00f1a conseguiron o seu obxectivo.\nA Asemblea.\nTras a volta de Carlos I cara o Imperio estala a revolta dos comuneiros. Os se\u00f1ores galegos, que inda ti\u00f1an lembranza das guerras irmandi\u00f1as, e co poder real incapaz de sufocar a revolta os nobres acordaron unirse para evitar os levantamentos en territorio galego. Por iso xunt\u00e1ronse en Melide, lugar xeograficamente c\u00e9ntrico e lugar de paso do Cami\u00f1o de Santiago, para ofrecerlle o seu apoio ao rei e aproveitar que a maior\u00eda das cidades das Cortes (entre elas Zamora) pux\u00e9ranse de parte dos comuneiros. Na vila re\u00fanense d\u00faas ducias dos principais se\u00f1ores de Galiza.\nPetici\u00f3ns da Asemblea.\nNa Asemblea acord\u00e1ronse 14 puntos:\nResposta \u00e1s petici\u00f3ns.\nAs respostas do rei \u00e1s propostas foron variadas. O monarca contestou, xa en Worms, que lles agradec\u00eda a fidelidade que lle profesaban, perdoaba as multas pola celebraci\u00f3n de vodas, pero evitou pronunciarse no asunto da Casa da Especiar\u00eda e o voto en Cortes, coa escusa de que eran temas que necesitaban de moita reflexi\u00f3n. O voto nas Cortes tivo que esperar at\u00e9 1623, cando Olivares, a cambio dun donativo, pasou por riba das vellas resistencias a ampliar a representaci\u00f3n nas cortes. O rei Carlos I si que estableceu unha Casa de Contrataci\u00f3n na Coru\u00f1a para o comercio coas Molucas, pero tras quedar estas illas baixo control portugu\u00e9s foi disolta. Ademais, para reducir o poder do arcebispo Fonseca e do conde de Vilalba Fernando de Andrade foron enviados a postos afastados de Galiza."}
{"id": "168451", "revid": "6939", "url": "https://gl.wikipedia.org/wiki?curid=168451", "title": "Frei Antonio de Soutomaior", "text": ""}
{"id": "168452", "revid": "98629", "url": "https://gl.wikipedia.org/wiki?curid=168452", "title": "Auga do mar", "text": "A auga do mar \u00e9 unha soluci\u00f3n baseada en auga que comp\u00f3n os oc\u00e9anos e mares da Terra. \u00c9 salgada pola concentraci\u00f3n de sales minerais disoltos que cont\u00e9n, un 35ppm (3,5%) como media, entre as que predomina o cloruro s\u00f3dico, tam\u00e9n co\u00f1ecido como sal de mesa. O oc\u00e9ano cont\u00e9n un 97,25% do total de auga que forma a hidrosfera.\nComposici\u00f3n.\nA auga do mar \u00e9 unha disoluci\u00f3n en auga (H2O) de moi diversas substancias. At\u00e9 os 2/3 dos elementos qu\u00edmicos naturais est\u00e1n presentes na auga de mar, a\u00ednda que a maior\u00eda s\u00f3 como trazas. Seis compo\u00f1entes, todos eles ion\u00e9, dan conta de m\u00e1is do 99% da composici\u00f3n de solutos. A t\u00e1boa adxunta enumera os m\u00e1is abundantes.\nSalinidade.\nO estudo da composici\u00f3n simplif\u00edcase polo feito de que as proporci\u00f3ns dos compo\u00f1entes son sempre aproximadamente as mesmas, a\u00ednda que a concentraci\u00f3n conxunta de todos eles \u00e9 enormemente variable. Refer\u00edmonos a esa concentraci\u00f3n total como salinidade, que adoita expresarse en tanto por mil (\u2030). Grazas \u00e1 universalidade da s\u00faa composici\u00f3n, a salinidade adoita ser estimada a partir da medici\u00f3n dun s\u00f3 par\u00e1metro, como a condutividade el\u00e9ctrica, o \u00edndice de refracci\u00f3n ou a concentraci\u00f3n dun dos seus compo\u00f1entes, xeralmente o i\u00f3n cloruro (Cl-).\nA salinidade presenta variaci\u00f3ns cando se comparan as concas, as distintas latitudes ou as diferentes profundidades. Favorece unha salinidade m\u00e1is elevada a evaporaci\u00f3n m\u00e1is intensa propia das latitudes tropicais, sobre todo na superficie, e unha menor salinidade a proximidade da desembocadura de r\u00edos caudalosos e as precipitaci\u00f3ns elevadas.\nDe todos os mares abertos \u00e9 o mar Vermello o que presenta maior salinidade (40\u2030), bordeado como est\u00e1 de rexi\u00f3ns \u00e1ridas. O mar B\u00e1ltico \u00e9 o de salinidade menor (6\u2030 nas augas superficiais do golfo de Botnia), pola s\u00faa pequena profundidade, clima fr\u00edo e amplitude das concas que verten as s\u00faas augas nel, o que unido \u00e1 s\u00faa topograf\u00eda case pechada, limita moito os intercambios co oc\u00e9ano mundial. A salinidade \u00e9 moi variable nos lagos e mares pechados que ocupan concas endorreicas, con s\u00f3 un 12\u2030 no mar Caspio e at\u00e9 un 330\u2030 nas capas superficiais do mar Morto. O principal factor do que depende a salinidade dos mares interiores \u00e9 a existencia de drenaxe, cun ou m\u00e1is emisarios por que os que desbordar, ou que pola contra a evaporaci\u00f3n sexa a \u00fanica forma de compensarse as achegas. As\u00ed o lago Vitoria, cunha orixe tect\u00f3nica semellante \u00e1 do Mar Morto, \u00e9 un lago de auga doce \u00e1 vez que a fonte principal do caudaloso r\u00edo Nilo.\nAs diferenzas de salinidade entre masas de auga comb\u00ednanse coas de temperatura para producir diferenzas de densidade, que \u00e1 s\u00faa vez son responsables da convecci\u00f3n na que se basea a circulaci\u00f3n oce\u00e1nica a grande escala, a chamada por iso circulaci\u00f3n termohalina.\nDende que Edmond Halley o propuxera en 1715, adm\u00edtese que a salinidade da auga do mar \u00e9 efecto dunha salinizaci\u00f3n progresiva, estabilizada fai xa longo tempo, debida a un achegue polos r\u00edos, non compensado, de sales procedentes do lavado das rochas continentais. A salinidade non medrou dende fai miles de mill\u00f3ns de anos, por mor da acumulaci\u00f3n de sal en sedimentos. Hoxe en d\u00eda ac\u00e9ptase que boa parte do sodio procede das mesmas emisi\u00f3ns volc\u00e1nicas que facilitaron orixinalmente a formaci\u00f3n da hidrosfera.\nCondutividade el\u00e9ctrica.\nA auga do mar presenta unha elevada condutividade el\u00e9ctrica, \u00e1 que contrib\u00faen a polaridade da auga e a abundancia de ions disoltos. \nOs sales en auga dis\u00f3cianse en i\u00f3ns. Un ion \u00e9 un \u00e1tomo cargado positiva ou negativamente e que, por tanto, intercambia electr\u00f3ns co medio. Poden absorber e liberar electr\u00f3ns \u00e1s part\u00edculas veci\u00f1as. \nA condutividade var\u00eda sobre todo coa temperatura e a salinidade (a maior salinidade, maior condutividade), e a s\u00faa medici\u00f3n permite, unha vez controlada a temperatura, co\u00f1ecer a salinidade.\nDensidade.\nA densidade da auga do mar \u00e9 unha das s\u00faas propiedades m\u00e1is importantes. A s\u00faa variaci\u00f3n provoca correntes. \n\u00c9 determinada usando a ecuaci\u00f3n internacional de estado da auga de mar a presi\u00f3n atmosf\u00e9rica, que \u00e9 formulada pola Unesco (UNESCO Technical Papers in Marine Science, 1981) a partir dos traballos realizados ao longo de todo este s\u00e9culo para co\u00f1ecer as relaci\u00f3ns entre as variables termodin\u00e1micas da auga do mar: densidade, presi\u00f3n, salinidade e temperatura. A densidade da t\u00edpica auga do mar (auga salgada cun 3,5% de sales disoltos) adoita ser de 1,02819\u00a0kg/L aos -2\u00a0\u00b0C, 1,02811 aos 0\u00a0\u00b0C, 1,02778 aos 4\u00a0\u00b0C etc.\nA densidade da auga de mar depende do tres variables: Salinidade (\"s\"), Temperatura (\"t\") e Presi\u00f3n (\"p\"). Para simbolizar a densidade empr\u00e9gase xeralmente a letra grega \"\u03c1\"(rho) e para indicar que \u00e9 funci\u00f3n do tres variables escr\u00edbese \"\u03c1\"(\"s\",\"t\",\"p\"). O valor num\u00e9rico da densidade da auga do mar no seu ambiente natural var\u00eda soamente a partir do terceiro decimal e, para economizar espazo e traballo, as\u00ed como para ter unha visi\u00f3n mellor do valor, def\u00ednese outra cantidade simbolizada pola letra grega \"\u03c3\"(Sigma) mediante a seguinte expresi\u00f3n.\n\"\u03c3\"(\"s\",\"t\",\"p\")=(\"\u03c1\"(\"s\",\"t\",\"p\")-1)x1000\nPor exemplo, \u00e1 densidade \"\u03c1\"(\"s\",\"t\",\"p\")=1,02743 corresp\u00f3ndelle o valor \"\u03c3\"(\"s\",\"t\",\"p\")=27,43.\npH.\nA auga oce\u00e1nica \u00e9 lixeiramente alcalina, e o valor do seu pH est\u00e1 entre 7,5 e 8,4 e var\u00eda en funci\u00f3n da temperatura; se esta sobe, o pH dimin\u00fae e tende \u00e1 acidez; tam\u00e9n pode variar en funci\u00f3n da salinidade, da presi\u00f3n ou profundidade e da actividade vital dos organismos mari\u00f1os (http://bibliotecadigital.ilce.edu.mx/sites/ciencia/volumen1/ciencia2/12/htm/sec_17.html)\nGases.\nOs gases disoltos son os mesmos que compo\u00f1en o aire libre, pero en diferentes proporci\u00f3ns, condicionadas por diversos factores. A temperatura e a salinidade infl\u00faen reducindo a solubilidade dos gases cando calquera deses dous par\u00e1metros medra. Outros factores son a actividade metab\u00f3lica dos seres vivos e os complexos equilibrios qu\u00edmicos cos solutos s\u00f3lidos, como o ion bicarbonato (HCO3-). A concentraci\u00f3n total e a composici\u00f3n dos gases disoltos var\u00edan sobre todo coa profundidade, que afecta \u00e1 axitaci\u00f3n, a fotos\u00edntese (limitada \u00e1 superficial zona f\u00f3tica) e a abundancia de organismos.\nEn augas oce\u00e1nicas superficiais ben mesturadas, a composici\u00f3n t\u00edpica de gases disoltos incl\u00fae un 64% de nitr\u00f3xeno (N2), un 34% de os\u00edxeno (O2) e un 1,8% de di\u00f3xido de carbono (CO2), moi por riba este \u00faltimo do 0,04% que hai no aire libre. O os\u00edxeno (O2) abunda sobre todo na superficie, onde predomina a fotos\u00edntese sobre a respiraci\u00f3n, e adoita presentar o seu m\u00ednimo cara aos 400 m de profundidade, onde os efectos da difusi\u00f3n dende o aire libre e da fotos\u00edntese xa non acadan, pero onde a\u00ednda \u00e9 alta a densidade de organismos consumidores, que o esgotan. A temperatura, m\u00e1is baixa nos fondos profundos, afecta \u00e1 solubilidade dos carbonatos.\nDescenso criosc\u00f3pico.\nO descenso criosc\u00f3pico \u00e9 a reduci\u00f3n do punto de fusi\u00f3n dun disolvente puro pola presenza de solutos. \u00c9 directamente proporcional \u00e1 molalidade, o que fai que sexa m\u00e1is importante para solutos i\u00f3nicos, como os que predominan na auga do mar, que para os non i\u00f3nicos. O fen\u00f3meno ten importantes consecuencias no caso da auga do mar, porque a resposta ao arrefriado intenso da auga do oc\u00e9ano, como ocorre no inverno das rexi\u00f3ns polares, \u00e9 a separaci\u00f3n dunha fase s\u00f3lida flotante de auga pura. \u00c9 as\u00ed como se forman as banquisas ao redor da Ant\u00e1rtida ou ao redor do oc\u00e9ano \u00c1rtico, como un agregado compacto de xeo puro de auga, con salmoira enchendo os intersticios, e flotando sobre unha masa de auga l\u00edquida a menos de 0\u00a0\u00b0C (at\u00e9 un l\u00edmite m\u00e1ximo de -1,9\u00a0\u00b0C para unha salinidade do 3,5%)."}
{"id": "168453", "revid": "1308", "url": "https://gl.wikipedia.org/wiki?curid=168453", "title": "Auga de mar", "text": ""}
{"id": "168454", "revid": "1308", "url": "https://gl.wikipedia.org/wiki?curid=168454", "title": "Auga salgada", "text": ""}
{"id": "168455", "revid": "1822", "url": "https://gl.wikipedia.org/wiki?curid=168455", "title": "Enrique Mayer Castro", "text": ""}
{"id": "168456", "revid": "98629", "url": "https://gl.wikipedia.org/wiki?curid=168456", "title": "Partes por mil", "text": "Partes por mil, abreviado como ppt (parts per thousand) \u00e9 o n\u00famero de partes dunha substancia determinada contidas en mil partes de mestura ou disoluci\u00f3n.\nSe se trata dunha mestura gasosa esta relaci\u00f3n corresponde ao volume.\nSe se trata dunha disoluci\u00f3n l\u00edquida esta relaci\u00f3n corresponde a masa.\nPara evitar ambig\u00fc\u00eddades adoitase p\u00f3r a que unidade se refiere a relaci\u00f3n (masa ou volume)."}
{"id": "168457", "revid": "89787", "url": "https://gl.wikipedia.org/wiki?curid=168457", "title": "Oc\u00e9ano mundial", "text": "O oc\u00e9ano mundial ou oc\u00e9ano global (en ingl\u00e9s, \"World Ocean\", \"world ocean\", ou \"global ocean\") \u00e9 o sistema interconectado de augas oce\u00e1nicas (ou mari\u00f1as) da Terra e comprende a maior parte da hidrosfera.\nCaracter\u00edsticas.\nA unidade e continuidade do oc\u00e9ano mundial, cun intercambio relativamente libre entre as s\u00faas partes, \u00e9 de fundamental importancia para a oceanograf\u00eda. Est\u00e1 dividido en varias zonas oce\u00e1nicas principais que est\u00e1n delimitadas polos continentes e que te\u00f1en diferentes caracter\u00edsticas oceanogr\u00e1ficas: estas divisi\u00f3ns son o oc\u00e9ano Atl\u00e1ntico, o oc\u00e9ano \u00c1rtico (\u00e1s veces considerado como un mar do Atl\u00e1ntico), o oc\u00e9ano \u00cdndico, o oc\u00e9ano Pac\u00edfico e o oc\u00e9ano Ant\u00e1rtico ou Austral (\u00e1s veces, considerado s\u00f3 a parte sur do Atl\u00e1ntico, \u00cdndico e Pac\u00edfico). \u00c1 s\u00faa vez, as augas oce\u00e1nicas est\u00e1n intercaladas por moitos mares m\u00e1is pequenos e outros corpos de auga.\nO oc\u00e9ano mundial existiu dunha forma ou outra na terra dende fai e\u00f3ns e a noci\u00f3n rem\u00f3ntase \u00e1 antig\u00fcidade cl\u00e1sica (en forma do deus Oc\u00e9ano). O concepto contempor\u00e1neo do \u00aboc\u00e9ano mundial\u00bb foi acu\u00f1ado polo ocean\u00f3grafo ruso Yuly Shokalsky a comezos do s\u00e9culo XX para describir o que \u00e9 basicamente un oc\u00e9ano continuo e solitario, que cobre e rodea a maior parte da terra.\nEn tanto que continuo, o oc\u00e9ano Mundial p\u00f3dese visualizar como centrado no oc\u00e9ano Ant\u00e1rtico. O Atl\u00e1ntico, \u00cdndico e Pac\u00edfico poden ser vistos como grandes ba\u00edas ou l\u00f3bulos espall\u00e1ndose cara ao norte dende o oc\u00e9ano Ant\u00e1rtico. M\u00e1is ao norte, o Atl\u00e1ntico \u00e1brese no oc\u00e9ano \u00c1rtico, que est\u00e1 conectado co Pac\u00edfico polo estreito de Bering:\nA forma aproximada do oc\u00e9ano Mundial, para a maior\u00eda dos prop\u00f3sitos, pode ser tratada como constante, a\u00ednda que en realidade non o \u00e9, xa que a deriva continental muda continuamente a s\u00faa estrutura."}
{"id": "168458", "revid": "1308", "url": "https://gl.wikipedia.org/wiki?curid=168458", "title": "Oc\u00e9ano global", "text": ""}
{"id": "168460", "revid": "85894", "url": "https://gl.wikipedia.org/wiki?curid=168460", "title": "Santa Comba, Santa Comba, Bande", "text": "Santa Comba \u00e9 un lugar da parroquia de Santa Comba no concello ourens\u00e1n de Bande na comarca da Baixa Limia. Segundo o INE e o IGE en 2011 ti\u00f1a 84 habitantes (44 homes e 40 mulleres), doce menos ca en 2010 e 17 menos ca en 2009 (50 homes e 51 mulleres).\nNeste lugar est\u00e1 a igrexa de Santa Comba de Bande."}
{"id": "168461", "revid": "6512517", "url": "https://gl.wikipedia.org/wiki?curid=168461", "title": "Depresi\u00f3n (xeolox\u00eda)", "text": "En xeomorfolox\u00eda, unha depresi\u00f3n \u00e9 un termo para designar a zona do relevo situada a un nivel inferior c\u00e1 superficie veci\u00f1a.\nCaracter\u00edsticas.\nAs depresi\u00f3ns poden ser consecuencia dun afundimento de terra que fai que a zona, ou ben se sit\u00fae baixo o nivel do mar, por exemplo o Mar Morto (-395 m) ou o Mar Caspio (-28 m); ou ben fique dominada polos territorios veci\u00f1os. Este \u00faltimo caso constit\u00faeno a mi\u00fado as depresi\u00f3ns nas que a permeabilidade da roca e o clima permitiron a formaci\u00f3n de lagos permanentes, como a depresi\u00f3n do Tarim na China, ou a Gran Cunca na zona oeste dos Estados Unidos. Tam\u00e9n, en M\u00e9xico existen depresi\u00f3ns que est\u00e1n cubertas de auga, como \u00e9 o caso do lago de Capala ou o lago de P\u00e1tzcuaro."}
{"id": "168462", "revid": "89787", "url": "https://gl.wikipedia.org/wiki?curid=168462", "title": "Universo de Harry Potter", "text": "O universo ficticio de \"Harry Potter\" creado por J. K. Rowling na saga de novelas de fantas\u00eda comprende d\u00faas sociedades distintas e separadas: o mundo m\u00e1xico e mais o mundo dos muggles. Ambos os mundos coexisten na mesma realidade; o primeiro deles, agochado para os habitantes do outro, \u00e9 onde se sit\u00faa a trama principal da serie, nunha Gran Breta\u00f1a contempor\u00e1nea na que a maxia \u00e9 real e aqueles que poden empregala viven \u00e1 parte dos muggles, que a desco\u00f1ecen; o segundo \u00e9 o nome outorgado ao mundo habitado pola poboaci\u00f3n muggle ou non-m\u00e1xica.\nXeograf\u00eda.\nNon existe ningunha terra m\u00e1xica separada do mundo real no universo de \"Harry Potter\". O mundo m\u00e1xico coexiste co mundo dos muggles carentes de poderes, que desco\u00f1ecen a existencia do primeiro. A trama desenv\u00f3lvese nas terras de Gran Breta\u00f1a, e o \u00fanico n\u00facleo enteiramente de poboaci\u00f3n m\u00e1xica co\u00f1ecido \u00e9 a vila de Hogsmeade. A inmensa maior\u00eda das localizaci\u00f3ns de meigos e meigas est\u00e1n integradas na \u00e1rea non-m\u00e1xica. Deste modo, varias comunidades de familias viven a mi\u00fado en territorios muggle ou mesmo en zonas illadas.\nGoberno.\nO Ministerio de Maxia \u00e9 a autoridade central para os meigos da rexi\u00f3n brit\u00e1nica. A organizaci\u00f3n do departamento real\u00edzase a trav\u00e9s de numerosos departamentos e oficinas, liderados pola figura do Ministro de Maxia. O goberno menci\u00f3nase por vez primeira en \"Harry Potter e a pedra filosofal\", mentres que o Ministro de Maxia, Cornelius Fudge, faino en \"Harry Potter e a C\u00e1mara dos Segredos\" e as instalaci\u00f3ns en \"Harry Potter e a Orde do F\u00e9nix\".\nAlgunhas das persoas que estiveron no posto de Ministro de Maxia foron: Millicent Bagnold, Cornelius Fudge, Rufus Scrimgeour, Pius Thicknesse e Kingsley Shacklebolt.\nEconom\u00eda.\nO mundo m\u00e1xico emprega un sistema monetario ficticio que se basea en tres tipos de moedas. De maior a menor valor: gale\u00f3n de ouro, sickle de prata e knut de bronce. O \u00fanico banco mencionado na serie \u00e9 Gringotts, localizado na Travesa Diagon. No seu interior, existen centos de c\u00e1maras que gardan os cartos ou aqueles obxectos que o meigo o meiga desexe. O banco tam\u00e9n conta cun servizo para proporcionar troco a moeda muggle.\nEn 2001, J. K. Rowling dixo nunha entrevista que un gale\u00f3n eran aproximadamente cinco libras esterlinas (uns 5,50\u20ac), a\u00ednda que \"os valores ao cambio var\u00edan\".\nEducaci\u00f3n.\nAntes de Hogwarts, non existe ningunha educaci\u00f3n oficial preliminar. Os pais ensinan aos fillos as lecci\u00f3ns b\u00e1sicas non-m\u00e1xicas, tales como ler, escribir e aritm\u00e9tica. Por\u00e9n, non existen leis de educaci\u00f3n que obriguen ao ingreso na escola de maxia.\nDespois de completar os sete anos en Hogwarts, non hai ningunha educaci\u00f3n est\u00e1ndar nin universidades para meigos. Consid\u00e9rase que aqueles alumnos que superen os anos escolares est\u00e1n listos para desempe\u00f1ar funci\u00f3ns adultas, malia que algunhas profesi\u00f3ns necesitan programas de adestramento especiais.\nEscolas estranxeiras co\u00f1ecidas.\nAdemais de Hogwarts en Gran Breta\u00f1a, s\u00e1bese da existencia doutras escolas de maxia en varias partes do mundo.\nXogos e deportes.\nO deporte m\u00e1is importante no mundo m\u00e1xico de \"Harry Potter\" \u00e9 o quidditch. Consiste nunha competici\u00f3n por equipos no aire subidos en vasoiras. A Copa de Mundo de Quidditch \u00e9 o acontecemento m\u00e1is importante no calendario dos meigos. Entre os xogos m\u00e1is populares at\u00f3pase o xadrez m\u00e1xico, no que as pezas est\u00e1n vivas e m\u00f3vense baixo as ordes do xogador.\nXornais e revistas.\n\"O Profeta Diario\".\nO Profeta Diario \u00e9 o xornal m\u00e1is lido pola comunidade m\u00e1xica brit\u00e1nica. Os seus artigos incl\u00faen imaxes en movemento e os seus contidos carecen de integridade xornal\u00edstica xa que o seu obxectivo \u00e9 vender moitos n\u00fameros \u00e1 marxe da precisi\u00f3n das novas e a mi\u00fado \u00e9 o voceiro do Ministerio de Maxia.\n\"O Profeta\" \u00e9 un xornal respectado durante os tres primeiros libros, pero a partir do cuarto a contrataci\u00f3n de Rita Skeeter, unha xornalista sen escr\u00fapulos que escribe artigos sensacionalistas e falsas, a s\u00faa fiabilidade dimin\u00fae. Cando o Ministro de Maxia, Cornelius Fudge, toma unha postura de rexeitamento contra a volta de Voldemort, \"O Profeta\" inicia unha campa\u00f1a de desprestixio de Dumbledore e Harry. Coa adminisi\u00f3n do regreso de Voldemort por parte de Fudge, \"O Profeta\" vese na obriga de rectificar.\nO editor d\u2019\"O Profeta Diario\" \u00e9 Barnabas Cuffe, un antigo alumno de Horace Slughorn.\n\"O Impertinente\".\nO Impertinente \u00e9 unha revista mencionada por vez primeira n\u2019\"a Orde do F\u00e9nix\". Os seus artigos bas\u00e9anse nas teor\u00edas da conspiraci\u00f3n e a criptozoolox\u00eda. Algunhas das reportaxes presentes na revista incl\u00faen afirmaci\u00f3ns como que Fudge ten empregado o Departamento de Misterios para crear terribles ap\u00f3cemas que logo ser\u00edan subministradas \u00e1 xente que se opuxese a el. \"O Impertinente\" \u00e9 tam\u00e9n co\u00f1ecido pola alusi\u00f3n que fai a numerosas bestas, presumiblemente imaxinarias.\nN\u2019\"as reliquias da morte\", \"O Impertinente\" apoia a Harry, ao contrario que \"O Profeta\", ata que secuestran a Luna Lovegood para silenciar o seu pai Xenophilius. Coa derrota de Voldemort, a revista volve ser igual ca antes e faise m\u00e1is popular.\nO editor d\u2019\"O Impertinente\" \u00e9 Xenophilius Lovegood.\nPureza de sangue.\nA separaci\u00f3n entre o mundo m\u00e1xico e o dos muggles fixo a moitos meigos ser partidarios dun afastamento permanente. Esta visi\u00f3n fixo a unha minor\u00eda a ver os muggles como carentes de confianza, pasp\u00e1ns e mesmo como unha raza inferior. Non obstante, a mestizaxe \u00e9 algo habitual ao casaren alg\u00fans meigos con muggles.\nMeigo de vello.\nOs meigos de vello son aqueles meigos e meigas que te\u00f1en esta condici\u00f3n m\u00e1xica na s\u00faa \u00e1rbore xeneal\u00f3xica ao completo. A\u00ednda que tecnicamente os meigos de vello non te\u00f1en devanceiros muggles, \u00e9 moi raro atopalos ou poida que non existan, dado que moitos ignoran ou desco\u00f1ecen que te\u00f1en alg\u00fan muggle na s\u00faa familia. Co fin de manter a s\u00faa pureza de sangue, estas familias m\u00e1is radicais adoito practican a endogamia e casan cos curm\u00e1ns. Aqueles meigos de vello que se consideran superiores cren que a pureza de sangue \u00e9 un xeito de medir as habilidades m\u00e1xicas, a\u00ednda que nos libros existen claros exemplos do contrario; as\u00ed como tampouco todos os meigos de vello pos\u00faen ese sentimento de supremac\u00eda.\nRowling incl\u00fae varios trazos en com\u00fan entre os meigos de vello e a ideolox\u00eda nazi en \"Harry Potter e as reliquias da morte\", libro no que rolda a crenza de que os meigos de vello te\u00f1en o dereito para dominar o mundo muggle e ser eles a \"raza xefe\". En \"The Tales of Beedle the Bard\", Dumbledore asegura que a pureza de sangue non existe e que tan s\u00f3 \u00e9 unha ficci\u00f3n mantida e unha fraude dalg\u00fans meigos.\nExemplos de familias de meigos de vello son os Black, os Lestrange, os Crouch, os Gaunt, os Longbottom, os Malfoy, os Potter e os Weasley. Durante o transcurso da serie, varias das familias de meigos de vellos desaparecen, mentres que outras est\u00e1n a piques de se extinguiren.\nMestizo.\nOs mestizos son aqueles meigos e meigas que te\u00f1en, polo menos, un pai ou av\u00f3 muggle. Os mestizos superan amplamente a poboaci\u00f3n de meigos de vello e nacidos de muggles.\nAlg\u00fans mestizos destacados son Harry Potter, Voldemort, Severus Snape e Dumbledore.\nFillo de lameiro.\nOs nacidos de muggles ou, de xeito despectivo, fillos de lameiro son os meigos e meigas procedentes de pais non-m\u00e1xicos. Alg\u00fans meigos de vello consideran os fillos de lameiro inferiores e maxicamente deficientes, malia que existen exemplos nos libros de nacidos de muggles con grandes habilidades.\nNos libros non se explica como os muggles poden, en ocasi\u00f3ns, ter fillos con poderes m\u00e1xicos. Por\u00e9n, Rowling declarou que un nacido de muggles ter\u00eda un devanceiro m\u00e1xico na s\u00faa \u00e1rbore xeneal\u00f3xica, a\u00ednda que fose moitas xeraci\u00f3ns atr\u00e1s.\nExemplos de nacidos de muggles son Hermione Granger e Lily Evans.\nSquib.\nOs squibs son aqueles meigos e meigas nacidos sen poderes de pais m\u00e1xicos; consid\u00e9ranse opostos aos nacidos de muggles. O nacemento de squibs \u00e9 unha estra\u00f1a anomal\u00eda. A\u00ednda que comparten algunhas cousas en com\u00fan cos meigos, estes non os aceptan de todo e consideran embarazoso ter un squib na familia.\nAlg\u00fans squibs que aparecen na saga son: Argus Filch, Arabella Figg, Andrew Goward e unha curm\u00e1 segunda de Molly Weasley."}
{"id": "168463", "revid": "85894", "url": "https://gl.wikipedia.org/wiki?curid=168463", "title": "O Curro, Lea, Pol", "text": "O Curro \u00e9 un lugar da parroquia de Lea no concello lugu\u00e9s de Pol na comarca de Meira. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 4 eran mulleres."}
{"id": "168464", "revid": "85894", "url": "https://gl.wikipedia.org/wiki?curid=168464", "title": "O Regueiral, Lea, Pol", "text": "O Regueiral \u00e9 un lugar da parroquia de Lea no concello lugu\u00e9s de Pol na comarca de Meira. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 5 eran mulleres."}
{"id": "168465", "revid": "85894", "url": "https://gl.wikipedia.org/wiki?curid=168465", "title": "A Veiga de Lea, Lea, Pol", "text": "A Veiga de Lea \u00e9 un lugar da parroquia de Lea no concello lugu\u00e9s de Pol na comarca de Meira. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 7 eran mulleres."}
{"id": "168466", "revid": "16394", "url": "https://gl.wikipedia.org/wiki?curid=168466", "title": "Joost de Hondt", "text": ""}
{"id": "168467", "revid": "1131", "url": "https://gl.wikipedia.org/wiki?curid=168467", "title": "Rodrigo Pacheco y Osorio", "text": "Rodrigo Pacheco e Osorio, marqu\u00e9s de Cerralbo, nado en Ciudad Rodrigo no ano 1580 e morto en Bruxelas (Flandres) en abril de 1640, foi un destacado arist\u00f3crata leon\u00e9s que ocupou altos cargos nos reinados e Filipe III e Filipe IV.\nTraxectoria.\nFillo de Juan Pacheco de Toledo e In\u00e9s de Toledo, foi gobernador e capit\u00e1n xeneral do reino de Galiza entre os anos 1615 e 1624, foi nomeado vicerrei de Nova Espa\u00f1a o 3 de novembro de 1624.\nA s\u00faa primeira acci\u00f3n como vicerrei foi prender unha flotilla holandesa que pretend\u00eda invadir o porto de Acapulco, po\u00f1endo en estado de defensa ao devandito porto para evitar unha invasi\u00f3n holandesa ou francesa, xa que o Imperio dos Habsburgo se atopaba en guerra con estes pa\u00edses. Neste per\u00edodo a cidade de M\u00e9xico tivo a peor inundaci\u00f3n da s\u00faa historia. Pensouse mesmo que a cidade desaparecer\u00eda, pois a auga ascendeu at\u00e9 os 2 metros e tardou m\u00e1is de catro anos en retirarse por completo.\nComo as incursi\u00f3ns de indios alzados produc\u00edanse no norte do Nuevo Reino de Le\u00f3n, foi fundado un presidio ao que se chamou Cerralvo en honra do vicerrei.\nEn 1635 regresou Rodrigo Pacheco \u00e1 Pen\u00ednsula ib\u00e9rica para ser embaixador en Viena."}
{"id": "168469", "revid": "23204", "url": "https://gl.wikipedia.org/wiki?curid=168469", "title": "Laura Dern", "text": "Laura Elizabeth Dern, nada nos \u00c1nxeles (Estados Unidos) o 10 de febreiro de 1967, \u00e9 unha actriz estadounidense.\nTraxectoria.\nFilla dos actores Bruce Dern e Diane Ladd, Dern actuou en filmes como \"Smooth Talk\" (1985), \"Blue Velvet\" (1986), \"Fat Man and Little Boy\" (1988), \"Wild at Heart\" (1990), \"Jurassic Park\" (1993) ou \"October Sky\" (1999). Polo filme \"Rambling Rose\" de 1991 foi candidata ao \u00d3scar \u00e1 mellor actriz de 1991. Ga\u00f1ou un Globo de Ouro por \"Afterburn\" en 1992 e polo papel de Katherine Harris, secretaria de Estado de Florida, no telefilme \"Recount\" (2008)."}
{"id": "168470", "revid": "89787", "url": "https://gl.wikipedia.org/wiki?curid=168470", "title": "Regra do gol en campo contrario", "text": "A regra do gol en campo contrario \u00e9 un m\u00e9todo para determinar o ga\u00f1ador dun partido ou eliminatoria deportiva que se atopa empatada. Isto ocorre xeralmente no f\u00fatbol, cando dous equipos xogan unha eliminatoria de ida e volta, \u00e9 dicir, cando se xogan dous partidos, un como local e outro como visitante.\nSegundo o Regulamento do International Board, na secci\u00f3n denominada \"Procedementos para determinar o ga\u00f1ador dun partido ou eliminatoria\", onde se denomina oficialmente goles marcados f\u00f3ra de casa, o equipo que converta m\u00e1is goles como visitante ga\u00f1a se hai empate na diferenza de goles. Isto tam\u00e9n se pode expresar establecendo que os goles de visitante \"valen dobre\" en caso de empate.\nA regra \u00e9 aplicada en varias competici\u00f3ns que involucran fases de partidos de ida e volta, entre elas, as roldas finais da Liga de Campi\u00f3ns da UEFA e a UEFA Europa League e os partidos de ida e volta das clasificaci\u00f3ns \u00e1 Copa Mundial da FIFA e da Eurocopa."}
{"id": "168471", "revid": "72012", "url": "https://gl.wikipedia.org/wiki?curid=168471", "title": "Peter Falk", "text": "Peter Michael Falk, nado o 16 de setembro de 1927 en Nova York e finado o 23 de xu\u00f1o de 2011 en Beverly Hills (California), foi un actor estadounidense co\u00f1ecido polo papel do tenente Colombo na serie de televisi\u00f3n \"Colombo\".\nTraxectoria.\nFalk apareceu en numerosos filmes e como actor convidado en series de televisi\u00f3n. Foi candidato d\u00faas veces aos \u00d3scar, a primeira polo filme \"Murder, Inc.\" (1960) e a segunda por \"Pocketful of Miracles\" (1961). Tam\u00e9n ga\u00f1ou cinco Emmy, un polo telefilme \"The Price of Tomatoes\" (1962) e catro por \"Colombo\", recibindo unha vez tam\u00e9n o Globo de Ouro.\nNa intersecci\u00f3n das r\u00faas \"Falk Miksa utca\" e \"Szent Istv\u00e1n korut\" da capital h\u00fangara, Budapest, Falk conta cunha estatua, lembrando deste modo a s\u00faa ascendencia h\u00fangara."}
{"id": "168472", "revid": "89787", "url": "https://gl.wikipedia.org/wiki?curid=168472", "title": "12Twelve", "text": "12Twelve \u00e9 unha banda catal\u00e1 de post-rock procedente de Barcelona formada en 1998 por Jaume L. Pantale\u00f3n (guitarra), Javier Garc\u00eda (contrabaixo), Jos\u00e9 Rosell\u00f3 (bater\u00eda) e Jens Neumaier (saxof\u00f3n e teclados)."}
{"id": "168473", "revid": "865", "url": "https://gl.wikipedia.org/wiki?curid=168473", "title": "1 Mile North", "text": "1 Mile North \u00e9 un d\u00fao de m\u00fasica electr\u00f3nica de Nova York formado polo guitarrista Jon Hills e o teclista Mark Bajuk. O grupo leva editados catro \u00e1lbums de estudio e un LP compartido con Colophon e The Wind-Up Bird, ademais de varas gravaci\u00f3ns caseiras e ao vivo. O seu \u00faltimo traballo ata a data, \"Tombs and Cocoons\", foi publicado o 20 de febreiro de 2020.\nA m\u00fasica da banda apareceu no documental de Steven Okazaki nomeado a un \u00d3scar \"The Conscience of Nhem En\", ademais de aparecer tam\u00e9n en \"\" do mesmo autor. A s\u00faa m\u00fasica tam\u00e9n est\u00e1 na banda sonora do documental de 2013 \"Facing Fear\", dirixido por Jason Cohen e nomeado a un \u00d3scar en 2014."}
{"id": "168475", "revid": "85894", "url": "https://gl.wikipedia.org/wiki?curid=168475", "title": "Michael J. Fox", "text": "Michael J. Fox, nado Michael Andrew Fox o 9 de xu\u00f1o de 1961 en Edmonton, \u00e9 un actor canadense-estadounidense.\nTraxectoria.\nComezou a s\u00faa carreira como actor na d\u00e9cada de 1970. Entre os papeis m\u00e1is co\u00f1ecidos est\u00e1n os de Alex P. Keaton na serie \"Family Ties\" (1982-1989) polo que ga\u00f1ou tres Emmy e un Globo de Ouro; Marty McFly na trilox\u00eda \"Back to the Future\" (1985\u20131990) e o de Mike Flaherty en \"Spin City\" (1996-2000), co que ga\u00f1ou un Emmy, tres Globos de Ouro e dous do Premios do Sindicato de Actores. Tam\u00e9n actuou nos filmes \"Bright Lights, Big City \" (1988), \"Coraz\u00f3ns de ferro\" (1989, Brian De Palma), \"Life with Mikey\" (1993, James Lapine) ou \"The American President\" (1995, Rob Reiner).\nEn 1991 a Fox diagnostic\u00e1ronlle p\u00e1rkinson, feito que fixo p\u00fablico en 1998. Retirouse parcialmente da interpretaci\u00f3n no ano 2000 ao empeoraren os s\u00edntomas da enfermidade, traballando sobre todo como actor de dobraxe, como en \"Stuart Little\" e \"\", e en papeis menores na televisi\u00f3n como en \"Boston Legal\", \"The Good Wife\" e \"Scrubs\". E tam\u00e9n publicou tres libros, \"Lucky Man: A Memoir\" (2002), \"Always Looking Up: The Adventures of an Incurable Optimist\" (2009) e \"A Funny Thing Happened on the Way to the Future: Twists and Turns and Lessons Learned\" (2010). En 2010 recibiu o t\u00edtulo de oficial da Orde do Canad\u00e1.\nComo activista na concienciaci\u00f3n da necesidade dunha cura para a doenza, fundou a Fundaci\u00f3n Michael J. Fox no ano 2000. O 5 de marzo de 2010 o Instituto Karolinska concedeulle un doutoramento \"honoris causa\" polo seu traballo avogando por unha cura para a enfermidade de Parkinson."}
{"id": "168476", "revid": "98629", "url": "https://gl.wikipedia.org/wiki?curid=168476", "title": "35007", "text": "35007 foi unha banda procedente dos Pa\u00edses Baixos. O seu son ten elementos do stoner rock, rock psicod\u00e9lico, space rock e rock progresivo.\nTraxectoria.\n35007 formouse en Eindhoven a finais dos anos 80 e tivo a s\u00faa orixe na banda The Alabama Kids. A primeira formaci\u00f3n do grupo estivo composta por Eeuwout Baart (voces), Mark Sponselee (sons, sintetizadores), Bertus Fridael (guitarra), Jacco Van Rooy (bater\u00eda), Michel Boekhoudt (baixo), Luk Sponselee (video jockey) e Pidah Kloos (sons, enxe\u00f1eiro).\nPublicaron o seu \u00e1lbum de estrea, \"Especially For You\", en 1994, e tras o seu traballo \"35007\" (1997) Jacco van Rooy deixou a banda sendo substitu\u00eddo por Sander Evers na bater\u00eda. No ano 2001 Eeuwout Baart tam\u00e9n deixou o grupo, e 35007 continuou como un conxunto instrumental. O EP \"Sea of Tranquillity\" (2001) foi a primeira das s\u00faas edici\u00f3ns instrumentais. A este seguiulle \"Liquid\", lanzado en 2002. No ano 2005 a banda, agora con Tos Nieuwenhuizen de Beaver \u00e1 guitarra, publicar\u00eda \"Phase V\".\nNos anos seguintes \u00e1 aparici\u00f3n de \"Phase V\" Bertus Fridael iniciou a s\u00faa propia banda, Mother-Unit. Sander Evers tocou en Gomer Pyle entre o 2006 e o 2010, e na actualidade act\u00faa con Monomyth. Jacco van Rooy uniuse a Motorpsycho durante un breve per\u00edodo de tempo a agora est\u00e1 en Neon Twin. Tos Nieuwenhuizen toca ao vivo con Sunn O)))."}
{"id": "168477", "revid": "865", "url": "https://gl.wikipedia.org/wiki?curid=168477", "title": "65daysofstatic", "text": "65daysofstatic (tam\u00e9n co\u00f1ecidos como 65dos, 65days ou sinxelamente 65) \u00e9 unha banda de post-rock inglesa procedente de Sheffield. Est\u00e1 composta por Paul Wolinski, Joe Shrewsbury, Rob Jones e Simon Wright. O grupo leva editados catro \u00e1lbums de estudio ata a data.\nInicialmente a banda intercalaba secci\u00f3ns instrumentais con guitarras pesadas e progresivas con percusi\u00f3n ao vivo e percusi\u00f3ns sampleadas ao estilo de Aphex Twin, a\u00ednda que a partir do seu segundo \u00e1lbum comezaron a traballar con partes de teclados."}
{"id": "168478", "revid": "98629", "url": "https://gl.wikipedia.org/wiki?curid=168478", "title": "A Genuine Freakshow", "text": "A Genuine Freakshow \u00e9 unha banda de baroque pop inglesa procedente de Reading. Fundouse no ano 2005, acadando a s\u00faa actual formaci\u00f3n de sete membros no 2008. Despois de varios EPs e sinxelos editados, a banda lanzou o seu \u00e1lbum de estrea, \"Oftentimes\", en novembro do 2010, a trav\u00e9s do seu propio selo Peartree Records.\nHistoria.\nAs orixes de A Genuine Freakshow est\u00e1n no mes de setembro de 2003. Nese tempo Simon Evans e Tim Sutcliffe estaban estudando na Buckinghamshire New University. O seu primeiro concerto (como tr\u00edo co guitarrista Matthew Harradine) foi no pub The Roundhouse en High Wycombe. A finais do 2004 Natalie Sharp uniuse ao viol\u00edn, levando \u00e1 s\u00faa amiga Melanie Dickson (violonchelo), despois de que ambalas d\u00faas visen un anuncio nunha tenda de m\u00fasica. A finais dos 2005, \"EP\" foi gravado ao vivo nunha noite en Beaconsfield, co novo baixista Matthew Taylor e o bater\u00eda Dominic Bell.\nO ano 2006 non s\u00f3 tivo un cambio na direcci\u00f3n musical da banda, indo do folk ac\u00fastico cara a un son post-rock, sen\u00f3n que tam\u00e9n tivo un dr\u00e1stico cambio de membros. Natalie deixou o grupo, Dominic foi substitu\u00eddo por Jon Burgess na bater\u00eda, mentres que Evans e Sutcliffe mud\u00e1ronse de High Wycombe a Reading. A comezos dos ano 2007 o EP \"0.008%\" foi gravado coa axuda de Mike Siddell (ent\u00f3n en Lightspeed Champion) no vial\u00edn, e do trompetista John Dunstan de Cats and Cats and Cats, ao que a banda co\u00f1ecera ao ser os seus abreconcertos. Despois de actuar continuamente coa banda, Dunstan uniuse formalmente no ano 2008.\nO primeiro sinxelo do grupo, \"We are the Undercurrents\", foi editado en marzo de 2008, segu\u00edndoo un segundo, \"Holding Hearts\", no mes de xullo. \u00c1mbolos dous contaban cun novo baixista, o actual John Szmidt, e coa colaboraci\u00f3n de Will Harvey ao viol\u00edn, ao non atopar un substituto para Natalie Sharp. En outubro do 2008, Marianne Casey Canning ser\u00eda a encargada de ocupar o seu posto, e Jack Bryant chegou m\u00e1is tarde para preparar unha inminente xira e converterse no bater\u00eda do grupo.\nDurante o ano 2009 a banda continuou de xira e comezou a gravar novo material. O su \u00e1lbum de estrea, \"Oftentimes\", foi rematado en abril do 2010 e editado no mes de novembro. A banda tocou en varios dos grandes festivais brit\u00e1nicos de ver\u00e1n antes da edici\u00f3n do \u00e1lbum, como o Bestival, o Summer Sundae e o Two Thousand Trees Festival."}
{"id": "168479", "revid": "1987", "url": "https://gl.wikipedia.org/wiki?curid=168479", "title": "A Minor Forest", "text": "A Minor Forest foi unha banda de math rock estadounidense dos anos 90 procedente de San Francisco. Musicalmente estaban relacionados con grupos da escena post-rock de Louisville como Slint, e ti\u00f1an conexi\u00f3ns persoais coa escena de San Diego, sobre todo coa banda Three Mile Pilot. As s\u00faas canci\u00f3ns ti\u00f1an influencias do pop, do rock progresivo e do punk rock e caracteriz\u00e1banse polos seus cambios de tempo, cambios repentinos na s\u00faa din\u00e1mica, silencios, berros inintelixibles, partes pegadizas, repetitivas pasaxes mel\u00f3dicas e t\u00edtulos absurdos a xeito de broma. O seu slogan foi \"A Minor Forest apoia a destruci\u00f3n da humanidade\"."}
{"id": "168480", "revid": "56817", "url": "https://gl.wikipedia.org/wiki?curid=168480", "title": "Garc\u00ed L\u00f3pez de Chinchilla", "text": "Garc\u00ed L\u00f3pez de Chinchilla foi un letrado castel\u00e1n, membro do Real Consello de Castela, nado na segunda metade do s\u00e9culo XV. Baixo o mando dos Reis Cat\u00f3licos interveu en diversas cuesti\u00f3ns pol\u00edticas de orde interna no reino de Galiza as\u00ed coma en Biscaia como comisionado ou xu\u00edz dos monarcas cat\u00f3licos. Destacan entre estas comisi\u00f3ns as efectuadas en 1483, 1486, 1487 e 1488, todas elas no se\u00f1or\u00edo vasco. No reino de Galiza, acompa\u00f1ou ao vicerrei Fernando de Acu\u00f1a e ao converso-franc\u00e9s Mudarra, ao mando de 300 lanzas castel\u00e1s na campa\u00f1a de \"doma\" de Galiza."}
{"id": "168482", "revid": "865", "url": "https://gl.wikipedia.org/wiki?curid=168482", "title": "A Northern Chorus", "text": "A Northern Chorus foi unha banda canadense de space rock procedente de Hamilton, Ontario. O grupo formouse no ano 1999 despois da desaparici\u00f3n do anterior proxecto de Stu Livingstone e Pete Hall, Datura Dream Defered. O grupo editou catro \u00e1lbums a trav\u00e9s do selo Sonic Unyon, \"Before We All Go To Pieces\", \"Spirit Flags\", \"Bitter Hands Resign\" e \"The Millions Too Many\", a\u00ednda que o \u00e1lbum de estrea foi lanzado orixinalmente por Black Mountain Music. O grupo anunciou o fin da s\u00faa carreira en maio do 2008, realizando o seu derradeiro concerto no mes de xu\u00f1o dese ano."}
{"id": "168483", "revid": "785", "url": "https://gl.wikipedia.org/wiki?curid=168483", "title": "Pedro Fern\u00e1ndez de Castro Andrade e Portugal", "text": "Pedro Fern\u00e1ndez de Castro Andrade e Portugal, nado na Coru\u00f1a o 19 de xu\u00f1o de 1524 e finado en Madrid o 21 de agosto de 1590, foi o V conde de Lemos e un dos arist\u00f3cratas m\u00e1is importantes do reino de Galiza durante o s\u00e9culo XVI.\nTraxectoria.\nEra o fillo primox\u00e9nito de Fernando Ruiz de Castro Osorio e Portugal, ao que sucedeu en 1575, e da s\u00faa esposa Tareixa de Andrade, primox\u00e9nita de Fernando de Andrade, II Conde de Vilalba e I Conde de Andrade. Ostentou os t\u00edtulos de V Conde de Lemos, II Marqu\u00e9s de Sarria, III conde de Vilalba e II conde de Andrade. Na s\u00faa persoa fusi\u00f3nanse as Casas de Andrade e Lemos\nTivo varios fillos, entre eles Fernando Ruiz de Castro Andrade e Portugal.\nCriado na corte do emperador Carlos V prestou grandes servizos militares a Filipe II durante a guerra con Portugal. Faleceu repentinamente aos 66 anos de idade."}
{"id": "168484", "revid": "92340", "url": "https://gl.wikipedia.org/wiki?curid=168484", "title": "Francisco Quijano de Mercado", "text": "Francisco Quijano de Mercado foi un eclesi\u00e1stico castel\u00e1n, nado a mediados do s\u00e9culo XVI, que destacou polo seu labor inquisitorial, sendo o primeiro inquisidor xeneral do reino de Galiza desde 1574 por orde do rei Filipe II."}
{"id": "168485", "revid": "5749", "url": "https://gl.wikipedia.org/wiki?curid=168485", "title": "Bicar", "text": ""}
{"id": "168486", "revid": "5749", "url": "https://gl.wikipedia.org/wiki?curid=168486", "title": "Beixar", "text": ""}
{"id": "168487", "revid": "56817", "url": "https://gl.wikipedia.org/wiki?curid=168487", "title": "Itsasoko Ama", "text": "O Itsasoko Ama \u00e9 un club de remo da cidade de Santurtzi, Biscaia (Euskadi). Foi fundado nos anos 70 e o seu nome \u00e9 na honra da Virxe do Mar, patroa do barrio de pescadores de Mamariga. Actualmente compite no Grupo 1 da Liga ARC."}
{"id": "168488", "revid": "92340", "url": "https://gl.wikipedia.org/wiki?curid=168488", "title": "Nompar de Caumont II", "text": "Nompar de Caumont II foi un nobre gasc\u00f3n, se\u00f1or de Caumont (Aquitania) nado en 1391. Fillo de Guillerme Raimundo II, peregrinou a Compostela en 1417 e a Xerusal\u00e9n en 1418."}
{"id": "168490", "revid": "5863", "url": "https://gl.wikipedia.org/wiki?curid=168490", "title": "James Earl Jones", "text": "James Earl Jones, nado o 17 de xaneiro de 1931 en Arkabutla, \u00e9 un actor estadounidense.\nTraxectoria.\nFillo do actor Robert Earl Jones, \u00e9 co\u00f1ecido por darlle voz a Darth Vader na franqu\u00eda \"Star Wars\", actuou en moitos outros filmes, sendos os papeis m\u00e1is salientables o de Thulsa Doom en \"Conan o b\u00e1rbaro\" (1982) e o de Terence Mann en \"Field of Dreams\" (1989), tam\u00e9n dobrou ao Emperador da Noite en \"Pinocchio and the Emperor of the Night\" (1987) e a Mufasa e en \"The Lion King\" (1994). A s\u00faa voz caracter\u00edzase por un ton baixo, fondo e autoritario, \u00e9 a voz dos lemas da CNN, \"This is CNN\", e da CNN International \"This is CNN International\"."}
{"id": "168491", "revid": "1131", "url": "https://gl.wikipedia.org/wiki?curid=168491", "title": "Claude de Bronseval", "text": "Claude de Bronseval foi un relixioso franc\u00e9s, do s\u00e9culo XVI.\nTraxectoria.\nSecretario de Edmond de Saulieu, abade de Claraval, foi autor da \"Peregrinatio Hispanica\", descrici\u00f3n da s\u00faa viaxe pola Pen\u00ednsula Ib\u00e9rica -en concreto \u00e1s abad\u00edas cistercienses en chan ib\u00e9rico- realizada entre os anos 1531 e 1533."}
{"id": "168492", "revid": "5863", "url": "https://gl.wikipedia.org/wiki?curid=168492", "title": "Francisco Puig Samper", "text": "Francisco Puig Samper, finado en Madrid o 15 de novembro de 1852, foi un militar e pol\u00edtico espa\u00f1ol do s\u00e9culo XIX.\nTraxectoria.\nFoi nomeado senador en 1845. Desde 1843 asumiu o cargo de Capit\u00e1n Xeneral de Galicia, sendo substitu\u00eddo o 3 de abril de 1846 por Juan de Villalonga. Tendo noticia de cami\u00f1o de Madrid do pronunciamento de Miguel Solis en Lugo, regresou \u00e1 Coru\u00f1a para po\u00f1erse as orde do seu sucesor. Este confioulle dous batall\u00f3ns do rexemento de Zamora, e con eles entrou en batalla contra as tropas sublevadas o 14 de abril en Sig\u00fceiro (Oroso). Ese mesmo d\u00eda foi confinado nun barco de guerra e, posteriormente, sometido a xu\u00edzo baixo sospeita da s\u00faa implicaci\u00f3n no alzamento galego."}
{"id": "168493", "revid": "1131", "url": "https://gl.wikipedia.org/wiki?curid=168493", "title": "Club de Remo A Cabana", "text": "O Club de Remo A Cabana \u00e9 un club de remo da Cabana (Ferrol). Compite na Liga Galega de Trai\u00f1eiras.\nHistoria.\nA paix\u00f3n polo remo na Cabana naceu dun grupo de amigos que adoitaban organizar regatas nas co\u00f1ecidas \"bucetas\". Pouco a pouco esta paix\u00f3n foi medrando e remeiros da Cabana comezaron a desprazarse a Redes e Mugardos para poder practicar o remo con verdadeiras embarcaci\u00f3ns de competici\u00f3n. Finalmente, en 1982 fundouse a agrupaci\u00f3n co nome de Club de Remo La Cabana, coa axuda dos clubs de Redes e Mugardos e baixo a presidencia nos seus primeiros anos de Antonio Bruquetas Sierra.\nOs anos 1983, 1984 e 1985 foron moi importantes para o club, xa que se fixo o primeiro batel preparado para competir, o \"Albatros\", e mercou a s\u00faa primeira trai\u00f1eira, de segunda man ao C.R. Cabo da Cruz, \u00e1 que chamaron \"Eiroa\", tam\u00e9n nestes anos o club trasladouse a un novo local coincidindo co inicio da actividade en banco m\u00f3bil. A d\u00e9cada de 1990 estivo marcada polo troco de presidente, pasando a presidir a entidade Fernando Arias L\u00f3pez."}
{"id": "168494", "revid": "98629", "url": "https://gl.wikipedia.org/wiki?curid=168494", "title": "Ximena Garc\u00e9s", "text": "Ximena Garc\u00e9s (? - 912). Ra\u00ed\u00f1a consorte de Afonso III o Magno, foi nai dos reis Garc\u00eda I de Le\u00f3n, Ordo\u00f1o II e Froila II, ademais de posible filla do rei navarro Garc\u00eda \u00cd\u00f1iguez."}
{"id": "168495", "revid": "85894", "url": "https://gl.wikipedia.org/wiki?curid=168495", "title": "Don Knotts", "text": "Jesse Donald \"Don\" Knotts, nado en Morgantown, Virxinia Occidental, o 21 de xullo de 1924 e finado nos \u00c1nxeles o 24 de febreiro de 2006, foi un humorista e actor estadounidense.\nTraxectoria.\nKnotts \u00e9 co\u00f1ecido pola s\u00faa interpretaci\u00f3n de Barney Fife na comedia de situaci\u00f3n da d\u00e9cada de 1960 \"The Andy Griffith Show\", papel polo que ga\u00f1ou cinco Emmy, e polo de Ralph Furley en \"Three's Company\" na d\u00e9cada de 1970. Foi protagonista de ducias de filmes c\u00f3micos como \"The Incredible Mr. Limpet\" (1964), e foi a voz do sarxento Sniffer en \"Air Buddies\" (2006)."}
{"id": "168496", "revid": "21293", "url": "https://gl.wikipedia.org/wiki?curid=168496", "title": "Dilma Vana Rousseff", "text": ""}
{"id": "168497", "revid": "56817", "url": "https://gl.wikipedia.org/wiki?curid=168497", "title": "Abdal\u00e1 de Toledo", "text": "Abdal\u00e1 de Toledo foi un rei musulm\u00e1n da taifa de Toledo (Al-Andalus) a finais do s\u00e9culo XI.\nUnha filla s\u00faa, Zaida, casou con Afonso VI de Le\u00f3n."}
{"id": "168498", "revid": "89787", "url": "https://gl.wikipedia.org/wiki?curid=168498", "title": "Xunta Superior Provisional de Goberno de Galicia", "text": "A Junta Superior del Gobierno de Galicia, Junta Superior Provisional de Gobierno de Galicia ou Xunta Superior do Reino de Galiza foi un \u00f3rgano extraordinario de goberno proclamado o 15 de abril de 1846 que pretend\u00eda iniciar unha sublevaci\u00f3n xeral contra o goberno de Ram\u00f3n Narv\u00e1ez y Campos. Encabezados polo comandante Miguel Sol\u00eds e provincialistas como Antol\u00edn Faraldo, os acontecementos desembocaron no fusilamento dos sublevados co\u00f1ecidos como M\u00e1rtires de Carral.\nO seu presidente foi P\u00edo Rodr\u00edguez Terrazo. Antol\u00edn Faraldo foi o secretario e o director do voceiro: \"La Revoluci\u00f3n. Peri\u00f3dico oficial de la Junta Superior de Galicia\".\nO programa da Xunta era exclusivamente progresista-espa\u00f1ol, non mencionaba ningunha medida descentralizadora e non cuestionaba a divisi\u00f3n provincial de 1833."}
{"id": "168500", "revid": "23204", "url": "https://gl.wikipedia.org/wiki?curid=168500", "title": "Bernardo \u00c1lvarez", "text": "Bernardo \u00c1lvarez Afonso, nado en Bre\u00f1a Alta (La Palma) o 29 de xullo de 1949, \u00e9 un relixioso cat\u00f3lico canario, destinado dende setembro de 2005 como bispo da Diocese de Tenerife.\nTraxectoria.\n\u00c9 devoto da Virxe da Candeloria e pol\u00e9mico polas s\u00faas declaraci\u00f3ns hom\u00f3fobas e de xustificaci\u00f3n dalg\u00fans casos de abusos sexuais a menores. \u00c1lvarez \u00e9 o segundo bispo canario no goberno da diocese tras Domingo P\u00e9rez C\u00e1ceres."}
{"id": "168502", "revid": "23204", "url": "https://gl.wikipedia.org/wiki?curid=168502", "title": "Fran\u00e7ois Houtart", "text": "Fran\u00e7ois Houtart, nado en Bruxelas en 1925 e finado en Quito o 6 de xu\u00f1o de 2017, foi un sacerdote cat\u00f3lico e soci\u00f3logo marxista belga. Foi o fundador do Centro Tricontinental (CETRI) que funciona na Universidade Cat\u00f3lica de Lovaina e da revista \"Alternatives Sud\", e unha figura reco\u00f1ecida do movemento altermundista. As\u00ed mesmo, a finais de 2010 deveu un co\u00f1ecido como ped\u00f3filo, ao declarar que entrou no cuarto dun rapaz para lle \"tocar as s\u00faas partes \u00edntimas en d\u00faas ocasi\u00f3ns\", obrigado a cesar nas s\u00faas funci\u00f3ns no Centro Tricontinental e a pedirlles aos seus partidario a retirar a s\u00faa candidatura ao Premio Nobel da Paz de 2012. As dilixencias xudiciais permanecen abertas en Liexa."}
{"id": "168503", "revid": "98629", "url": "https://gl.wikipedia.org/wiki?curid=168503", "title": "Demetrio Fern\u00e1ndez Gonz\u00e1lez", "text": "Demetrio Fern\u00e1ndez Gonz\u00e1lez, nado en El Puente del Arzobispo (Toledo) o 15 de febreiro de 1950, \u00e9 un bispo cat\u00f3lico espa\u00f1ol. Dende 2010 ocupa a c\u00e1tedra de C\u00f3rdoba.\nBiograf\u00eda.\nSacerdocio.\nIngresou no Seminario de Talavera de la Reina e posteriormente no Seminario Menor de Toledo. Cursou os estudos superiores no Seminario Maior \"San Ildefonso\" de Toledo e no Seminario de Palencia.\nFoi ordenado sacerdote o 22 de decembro de 1974 en Toledo, polo cardeal arcebispo de Toledo Marcelo Gonz\u00e1lez Mart\u00edn. Foi coadxutor de \u201cEl Buen Pastor\u201d en Toledo entre 1974 e 1977, e capel\u00e1n do Colexio Vedruna en 1976. Posteriormente cursou estudos en Roma entre 1977 e 1980, no Colexio Espa\u00f1ol, onde obtivo a Licenciatura en Teolox\u00eda Dogm\u00e1tica pola Pontificia Universidade Gregoriana.\nEpiscopado.\nO 9 de decembro de 2004 foi designado bispo de Tarazona polo papa Xo\u00e1n Paulo II, recibindo a consagraci\u00f3n episcopal de mans de Manuel Monteiro de Castro o 9 de xaneiro do seguinte ano no Mosteiro de Veruela.\nLogo de cinco anos de servizo na diocese aragonesa, o papa Bieito XVI nomeouno Bispo de C\u00f3rdoba o d\u00eda 18 de febreiro de 2010 en substituci\u00f3n de Juan Jos\u00e9 Asenjo, tomando posesi\u00f3n do cargo o 20 de marzo do mesmo ano. Por\u00e9n, seguiu vencellado coa diocese ao ser designado administrador apost\u00f3lico de Tarazona, cargo que mantivo at\u00e9 a designaci\u00f3n de Eusebio Fern\u00e1ndez Sola como bispo, en 2011.\nControversias.\nDurante a celebraci\u00f3n da misa pola Festa da Sagrada Familia o 26 de decembro de 2010 na Catedral de C\u00f3rdoba, o bispo deu unha homil\u00eda na que condenou as ameazas que, ao seu xu\u00edzo, atacaban \u00e1 familia, centr\u00e1ndose en cuesti\u00f3ns como o aborto ou o divorcio. Da s\u00faa homil\u00eda trascendeu aos medios de comunicaci\u00f3n unha afirmaci\u00f3n que o bispo atribu\u00edu ao cardeal Ennio Antonelli, segundo a que \"a UNESCO ten programado para os pr\u00f3ximos vinte anos que a metade da poboaci\u00f3n sexa homosexual\"."}
{"id": "168504", "revid": "6939", "url": "https://gl.wikipedia.org/wiki?curid=168504", "title": "Galicia prehist\u00f3rica", "text": ""}
{"id": "168509", "revid": "23204", "url": "https://gl.wikipedia.org/wiki?curid=168509", "title": "William DuVall", "text": "William Bradley DuVall, nado o 6 de setembro de 1967 en Washington, D.C., \u00e9 un m\u00fasico estadounidense co\u00f1ecido por ser o actual vocalista da banda Alice in Chains, substitu\u00edndo a Layne Staley despois da s\u00faa morte. DuVall tam\u00e9n \u00e9 co-fundador, vocalista, guitarrista e letrista de Comes with the Fall. DuVall uniuse a Alice in Chains no ano 2006 e aparece nos \u00e1lbums \"Black Gives Way to Blue\" (2009), \"The Devil Put Dinosaurs Here\" (2013) e \"Rainier Fog\" (2018).\nBiograf\u00eda.\nPrimeiros anos.\nA carreira musical de DuVall comezou a principios dos anos 80 na escena hardcore punk de Atlanta. A s\u00faa primeira banda cham\u00e1base Awareness Void of Chaos.\nEn 1983 tocou no controvertido grupo de hardcore punk Neon Christ, contribu\u00edndo con guitarras e letras aos seus \u00e1lbums. Outros membros desa banda eran o vocalista Randy DuTeau, o baixista Danny Lankford e o bater\u00eda Jimmy Demer. Neon Christ ti\u00f1a fortes lazos con Corrosion of Conformity e Bl'ast. Cunhas pequenas xiras pola costa leste estadounidense e dous \u00e1lbums, a banda comezou a ga\u00f1ar popularidade. O grupo usou esta popularidade para apoiar moitas causas de caridade como poder traballar para liberar ao m\u00fasico e activista Fela Anikulapo Kuti.\nO grupo desf\u00edxose en 1986, reunindose os membros orixinais para un \u00fanico concerto o 24 de decembro do 2004.\nDespois da primeira separaci\u00f3n de Neon Christ, DuVall foi brevemente o segundo guitarrista da popuular banda californiana de hardcore punk Bl'ast, contribu\u00edndo un pouco na composici\u00f3n do seu segundo \u00e1lbum, \"It's In My Blood\", editado a trav\u00e9s do selo SST Records, fundado por Greg Ginn da banda de hardcore punk Black Flag. Por\u00e9n, DuVall non pasou tempo suficiente no grupo como para gravar o \u00e1lbum.\nEn 1987 DuVall formou The Final Offering co vocalista Randy Gue (un antigo roadie de Neon Christ), o baixista de Corrosion of Conformity Mike Dean e o bater\u00eda Greg Psomas. Por\u00e9n, a dicci\u00f3n \u00e1 hero\u00edna de Psomas imped\u00edulles traballar consistentemente. Dean volver\u00eda a traballar con Corrosion of Conformity e Psomas morreu dunha sobredose en 1994.\nDuVall pasou os \u00faltimos anos dos 80 coa banda No Walls, que editou s\u00f3 un \u00e1lbum en 1992. Os seus compa\u00f1eiros de grupo eran o baixista de jazz Hank Schroy e o bater\u00eda Matthew Cowley. Nesa \u00e9poca tam\u00e9n estivo na universidade facendo un grao de filosof\u00eda, especializ\u00e1ndose en relixi\u00f3n.\nAnos 90 e primeiros 2000.\nEn 1994 DuVall co-escriiu a canci\u00f3n \"I Know\" para a s\u00faa colega de Atlanta Dionne Farris, artista nomeada a un premio Grammy; con este tema DuVall ga\u00f1ar\u00eda un premio ASCAP.\nA finais dos 90, DuVall fundou a banda Madfly con Nico Constantine, Bevan Davies e Jeffery Blount, sendo o seu guitarrista, vocalista e compositor. O grupo editou dous \u00e1lbums, \"Get the Silver\" e \"White Hot In The Black\", \u00e1mbolos dous a trav\u00e9s do propio selo de DuVall, DVL Recordings.\nEn 1999 DuVall, Bevan e Nico formaron Comes With The Fall, engadindo a Adam Stanger como baixista. A banda editou o seu primeiro \u00e1lbum no ano 2000 e o segundo ao ano seguinte. Comes With The Fall comezou a xirar con Jerry Cantrell, actuando como abreconcertos e como o seu grupo ao vivo nas s\u00faas xiras \"Degradation Trip\" en 2001 e 2002. No ano 2002 editaron un \u00e1lbum ao vivo acompa\u00f1ado por un DVD, no 2006 apareceu o EP \"The Reckoning\" e o \u00e1lbum \"Beyond The Last Light\" no 2007.\nAlice in Chains.\nDespois de varias colaboraci\u00f3ns musicais con Cantrell, DuVall finalmente entrou en Alice in Chains como vocalista, para ocupar o lugar deixado por Layne Staley tras a s\u00faa morte no ano 2002.\nNo 2007 Alice in Chains comezou a xirar con Velvet Revolver e Kill Hannah. A xira \"The ReEvolution\" tivo d\u00faas partes: a primeira foi por varias cidades europeas e polo leste dos Estados Unidos; a segunda, \u00e1 que tam\u00e9n se lle chamou \"The Libertad Tour\", foi principalmente unha xira campo a trav\u00e9s por pequenas cidades estadounidenses, que se estendeu a tres cidades do Canad\u00e1. Por vez primeira despois de 15 anos Alice in Chains sa\u00edu de xira por Australia, sendo o segundo cabeza de cartel, despois de Nine Inch Nails, do festival \"Soundwave Festival\". Esa foi a primeira visita de DuVall a ese pa\u00eds.\nO 29 de setembro do ano 2009 foi editado o \u00e1lbum \"Black Gives Way to Blue\", o seu primeiro traballo co grupo."}
{"id": "168510", "revid": "56817", "url": "https://gl.wikipedia.org/wiki?curid=168510", "title": "Anne DeMarinis", "text": "Anne DeMarinis \u00e9 unha artista e m\u00fasico. Foi membro da banda estadounidense de rock alternativo Sonic Youth durante un breve per\u00edodo de tempo no ano 1981 facendo labores de teclista. Tam\u00e9n achegou voces, xunto con Kim Gordon e Thurston Moore, en tres temas no seu \u00fanico concerto que fixo coa banda, o d\u00eda 18 de xu\u00f1o de 1981. Os temas levaban por nome \"Noisefest #1\", \"Noisefest #2\" e \"Noisefest #3\". Tam\u00e9n tocou a guitarra no concerto na canci\u00f3n \"Noisefest #4\". Deixou o grupo antes de que o EP de estrea da banda fose gravado."}
{"id": "168511", "revid": "98629", "url": "https://gl.wikipedia.org/wiki?curid=168511", "title": "Mark Deutrom", "text": "Mark Deutrom \u00e9 un m\u00fasico, compositor e produtor discogr\u00e1fico. Foi co-fundador do selo Alchemy Records, onde traballou de produtor en varias das s\u00faas edici\u00f3ns e tocou durante cinco o baixo coa banda The Melvins.\nTraxectoria.\nO seu primeiro compromiso profesional t\u00edvoo con 15 anos cando tocou na produci\u00f3n de El Paso Community Theater \"Jacques Brel is Alive and Well and Living in Paris\". O seguinte ano tocou a guitarra na produci\u00f3n \"Godspell\" da mesma compa\u00f1\u00eda teatral. Ese mesmo ano estudou guitarra cl\u00e1sica con Hector Quine na Royal Academy of Music de Londres durante un curto per\u00edodo de tempo.\nDeutrom foi ao California Institute of the Arts de Valencia para estudar composici\u00f3n, e asist\u00edu a seminarios de compositores como John Cage, Lou Harrison, Morton Feldman, Aaron Copland e Morton Subotnick.\nA principios dos anos 80 Deutrom foi membro da cooperativa art\u00edstica dos \u00c1nxeles Werkgruppe, fundada por D. Emily Hicks e Daniel Joseph Martinez, da que Lori Black tam\u00e9n foi membro. Deutrom contribu\u00edu con varias m\u00fasicas para as pezas conceptuais de Hicks e Martinez, culminando o seu traballo compo\u00f1endo un ambiente sonoro de 23 canles para unha instalaci\u00f3n no \"Olympics Arts Festival\" en 1984 titulada \"The Peoples of Los Angeles\".\nEn 1986 Deutrom co-fundou Alchemy Records en San Francisco. Durante ese tempo no selo produciu un disco para a s\u00faa propia banda, Clown Alley, ademais de gravaci\u00f3n de Sacrilege, Melvins, RKL e Neurosis. Deutrom tam\u00e9n produciu un \u00e1lbum para a banda de Texas Rhythm Pigs, e para os italianos Raw Power para outros selos durante ese tempo. Deixou Alchemy en 1988 e mudouse a Londres.\nEn 1989 regresou a San Francisco para producir \"Ozma\" dos Melvins, onde xa estaba Lori Black, que tam\u00e9n pertenc\u00eda a Clown Alley. Deutrom foi o t\u00e9cnico de son da xira europea de 1992 dos Melvins, cando tocaron no \"Redding Festival\" por petici\u00f3n de Nirvana, que eran cabezas de cartel, e foi considerada por alg\u00fan dos organizadores a peor banda que tocou no festival. Deutrom tam\u00e9n foi o seu t\u00e9cnico nunha banda estadounidense con GWAR, cando Joe Preston estaba na banda.\nEn 1993 os Melvins pregunt\u00e1ronlle se quer\u00eda tocar o baixo con eles. Aceptou e tocou entre os ano 1993 e 1998, participando nos traballos \"Prick\", \"Stoner Witch\", \"Stag\", \"Honky\" e \"Alive at the F**ker Club'. Durante este tempo o grupo realizou xiras con Nine Inch Nails, Helmet, L7, White Zombie, Tool, Kiss, Rush e Nirvana.\nNo ano 1998 Deutrom (Mark D*) gravou un proxecto en solitario chamado \"The Silent Treatment\", que foi editado en 2001 a trav\u00e9s do selo Teepee Records. Coproduciu un \u00e1lbum para a banda texana de bluegrass The Meat Purveyors, titulado \"Pain By Numbers\" e editado polo selo Bloodshot Records en 2004.\nNos \u00faltimos anos Sunn0))) convidou a Deutrom a xirar por Europa no ano 2006, ademais de realizar varias datas nos Estados Unidos. Tam\u00e9n fixo traballos de produci\u00f3n con Tony Scalzo de Fastball, e mesturou alg\u00fans proxectos das bandas de Austin Gorch Fock e Tia Carrera. Deutrom recentemente rematou a produci\u00f3n do \u00e1lbum de estrea do grupo de Texas Woodgrain."}
{"id": "168512", "revid": "5863", "url": "https://gl.wikipedia.org/wiki?curid=168512", "title": "Philadelphia, Pennsylvania", "text": ""}
{"id": "168514", "revid": "1093", "url": "https://gl.wikipedia.org/wiki?curid=168514", "title": "Bursaphelenchus xylophilus", "text": ""}
{"id": "168515", "revid": "98629", "url": "https://gl.wikipedia.org/wiki?curid=168515", "title": "Nematodo do pi\u00f1eiro", "text": "O Bursaphelenchus xylophilus, co\u00f1ecido vulgarmente como o nematodo do pi\u00f1eiro \u00e9 un verme nematodo que infesta os pi\u00f1eiros, destru\u00edndo as canles de circulaci\u00f3n da resina, o que e fai que murchen e morran.\nEnc\u00f3ntrase en gran parte dos Estados Unidos, e no Canad\u00e1, M\u00e9xico, o Xap\u00f3n, a China, Taiw\u00e1n, Corea, Portugal e Galicia.\nA Galicia chegou a finais de 2010.\n\"Bursaphelenchus xylophilus\" est\u00e1 considerado como a maior ameaza mundial sobre os pi\u00f1eirais.\nHistoria.\nDa mortalidade dos pi\u00f1eiros no Xap\u00f3n informou por primeira vez Munemoto Yano (\u77e2\u91ce \u5b97 \u5e79) na prefectura de Nagasaki en 1905.\nO nematodo descubriuse por primeira vez na madeira do pi\u00f1eiro \"Pinus palustris\" en Louisiana, Estados Unidos. Steiner e Burhrer informaron de que este nematodo era unha nova especie, que nomearon como \"Aphelenchoides xylophilus\" en 1934.\nEn 1969, os pat\u00f3logos de plantas xaponeses Tomoya Kiyohara (\u6e05 \u539f \u53cb \u4e5f) e Yozan Tokushige (\u5fb3 \u91cd\u967d \u5c71) descubriron moitos nematodos desco\u00f1ecidos en pi\u00f1eiros mortos nas illas Ky\u016bsh\u016b do Xap\u00f3n. Ent\u00f3n, inocularon experimentalmente o nematodo a pi\u00f1eiros sans e noutras con\u00edferas e observ\u00e1ronos. Morreron os pi\u00f1eiros sans, especialmente \"Pinus densiflora\" e \"Pinus thunbergii\". Con todo, puideron sobrevivir \"Pinus banksiana\" e \"Pinus taeda\", o cedro \"Criptomeria japonica\" e o cipr\u00e9s \"Chamaecyparis obtusa\". Estes investigadores conclu\u00edron que o nematodo era o pat\u00f3xeno que estaba detr\u00e1s do aumento da mortalidade dos pi\u00f1eiros xaponeses.\nEn 1972, un ano despois de que se publicara o artigo innovador de Kiyohara e Tokushige, Yasuharu Mamiya e T. Kiyohara consideraron que o nematodo era o pat\u00f3xeno causante da mortalidade dos pi\u00f1eiros, e que era unha especie nova que nomearo como \"Bursaphelenchus lignicolous\". Finalmente, \"Bursaphelenchus lingnicolous\", o nematodo xapon\u00e9s, foi reclasificado como a especie americana \"B. xylophilus\" en 1981.\nNo Xap\u00f3n produc\u00edronse epidemias causadas polo nematodo do pi\u00f1eiro, especialmente durante os ver\u00e1ns secos e c\u00e1lidos.\nDistribuci\u00f3n.\nMalia ser nativo de Norteam\u00e9rica, o nematodo do pi\u00f1eiro espallouse ao Xap\u00f3n, a China, Vietnam, Australia, Escandinavia, Portugal e Galicia, e foi nalg\u00fans destes novos ecosistemas onde causou un maior dano a distintas especies de pi\u00f1eiro. A\u00ednda que non \u00e9 especialmente virulento nas con\u00edferas orixinarias de Norteam\u00e9rica, no Xap\u00f3n est\u00edmase que o nematodo do pi\u00f1eiro \u00e9 o responsable da destruci\u00f3n duns 26 mill\u00f3ns de metros c\u00fabicos de madeira. Tense observado, ademais, que a virulencia da enfermidade asociada ao nematodo \u00e9 especialmente intensa nos pa\u00edses con temperaturas c\u00e1lidas no ver\u00e1n, superiores a 25\u00a0\u00b0C, como Australia, Portugal ou determinadas \u00e1reas do Xap\u00f3n, pois estas altas temperaturas levan aparelladas maiores taxas de reproduci\u00f3n do nematodo.\nMorfolox\u00eda.\nOs vermes do x\u00e9nero \"Bursaphelenchus\" son todos funx\u00edvoros e todos necesitan de vectores (adoito escaravellos e couza) para a s\u00faa distribuci\u00f3n. A diferenciaci\u00f3n entre o \"Bursaphelenchus xylophilus\" e outras especies non pat\u00f3xenas do mesmo x\u00e9nero \u00e9 moi complexa debido \u00e1s semellanzas morfol\u00f3xicas, pero p\u00f3dese conseguir unha identificaci\u00f3n axeitada a trav\u00e9s de an\u00e1lises moleculares coma os RFLP.\nEtolox\u00eda.\nO nematodo do pi\u00f1eiro vive en distintas especies de pi\u00f1eiro, se ben a s\u00faa acci\u00f3n \u00e9 menos destrutiva nas con\u00edferas onde \u00e9 orixinario. De feito, as \u00e1rbores m\u00e1is afectadas en Norteam\u00e9rica pertencen a especies importadas de Europa e Asia. Tam\u00e9n se ten identificado a s\u00faa presenza noutras especies, como l\u00e1rices, cedros, piceas e abetos.\nO ciclo b\u00e1sico da vida do nematodo do pi\u00f1eiro \u00e9 o com\u00fan \u00e1 maior parte das especies de nematodos, con catro fases xuven\u00eds e unha fase adulta onde combinan os dous sexos (macho e femia). Este ciclo b\u00e1sico desenv\u00f3lvese dentro da madeira, onde os nematodos se alimentan de fungos e non da propia madeira. O nematodo do pi\u00f1eiro non pode moverse entre as \u00e1rbores, e depende para o transporte dun insecto vector. A\u00ednda que se te\u00f1en identificado distintas especies vectoras ao longo do planeta, as m\u00e1is delas pertencen ao x\u00e9nero \"Monochamus\", uns escaravellos con d\u00faas antenas longas e finas que se alimentan de cortiza como adultos, pero que na s\u00faa fase larvaria viven no interior da madeira. \u00c9 nesta fase larvaria cando os escaravellos inxiren os nematodos, que se aloxan finalmente nas traqueas dos insectos adultos. \u00c9 na fase reprodutiva cando os escaravellos volven transmitir os nematodos a unha nova \u00e1rbore, ao po\u00f1eren os ovos nela. \u00c9 precisamente na introduci\u00f3n do nematodo cando se produce o dano sobre a \u00e1rbore, pois o nematodo destr\u00fae as c\u00e9lulas epiteliais que constit\u00faen o sistema transportador de resina da \u00e1rbore.\nAndazo e tratamento.\nO nematodo do pi\u00f1eiro manifesta os seus primeiros s\u00edntomas nas \u00e1rbores en primavera e no ver\u00e1n, cando o pi\u00f1eiro deixa de exsudar resina polas feridas abertas na casca. Pouco e pouco as follas van perdendo a cor ata transform\u00e1rense nun marr\u00f3n claro que son indicio da morte da \u00e1rbore. Nun pi\u00f1eiro murcho por causa dos nem\u00e1todos a madeira est\u00e1 seca e sen resina.\nNon existe tratamento para o nematodo. P\u00f3dese previr o espallamento da enfermidade con embargos \u00e1 circulaci\u00f3n de madeira e coa queima inmediata de toda a madeira infectada. A fumigaci\u00f3n con fosfina de aluminio ten dado resultados positivos para o tratamento de serraduras e chips de madeira.\nDado que o desprazamento dos insectos vectores \u00e9 reducida (uns 3\u00a0km ao longo de toda a s\u00faa vida), a maior ameaza para as produci\u00f3ns de madeira \u00e9 o transporte comercial. A introduci\u00f3n de madeira contaminada co nematodo do pi\u00f1eiro est\u00e1 prohibida na Uni\u00f3n Europea dende o ano 2000. En 1999 foi localizada a enfermidade desencadeada polo nematodo na pen\u00ednsula de Set\u00fabal, e as autoridades portuguesas instauraron unha devasa fitosanitaria que levou \u00e1 paralizaci\u00f3n do movemento de madeira nunha zona costeira dun mill\u00f3n de hect\u00e1reas ao sur do r\u00edo Texo. Os embargos \u00e1 comercializaci\u00f3n de madeira e os cord\u00f3ns fitosanitarios non foron, con todo, eficientes. En 2008 o nematdodo da madeira estaba espallado por todo Portugal e en 2010 foi detectada a enfermidade por primeira vez en Galicia.\nEn Galicia.\nUnha serie de estudos realizados a mediados da primeira d\u00e9cada do s\u00e9culo XXI en Espa\u00f1a detectou tanto a presenza de distintos nematodos do x\u00e9nero \"Bursaphelenchus\" (pero non da especie \"xylophagus\") como a dunha ampla lista de insectos vectores destes nematodos. En especial, detectouse a presenza de \"Monochamus galloprovincialis\", que era na altura o insecto considerado vector principal da enfermidade en Portugal, ao longo da fronteira lusoespa\u00f1ola: os estudos atop\u00e1rono na zona meridional de Pontevedra, pero non na comarca de Ver\u00edn.\nPor\u00e9n, a principios do outono de 2010 atopouse un exemplar de pi\u00f1eiro infectado na Vesadi\u00f1a (Salvaterra de Mi\u00f1o), no l\u00edmite co concello das Neves. En novembro conf\u00edrmase a presenza do nematodo e a mediados dese mes a Xunta de Galicia ordena o corte de todas as especies susceptibles de acoller o parasito nun radio de quil\u00f3metro e medio (parte das parroquias de Taboexa, Leirado, Lira e Meder), as\u00ed como o establecemento dunha zona de especial vixilancia en 20\u00a0km ao redor onde tanto a corta como a comercializaci\u00f3n de madeira se someten a controis especiais.\nBoas novas para Galicia, e para o mundo.\nOs investigadores do Centro de Investigaci\u00f3ns Ambientais e Forestais de Louriz\u00e1n levan, desde 2013, estudando a resistencia dos pi\u00f1eiros \u00e1 praga do nematodo que, como quedou dito, afecta a m\u00e1is dunha vintena de concellos do sur da provincia de Pontevedra. Este traballo deu os seus primeiros resultados e o DOG publicou unha resoluci\u00f3n da Conseller\u00eda de Medio Ambiente, Territorio e Vivenda pola que se aproba a inscrici\u00f3n no rexistro galego de materiais de base de seis proxenitores da familia das pin\u00e1ceas na categor\u00eda d material culificado pola s\u00faa resistencia ao \"Bursaphelenchus xylophilus\", estando pendente tam\u00e9n que este material se inscriba no \"Cat\u00e1logo Nacional de Materiales de Base\", dependente do Ministerio de Agricultura de Espa\u00f1a. O obxectivo principal desta medida \u00e9 o poder ofrecer sementes destas \u00e1rbores a persoas que se ocuipan de prover ao sector de mteria forestal de reproduci\u00f3n. Os primeiros resultados determinaron que as d\u00faas especies de pi\u00f1eiro m\u00e1is plantadas en Gailica, \"Pinus pinaster\" e \"Pinus radiata\", eran suscept\u00edbeis a esta enfermidade cunha mortalidade de entre o 40 e o 65 %, pero tam\u00e9n encontraron que tres grupos de \"P. pinaster\" lograron superar a praga nun 80 % e, nalg\u00fans casos, a\u00ednda m\u00e1is."}
{"id": "168534", "revid": "88215", "url": "https://gl.wikipedia.org/wiki?curid=168534", "title": "Santiago Cazorla", "text": "Santiago Cazorla Gonz\u00e1lez, nado en Lugo de Llanera (Asturias) o 13 de decembro de 1984, \u00e9 un futbolista espa\u00f1ol. Xoga de centrocampista no Oviedo, da Segunda Divisi\u00f3n.\nFoi 81 veces internacional coa selecci\u00f3n espa\u00f1ola, coa que ga\u00f1ou as Eurocopas de 2008 e 2012.\nTraxectoria.\nSanti Cazorla iniciou a s\u00faa carreira nas categor\u00edas inferiores do Club Deportivo Covadonga e pasou logo nove anos no Real Oviedo e un ano cedido ao Astur Club de F\u00fatbol. En 2003, logo do descenso do Real Oviedo, Cazorla ficha polo Villarreal. Pasou as seguintes tres tempadas no equipo. Marcou 4 goles na Copa da UEFA e xogou 2 partidos da Liga de Campi\u00f3ns.\nNo ver\u00e1n de 2006 \u00e9 traspasado ao Recreativo de Huelva con opci\u00f3n de recompra por parte do Villarreal. O 17 de xullo de 2006 \u00e9 presentado no seu novo equipo, no que xogar\u00eda unha tempada. Na tempada 2007/08 Cazorla ficha novamente polo Villarreal.\nNo ver\u00e1n de 2008, varios clubs europeos inter\u00e9sanse polo xogador asturiano, como o AS Roma ou o Real Madrid, pero finalmente Cazorla opta por renovar o seu contrato por catro anos co Villarreal.\nNo ver\u00e1n de 2011 v\u00ed\u00f1ase especulando coa s\u00faa posible fichaxe polo M\u00e1laga CF, feito que se materializou definitivamente entre ambos os clubs o 26 de xullo. O prezo da fichaxe foi de ao redor de 20 mill\u00f3ns de euros.\nSelecci\u00f3n nacional.\nFoi 7 veces internacional coa selecci\u00f3n espa\u00f1ola sub-21. O 17 de maio de 2008, foi convocado por primeira vez por Luis Aragon\u00e9s coa selecci\u00f3n absoluta para a Eurocopa 2008 disputada en Austria e Su\u00edza. Debutou o 31 de maio de 2008 en Huelva nun amig\u00e1bel contra Per\u00fa, e o 10 de xu\u00f1o debutou en partido oficial en Innsbruck contra Rusia. O xogador marcou nos penaltis do partido de cuartos de final e tam\u00e9n disputou a final da Eurocopa na que Espa\u00f1a ga\u00f1ou a Alema\u00f1a con gol de Fernando Torres.\nUnha lesi\u00f3n impediu que fora convocado para o Mundial de Sur\u00e1frica de 2010, pero foi novamente convocado para o amig\u00e1bel contra M\u00e9xico do 5 de agosto de 2010.\nTam\u00e9n foi seleccionado para xogar a Eurocopa 2012 de Polonia e Ucra\u00edna, na que Espa\u00f1a volveu conquistar o t\u00edtulo de campioa de Europa."}
{"id": "168535", "revid": "10599", "url": "https://gl.wikipedia.org/wiki?curid=168535", "title": "Santi Cazorla", "text": ""}
{"id": "168537", "revid": "98629", "url": "https://gl.wikipedia.org/wiki?curid=168537", "title": "C\u00e9sar S\u00e1nchez Dom\u00ednguez", "text": "C\u00e9sar S\u00e1nchez Dom\u00ednguez, co\u00f1ecido como C\u00e9sar, nado en Coria (C\u00e1ceres) o 9 de setembro de 1971, \u00e9 un exfutbolista espa\u00f1ol. Xogaba de porteiro e o foi internacional coa selecci\u00f3n espa\u00f1ola.\nTraxectoria.\nFormouse na Uni\u00f3n Polideportiva Plasencia en terceira divisi\u00f3n, da cal fichar\u00eda polo Real Valladolid. Debutou en primeira divisi\u00f3n xogando co Real Valladolid no partido Valladolid-Barcelona (0-6) o 24 de maio do 1992. En ano 1999 fichou polo Real Madrid a\u00ednda que non foi ata o ano 2000 cando xogou co club madridista, xa que se decidiu que permanecese un ano m\u00e1is no Real Valladolid. Nos seus d\u00faas primeiras tempadas no Real Madrid, Vicente del Bosque decidiu outorgarlle a titularidade no \u00faltimo mes de competici\u00f3n, en detrimento de Iker Casillas. A\u00ednda que os seus partidos como titular finalizaron ao final desta Segunda campa\u00f1a, na final da Liga de Campi\u00f3ns de Glasgow, cando Iker Casillas tivo que substitu\u00edrlle por lesi\u00f3n, completando o de M\u00f3stoles unha grande actuaci\u00f3n que significar\u00eda finalmente a vitoria branca. A partir deste momento C\u00e9sar s\u00f3 disputar\u00eda de forma continua partidos de Copa do Rei.\nAs s\u00faas grandes citas foron a disputa de dous finais de Copa do Rei, t\u00edtulos que o Real Madrid non puido ga\u00f1ar. A pesar diso conseguiu t\u00edtulos tanto a nivel nacional como internacional (2 Ligas Espa\u00f1olas, 1 Liga de Campi\u00f3ns, 1 Copa Intercontinental, 2 Supercopas de Espa\u00f1a, 1 Supercopa de Europa). En 2005 ficha polo Real Zaragoza no que permanece ata o 2008, ano no que o club ma\u00f1o termina descendendo a Segunda Divisi\u00f3n. Ent\u00f3n ficha polo Tottenham Hotspur ingl\u00e9s. A principios do 2009 ficha polo Valencia CF para suplir a baixa do lesionado Renan Brito.\nAo final da tempada o conxunto ch\u00e9 ren\u00f3valle o seu contrato ata o 30 de xu\u00f1o de 2010 tras o gran nivel mostrado. En maio do 2010 ren\u00f3vaselle por outra tempada m\u00e1is."}
{"id": "168538", "revid": "1888", "url": "https://gl.wikipedia.org/wiki?curid=168538", "title": "C\u00e9sar S\u00e1nchez", "text": "O nome de C\u00e9sar S\u00e1nchez pode referirse a:"}
{"id": "168543", "revid": "23204", "url": "https://gl.wikipedia.org/wiki?curid=168543", "title": "Wazirist\u00e1n", "text": "Waziristan (paxto e urd\u00fa: \u0648\u0632\u06cc\u0631\u0633\u062a\u0627\u0646, \"terra dos Wazir\") \u00e9 unha rexi\u00f3n monta\u00f1osa do noroeste de Paquist\u00e1n, lim\u00edtrofe con Afganist\u00e1n e cunha superficie de 11.585\u00a0km\u00b2. \u00c9 parte das \u00c1reas Tribais Administradas Federalmente e consid\u00e9rase f\u00f3ra das catro provincias do pa\u00eds.\nHistoria e caracter\u00edsticas.\nWazirist\u00e1n comprende a \u00e1rea oeste e suroeste de Peshawar entre o r\u00edo Tochi ao norte e o r\u00edo Gomal ao sur. A rexi\u00f3n foi un territorio tribal independente ata 1893, permanecendo f\u00f3ra do Imperio Brit\u00e1nico. As incursi\u00f3ns tribais no territorio controlado polos brit\u00e1nicos foi un problema constante para estes, provocando frecuentes expedici\u00f3ns punitivas entre 1860 e 1945. A rexi\u00f3n incorporouse a Paquist\u00e1n en 1947.\nAdministrativamente, Wazirist\u00e1n div\u00eddese en d\u00faas \"axencias\", Wazirist\u00e1n do Norte e Wazirist\u00e1n do Sur, con poboaci\u00f3ns estimadas (en 1998) de 361.246 e 429.841 respectivamente. As d\u00faas partes te\u00f1en caracter\u00edsticas moi diferentes, a\u00ednda que \u00e1mbalas d\u00faas tribos son subgrupo da tribo Wazir e falan unha linguaxe com\u00fan, o wazir\u00ed. Te\u00f1en reputaci\u00f3n de guerreiros formidables, e son co\u00f1ecidos polas s\u00faas frecuentes inimizades familiares.\nAs tribos Wazir div\u00eddense en subtribos gobernadas polos homes m\u00e1is vellos da vila que se re\u00fanen nunha jirga tribal. Social e relixiosamente, Wazirist\u00e1n \u00e9 unha \u00e1rea extremadamente conservadora. As mulleres son gardadas coidadosamente, e cada familia debe estar liderada por unha figura masculina. A cohesi\u00f3n tribal mantense por medio dos chamados Actos de Responsabilidade Colectiva da Regulaci\u00f3n de Delitos da Fronteira.Collective Responsibility Acts in the Frontier Crimes Regulation.\nA presenza talib\u00e1n na \u00e1rea foi un asunto de interese internacional, en particular desde a invasi\u00f3n estadounidense de Afganist\u00e1n en 2001."}
{"id": "168547", "revid": "98629", "url": "https://gl.wikipedia.org/wiki?curid=168547", "title": "Alejo Indias", "text": "Alejo Indias \u00c1lvarez, co\u00f1ecido no mundo do f\u00fatbol como Alejo, nado en Don Benito (Badaxoz) o 14 de outubro de 1966, \u00e9 un exfutbolista catal\u00e1n de orixe estreme\u00f1a, que xogaba de defensa.\nTraxectoria.\nFormouse nas categor\u00edas inferiores do FC Barcelona, e en 1989 marchou \u00e1 UE Figueres, chegando a xogar a promoci\u00f3n de ascenso a primeira divisi\u00f3n en 1992. Ese ver\u00e1n fichou polo Real Club Celta, onde estivo at\u00e9 1997. En abril de 1994 marrou o penalti definitivo na quenda da final da Copa do Rei que xogaron o Celta e o Real Zaragoza no Estadio Vicente Calder\u00f3n. Despois fichou polo Elche Club de F\u00fatbol. Retirouse do f\u00fatbol profesional en 2001, xogando algunha tempada m\u00e1is no Sant Andreu de la Barca, de 2\u00aa rexional catal\u00e1. Despois foi adestrador do mesmo equipo, e actualmente \u00e9 coordinador das categor\u00edas inferiores.\nXogou varios partidos coa selecci\u00f3n de Catalu\u00f1a."}
{"id": "168548", "revid": "1131", "url": "https://gl.wikipedia.org/wiki?curid=168548", "title": "Alejo Indias \u00c1lvarez", "text": ""}
{"id": "168550", "revid": "5863", "url": "https://gl.wikipedia.org/wiki?curid=168550", "title": "Casa dos Andrade", "text": ""}
{"id": "168558", "revid": "56817", "url": "https://gl.wikipedia.org/wiki?curid=168558", "title": "Batalla de Saint-Quentin", "text": "Ao longo da historia houbo diversos conflitos b\u00e9licos co\u00f1ecidos como Batalla de Saint Quentin. A maior\u00eda delas reciben o nome da vila francesa de Saint Quentin (Picardy)."}
{"id": "168561", "revid": "56817", "url": "https://gl.wikipedia.org/wiki?curid=168561", "title": "Lago de Snits", "text": "O lago de Snits (oficialmente en fris\u00f3n: Snitser Mar) \u00e9 un lago de Frisia que se localiza entre a cidade de Snits e as localidades de Terherne e Goai\u00efngaryp, \u00e9 co\u00f1ecido pola s\u00faa popularidade entre os pr\u00e1cticantes de deportes acu\u00e1ticos.\nA s\u00faa orixe est\u00e1 na extracci\u00f3n de turba durante a Idade Media. Ademais do lago propiamente dito tam\u00e9n est\u00e1 constitu\u00eddo tam\u00e9n polo Go\u00ebngarijpsterpoelen do que est\u00e1 separado por unha illa, e os de S\u00e2ltpoel e Hearregat. Atrav\u00e9sao a Canle da Princesa Margarida e por medio do Noarder Alde Wei est\u00e1 conectado co Langwarder Wielen, e a trav\u00e9s do Houkesleatt coa cidade de Snits. Ao suroeste do lago est\u00e1 o Geaupolder, un espazo natural protexido polo Staatsbosbeheer."}
{"id": "168562", "revid": "21293", "url": "https://gl.wikipedia.org/wiki?curid=168562", "title": "Snitser Mar", "text": ""}
{"id": "168569", "revid": "23204", "url": "https://gl.wikipedia.org/wiki?curid=168569", "title": "Pete Postlethwaite", "text": "Peter William Postlethwaite, co\u00f1ecido coma Pete Postlethwaite, nado en Warrington (Cheshire), o 7 de febreiro de 1946 e finado en Shrewsbury (Shropshire) o 2 de xaneiro de 2011, foi un actor ingl\u00e9s. En 2004 foille concedida a Orde do Imperio Brit\u00e1nico."}
{"id": "168575", "revid": "5312", "url": "https://gl.wikipedia.org/wiki?curid=168575", "title": "Exxon Valdez", "text": "O Dong Fang Ocean, anteriormente co\u00f1ecido como Exxon Valdez, Exxon Mediterranean, SeaRiver Mediterranean, S/R Mediterranean e Mediterranean, foi un buque petroleiro que cobrou relevancia tras encallar na ba\u00eda do Pr\u00edncipe Guillerme, onde verteu 40,900 m\u00b3 (257000 barr\u00eds) de petr\u00f3leo na costa de Alasca mentres era propiedade de ExxonMobil. Esta foi a segunda maior vertedura petrol\u00edfera da historia de Estados Unidos. Foi, en 1989, a 54 maior vertedura da historia.\nCat\u00e1strofe.\nO desastre do Exxon Valdez foi un vertido de petr\u00f3leo provocado por este petroleiro tras encallar o 24 de marzo de 1989, cunha carga de 11 mill\u00f3ns de gal\u00f3ns de cru, en Prince William Sound, Alasca, vertendo 37.000 toneladas de hidrocarburo.\nAlasca viviu a peor traxedia ecol\u00f3xica da s\u00faa historia ao encallar o petroleiro e verter mill\u00f3ns de litros de cru que se expandiron sobre m\u00e1is de 2.000 quil\u00f3metros de costa. Para a limpeza da marea negra utiliz\u00e1ronse aspiradores, mangueiras de auga quente a presi\u00f3n, e trasladouse o cru que a\u00ednda conti\u00f1a o Exxon Valdez a outro petroleiro. Os danos \u00e1 fauna que se produciron nesta zona a\u00ednda se seguen a estudar.\nA vertedura conduciu \u00e1 aprobaci\u00f3n dunha nova lexislaci\u00f3n ambiental nos Estados Unidos de Am\u00e9rica (Oil Pollution Act 1990)."}
{"id": "168588", "revid": "21293", "url": "https://gl.wikipedia.org/wiki?curid=168588", "title": "Tega", "text": ""}
{"id": "168589", "revid": "85894", "url": "https://gl.wikipedia.org/wiki?curid=168589", "title": "Pintos, Marc\u00f3n, Pontevedra", "text": "Pintos \u00e9 un lugar da parroquia de Marc\u00f3n no concello de Pontevedra, na provincia de Pontevedra. Segundo o IGE, en 2022 ti\u00f1a 183 habitantes (84 homes e 99 mulleres). Ch\u00e9gase pola estrada PO-0004 que comunica o pol\u00edgono industrial do Campi\u00f1o co lugar de Pazos.\nDemograf\u00eda.\nNo 2010 (INE) hab\u00eda 209 habitantes na aldea (100 homes e 109 mulleres), cun aumento do 3,34 % respecto ao ano anterior. A poboaci\u00f3n aumenta e dimin\u00fae levemente, a\u00ednda que hai unha lixeira tendencia \u00e1 baixa.\nVese que Pintos perdeu un 56,9 % menos de habitantes no per\u00edodo 2005-2010 que no 2000-2005."}
{"id": "168596", "revid": "85894", "url": "https://gl.wikipedia.org/wiki?curid=168596", "title": "John Leguizamo", "text": "Jonathan Alberto \"John\" Leguizamo, nado o 22 de xullo de 1964 en Bogot\u00e1, \u00e9 un humorista e actor colombiano-estadounidense.\nTraxectoria.\nFillo dun arquitecto e dunha colombiana, en 1970 mudouse coa s\u00faa familia a Nova York, al\u00ed estudou teatro na Universidade de Long Island, actuou en varias obras teatrais Off-Broadway. En 1984 apareceu nalg\u00fans episodios de \"Miami Vice\" e en 1985 realizou o seu primeiro papel no cine en \"Mixed Blood\" de Paul Morrisey, entre outros filmes salientan \"Coraz\u00f3ns de ferro\" (1989, \"Whispers in the Dark\" (1992), \"To Wong Foo, Thanks for Everything! Julie Newmar\" (1995), que lle supuxo a s\u00faa primeira nomeamento aos Globos de Ouro, \"Romeo + Juliet\" (1996), \"Spawn\" (1997), \"Moulin Rouge!\" (2001), \"Collateral Damage\" (2002), \"Assault on Precinct 13\" (2005), \"Love in the Time of Cholera\" (2007), \"Miracle at St. Anna\" (2008) e \"The Happening\" (2008). Ga\u00f1ou un Emmy polo telefilme \"Freak\" de Spike Lee, unha actuaci\u00f3n da obra de teatro do mesmo nome."}
{"id": "168597", "revid": "56817", "url": "https://gl.wikipedia.org/wiki?curid=168597", "title": "Marisol", "text": "Josefa Flores Gonz\u00e1lez, m\u00e1is co\u00f1ecida como Marisol ou Pepa Flores, nada en M\u00e1laga o 4 de febreiro de 1948, \u00e9 unha cantante e actriz andaluza. Acadou unha gran cota de popularidade durante o franquismo polos seus papeis en filmes como \"Un rayo de luz\", \"Ha llegado un \u00e1ngel\", \"T\u00f3mbola\" ou \"Solos los dos\"."}
{"id": "168598", "revid": "98629", "url": "https://gl.wikipedia.org/wiki?curid=168598", "title": "Televisi\u00f3 de Catalunya", "text": "Televisi\u00f3 de Catalunya (TVC) \u00e9 unha empresa de televisi\u00f3n catal\u00e1 que pertence ao ente p\u00fablico de Catalu\u00f1a, a Corporaci\u00f3 Catal\u00e1 de Mitjans Audiovisuals (CCMA), que \u00e1 s\u00faa vez depende da Generalitat de Catalu\u00f1a.\nActualmente pos\u00fae seis canles distintas: TV3, El 33, Canal Super3, 3/24, 3XL e Esport 3, ademais de v\u00eda sat\u00e9lite coa canle internacional TV3CAT e a canle en alta definici\u00f3n TV3HD. Todas elas em\u00edtense desde os estudios situados en Sant Joan Desp\u00ed.\nEstudos.\nA sede central de TVC est\u00e1 situada na localidade de Sant Joan Desp\u00ed, na provincia de Barcelona. As instalaci\u00f3ns div\u00eddense en dous edificios. No CEI (centro de emisi\u00f3n de informativos) at\u00f3pase a redacci\u00f3n dos programas informativos e de deportes e conta con dous estudios, o do \"Telenot\u00edcies\" e outro multi\u00fasos onde se emiten os programas en directo como \"Els matins\". Por outra banda, desde o CPA (centro de produci\u00f3n de audiovisual) real\u00edzanse e emiten os programas de entretemento. As\u00ed mesmo, a cadea pos\u00fae un centro de produci\u00f3n na veci\u00f1a localidade de L'Hospitalet de Llobregat, onde roda produci\u00f3ns de ficci\u00f3n como a serie \"El cor de la ciutat\".\nCanles.\nTelevisi\u00f3 de Catalunya conta con seis canles. Todas elas emiten integramente en catal\u00e1n, a\u00ednda que hai emisi\u00f3ns en aran\u00e9s nas desconexi\u00f3ns para o Val de Ar\u00e1n."}
{"id": "168599", "revid": "55612", "url": "https://gl.wikipedia.org/wiki?curid=168599", "title": "El 33", "text": "El 33 \u00e9 a segunda canle de Televisi\u00f3 de Catalunya, a emisora p\u00fablica de Catalu\u00f1a. Comezou a emitir o 10 de setembro de 1989 e ofrece unha programaci\u00f3n de marcado car\u00e1cter cultural.\nNaceu para complementar a programaci\u00f3n de TV3, e desde setembro de 2010 \u00e9 unha canle tem\u00e1tica cultural, xa que o bloque deportivo pasou \u00e1 nova canle Esport 3. En 2001 perdeu a programaci\u00f3n infantil e xuvenil, que pasou ao K3, actualmente Canal Super3 e 3XL.\nDesde o 23 de abril de 2001 ao 12 de febreiro de 2010 compartiu frecuencia no dial anal\u00f3xico primeiro co K3 e logo co Canal Super3. Na TDT, El 33 emite as 24 horas do d\u00eda."}
{"id": "168600", "revid": "1131", "url": "https://gl.wikipedia.org/wiki?curid=168600", "title": "Ma\u00f1ente", "text": "O top\u00f3nimo galego Ma\u00f1ente pode referirse a:"}
{"id": "168601", "revid": "15490", "url": "https://gl.wikipedia.org/wiki?curid=168601", "title": "La L\u00e9gende des si\u00e8cles", "text": "La L\u00e9gende des si\u00e9cles (en galego, \"A lenda dos s\u00e9culos\") \u00e9 unha colecci\u00f3n de poemas do escritor franc\u00e9s Victor Hugo, concibida como unha inmensa representaci\u00f3n da historia e evoluci\u00f3n da humanidade.\nCaracter\u00edsticas.\nFoi escrita intermitentemente entre 1855 e 1876, mentres o autor, no exilio, traballaba noutra morea de proxectos. Os poemas foron publicados en tres series, 1859, 1877 e 1883. Est\u00e1 considerada como a \u00fanica e verdadeira \u00e9pica francesa e, de acordo con outro literato franc\u00e9s, Charles Baudelaire, a \u00fanica \u00e9pica moderna posible.\nNa primeira serie da obra \"La L\u00e9gende des si\u00e8cles\" o rei Garc\u00eda de Galicia inspirou a Victor Hugo a epopea \"O reici\u00f1o de Galicia \"."}
{"id": "168602", "revid": "25871", "url": "https://gl.wikipedia.org/wiki?curid=168602", "title": "Curso de auga", "text": "Curso de auga \u00e9 o nome xen\u00e9rico das augas correntes que discorren por unha canle fixa.\nCaracter\u00edsticas.\nTodo curso de auga est\u00e1 alimentado por unha conca cuxas augas drena. Os torrentes e os regatos forman os afluentes dos r\u00edos principais que desembocan no mar ou nun lago. O r\u00e9xime dun curso de auga depende esencialmente das condici\u00f3ns da s\u00faa alimentaci\u00f3n e das caracter\u00edsticas do seu leito: largura, trazado, perfil lonxitudinal e transversal etc. Polo demais, as formas do leito non cesan de mudar xa que, en certas partes, sofren unha erosi\u00f3n m\u00e1is ou menos intensa, en tanto que noutras depos\u00edtanse aluvi\u00f3ns que elevan o fondo e regularizan o seu perfil. Incluso as maiores fervenzas rematan por desaparecer pois, ao iren retrocedendo, dimin\u00fae a s\u00faa altura at\u00e9 o punto de suprimirse a desnivelaci\u00f3n.\nA potamolox\u00eda estuda numerosos fen\u00f3menos relativos aos cursos de auga. Entre estes, hainos que concirnen \u00e1 din\u00e1mica fluvial e outros constit\u00faen a hidrolox\u00eda fluvial propiamente dita."}
{"id": "168603", "revid": "1308", "url": "https://gl.wikipedia.org/wiki?curid=168603", "title": "Conca (accidente xeogr\u00e1fico)", "text": ""}
{"id": "168604", "revid": "89787", "url": "https://gl.wikipedia.org/wiki?curid=168604", "title": "Ag\u00f3n", "text": "Ag\u00f3n (grego cl\u00e1sico \"\u1f00\u03b3\u03ce\u03bd\") \u00e9 unha palabra do grego antigo que ten varios significados:\nEn galego hai diversas palabras derivadas de \"ag\u00f3n\", como \"agon\u00eda\", \"protagonista\", \"antagonista\" etc."}
{"id": "168605", "revid": "98629", "url": "https://gl.wikipedia.org/wiki?curid=168605", "title": "Escorras", "text": "En hidrolox\u00eda, as escorras son a l\u00e1mina de auga que circula sobre a superficie nunha conca de drenaxe, \u00e9 dicir a altura en mil\u00edmetros da auga de choiva escorrida e estendida.\nCaracter\u00edsticas.\nNormalmente consid\u00e9rase que as escorras son o resultado de restarlle \u00e1 precipitaci\u00f3n a evapotranspiraci\u00f3n real e a infiltraci\u00f3n do sistema solo-cobertura vexetal. Segundo a teor\u00eda de Horton, as escorras f\u00f3rmanse cando as precipitaci\u00f3ns superan a capacidade de infiltraci\u00f3n do solo. Isto s\u00f3 \u00e9 aplicable en solos de zonas \u00e1ridas e de precipitaci\u00f3ns torrenciais. Esta deficiencia corr\u00edxese coa teor\u00eda da saturaci\u00f3n, aplicable a solos de zonas de pluviosidade elevada e constante. Segundo a devandita teor\u00eda, as escorras f\u00f3rmanse cando os compartimentos do solo est\u00e1n saturados de auga.\nAs escorras superficiais son unha das principais causas de erosi\u00f3n a nivel mundial. Adoitan ser particularmente dani\u00f1as en solos pouco permeables, como os arxilosos, e en zonas cunha cuberta vexetal escasa."}
{"id": "168607", "revid": "1131", "url": "https://gl.wikipedia.org/wiki?curid=168607", "title": "Igrexa de San Miguel de Breamo", "text": "A Igrexa de San Miguel de Breamo \u00e9 un edificio relixioso de estilo rom\u00e1nico, que \u00e9 o que queda do mosteiro hom\u00f3nimo. Sit\u00faase na parroquia de Breamo, no concello de Pontedeume, na comarca do Eume, provincia da Coru\u00f1a. Declarada Monumento Nacional por Decreto do 3 de xu\u00f1o do 1931.\nSituaci\u00f3n.\nEst\u00e1 situada moi preto da capital municipal, Pontedeume, a unha altura duns 300 metros sobre o monte en cuxa ladeira norte se sit\u00faa a antiga vila mari\u00f1eira. P\u00f3dese chegar \u00e1 igrexa subindo polo interior da vila ou dende a antiga estrada nacional entrando pola parte superior desta.\nHistoria.\nInda que na actualidade non fican restos do antigo mosteiro, o testemu\u00f1o m\u00e1is antigo da s\u00faa existencia data do ano 995 (?), nunha doaz\u00f3n que fai San Pedro de Mezonzo ao mosteiro de Santa Eulalia de Curtis. Na fachada principal ou occidental aparece unha inscrici\u00f3n coa data do comezo das obras da actu\u00e1l f\u00e1brica, 1187; inda que existe un documento no Tumbo de Caaveiro que probar\u00eda que a construci\u00f3n ser\u00eda anterior a 1169, ano no que est\u00e1 datada devandito documento. No ano 1236 constaba coma Priorado dos C\u00f3engos Regulares de Santo Agosti\u00f1o a que pertenceu, polo menos, at\u00e9 o ano 1569. Avanzado o s\u00e9culo XVIII deixa de ser priorado e int\u00e9grase coma ermida na parroquia de San Pedro de Vilar.\nArquitectura.\nInterior.\nA planta da igrexa evid\u00e9ncianos as grandes irregularidades que presenta respecto a unha te\u00f3rica malla reguladora rectangular. \u00c9 de planta de cruz latina, cunha nave principal de dous tramos cuberta por b\u00f3veda de can\u00f3n apuntada e outra de cruceiro dun tramo cada brazo, cubertos con b\u00f3vedas de can\u00f3n semicirculares. O encontro entre ambas as naves res\u00f3lvese cunha sinxela b\u00f3veda de cruzar\u00eda cun pequeno flor\u00f3n central, pero que \u00e9 unha das m\u00e1is antigas de Galiza. Pos\u00fae tres \u00e1bsidas semicirculares rematadas por b\u00f3vedas de cascar\u00f3n, a central precedida dun tramo rectangular cuberto por b\u00f3veda de can\u00f3n de igual directriz que os arcos triunfais; estes son semicirculares e \u00e9rguense sobre semicolumnas pegadas con capiteis de variada ornamentaci\u00f3n e bases te\u00f3ricas. Salienta a pequena arquer\u00eda en que se abren as tres xanelas da \u00e1bsida principal. Conserva unha antiga imaxe do Arcanxo Miguel.\nExterior.\nO exterior impresiona pola sinxeleza e pureza das s\u00faas li\u00f1as rom\u00e1nicas. A fachada principal presenta unha portada moi elemental composta por un arco semicircular integrado no seu mesmo plano, que conforma unha pequena b\u00f3veda de can\u00f3n en que se abre a porta. O conxunto est\u00e1 enmarcado por catro s\u00f3lidos contrafortes coroados por un tonachuvias de pedra que se apoia tam\u00e9n en dous canzorros sobre o arco da porta. Salienta moito m\u00e1is que esta o gran roset\u00f3n que se abre enriba do tornachuvias, organizado a partir de m\u00faltiplos de tres. Os testeiros ofrecen un aspecto similar, mais m\u00e1is sinxelo, o do norte con outro roset\u00f3n e o do sur cunha fiestra de medio punto no seu lugar. As \u00e1bsidas ofrecen o aspecto cl\u00e1sico das cabeceiras rom\u00e1nicas, a principal con ocos sinxelos de medio punto en que se abren as xanelas e as laterais con seteiras. Destacan os canzorros que coroan todos os muros e as \u00e1bsidas da igrexa, con variados motivos ornamentais entre os que resaltan os antropomorfos e animais."}
{"id": "168608", "revid": "92340", "url": "https://gl.wikipedia.org/wiki?curid=168608", "title": "Gruffudd ab yr Ynad Coch", "text": "Gruffudd ab yr Ynad Coch (fl. 1277-1282) foi un poeta cortes\u00e1n gal\u00e9s.\nTraxectoria.\nGruffudd compuxo poemas que te\u00f1en a relixi\u00f3n como tema. Por\u00e9n, a s\u00faa meirande fama bas\u00e9ase na s\u00faa conmovedora elex\u00eda por Llywelyn ap Gruffudd, Pr\u00edncipe de Gales, que moitos consideran que \u00e9 un dos m\u00e1is refinados poemas na literatura medieval galesa e europea en xeral.\nV\u00e9xase tam\u00e9n.\nGruffudd ab Yr Ynad Coch en Wikisource"}
{"id": "168609", "revid": "12452", "url": "https://gl.wikipedia.org/wiki?curid=168609", "title": "Emilio Ara\u00fajo Iglesias", "text": ""}
{"id": "168611", "revid": "92340", "url": "https://gl.wikipedia.org/wiki?curid=168611", "title": "Arofan", "text": "Arofan foi un poeta en lingua galesa do s\u00e9culo VII.\nNon resta nada da s\u00faa obra. Por\u00e9n o seu nome aparece mencionado nas tr\u00edades galesas como o bardo de Selyf ap Cynan:\nO nome de Arofan aparece posteriormente na obra de Cynddelw Brydydd Mawr, onde \u00e9 considerado un par de Afan Ferddig:"}
{"id": "168619", "revid": "1131", "url": "https://gl.wikipedia.org/wiki?curid=168619", "title": "Scholastic Corporation", "text": "Scholastic (ou Scholastic Inc.) \u00e9 unha editorial de libros co\u00f1ecida por facer materiais educativos. A empresa pos\u00fae todos os dereitos de publicaci\u00f3n da saga \"Harry Potter\" nos Estados Unidos. Scholastic Inc. \u00e9 a editorial de libros infant\u00eds m\u00e1is grande do mundo.\nNa d\u00e9cada de 1970, Scholastic era co\u00f1ecida principalmente polo seu Scholastic Book Clubs, un servizo de pedidos por correo que se ocupaba de libros infant\u00eds, e polas s\u00faas revistas dirixidas a mozos: \"Wow\", para estudantes de preescolar e primaria, \"Dynamite\", para preadolescentes, e \"Bananas\", para adolescentes.\nScholastic fixo medrar o seu negocio ao adquirir outras empresas, entre as que est\u00e1n Kl\u00fctz, a compa\u00f1\u00eda de produci\u00f3n televisiva animada Soup2Nuts e mais a editorial Grolier, que publica a \"Grolier Multimedia Encyclopedia\" e \"The New Book of Knowledge\"."}
{"id": "168620", "revid": "2074", "url": "https://gl.wikipedia.org/wiki?curid=168620", "title": "Scholastic Press", "text": ""}
{"id": "168621", "revid": "2074", "url": "https://gl.wikipedia.org/wiki?curid=168621", "title": "Scholastic", "text": ""}
{"id": "168622", "revid": "56817", "url": "https://gl.wikipedia.org/wiki?curid=168622", "title": "A Volta", "text": "Co top\u00f3nimo A Volta podemos referirnos a varios lugares de Galicia:"}
{"id": "168623", "revid": "5298", "url": "https://gl.wikipedia.org/wiki?curid=168623", "title": "Cinto circumpac\u00edfico", "text": ""}
{"id": "168624", "revid": "5298", "url": "https://gl.wikipedia.org/wiki?curid=168624", "title": "Exposici\u00f3n Universal de Osaka de 1970", "text": ""}
{"id": "168625", "revid": "1888", "url": "https://gl.wikipedia.org/wiki?curid=168625", "title": "Suapena", "text": "Co top\u00f3nimo Suapena podemos referirnos a varios lugares de Galicia:"}
{"id": "168626", "revid": "56817", "url": "https://gl.wikipedia.org/wiki?curid=168626", "title": "O Silvao", "text": "Co top\u00f3nimo O Silvao podemos referirnos a dous lugares de Galicia:"}
{"id": "168627", "revid": "56817", "url": "https://gl.wikipedia.org/wiki?curid=168627", "title": "A Pulgueira", "text": "Co top\u00f3nimo A Pulgueira podemos referirnos a varios lugares de Galicia:"}
{"id": "168628", "revid": "1131", "url": "https://gl.wikipedia.org/wiki?curid=168628", "title": "Penaboa", "text": "O top\u00f3nimo galego Penaboa pode referirse a:"}
{"id": "168629", "revid": "2074", "url": "https://gl.wikipedia.org/wiki?curid=168629", "title": "Squib", "text": ""}
{"id": "168630", "revid": "2074", "url": "https://gl.wikipedia.org/wiki?curid=168630", "title": "Meigo de vello", "text": ""}
{"id": "168631", "revid": "2074", "url": "https://gl.wikipedia.org/wiki?curid=168631", "title": "Fillo de lameiro", "text": ""}
{"id": "168633", "revid": "56817", "url": "https://gl.wikipedia.org/wiki?curid=168633", "title": "Bidual", "text": "O top\u00f3nimo galego Bidual pode referirse a:"}
{"id": "168635", "revid": "2074", "url": "https://gl.wikipedia.org/wiki?curid=168635", "title": "Defensa contra a Maxia Negra", "text": ""}
{"id": "168636", "revid": "85894", "url": "https://gl.wikipedia.org/wiki?curid=168636", "title": "As Ameixeiras, Insua, Ortigueira", "text": "As Ameixeiras \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes."}
{"id": "168637", "revid": "85894", "url": "https://gl.wikipedia.org/wiki?curid=168637", "title": "A Mera, Insua, Ortigueira", "text": "A Mera \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2009 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "168638", "revid": "85894", "url": "https://gl.wikipedia.org/wiki?curid=168638", "title": "A Pena, Insua, Ortigueira", "text": "A Pena \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica dos cales eran 4 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "168639", "revid": "85894", "url": "https://gl.wikipedia.org/wiki?curid=168639", "title": "A Pulgueira de Abaixo, Insua, Ortigueira", "text": "A Pulgueira de Abaixo \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "168640", "revid": "85894", "url": "https://gl.wikipedia.org/wiki?curid=168640", "title": "A Pulgueira Vella, Insua, Ortigueira", "text": "A Pulgueira Vella \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 home, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168641", "revid": "22570", "url": "https://gl.wikipedia.org/wiki?curid=168641", "title": "Calvo, Insua, Ortigueira", "text": "Calvo \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 home, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168642", "revid": "85894", "url": "https://gl.wikipedia.org/wiki?curid=168642", "title": "A Serra, Insua, Ortigueira", "text": "A Serra \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 2 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168643", "revid": "85894", "url": "https://gl.wikipedia.org/wiki?curid=168643", "title": "A Pulgueira do Medio, Insua, Ortigueira", "text": "A Pulgueira do Medio \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 3 homes e 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168644", "revid": "22570", "url": "https://gl.wikipedia.org/wiki?curid=168644", "title": "As Angarias, Insua, Ortigueira", "text": "As Angarias \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica dos cales eran 1 home e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168645", "revid": "22570", "url": "https://gl.wikipedia.org/wiki?curid=168645", "title": "Landido, Insua, Ortigueira", "text": "Landido \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica dos cales eran 2 homes e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168646", "revid": "85894", "url": "https://gl.wikipedia.org/wiki?curid=168646", "title": "San Miguel, Insua, Ortigueira", "text": "San Miguel \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 10 habitantes no ano 2009 segundo datos do Instituto Galego de Estat\u00edstica dos cales eran 6 homes e 4 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168647", "revid": "22570", "url": "https://gl.wikipedia.org/wiki?curid=168647", "title": "O Pimp\u00edn, Insua, Ortigueira", "text": "O Pimp\u00edn \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 3 homes e 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168648", "revid": "85894", "url": "https://gl.wikipedia.org/wiki?curid=168648", "title": "O Valado, Insua, Ortigueira", "text": "O Valado \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 3 homes e 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "168649", "revid": "15490", "url": "https://gl.wikipedia.org/wiki?curid=168649", "title": "3/24", "text": "3/24 \u00e9 unha canle de Televisi\u00f3 de Catalunya, a emisora p\u00fablica de Catalu\u00f1a, dedicada integramente \u00e1 emisi\u00f3n de noticias, as 24 horas do d\u00eda.\nComezou a emitir o 11 de setembro de 2003, nunha iniciativa para desenvolver a televisi\u00f3n dixital terrestre (TDT), a\u00ednda que nun principio emit\u00eda simultaneamente a trav\u00e9s da televisi\u00f3n anal\u00f3xica convencional. Emit\u00eda programas informativos da primeira canle catal\u00e1 (TV3) e desde outubro do mesmo ano comezou a producir as s\u00faas propias emisi\u00f3ns.\nOs directores que tivo 3/24 foron Esther Fern\u00e1ndez (2003 \u2013 2004), Jordi Ferrerons (2004 \u2013 2006), Manuel Raya (2006 \u2013 2012), Guillem Roig (2012-2015) e Agust\u00ed Esteve (desde 2015).\nProgramaci\u00f3n.\nO obxectivo da canle 3/24 era transmitir informaci\u00f3n en directo e programas de actualidade. Xunto a TV3 emite os informativos \"Telenot\u00edcies Migdia\" e \"Telenot\u00edcies Vespre\". A f\u00f3rmula son informativos de media hora que incl\u00faen informaci\u00f3n meteorol\u00f3xica, deportiva e de tr\u00e1fico (a primeira hora da ma\u00f1\u00e1), ademais de conexi\u00f3ns coa Bolsa de Barcelona. Os informativos de 20:15 a 20:30 e de 00:05 a 00:30 est\u00e1n dedicados exclusivamente ao deporte. Dende as 08:00 horas ata as 10:15 horas do d\u00eda 24/03 em\u00edtese o programa \"Els matins\".\nNa franxa horaria entre as 20:00 e as 20:30, deixa paso \u00e1 emisi\u00f3n de \"Canal Parlament\", tam\u00e9n producido por Televisi\u00f3 de Catalunya. Ademais, cada media hora emite un bolet\u00edn de noticias que incl\u00fae informaci\u00f3n meteorol\u00f3xica e econ\u00f3mica. O bolet\u00edn das 00:00 ded\u00edcase exclusivamente aos deportes. Ademais dos noticieiros, real\u00edzanse diariamente entrevistas sobre temas de actualidade."}
{"id": "168650", "revid": "23204", "url": "https://gl.wikipedia.org/wiki?curid=168650", "title": "Berro Wilhelm", "text": "O berro Wilhelm (\"Wilhelm scream\") \u00e9 un efecto sonoro moi usado no cinema e na televisi\u00f3n. Apareceu por primeira vez en 1951 no filme \"Distant Drums\", de Raoul Walsh. O efecto renovou a s\u00faa popularidade (e foise convertendo nunha chiscadela interna) despois de ser empregado en \"Star Wars\" e moitos outros filmes, series de televisi\u00f3n e videoxogos. O berro \u00e9 usado a mi\u00fado cando algu\u00e9n \u00e9 alcanzado por unha frecha, cae desde unha grande altura ou sae despedido nunha explosi\u00f3n.\nO berro Wilhelm converteuse nun co\u00f1ecido clix\u00e9 cinematogr\u00e1fico e dise que foi usado en m\u00e1is de 216 filmes.\nO son leva este nome por Private Wilhelm, un personaxe do western de 1953 \"A carga dos xinetes indios\" que resulta ferido por unha frecha. Pens\u00e1base que este era o segundo filme en que se empregara o efecto sonoro e que se trataba da primeira vez que llo solicitaban ao arquivo sonoro da Warner Brothers.\nHistoria.\nOrixe.\nO berro ten a s\u00faa orixe nunha serie de efectos sonoros gravados para o filme \"Distant Drums\", de 1951. Nunha escena, os soldados est\u00e1n a vadear un pantano nos Everglades (Florida), e un deles \u00e9 trabado e mergullado por un alligator. O berro para esa escena foi gravado posteriormente nunha toma xunto con outros cinco berros de dor, que foron etiquetados como \"home que berra trabado por un alligator\". O quinto berro foi empregado para o soldado da escena dos pantanos, pero os berros cuarto, quinto e sexto tam\u00e9n foron usados anteriormente no filme, cando lles disparan a tres indios durante o ataque a un forte. A\u00ednda que as tomas 4\u00aa, 5\u00aa e 6\u00aa son as m\u00e1is reco\u00f1ecibles, todos os berros son denominados Wilhelm no mundo dos efectos sonoros.\nUso posterior.\nO rexurdimento do berro Wilhelm partiu do dese\u00f1ador sonoro cinematogr\u00e1fico Benjamin Burtt Jr., que descubriu a gravaci\u00f3n orixinal nun rolo de estudio etiquetado como \"Home comido por un alligator\" e incorporouna nunha escena de \"A guerra das galaxias\". A Burtt atrib\u00faeselle a denominaci\u00f3n do berro en honor ao soldado Private Wilhelm, do filme \"The Charge at Feather River\". Na d\u00e9cada seguinte, Burtt comezou a incorporar o berro noutros filmes en que traballaba, entre os que se contan moitos dos proxectos de George Lucas ou Steven Spielberg (aparece, por exemplo, en todos os filmes de Indiana Jones). Outros dese\u00f1adores sonoros acabaron sabendo do berro, de xeito que a s\u00faa inclusi\u00f3n en filmes converteuse nunha tradici\u00f3n dos profesionais do ramo.\nAs pescudas de Burtt suxiren que o actor e cantante Sheb Wooley, co\u00f1ecido pola s\u00faa canci\u00f3n de 1958 \"Flying Purple People Eater\", puido ser quen proferiu o berro orixinal. Esta tese vese apoiada por unha entrevista do ano 2005 a Linda Dotson, a vi\u00fava de Wooley. Burtt descubriu na Warner Brothers gravaci\u00f3ns do editor de \"Distant Drums\" entre as que hab\u00eda unha pequena lista de nomes de actores que deb\u00edan gravar li\u00f1as de di\u00e1logo para varios personaxes do filme. Wooley interpretou o papel de Private Jessup en \"Distant Drums\" e foi un dos poucos actores que gravaron elementos vocais adicionais para o filme, como os berros do home mordido polo alligator.. Linda Dotson confirmou que o berro que hai en tantas pel\u00edculas de vaqueiros era de Wooley e engadiu: \"sempre chanceaba co ben que se lle daba berrar e morrer nos filmes\"."}
{"id": "168651", "revid": "98629", "url": "https://gl.wikipedia.org/wiki?curid=168651", "title": "Canal Super3", "text": "Canal Super3 \u00e9 unha canle de Televisi\u00f3 de Catalunya, a emisora p\u00fablica de Catalu\u00f1a, dedicada ao p\u00fablico infantil e xuvenil. Comezou a emitir o 18 de outubro de 2009 en substituci\u00f3n do K3.\nO nome da canle bas\u00e9ase no programa infantil m\u00e1is popular da cadea, Club Super3, en emisi\u00f3n desde 1991.\nHistoria.\nCoa chegada do apagamento anal\u00f3xico no ano 2010, Televisi\u00f3 de Catalunya remodela a s\u00faa oferta na televisi\u00f3n dixital terrestre. Entre outros cambios, dec\u00eddese modificar a oferta de programaci\u00f3n infantil e xuvenil, e substitu\u00edr a canle K3. Anteriormente, existiu unha canle coa mesma denominaci\u00f3n que emitiu na plataforma V\u00eda Dixital. A inauguraci\u00f3n da canle tivo lugar durante \"La Festa dels S\u00fapers\", o 18 de outubro de 2009.\nProgramaci\u00f3n.\nA diferenza de K3, que estaba ideado a un p\u00fablico infantil e xuvenil, a programaci\u00f3n de Super3 est\u00e1 enfocada a un p\u00fablico de idade inferior aos 9 anos. Ademais dos programas cos que xa se contaba antes, \u00e1 programaci\u00f3n chegaron outros espazos como a serie nipoa \"Blue Dragon\".\nA programaci\u00f3n non est\u00e1 diferenciada por bloques espec\u00edficos, polo que desapareceron espazos como \"3xl.cat\"."}
{"id": "168653", "revid": "10599", "url": "https://gl.wikipedia.org/wiki?curid=168653", "title": "Esport 3", "text": ""}
{"id": "168654", "revid": "67948", "url": "https://gl.wikipedia.org/wiki?curid=168654", "title": "Canal 3XL", "text": "3XL foi unha canle de Televisi\u00f3 de Catalunya, a emisora p\u00fablica de Catalu\u00f1a, dedicada ao p\u00fablico xuvenil e que comparte a s\u00faa frecuencia co Canal Super3, emitindo desde as 21:30 horas ata a madrugada.\nA canle toma o seu nome do programa de televisi\u00f3n \"3XL.net\" (posteriormente \"3XL.cat\"), que se estreou o 15 de maio de 2000 na segunda cadea de televisi\u00f3n catal\u00e1, Canal 33. As emisi\u00f3ns de 3XL como cadea independente comezaron o 19 de setembro de 2010, en substituci\u00f3n de Canal 300. A canle potencia \u00e1 s\u00faa vez unha comunidade virtual dirixida aos mozos.\nO 1 de outubro de 2012, a canle cesou as s\u00faas emisi\u00f3ns, dentro da reduci\u00f3n de custos que fixo a emisora \u200b\u200bp\u00fablica catal\u00e1. Parte da s\u00faa programaci\u00f3n pasou a Canal Super3 e El 33.\nProgramaci\u00f3n.\nA programaci\u00f3n de 3XL est\u00e1 enfocada a un p\u00fablico novo entre os 15 e os 29 anos, polo que hai unha forte presenza de ficci\u00f3n. A maior\u00eda dos programas son estranxeiros, e entre eles destacan series brit\u00e1nicas (\"The Inbetweeners\", \"Misfits\"), estadounidenses, animaci\u00f3n xaponesa (\"Bleach, Death Note, One Piece, Nana\") e ata ciclos de cine. As series est\u00e1n dobradas ao catal\u00e1n, lingua preferente das emisi\u00f3ns, a\u00ednda que tam\u00e9n poden verse no seu idioma orixinal ou con subt\u00edtulos."}
{"id": "168655", "revid": "72012", "url": "https://gl.wikipedia.org/wiki?curid=168655", "title": "TV3CAT", "text": "TV3CAT \u00e9 a canle internacional 24 horas e en aberto de Televisi\u00f3 de Catalunya, a emisora p\u00fablica de Catalu\u00f1a. A canle transmite o sinal a todo o continente europeo mediante o sat\u00e9lite Hispasat e o sat\u00e9lite Astra e en continente americano mediante o sat\u00e9lite Hispasat no seu feixe suramericana e en Baleares a trav\u00e9s da TDT. \nEsta canle ten como obxectivo achegar a televisi\u00f3n e cultura catal\u00e1s, aos catal\u00e1ns de f\u00f3ra da comunidade, tanto en Espa\u00f1a como en Europa e Am\u00e9rica, as\u00ed como ao resto de cidad\u00e1ns destas zonas, ademais de ser a canle escollida para a reciprocidade entre Catalu\u00f1a e Baleares e proximamente a Comunidade Valenciana para a TDT destas zonas.\nA s\u00faa programaci\u00f3n bas\u00e9ase principalmente en contidos de produci\u00f3n propia das canles de Televisi\u00f3 de Catalunya.\nO 1 de maio de 2012 cesou as s\u00faas emisi\u00f3ns por sat\u00e9lite, e potenciou as emisi\u00f3ns da canle por internet e a trav\u00e9s das redes de televisi\u00f3n por cable e ADSL en Espa\u00f1a."}
{"id": "168657", "revid": "23204", "url": "https://gl.wikipedia.org/wiki?curid=168657", "title": "TV3HD", "text": "TV3HD \u00e9 unha canle en alta definici\u00f3n de Televisi\u00f3 de Catalunya, a emisora p\u00fablica de Catalu\u00f1a. Foi inaugurado o 23 de abril de 2007 cesando emisi\u00f3ns o 11 de agosto de 2008 e recuperando a s\u00faa emisi\u00f3n o 18 de xu\u00f1o de 2009. \nHistoria.\nTV3HD foi a primeira cadea en TDT en emitir 24 horas de programaci\u00f3n en alta definici\u00f3n. Comezou a s\u00faa andaina o 23 de abril de 2007, coincidindo coa festa auton\u00f3mica do d\u00eda de \"Sant Jordi\", a trav\u00e9s do mux 43, na s\u00faa emisi\u00f3n para Barcelona, substitu\u00edndo \u00e1s canles K3/300 e El 33, que tam\u00e9n emit\u00edan no mux 61. Estas emisi\u00f3ns eran unha pequena selecci\u00f3n de series e contidos dos seus outras d\u00faas cadeas (TV3 e El 33) emitindo en MPEG4 H.264 a 10.2Mbps.\nO 11 de agosto de 2008, polo principio de acordo da Generalitat de Catalu\u00f1a e a Generalitat Valenciana para a reciprocidad de emisi\u00f3ns, Canal 9 substit\u00fae a TV3HD no mux, ademais da versi\u00f3n dixital da canle anal\u00f3xica K3/33 que m\u00e1is tarde ser\u00eda IB3.\nO d\u00eda 18 de xu\u00f1o de 2009, Televisi\u00f3 de Catalunya decide reactivar o seu sinal en alta definici\u00f3n en substituci\u00f3n do sinal de TV3, que remit\u00eda o sinal do mux 61.\nO martes, 14 de xullo de 2009, TV3 e TV3HD emitiron o primeiro programa en simultcast en ambas as televisi\u00f3ns e en directo. Tr\u00e1tase da final do programa \"El paisatge favorit de Catalunya\".\nO 19 de agosto de 2009, TV3HD, en simultcast con TV3, emitiron o partido de UEFA Champions League entre o Atl\u00e9tico de Madrid e o Borussia Dortmund, tal e como fixo Arag\u00f3n 2 HD e Canal 9 HDTV.\nO 20 de novembro de 2009, comezou a emisi\u00f3n do segundo mux de Televisi\u00f3 de Catalunya na zona metropolitana de Lleida, e co, a emisi\u00f3n de TV3 HD. Neste proceso, o 3 de decembro deron comezo as emisi\u00f3ns en Tarragona, \u00e1 espera do inicio no resto do territorio catal\u00e1n.\nProgramaci\u00f3n.\nActualmente en TV3HD em\u00edtense unha serie de programas, series e pel\u00edculas, en diferentes pases e horarios, de xeito continuo.\nEntre as pel\u00edculas emiten a miniserie hist\u00f3rica \"El tresor del set\u00e8 cami\u00f3\", \"Elles i jo\" e \"L'altra cara de la for\u00e7a\", de documentais emiten o programa \"Km33\" de El 33 e \"L'Ebre, camins d'aigua\", ademais da gala final de \"El Paisatge Favorit de Catalunya\". "}
{"id": "168660", "revid": "98629", "url": "https://gl.wikipedia.org/wiki?curid=168660", "title": "Clan (canle de televisi\u00f3n)", "text": "Clan \u00e9 un canal de televisi\u00f3n espa\u00f1ol en aberto, pertencente a Televisi\u00f3n Espa\u00f1ola. Emite programaci\u00f3n infantil e xuvenil con series, debuxos animados e espazos xuven\u00eds.\nHistoria.\nClan TVE foi lanzado ao aire o 12 de decembro do 2005, en principio compartindo espazo de programaci\u00f3n co canal conmemorativo TVE 50 A\u00f1os (ata ent\u00f3n, \"Canal Nostalgia\") entre as 07:00 e 21:00. Trala desaparici\u00f3n deste \u00faltimo o 1 de xaneiro de 2007, Clan TVE pasou a ocupar todo o horario de emisi\u00f3n consolidouse como o primeiro canal infantil espa\u00f1ol de televisi\u00f3n aberta. As siglas \"TVE\" desaparecen definitivamente do seu nome a mediados de 2008, coa renovaci\u00f3n da s\u00faa identidade corporativa, xunto coa de toda RTVE.\nAta 2011, sol\u00eda ser considerado como \u00abel canal tem\u00e1tico m\u00e1s visto en Espa\u00f1a\u00bb, e xunto a Teledeporte e 24h, ha logrou cifras hist\u00f3ricas de audiencia, chegando a superar aos canais nacionais en dita data. O 27 de agosto de 2010 estreou a novena tempada de Smallville en 16:9, sendo a primeira emisi\u00f3n do canal en emitir nesta relaci\u00f3n de aspecto e en estrear a tempada antes que Fox. Dende 2014, emit\u00edu contidos relacionados con \"Operaci\u00f3n Triunfo\" ou \"MasterChef\" e os seus derivados, abrindo a s\u00faa oferta a un target m\u00e1is xuvenil e variado.\nDende comezos de 2012, Clan chegou a un acordo co Instituto Nacional de Tecnolox\u00eda da Comunicaci\u00f3n para publicar contidos que ensinen aos nenos h\u00e1bitos seguros en internet, ofrecendo tam\u00e9n consellos de seguridade para pais e tutores. Debido a isto, o canal foi considerado como unha \u00abplataforma de gran utilidad para docentes de primaria\u00bb.\nNo ver\u00e1n de 2013, Clan lanzou unha campa\u00f1a denominada \u00abLet's Clan\u00bb, a cal consist\u00eda na aprendizaxe do idioma ingl\u00e9s ao sintonizar a segunda pista de son de calquera serie do canal, que emit\u00eda en ingl\u00e9s.\nProgramaci\u00f3n.\nNalgunhas das s\u00faas series, con contido did\u00e1ctico e educativo, pretende ensinar aos m\u00e1is pequenos da casa, valores como o ingl\u00e9s en \"Los Lunnis\" ou pratos e plantas como \"Comecaminos\", un contedor de series con varias secci\u00f3ns.\nA lonxitude da franxa horaria dispo\u00f1ible fai que os episodios sexan repetidos ata unha decena de veces, extremo ao que poden chegar os shows de m\u00e1is \u00e9xito como o de \"SpongeBob SquarePants\".\nEntre as opci\u00f3ns de idioma ofrecen a versi\u00f3n en castel\u00e1n por defecto e a traducida ao ingl\u00e9s como seleccionable, en caso de existir, independentemente de se o produto ten unha orixe diferente ou tam\u00e9n existe versi\u00f3n noutras linguas cooficiais no estado.\nOs subt\u00edtulos s\u00f3 est\u00e1n dispo\u00f1ibles en castel\u00e1n.\nSinal en alta definici\u00f3n.\nO 20 de setembro de 2017 anunciouse durante unha reuni\u00f3n do Consello de Administraci\u00f3n de RTVE o inicio de emisi\u00f3ns en alta definici\u00f3n do canal, comezando a emitir dende o 31 de outubro de 2017, xunto con La 2 HD.\nInicialmente, os contidos do sinal de Clan HD provi\u00f1an dun reescalado dende a s\u00faa versi\u00f3n SD. Non foi ata finais de novembro de 2018 cando comezaron as emisi\u00f3ns en HD nativo.\nO 23 de novembro de 2017 o operador Vodafone TV procedeu a incorporar de maneira oficial o sinal \u00e1 s\u00faa oferta nos seus decodificadores TIVO\nDende comezos de novembro, a cablera R incl\u00fae no dial 154 o canal HD nos descodificadores \"desco HD\" e \"desco 4K\".\nAta novembro de 2020, as emisi\u00f3ns de Clan HD non dispuxeron de teletexto por limitaci\u00f3ns t\u00e9cnicas.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por Kantar Media."}
{"id": "168661", "revid": "89787", "url": "https://gl.wikipedia.org/wiki?curid=168661", "title": "Cassey Eggelton", "text": "Cassey Tereapii Eggelton, nada o 26 de febreiro de 1952 en Rarotonga, \u00e9 unha pol\u00edtica das Illas Cook.\nTraxectyoria.\nDe 1982 a 2006 diririu un hotel enArorangi, ocup\u00e1ndose logo da direcci\u00f3n grupo dedicado ao turismo. Desde o 2004 \u00e9 Tara\u2019are Mataiapo e secretaria do Puara a Takitumu, a asemblea dos l\u00edderes tradicionais da tribo Takitumu. Nas elecci\u00f3ns xerais de 2006 resultou elixida deputada como dem\u00f3crata na circunscrici\u00f3n de Matavera, o 29 de xu\u00f1o de 2007 o Parlamento elixiuna vicepresidenta, nomeada ministra de medio ambiente e cultura no goberno de Jim Marurai en marzo de 2010, un\u00edndose de feito \u00e1 facci\u00f3n dem\u00f3crata oposta ao l\u00edder do partido Terepai Maoate, provocqando \u00e1 s\u00faa expulsi\u00f3n do partido, a\u00ednda que nunha conferencia do partido en xu\u00f1o readmit\u00edronse aos expulsados. Nas elecci\u00f3ns de 2010 non conseguiu renovar o seu mandato."}
{"id": "168662", "revid": "21293", "url": "https://gl.wikipedia.org/wiki?curid=168662", "title": "Cassey Tereapii Eggelton", "text": ""}
{"id": "168664", "revid": "5298", "url": "https://gl.wikipedia.org/wiki?curid=168664", "title": "IEEE", "text": ""}
{"id": "168668", "revid": "1131", "url": "https://gl.wikipedia.org/wiki?curid=168668", "title": "Adnan Terzic", "text": ""}
{"id": "168669", "revid": "92340", "url": "https://gl.wikipedia.org/wiki?curid=168669", "title": "Teanua Kamana", "text": "Teanua Dan Kamana, nado en 1925 en Rarotonga, \u00e9 un pol\u00edtico das Illas Cook.\nTraxectoria.\nEn 1949 comezou a traballar na CITC (Cook Islands Trading Corporation), logrando en 1953 a direcci\u00f3n na sucursal de Penrhyn, estivo catro anos al\u00ed e en 1954 obt\u00e9n a direcci\u00f3n da sucursal de Aitutaki.\nEn 1959 volve a Rarotonga en 1959 e en 1962 abre a s\u00faa propia compa\u00f1\u00eda de taxis, nesta \u00e9poca comeza a participar na pol\u00edtica, militando no Partido das Illas Cook. En 1965 entrou no Consello Insular de Rarotonga e nas elecci\u00f3ns xerais de 1968 elix\u00edronno como deputado pola circunscrici\u00f3n de Teauotonga. Na d\u00e9cada de 1970 foi ministro no goberno de Albert Royle Henry.\nPerdeu o seu escano nas elecci\u00f3ns xerais de 1978 logo dunha decisi\u00f3n xudicial ligada a un esc\u00e1ndalo de fraude electoral nesas elecci\u00f3ns. Volve ao parlamento en 1983 tras ser elixido por Tupapa-Maraerenga, continuando nas seguintes lexislaturas ata que se retira en 1993, substitu\u00edndoo Tupou Faireka. Nese ano conced\u00e9ronlle o t\u00edtulo de Oficial da Orde do Imperio Brit\u00e1nico en reco\u00f1ecemento polos seus servizos. Kamana leva o t\u00edtulo tradicional de Tepuretu Mataiapo (mataiapo do tapere de Tupapa)"}
{"id": "168670", "revid": "98629", "url": "https://gl.wikipedia.org/wiki?curid=168670", "title": "Conca endorreica", "text": "En xeograf\u00eda, unha conca endorreica \u00e9 unha \u00e1rea na que a auga non ten sa\u00edda fluvial cara ao mar; \u00e9 dicir, os cursos fluviais existentes desembocan en lagos, lagoas ou crean pantanos. O termo ten ra\u00edces gregas, \"endo\", \"interior\" e \"rhein\", \"flu\u00edr\". Calquera choiva ou precipitaci\u00f3n que caia nunha conca endorreica fica al\u00ed, abandonando o sistema unicamente por infiltraci\u00f3n ou evaporaci\u00f3n, o cal contrib\u00fae \u00e1 concentraci\u00f3n de sales. Nas concas endorreicas nas que a evaporaci\u00f3n \u00e9 maior c\u00e1 alimentaci\u00f3n, os lagos salgados desaparecen e f\u00f3rmanse salgares. As concas endorreicas tam\u00e9n son denominados \"sistemas de drenaxe interna\".\nA\u00ednda que, en teor\u00eda, as concas endorreicas p\u00f3dense dar en calquera clima, na pr\u00e1ctica son m\u00e1is com\u00fans en zonas de deserto c\u00e1lido. N\u00f3tese ademais que, por definici\u00f3n, calquera lago situado baixo o nivel do mar (p.e., mar Caspio, mar Morto) debe ser endorreico e drenar unha conca hidrogr\u00e1fica endorreica.\nCaracter\u00edsticas.\nCausas de endorre\u00edsmo.\nO car\u00e1cter dunha rexi\u00f3n cuxas augas non se verquen o mar pode ter m\u00faltiples causas. Pode tratarse do relevo cando existe unha \"depresi\u00f3n endorreica\" (conca pechada, bols\u00f3n etc.). Noutros casos a causa reside no clima (evaporaci\u00f3n excesiva respecto da importancia das precipitaci\u00f3ns) ou na natureza do terreo, que, de ser moi permeable, permite unha infiltraci\u00f3n r\u00e1pida das augas pluviais. \u00c1s veces concorren ambas as d\u00faas circunstancias: a r\u00e1pida evaporaci\u00f3n da auga e o volume excesivo da que se infiltra fan diminu\u00edr progresivamente o caudal do r\u00edo ao longo do seu curso. Fica as\u00ed esgotado antes de que chegue a xuntarse con outro r\u00edo da rede hidrogr\u00e1fica ou que acade a beira do mar.\nEvoluci\u00f3n dunha conca endorreica.\nEn zonas de maior pluviosidade, a auga acumularase inicialmente na depresi\u00f3n rodeada por outeiros, na medida na que o nivel vaise elevando, poder\u00e1 acadar o punto m\u00e1is baixo destes outeiros circundantes, e comezar a sa\u00edr auga superficialmente neste punto, creando un asuco, que poder\u00e1 evolucionar at\u00e9 transformarse nun r\u00edo. Na medida na que este \"asuco\" vaise profundando, o nivel inicial do lago \u00edrase tam\u00e9n reducindo, at\u00e9 crearse un novo equilibrio. Desta forma unha conca endorreica, en tempos xeol\u00f3xicos, p\u00f3dese ir conectando con outras, e finalmente chegar at\u00e9 o mar, nese caso deixar\u00e1 de ser endorreica. Este proceso p\u00f3dese observar moi claramente no sistema endorreico do altiplano boliviano-peruano. En efecto, as oscilaci\u00f3ns do nivel do lago Titicaca, en tempos xeol\u00f3xicos, e mesmo en tempos hist\u00f3ricos, \u00e9 determinada pola capacidade do r\u00edo Desaguadero, o cal correndo por un val onde poden ocorrer deslizamientos de terra, que obstr\u00faen parcialmente o r\u00edo, limitando a s\u00faa capacidade de evacuar as augas do lago Titicaca cara ao lago Poop\u00f3. Proba disto \u00e9 que na d\u00e9cada dos 90 atop\u00e1ronse ru\u00ednas mergulladas da cultura Tiahuanaco, na Illa do Sol."}
{"id": "168672", "revid": "1131", "url": "https://gl.wikipedia.org/wiki?curid=168672", "title": "Cunca endorreica", "text": ""}
{"id": "168673", "revid": "89787", "url": "https://gl.wikipedia.org/wiki?curid=168673", "title": "Frederick Goodwin", "text": "Frederick Tutu Goodwin \u00e9 un pol\u00edtico das Illas Cook, o Representante da Ra\u00ed\u00f1a nas Illas Cook desde 2001.\nTraxectoria.\nGoodwin ingresou na Polic\u00eda das Illas Cook in 1956, durante un breve per\u00edodo de tempo serviu na Polic\u00eda de Nova Zelandia para volver deseguido \u00e1s Illas Cook, onde chegou a ser Superintente da Polic\u00eda.\nNas elecci\u00f3ns xerais de 1978 elix\u00edrono para o Parlamento das Illas Cook pola circunscrici\u00f3n de Te Au O Tonga como dem\u00f3crata.. Foi axudante do ministro de enerx\u00eda no goberno de Tom Davis.. En febreiro de 2001 a ra\u00ed\u00f1a Isabel II nomeouno Representante da Ra\u00ed\u00f1a e cabaleiro da Orde do Imperio Brit\u00e1nico en 2004."}
{"id": "168674", "revid": "98629", "url": "https://gl.wikipedia.org/wiki?curid=168674", "title": "Corpo de auga", "text": "Un corpo de auga \u00e9 unha masa ou extensi\u00f3n de auga, tal como un lago, mar ou oc\u00e9ano que cobre parte da Terra. Alg\u00fans corpos de auga son artificiais, como os estanques, a\u00ednda que a maior\u00eda son naturais. Poden conter auga salgada ou doce."}
{"id": "168676", "revid": "21293", "url": "https://gl.wikipedia.org/wiki?curid=168676", "title": "Charco", "text": ""}
{"id": "168685", "revid": "89787", "url": "https://gl.wikipedia.org/wiki?curid=168685", "title": "Poza intermareal", "text": " \nAs pozas mari\u00f1as ou intermareais son pozas de auga salgada que se forman cando a auga do mar permanece entre as rochas costeiras ao baixar a marea.\nCaracter\u00edsticas.\nAs pozas intermareais achegan refuxio a organismos resistentes como as estrelas de mar, mexill\u00f3ns e ameixas. Aqueles organismos que moran nas pozas deben facer fronte \u00e1 batida das ondas e correntes mari\u00f1as, \u00e1 exposici\u00f3n solar, aos predadores e a un contorno que muda constantemente con flutuaci\u00f3ns da temperatura, salinidade, e os\u00edxeno\nAs ondas do mar poden arrincar os mexill\u00f3ns das rochas arrastr\u00e1ndoos ao mar aberto. As gaivotas apa\u00f1an os ourizos de mar e gu\u00edndanos dende o aire para abrilos. As estrelas de mar predan sobre os mexill\u00f3ns e ourizos de mar e son igualmente predadas polas aves mari\u00f1as."}
{"id": "168686", "revid": "1308", "url": "https://gl.wikipedia.org/wiki?curid=168686", "title": "Poza de marea", "text": ""}
{"id": "168689", "revid": "85894", "url": "https://gl.wikipedia.org/wiki?curid=168689", "title": "\u00c1lvaro Negro", "text": "\u00c1lvaro Negro Romero, nado en Lal\u00edn en 1973, \u00e9 un artista pl\u00e1stico galego.\nTraxectoria.\n\u00c9 licenciado en Belas Artes pola Universidade de Vigo e mestrado en Belas Artes no Central Saint Martins College of Art &amp; Design (London Institute). Deuse a co\u00f1ecer en 1999 coas s\u00faas primeiras exposici\u00f3ns individuais na Galer\u00eda Rayuela de Madrid e na Galer\u00eda Sargadelos de Santiago de Compostela. A s\u00faa obra m\u00f3vese dende os desenvolvementos m\u00e1is contempor\u00e1neos da pintura, ata a fotograf\u00eda ou o v\u00eddeo. Ten obras nas colecci\u00f3ns do Centro Galego de Arte Contempor\u00e1nea, Afundaci\u00f3n, Museo de Arte Contempor\u00e1nea Gas Natural Fenosa e Museo de Arte Contempor\u00e1nea de Vigo.\n\u00c9 irm\u00e1n do escritor Carlos Negro."}
{"id": "168691", "revid": "56817", "url": "https://gl.wikipedia.org/wiki?curid=168691", "title": "Golfo de Roses", "text": "O golfo de Roses \u00e9 un golfo situado na costa do Alt Empord\u00e0, ao norte da Costa Brava, que se abre ao mar Mediterr\u00e1neo entre o sur da pen\u00ednsula do cabo de Creus e o macizo do Montgr\u00ed.\n\u00c9 o principal golfo da costa de Catalu\u00f1a e constit\u00fae a sa\u00edda natural ao mar da comarca e das terras de Xirona. Toma o nome da vila de Roses, a poboaci\u00f3n m\u00e1is importante da s\u00faa costa. A mi\u00fado \u00e9 chamado impropiamente \"ba\u00eda de Roses\" debido \u00e1 concorrencia de significados noutras linguas."}
{"id": "168692", "revid": "1131", "url": "https://gl.wikipedia.org/wiki?curid=168692", "title": "Cabo de Creus", "text": "O cabo de Creus \u00e9 un cabo da costa catal\u00e1, o punto m\u00e1is oriental da Pen\u00ednsula Ib\u00e9rica, situado ao norte do golfo de Roses. \u00c9 un promontorio abrupto e rochoso de 67,2 m de altitude que se alza sobre o mar Mediterr\u00e1neo no nordeste de Espa\u00f1a, na provincia de Xirona.\nEst\u00e1 suxeito \u00e1 acci\u00f3n da ondada, provocado fundamentalmente pola tramontana (nome que recibe un vento fr\u00edo que sopra do norte e noroeste) e os ventos de levante. No extremo oriental do cabo, a 87 m de altitude, sit\u00faase un faro cuxa sinal lum\u00ednica ten un alcance de 34 millas."}
{"id": "168693", "revid": "75439", "url": "https://gl.wikipedia.org/wiki?curid=168693", "title": "Caixa Catalunya", "text": "Caixa Catalunya (nome comercial da \"Caixa d'Estalvis de Catalunya\") foi unha caixa de aforros de Catalu\u00f1a fundada en 1926. Chegou a ser a quinta caixa de aforros de Espa\u00f1a, a segunda entidade financeira m\u00e1is importante en Catalu\u00f1a, e a primeira con respecto a entidades financeiras de propiedade parcialmente p\u00fablica. En decembro de 2009 a entidade contaba con 1.155 oficinas, todas elas en Espa\u00f1a excepto unha situada en Perpi\u00f1\u00e1n, Francia.\nO 1 de xullo de 2010 fusionouse con Caixa Tarragona e Caixa Manresa, adoptando o nome de CatalunyaCaixa.\nO 30 de setembro de 2011, CatalunyaCaixa foi nacionalizada polo Estado a trav\u00e9s do Fondo de Reestruturaci\u00f3n Ordenada Bancaria (FROB)."}
{"id": "168694", "revid": "1131", "url": "https://gl.wikipedia.org/wiki?curid=168694", "title": "Aeroporto de Reus", "text": "O Aeroporto de Reus \u00e9 un aeroporto xestionado por Aena, que est\u00e1 localizado a 3 quil\u00f3metros da cidade de Reus e a 7\u00a0km de Tarragona, que da servizo \u00e1 zona meridional de Catalu\u00f1a.\nCompa\u00f1\u00edas de baixo custo, especialmente Ryanair, potenciaron o aeroporto pola s\u00faa proximidade aos municipios da Costa Daurada, como Cambrils ou Salou, ao parque tem\u00e1tico Port Aventura, e tam\u00e9n como acceso econ\u00f3mico a Barcelona, situada a 88 quil\u00f3metros."}
{"id": "168695", "revid": "1131", "url": "https://gl.wikipedia.org/wiki?curid=168695", "title": "Aeroporto de Sabadell", "text": "O Aeroporto de Sabadell \u00e9 un aeroporto xestionado por Aena, que est\u00e1 localizado nas proximidades da cidade de Sabadell e a 10\u00a0km de Barcelona.\nXunto ao aeroporto de Cuatro Vientos, \u00e9 o m\u00e1is importante de aviaci\u00f3n xeral en Espa\u00f1a. Hai m\u00e1is de 200 aeronaves con base no aer\u00f3dromo, orixinando m\u00e1is de 100\u00a0000 operaci\u00f3ns anuais. Nel traballan m\u00e1is de 400 persoas entre escolas, talleres, persoal de Aena etc.\nNa actualidade est\u00e1 sendo remodelado segundo o Plan Director, o que nun prazo non maior de 4 anos converterao no aeroporto m\u00e1is equipado no que \u00e1 aviaci\u00f3n xeral ref\u00edrese. Neste aeroporto at\u00f3pase o primeiro aeroclub de Espa\u00f1a, o Aeroclub Barcelona-Sabadell, con m\u00e1is de 1000 socios e m\u00e1is de 10\u00a0000 horas voadas anualmente."}
{"id": "168696", "revid": "1131", "url": "https://gl.wikipedia.org/wiki?curid=168696", "title": "Aeroporto de Lleida-Alguaire", "text": "O Aeroporto de Lleida-Alguaire \u00e9 un aeroporto xestionado pola empresa Aeroports de Catalunya e inaugurado o 17 de xaneiro de 2010. Est\u00e1 situado no municipio de Alguaire e da servizo \u00e1 cidade de Lleida, a s\u00faa \u00e1rea de influencia e o Principado de Andorra.\nA nova infraestrutura ten car\u00e1cter rexional para tr\u00e1fico coas proximidades. A Generalitat de Catalu\u00f1a prev\u00e9 un tr\u00e1fico estimado de 395.000 pasaxeiros anuais nun prazo de dez anos e a creaci\u00f3n de 60 postos de traballo directos e de 900 indirectos."}
{"id": "168697", "revid": "10599", "url": "https://gl.wikipedia.org/wiki?curid=168697", "title": "Aeroporto de Lleida", "text": ""}
{"id": "168701", "revid": "23204", "url": "https://gl.wikipedia.org/wiki?curid=168701", "title": "Patrizia Violi", "text": "Patrizia Violi, nada en Bologna o 14 de agosto de 1949 \u00e9 unha ling\u00fcista e semi\u00f3loga italiana. Ten colaborado con Umberto Eco e feito numerosos estudos e an\u00e1lises sobre da discriminaci\u00f3n ling\u00fc\u00edstica, sobre todo no campo da discriminaci\u00f3n por raz\u00f3n de x\u00e9nero. En 2011 era profesora da Universidade de Bologna."}
{"id": "168703", "revid": "89787", "url": "https://gl.wikipedia.org/wiki?curid=168703", "title": "Estanque", "text": "Un estanque \u00e9 unha extensi\u00f3n de auga con pouco fluxo que se forma nun curso de auga ou creado artificialmente para prover de auga, criar peixes ou con fins ornamentais.\nCaracter\u00edsticas.\nOs estanques forman parte do dominio p\u00fablico, se son de auga salgada e comunican co mar. Os estanques particulares est\u00e1n sometidos \u00e1s leis xerais da propiedade e da salubridade p\u00fablica, e pertencen ao dono do chan que cobren. Os peixes son un accesorio dos estanques e constit\u00faen bens mobles por disposici\u00f3n legal.\nActualmente unha das principais utilidades dos estanques reside na cr\u00eda e multiplicaci\u00f3n de peixes."}
{"id": "168704", "revid": "54334", "url": "https://gl.wikipedia.org/wiki?curid=168704", "title": "Viveiro de peixes", "text": "Un viveiro de peixes \u00e9 un lago artificial constru\u00eddo para a cr\u00eda de peixes. En tempos medievais era bastante com\u00fan nos mosteiros e castelos de Europa para o abastecemento de peixes, este \u00e9 o caso da lagoa do Mosteiro de Sobrado dos Monxes no concello hom\u00f3nimo.\nOs viveiros de peixe seguen a ser com\u00fan no Canad\u00e1; Europa, especialmente na Rep\u00fablica Checa; nas illas Filipinas; no leste de Asia, especialmente no Xap\u00f3n.\nEste tipo de viveiros estanse promovendo nos pa\u00edses en v\u00edas de desenvolvemento. Ademais de constitu\u00edr unha fonte de ingresos para os granxeiros, axuda a irrigar os campos e achega a auga necesaria para vivir."}
{"id": "168705", "revid": "89787", "url": "https://gl.wikipedia.org/wiki?curid=168705", "title": "Liga Galega de Trai\u00f1eiras 2006", "text": "A edici\u00f3n do ano 2006 da Liga Galega de Trai\u00f1eiras (LGT) foi a primeira tempada disputada da segunda categor\u00eda de clubs de remo xunto coa Liga ARC e xusto por debaixo da Liga ACT. Esta edici\u00f3n estivo formada por 14 clubs, entre os que hai que destacar a presenza do club do Eo Navia Club de Mar Castropol da localidade galego falante de Castropol (Asturias), sendo t\u00f3dolos demais clubs galegos. O campi\u00f3n desta edici\u00f3n foi o Samertolameu de Meira (Moa\u00f1a), a\u00ednda que non conseguiu o ascenso \u00e1 m\u00e1xima categor\u00eda do remo en banco fixo, a Liga ACT. A Liga constou de 15 regatas que se disputaron entre o 16 de xu\u00f1o coa disputa da XX Bandeira Concello de Redondela en Chapela (Redondela), e o 27 de agosto coa disputa da \u00faltima regata da Liga, a XVI Bandeira de Oleiros en Oleiros."}
{"id": "168708", "revid": "23204", "url": "https://gl.wikipedia.org/wiki?curid=168708", "title": "Super Rugby 2011", "text": "A tempada 2011 do Super Rugby foi a 16\u00aa edici\u00f3n deste torneo entre franqu\u00edas de rugby do Hemisferio Sur. A tempada regular comezou o 18 de febreiro, e rematou o 18 de xu\u00f1o tras 18 xornadas. Despois xog\u00e1ronse 2 cuartos de final, as semifinais, e a final o d\u00eda 9 de xullo.\nFormato.\nEsta foi a primeira tempada na que o n\u00famero de equipos foi 15, trala chegada \u00f3 campionato dos Melbourne Rebels australianos. Xa que o n\u00famero de equipos australianos pasou a ser de 5, igual que o n\u00famero de equipos neozelandeses e surafricanos, o formato da competici\u00f3n cambiou, pasando de haber unha t\u00e1boa \u00fanica de 14 equipos no ano 2010, a haber 3 \"conferencias\" de 5 equipos. En cada unha das \"conferencias\" estiveron xuntos o 5 equipos do mesmo pa\u00eds, de xeito que o nome das \"conferencias\" foron \"Conferencia Australiana\", \"Conferencia Neozelandesa\" e \"Conferencia Surafricana\". \u00d3 remate da tempada regular, o primeiro de cada \"conferencia\" estivo clasificado para disputar os \"Play-Offs\", as\u00ed como os 3 seguintes mellores equipos en global, foran da \"conferencia\" que foran.\nTerremoto en Nova Zelandia.\nO 22 de febreiro de 2011, acabada de comezar a tempada, un terremoto de 6'3 grados na escala Richter con epicentro a 10 quil\u00f3metros de Christchurch (na Illa Sur de Nova Zelandia), causou polo menos 145 mortos e danou o estadio dos Crusaders, facendo que o equipo suspendese o seu encontro desa semana, e de a\u00ed en diante tivese que xogar os seus encontros como local na localidade de Nelson, \u00f3 norte da illa.\nO 29 de marzo se xogou por primeira vez en Europa un encontro do torneo Super Rugby cando os Crusaders e os Sharks se enfrontaron no estadio londiniense de Twickenham con motivo de axudar economicamente \u00f3 club e \u00e1s v\u00edtimas do sismo.\nClasificaci\u00f3ns da Tempada Regular.\nCando a un equipo lle tocou descansar nunha xornada, na t\u00e1boa se lle sumou un partido descansado, que se traduciu en 4 puntos. \u00d3 remate da tempada regular t\u00f3dolos equipos descansaron a mesma cantidade de xornadas.\nPlay Offs.\nPara determinar os equipos que disputaron a fase final do campionato, bot\u00f3uselle unha ollada \u00e1 clasificaci\u00f3n xeral por puntos, e ademais de estar clasificados os primeiros de cada conferencia, pasaron os outros 3 equipos que m\u00e1is puntos ti\u00f1an."}
{"id": "168709", "revid": "89787", "url": "https://gl.wikipedia.org/wiki?curid=168709", "title": "Propaganda", "text": "A propaganda \u00e9 unha forma de comunicaci\u00f3n consiste no lanzamento dunha serie de mensaxes co fin de influ\u00edr no sistema de valores e na conduta da cidadan\u00eda.\nCaracter\u00edsticas.\nArt\u00e9llase a partir dun discurso persuasivo que busca a adhesi\u00f3n das persoas a determinados intereses. \u00c9 unha comunicaci\u00f3n unidireccional, e require do recurso do anuncio. A s\u00faa formulaci\u00f3n consiste en utilizar unha informaci\u00f3n presentada e difundida masivamente coa intenci\u00f3n de apoiar unha determinada opini\u00f3n ideol\u00f3xica ou pol\u00edtica. A\u00ednda que a mensaxe conte\u00f1a informaci\u00f3n verdadeira, \u00e9 posible que sexa incompleta, non contrastada e partidista, de forma que non presente un cadro equilibrado da opini\u00f3n en cuesti\u00f3n, que \u00e9 contemplada sempre en forma asim\u00e9trica, subxectiva e emocional.\nO seu uso primario prov\u00e9n do contexto pol\u00edtico, refer\u00edndose xeralmente aos esforzos patrocinados por gobernos ou partidos para convencer as masas; amais, existe a propaganda como publicidade de empresas privadas.\nA propaganda pode ser usada en contextos moi diferentes. A propaganda relixiosa foi moi difundida ao longo da historia, como cando san Paulo exerceu o apostolado do cristianismo e estableceu as primeiras igrexas cristi\u00e1s en Asia Menor, Grecia e Italia. Alg\u00fans libros, mesmo novelas, tam\u00e9n foron utilizados como veh\u00edculo para a propaganda, como \"As viaxes de Gulliver\" (Jonathan Swift, 1726), que atacou a vaidade e hipocris\u00eda da pol\u00edtica do seu tempo, ou \"A cabana do t\u00edo Tom\" (Harriet Beecher Stowe, 1852), que ao describir a escravitude nos estados sure\u00f1os dos Estados Unidos contribu\u00edu ao desenvolvemento do movemento abolicionista.\nA co\u00f1ecida como propaganda branca busca crear unha opini\u00f3n favorable sobre unha organizaci\u00f3n, grupo ou goberno espec\u00edfico, como a difundida polo goberno nazi na d\u00e9cada de 1930 para destacar a supremac\u00eda e a prosperidade do seu pa\u00eds. A propaganda negra intenta fomentar a intranquilidade e a superstici\u00f3n con respecto \u00e1s acci\u00f3ns ou intenci\u00f3ns doutra entidade, como a difundida durante a guerra fr\u00eda.\nOs avances tecnol\u00f3xicos dos medios de comunicaci\u00f3n, especialmente os electr\u00f3nicos, est\u00e1n ampliando as canles de propaganda.\nEtimolox\u00eda.\nPropaganda procede do lat\u00edn \"propagare\" ('perpetuar, acrecentar, estender'). O termo comezou a ser usado pola curia romana, e continuou durante a Contrarreforma, onde a Igrexa usaba a expresi\u00f3n \"de propaganda fide\", con intenci\u00f3n pastoral.\nEn ingl\u00e9s, \"propaganda\" ten connotaci\u00f3ns negativas.\nHistoria.\nOs \"edictos de Asoka\" (s\u00e9culo III a. C.) son unha serie de edictos escritos que se conservaron en columnas ou rochas naturais distribu\u00eddas polo Norte do subcontinente indio. Estas inscrici\u00f3ns estaban localizadas en enclaves importantes como preto das cidades, rutas comerciais ou centros relixiosos, co que o goberno de Asoka se aseguraba de chegar ao maior n\u00famero de xente posible. Eran preceptos morais, relixiosos e prestaci\u00f3ns sociais en relaci\u00f3n cos homes e os animais.\nSendo co\u00f1ecida moito antes na India e a China, a propaganda en Europa ten os seus inicios escritos xa en inscrici\u00f3ns de mensaxes publicitarias entre os comerciantes gregos. Na curia romana empreg\u00e1base para difundir a s\u00faa mensaxe relixiosa. Esta ferramenta volver ser empregada e a expandirse grazas ao impulso da Igrexa cat\u00f3lica co seu departamento de administraci\u00f3n pontificia dedicado a controlar as rutas misioneiras do Novo Mundo. No per\u00edodo da Contrarreforma empr\u00e9gase a expresi\u00f3n \"de propaganda fide\" con intenci\u00f3n pastoral, cando o 22 de xu\u00f1o de 1622 o papa Gregorio XV institu\u00edu a Congregaci\u00f3n para a Evanxelizaci\u00f3n dos Pobos ou \"Propaganda Fide\", coa fin de propagar o catolicismo nos continentes en v\u00edas de colonizaci\u00f3n.\nS\u00e9culo XX.\nPor\u00e9n, non foi ata a primeira guerra mundial cando se iniciou a sistematizaci\u00f3n do uso da informaci\u00f3n ao servizo dos intereses belicistas. O xornalista Walter Lippmann e o relacionista p\u00fablico Edward Bernays foron os responsables de orquestrar a primeira campa\u00f1a antialem\u00e1 nos Estados Unidos de Am\u00e9rica para que o pobo estadounidense dese o seu visto e prace \u00e1 entrada deste pa\u00eds na contienda.\nUn ambiente de rivalidade internacional materializado en actitudes chauvinistas, sumado \u00e1 tensi\u00f3n propia da \u00e9poca (agresivas pol\u00edticas coloniais, conflitos ancorados na memoria como a guerra franco-prusiana) iniciaron o conflito. Os sectores belicistas estimularon a agresividade recorrendo ao emprego de todos os medios ao seu alcance, entre os que destacou o uso da prensa e a colaxe masiva de carteis propagand\u00edsticos. Os medios de comunicaci\u00f3n (prensa e radio) pasaron a seren controlados e censurados polos gobernos.\nAs mensaxes propagand\u00edsticas intentaban evitar a desmoralizaci\u00f3n e o derrotismo, houbo un forte control da informaci\u00f3n que se recruou especialmente trala crise de 1917.\nA guerra civil espa\u00f1ola constitu\u00edu un verdadeiro fito e foi a antesala da segunda guerra mundial, onde se puxeron en pr\u00e1ctica os elementos persuasivos m\u00e1is importantes. Como parte da propaganda franquista quedou implantada a idea de que na guerra civil espa\u00f1ola hab\u00eda dous bandos enfrontados. Desta manera pretendeuse dar lexitimidade ao feito de apoiar coas armas un levantamento contra o goberno democr\u00e1tico lex\u00edtimo.\nS\u00e9culo XXI.\nDespois dos atentados do 11 de setembro de 2001 o goberno estadounidense iniciou o que denominou guerra contra o terrorismo, comprendida como unha guerra de cuarta xeraci\u00f3n, onde se fixo uso dos medios masivos, especialmente dos medios televisivos; sen exclu\u00edr internet. A pol\u00edtica estadounidense centrouse en propagar o suposto choque de civilizaci\u00f3ns, propaganda que promoveu e logrou o apoio popular necesario para a invasi\u00f3n de Iraq de 2003 co argumento de que Saddam Hussein posu\u00eda armas de destruci\u00f3n masiva e que apoiaba a rede Al Qaeda.\nEstados Unidos en relaci\u00f3n ao programa nuclear de Ir\u00e1n utilizou en 2006 a denominaci\u00f3n de \"fascismo isl\u00e1mico\" nunha ret\u00f3rica tendente a xustificar un ataque contra Ir\u00e1n.\nSe ben os gobernos contan coa capacidade de difundir a s\u00faa ret\u00f3rica por medios masivos globais en forma extensa, os grupos que son atacados dende os medios e os que se opo\u00f1en \u00e1s guerras v\u00e1lense dos medios alternativos e de internet principalmente, logrando influ\u00edr na opini\u00f3n p\u00fablica. Por outra banda, a estratexia dos medios alternativos \u00e9 distinta, xa que se centran en ofrecer informaci\u00f3n que non se publica nos grandes medios e a participaci\u00f3n horizontal do espectador ao poderen publicar a s\u00faa opini\u00f3n xunto coa informaci\u00f3n alternativa, situaci\u00f3n que contrad\u00ed os principios da propaganda."}
{"id": "168710", "revid": "98629", "url": "https://gl.wikipedia.org/wiki?curid=168710", "title": "Gripe", "text": "A gripe ou influenza, \u00e9 unha enfermidade infecciosa de aves e mam\u00edferos causada por un tipo de virus de ARN da familia dos \"Orthomyxoviridae\".\nNos seres humanos afecta \u00e1s v\u00edas respiratorias, inicialmente pode ser similar a un arrefriado e con frecuencia acomp\u00e1\u00f1ase de s\u00edntomas xerais como dor de garganta, debilidade, dores musculares (mialxias), dor estomacal, articulares (artralxias) e de cabeza (cefalea), con tose (que xeralmente \u00e9 seca e sen mucosidade), malestar xeral e alg\u00fans signos como poida ser a febre. Nalg\u00fans casos m\u00e1is graves pode complicarse con pulmon\u00eda (pneumon\u00eda), que pode resultar mortal, especialmente en nenos pequenos e sobre todo en anci\u00e1ns. A\u00ednda que se pode confundir co arrefriado com\u00fan (catarro), a gripe \u00e9 unha enfermidade m\u00e1is grave e est\u00e1 causada por un tipo diferente de virus. Tam\u00e9n pode provocar, m\u00e1is a mi\u00fado en nenos, n\u00e1useas e v\u00f3mitos, que ao ser s\u00edntomas de gastroenterite fai que se denomine gripe estomacal ou abdominal.\nA gripe xeralmente transm\u00edtese polo ar desde individuos infectados a trav\u00e9s de pingas en forma de aerosol cargadas de virus (procedentes de secreci\u00f3n nasal, bronquial ou saliva que conte\u00f1a alg\u00fans deles), que son emitidos coa tose ou cos esbirros ou s\u00f3 ao falar. Tam\u00e9n \u00e9 transmisible pola sangue e polas superficies ou obxectos contaminados co virus, que se denominan fomites.\nOs virus da gripe resisten m\u00e1is en ambiente seco e fr\u00edo. Poden conservar a s\u00faa capacidade infectiva durante unha semana \u00e1 temperatura do corpo humano, durante 30 d\u00edas a 0\u00a0\u00b0C e durante moito m\u00e1is tempo a menores temperaturas. Pode ser facilmente inactivado mediante deterxentes ou desinfectantes.\nA gripe distrib\u00faese en epidemias estacionais que provocan centos de miles de defunci\u00f3ns, que pasan a ser mill\u00f3ns nos anos de pandemia (epidemia global). Durante o s\u00e9culo XX produc\u00edronse cinco pandemias de gripe debido \u00e1 aparici\u00f3n por mutaci\u00f3n de diferentes cepas do virus. A mi\u00fado estas novas cepas xurdiron a partir do transvasamento de cepas t\u00edpicas de animais ao ser humano, no que se denomina salto de especie ou heterocontaxio. Unha variante mortal do virus da gripe aviar denominada H5N1 pasou por ser a principal candidata para a seguinte pandemia de gripe en humanos desde que traspasou a barreira de especie nos anos 1990 e provocou decenas de defunci\u00f3ns en Asia, ata a aparici\u00f3n da neogripe A (H1N1) en 2009. Afortunadamente aquela variante aviar non mutou e non pode transmitirse de persoa a persoa, pois s\u00f3 afectou a humanos desde aves contaxiadas e ese contaxio non \u00e9 f\u00e1cil pois require unhas condici\u00f3ns moi especiais.\nNos pa\u00edses desenvolvidos establec\u00e9ronse campa\u00f1as de vacinaci\u00f3n anual fronte \u00e1 gripe para as persoas con maior risco de contraer a enfermidade ou que son m\u00e1is vulnerables \u00e1s s\u00faas complicaci\u00f3ns, as\u00ed como controis estritos \u00e1s aves de curral. A vacina humana habitual \u00e9 a trivalente, que cont\u00e9n prote\u00ednas purificadas e inactivadas das tres cepas que se consideran van ser as m\u00e1is com\u00fans na seguinte epidemia: dous subtipos do virus A da gripe e un do virus B. Unha vacina elaborada un ano pode non ser eficaz ao seguinte debido \u00e1s frecuentes e r\u00e1pidas mutaci\u00f3ns (cambios nos seus ant\u00edxenos) que sofre o virus, e \u00e1 dominancia variable das diferentes cepas.\nO tratamento \u00e9 s\u00f3 sintom\u00e1tico e nos casos graves e hospitalarios \u00e9 s\u00f3 de mantemento de constantes, pois os f\u00e1rmacos antivirais te\u00f1en unha eficacia moi limitada (os m\u00e1is eficaces son os inhibidores da neuraminidase) e non carecen de toxicidade. Os antibi\u00f3ticos s\u00f3 son \u00fatiles se hai infecci\u00f3n bacteriana asociada.\nO progn\u00f3stico \u00e9 bo con recuperaci\u00f3n parcial \u00e1 semana e total aos quince d\u00edas, sendo, nas epidemias habituais, os \"exitus letalis\" consecuencia da patolox\u00eda ou do deficiente estado inmunitario, previos \u00e1 infecci\u00f3n gripal.\nEn Espa\u00f1a a gripe \u00e9 de declaraci\u00f3n obrigatoria, non nominal e non urxente. Todos os venres ha de remitirse \u00e1s autoridades sanitarias o n\u00famero de casos novos atendidos durante a semana. Antes de 2009 nunca se requir\u00eda enquisa epidemiol\u00f3xica, dada a s\u00faa alta morbilidade (cantidade porcentual de afectados) pero esta si debe realizarse hoxe en d\u00eda nos casos de neogripe A, ata antes da confirmaci\u00f3n polo laboratorio.\nEtimolox\u00eda.\nGripe (tam\u00e9n \u00e1s veces gripa) procede do franc\u00e9s \"grippe\", \u00e1 s\u00faa vez do alem\u00e1n de Su\u00edza \"grupi\" (acurrucarse). A variedade influenza procede do italiano.\nHistoria.\nOs s\u00edntomas da gripe en humanos foron descritos por Hip\u00f3crates hai uns 2.400 anos. Desde ent\u00f3n o virus causou, ademais da epidemia anual, numerosas pandemias. Os datos hist\u00f3ricos sobre a gripe son dif\u00edciles de interpretar porque os s\u00edntomas poden ser similares aos doutras enfermidades, como a difteria, a pneumon\u00eda, o dengue ou o tifo. Desde 1510 describ\u00edronse unhas 31 pandemias. O primeiro rexistro detallado dunha pandemia gripal produciuse en 1850. Comezou en Asia e estendeuse a Europa e a \u00c1frica. As pandemias suced\u00e9ronse durante os s\u00e9culos XVII e XVIII, sendo a de 1830-1833 especialmente virulenta e de gran morbilidade, xa que infectou aproximadamente a unha cuarta parte da poboaci\u00f3n exposta.\nA pandemia m\u00e1is letal e co\u00f1ecida foi a denominada gripe espa\u00f1ola (virus A, subtipo H1N1), que durou desde 1918 a 1919. Denom\u00ednase as\u00ed porque Espa\u00f1a era o pa\u00eds que publicaba m\u00e1is datos sobre o desastre sanitario que estaba ocasionando pois moitos os censuraban con motivo da primeira guerra mundial na cal estaban inmersos. As estimaci\u00f3ns m\u00e1is antigas falaban duns 40 \u00f3 50 mill\u00f3ns de mortos causados por ela, a\u00ednda que as aproximaci\u00f3ns m\u00e1is actuais sit\u00faan a cifra entre 50 e 100 mill\u00f3ns de persoas falecidas por aquela gripe en todo o mundo. Esta pandemia foi descrita como o maior holocausto m\u00e9dico da historia, e causou polo menos tantos mortos como a peste negra. Esta gran mortalidade foi debida \u00e1 gran taxa de infectividade (ata o 50% da poboaci\u00f3n exposta) e \u00e1 gravidade dos s\u00edntomas causados pola produci\u00f3n masiva de citoquinas) (tormenta de citoquinas). A isto hai que sumar que os primeiros s\u00edntomas, en 1918, foron atribu\u00eddos a outras enfermidades como dengue, c\u00f3lera, ou a febre tifoide. Un observador escrib\u00eda que \"unha das peores complicaci\u00f3ns \u00e9 a hemorraxia das mucosas, especialmente a nasal, a do est\u00f3mago ou a intestinal. Tam\u00e9n son frecuentes o sangrado de o\u00eddos e as petequias\". A maior parte das mortes ocorreron por pneumon\u00eda bacteriana, unha infecci\u00f3n secundaria provocada pola gripe, pero o virus tam\u00e9n matou, directamente, a consecuencia das hemorraxias masivas e o edema pulmonar.\nA pandemia da gripe espa\u00f1ola tivo un orixe xeogr\u00e1fico a\u00ednda hoxe en d\u00eda dubidoso e estendeuse por todo o planeta ata o \u00c1rtico e as remotas illas do oc\u00e9ano Pac\u00edfico. A gravidade inesperada da enfermidade produciu a morte de entre o 2 e o 20% de todos os infectados, (fronte \u00e1 taxa habitual de mortalidade da gripe com\u00fan, que est\u00e1 en torno ao 0,1%). Outra caracter\u00edstica diferencial desta pandemia foi que a mortalidade afectou sobre todo a adultos novos, cun 99% das mortes en persoas por baixo dos 65 anos, e m\u00e1is da metade en adultos entre os 20 e os 40 anos. A gripe com\u00fan ten as s\u00faas maiores taxas de mortalidade, pola contra, nos estratos de poboaci\u00f3n m\u00e1is nova (menores de dous anos) e sobre todo entre os maiores de 70. A mortalidade total real da pandemia de gripe de 1918-1919 non se co\u00f1ece con certeza pero est\u00edmase que en torno ao 2.5% e o 5% da poboaci\u00f3n mundial morreu pola s\u00faa causa (uns 25 mill\u00f3ns de persoas s\u00f3 nas primeiras 25 semanas). Foi a pandemia m\u00e1is mort\u00edfera da historia da humanidade, superando \u00e1 da peste negra. Vaia como comparaci\u00f3n que o virus do sida causou esa mesma cantidade de mortes nos seus primeiros 25 anos de existencia.\nCoa recente dispo\u00f1ibilidade de mostras de falecidos polo virus da gripe espa\u00f1ola, cultivos de virus da gripe e as novidosas t\u00e9cnicas de biolox\u00eda molecular conseguiuse clonar o xenoma completo do axente causal da pandemia de 1918. Para iso, utilizouse metodolox\u00eda baseada na xen\u00e9tica reversa para xerar un virus da influenza que cont\u00e9n os oito segmentos xen\u00e9ticos deste virus. Este logro permite estudar as propiedades asociadas \u00e1 s\u00faa extraordinaria virulencia. En marcado contraste coa influenza humana contempor\u00e1nea (o virus H1N1), nos ensaios realizados \"in vitro\" o virus da pandemia de 1918 tivo a capacidade de replicarse en ausencia de tripsina, o que lle permitiu causar a morte en ratos e embri\u00f3ns de polo, mostrando un fenotipo de alta replicaci\u00f3n nas c\u00e9lulas epiteliales bronquiais. Por outra banda, a expresi\u00f3n coordinada dos 1.918 xenes do virus sen d\u00fabida outorga un fenotipo \u00fanico de alta virulencia observada con este virus pand\u00e9mico e que non se observou en ning\u00fan outro virus da influenza analizado ata este momento.\nAs pandemias posteriores de gripe (a gripe asi\u00e1tica (tipo A, subtipo H2N2) e a de 1968 ou gripe de Hong Kong (tipo A, subtipo H3N2) non foron tan devastadoras pero tam\u00e9n provocaron mill\u00f3ns de defunci\u00f3ns. Nas \u00faltimas pandemias, a dispo\u00f1ibilidade de antibi\u00f3ticos serviu para controlar as infecci\u00f3ns oportunistas e isto axudou a reducir a taxa de mortalidade con respecto o da gripe espa\u00f1ola do 18.\nA familia de virus Orthomyxoviridae \u00e9 a causante (etiolox\u00eda) da gripe, e foi descrita por primeira vez en porcos por Richard Schope en 1931. Este descubrimento foi seguido en breve polo illamento do virus en humanos por un grupo de investigaci\u00f3n dirixido por Patrick Laidlaw e o Medical Research Council do Reino Unido en 1933. Con todo, houbo que esperar ata 1935 para que Wendell Meredith Stanley, Premio Nobel de Qu\u00edmica 1946, establecese a verdadeira natureza non celular dos virus.\nO primeiro paso significativo cara \u00e1 prevenci\u00f3n da gripe foi o desenvolvemento dunha vacina de virus mortos por Thomas Francis, Jr en 1944. Posteriormente Frank Macfarlane Burnet demostrou que os virus perden virulencia ao ser cultivados en prote\u00edna de ovo, posibilit\u00e1ndose as\u00ed as vacinas de virus inactivados, moito m\u00e1is eficaces.\nA aplicaci\u00f3n desta observaci\u00f3n permitiu a un grupo de investigadores da Universidade de M\u00edchigan desenvolver a primeira vacina empregada en poboaci\u00f3n, coa colaboraci\u00f3n do ex\u00e9rcito dos Estados Unidos. A decisi\u00f3n do ex\u00e9rcito de participar no desenvolvemento desta vacina debeuse \u00e1 s\u00faa experiencia coa gripe durante a primeira guerra mundial, cando miles de soldados morreron polo virus en cuesti\u00f3n de poucos meses.\nA\u00ednda que se desataron alg\u00fans temores coa gripe do porco de New Xersei en 1976, en 1977 cunha repunta da gripe rusa e en Hong Kong e outros pa\u00edses asi\u00e1ticos en 1997 (coa variante H5N1 da gripe aviaria), non houbo ningunha pandemia de importancia desde a gripe de Hong Kong de 1968. En maio de 2009 M\u00e9xico tivo unha alerta de A(H1N1) (gripe A) que mantivo \u00e1 poboaci\u00f3n da Cidade de M\u00e9xico en corentena. A inmunidade adquirida coas pandemias previas e as campa\u00f1as de vacinaci\u00f3n parecen limitar a extensi\u00f3n do virus e poden axudar a previr futuras pandemias.\nEtiolox\u00eda: virolox\u00eda.\nTipos de virus da gripe.\nO virus da gripe \u00e9 un virus ARN da familia dos Orthomyxoviridae, que comprende cinco x\u00e9neros:\nS\u00f3 os tres primeiros (\"influenzavirus\") son causantes de gripe. A nomenclatura xeral dos virus da gripe como tipos A, B ou C bas\u00e9ase en caracter\u00edsticas antix\u00e9nicas da nucleoprote\u00edna (NP) e os ant\u00edxenos prote\u00ednicos da matriz (M) para cada x\u00e9nero. Cada x\u00e9nero \u00e1 s\u00faa vez, subtipificase e as cepas ou subtipos des\u00edgnanse seguindo este criterio:\nInfluenzavirus A.\nEste x\u00e9nero pos\u00fae unha especie, o \"Influenza A virus\". As aves acu\u00e1ticas salvaxes son os h\u00f3spedes naturais dos seus moitos subtipos. En ocasi\u00f3ns os virus poden transmitirse a outras especies o que pode provocar graves epidemias na poboaci\u00f3n de aves para consumo humano, ou saltar directamente ao ser humano coa conseguinte pandemia.\nOs virus de tipo A son os pat\u00f3xenos m\u00e1is agresivos dos tres x\u00e9neros que poden provocar a enfermidade. En funci\u00f3n do anticorpo dominante poden ser divididos en varios serotipos diferentes. Os serotipos que foron confirmados en humanos, ordenados polo n\u00famero co\u00f1ecido de mortes en pandemia son:\nInfluenzavirus B.\nEste x\u00e9nero comprende a especie \"Influenza B virus\". Infecta case en exclusiva aos humanos e \u00e9 menos frecuente e menos agresivo que o tipo A. Ademais do home, o \u00fanico animal susceptible de ser infectado por este tipo de virus \u00e9 a foca. Este virus ten unha taxa de mutaci\u00f3n de 2 a 3 veces m\u00e1is baixa que o tipo A polo que \u00e9 xeneticamente menos diverso, co\u00f1ec\u00e9ndose soamente un serotipo do grupo B. A consecuencia desta carencia de variabilidade antix\u00e9nica un certo grado de inmunidade fronte a este tipo adqu\u00edrese normalmente desde a infancia. Con todo, presenta o suficiente grado de mutaci\u00f3n como para impedir a inmunidade completa e definitiva. Est\u00e1 reducida taxa de cambios antix\u00e9nicos, en combinaci\u00f3n co seu limitado rango de h\u00f3spedes posibles determina a inexistencia de pandemias de virus tipo B.\nInfluenzavirus C.\nEste x\u00e9nero pos\u00fae unha especie: o \"Influenza C virus\", que infecta a humanos e a porcos, e que pode causar cadros graves e epidemias locais en animais. O tipo C \u00e9 menos frecuente que os outros dous tipos, e parece ser responsable con certa frecuencia de cadros banais en nenos.\nEstrutura e propiedades.\nOs Influenzavirus A, B e C pos\u00faen unha estrutura moi parecida. As part\u00edculas v\u00edricas alcanzan un di\u00e1metro de entre 80 e 120 nan\u00f3metros cunha forma m\u00e1is ou menos esf\u00e9rica, a\u00ednda que en ocasi\u00f3ns poden verse alg\u00fans exemplares de tipo filamentoso. A\u00ednda que infrecuente para un virus o seu xenoma non \u00e9 un fragmento \u00fanico de \u00e1cido nucleico sen\u00f3n que cont\u00e9n sete ou oito fragmentos de ARN inverso. O xenoma do tipo A codifica 11 prote\u00ednas: hemaglutinina (HA), neuraminidase (NA), nucleoprote\u00edna (NP), M1, M2, NS1, NS2(NEP), PA, PB1, PB1-F2 e PB2.\nHA e NA son grandes cadeas glicoproteicas que se proxectan do exterior da part\u00edcula v\u00edrica. HA \u00e9 unha lectina mediadora da fixaz\u00f3n do virus \u00e1 c\u00e9lula obxectivo e da entrada do material xen\u00e9tico nela, mentres que NA est\u00e1 involucrada na liberaci\u00f3n da proxenie viral desde as c\u00e9lulas infectadas ao exterior, mediante a ruptura de azucres que ligan \u00e1s part\u00edculas virales maduras. Estas prote\u00ednas son obxectivos para os f\u00e1rmacos antivirais. A est\u00e1n clasificados en subtipos base\u00e1ndose na resposta antix\u00e9nica a HA e NA, dando lugar \u00e1 nomenclatura \"H\" e \"N\" como se mencionou m\u00e1is arriba.\nPatoxenia.\nInfecci\u00f3n.\nOs virus da gripe f\u00edxanse mediante hemaglutininas aos azucres de \u00e1cido si\u00e1lico da membrana celular das c\u00e9lulas epiteliais mucosas das fosas nasais, garganta e pulm\u00f3ns (m\u00e1is en nasofarinxe e traquea, pois a afectaci\u00f3n bronquiolar e alveolar d\u00e1se s\u00f3 nos casos graves) nos mam\u00edferos, e do intestino nas aves. (paso 1 da imaxe).\nReplicaci\u00f3n.\nA c\u00e9lula importa o virus mediante endocitose. Os ciclos de replicaci\u00f3n duran entre 4 e 6 horas. No endosoma as\u00ed formado, parte das prote\u00ednas de hemaglutinina fusionan a cuberta viral coa membrana vac\u00faolar, liberando as mol\u00e9culas de ARN v\u00edrico, prote\u00ednas accesorias e de ARN polimerase ao citoplasma (Paso 2). Estas prote\u00ednas e o ARN forman un complexo que \u00e9 transportado ao n\u00facleo celular, onde a ARN polimerase comeza a transcribir copias complementarias positivas do ARN inverso (antisentido). (Pasos 3a e b). O ARN v\u00edrico pode ser devolto ao citoplasma e traducido (Paso 4), ou permanecer no n\u00facleo. As prote\u00ednas v\u00edricas recentemente creadas son tam\u00e9n secretadas mediante o aparello de Golgi cara \u00e1 superficie celular (no caso da neuraminidase e a hemaglutinina, Paso 5b) ou transportadas de volta ao n\u00facleo para fixarse ao ARNv e formar novas part\u00edculas v\u00edricas (Paso 5a). Outras prote\u00ednas v\u00edricas te\u00f1en m\u00faltiples acci\u00f3ns na c\u00e9lula h\u00f3spede, inclu\u00edndo a propia degradaci\u00f3n do ARN celular co fin de empregar os nucle\u00f3tidos resultantes para a s\u00edntese de m\u00e1is ARNv e inhibindo a transcrici\u00f3n do ARN celular. O xenoma v\u00edrico est\u00e1 composto por oito segmentos de ARN dunha soa cadea (monocatenario).\nO ARN inverso formado dar\u00e1 lugar ao xenoma de futuros virus, ARN polimerase e outras prote\u00ednas virales que se ensamblar\u00e1n nun novo viri\u00f3n con capacidade infectante. As mol\u00e9culas de hemaglutinina e neuraminidase agr\u00fapanse formando protuberancias na membrana celular. O ARN v\u00edrico e as prote\u00ednas da nucleoc\u00e1pside saen do n\u00facleo e entran nestas protuberancias da membrana (Paso 6). Os virus maduros \u00e1brense ao exterior da c\u00e9lula nunha esfera de fosfol\u00edpidos de membrana, adquirindo hemaglutinina e neuraminidase xunto con esta cuberta membranosa. (Paso 7). De novo, as part\u00edculas v\u00edricas as\u00ed formadas adheriranse a novas c\u00e9lulas h\u00f3spede mediante as hemaglutininas transportadas; os virus maduros lib\u00e9ranse ent\u00f3n unha vez que as neuraminidases rompen os residuos de \u00e1cido si\u00e1lico da c\u00e9lula h\u00f3spede. Trala liberaci\u00f3n da nova xeraci\u00f3n de part\u00edculas v\u00edricas, a c\u00e9lula h\u00f3spede morre.\nMutaci\u00f3ns antix\u00e9nicas.\nAproximadamente unha vez cada dez mil nucle\u00f3tidos (a lonxitude do ARN do virus), a ARN polimerase comete un erro na inserci\u00f3n dun nucle\u00f3tido (debido a ausencia de enzimas de proba de lectura de ARN) o que ocasiona que case cada novo virus creado porta o menos unha mutaci\u00f3n. Esas mutaci\u00f3ns provocan a variaci\u00f3n antix\u00e9nica dos virus e as dificultades do sistema inmunitario para identificarlos como tales e eliminalos.\nA separaci\u00f3n do xenoma en oito fragmentos diferentes permite recombinar os cambios se m\u00e1is dunha estirpe viral infecta a mesma c\u00e9lula. O recambio r\u00e1pido resultante no material xen\u00e9tico produce cambios antix\u00e9nicos e permite o virus infectar novas especies h\u00f3spedes e superar rapidamente os mecanismos da defensa inmunitaria. Isto ten transcendencia na fase de emerxencia das pandemias como se discutir\u00e1 na secci\u00f3n de epidemiolox\u00eda.\nDano perif\u00e9rico.\nA viremia \u00e9 excepcional e o virus habitualmente s\u00f3 \u00e9 localizable nas v\u00edas respiratorias, pero en casos graves na autopsia encontr\u00e1ronse virus en f\u00edgado, bazo, coraz\u00f3n, rils e ganglios linf\u00e1ticos. Os s\u00edntomas, distais ao aparato respiratorio e habituais da gripe (como a febre, a cefalea ou a astenia) te\u00f1en a s\u00faa orixe nas enormes cantidades de citoquinas e quemoquinas (como o interfer\u00f3n ou o factor de necrose tumoral) producidas e liberadas polas c\u00e9lulas infectadas polo virus. Pero en contraste co rinovirus, causante do catarro com\u00fan, a gripe causa certo grao de dano tisular, polo que os s\u00edntomas non son exclusivamente debidos a resposta inflamatoria.\nResposta inmune.\nNa defensa inmune contra o virus impl\u00edcanse 5 mecanismos:\nA eliminaci\u00f3n do virus (cara ao 8.\u00ba d\u00eda) seguramente \u00e9 debida aos 3 primeiros mecanismos pois os 2 \u00faltimos, con produci\u00f3n de anticorpos, son tard\u00edos.\nAnatom\u00eda patol\u00f3xica.\nAs c\u00e9lulas da mucosa que forma o epitelio respiratorio presentan cambios inflamatorios (tumefacci\u00f3n) do n\u00facleo e no espazo intracelular (citoplasma) f\u00f3rmanse vac\u00faolos (\"burbullas\") froito de devanditos cambios. Finalmente a c\u00e9lula necrosase (morre) e despr\u00e9ndese deixando a capa basal do epitelio exposta: esta capa \u00e9 moito m\u00e1is sensible, \u00e9 incapaz de reter o moco e a s\u00faa exposici\u00f3n \u00e9 a causa da maior parte dos s\u00edntomas respiratorios do cadro.\nCinco d\u00edas despois in\u00edciase a rexeneraci\u00f3n que inicialmente ten aspecto metapl\u00e1sico (c\u00e9lulas at\u00edpicas) pero que \u00e1s d\u00faas semanas adquire un aspecto totalmente normal.\nSe se producise unha pneumon\u00eda v\u00edrica p\u00f3dese producir a perda de epitelio ciliado na traquea, bronquios e bronqu\u00edolos. Os alv\u00e9olos pulmonares vense coas paredes engrosadas por edema (l\u00edquido no seu interior) e infiltraci\u00f3n e cun revestimento membranoso hialino (de tecido conectivo en resposta \u00e1 inflamaci\u00f3n). Con iso o intercambio de os\u00edxeno entre o pulm\u00f3n e o sangue vese comprometido e o d\u00e9ficit de os\u00edxeno en sangue pode ocasionar unha diminuci\u00f3n global de os\u00edxeno dispo\u00f1ible para os tecidos (hipoxia tisular), coa conseguiente deterioraci\u00f3n funcional.\nEpidemiolox\u00eda.\nA incidencia global calc\u00falase no 10-20% pero a selectiva, en determinados grupos poboacionais, pode chegar ao 40-50 %.\nVariaci\u00f3ns estacionais.\nA gripe alcanza os seus picos de maior prevalencia durante o inverno, e \u00e9 debido a que os hemisferios norte e sur atravesan esta estaci\u00f3n en diferentes momentos; existen, de feito, d\u00faas tempadas de gripe cada ano: de outubro a abril no hemisferio norte e de maio a setembro no hemisferio sur. Este \u00e9 o motivo polo que a OMS (asesorada polos Centros Nacionais para a Gripe) fai recomendaci\u00f3ns para d\u00faas formulaci\u00f3ns vacinais cada ano: unha para cada hemisferio. Ademais do clima e a humidade, o estilo de vida das poboaci\u00f3ns e outros factores est\u00e1n asociados \u00e1 aparici\u00f3n da gripe.\nNon est\u00e1 completamente claro por que as epidemias de gripe ocorren con car\u00e1cter estacional e non de xeito m\u00e1is uniforme ao longo de todo o ano. Unha posible explicaci\u00f3n \u00e9 que o contacto interpersonal \u00e9 m\u00e1is estreito no inverno por permanecer m\u00e1is tempo no interior de domicilios e edificios, e isto facilitar\u00eda unha transmisi\u00f3n do virus de persoa a persoa. Outra explicaci\u00f3n \u00e9 que as temperaturas m\u00e1is altas dos meses de ver\u00e1n e a maior sequidade do ar limitar\u00eda a expulsi\u00f3n do moco por deshidrataci\u00f3n do mesmo, dificultando a transmisi\u00f3n a trav\u00e9s do mecanismo de aerosol que se d\u00e1 durante a tose ou o esbirro. O virus tam\u00e9n pode sobrevivir moito m\u00e1is tempo nos fomites (obxectos e superficies transmisores como pomos, mesados...) cando o ambiente \u00e9 m\u00e1is fr\u00edo. Os desprazamentos poboacionais durante as vacaci\u00f3ns de Nadal no hemisferio norte tam\u00e9n poder\u00edan xogar alg\u00fan papel na s\u00faa transmisi\u00f3n.\nUn factor que pode contribu\u00edr ao fen\u00f3meno estacional \u00e9 que a transmisi\u00f3n a trav\u00e9s do aerosol mucoso \u00e9 maior en ambientes fr\u00edos (por baixo de 5\u00a0\u00b0C) e escasa humidade relativa. Con todo, os cambios estacionais nas taxas de infecci\u00f3n danse tam\u00e9n en rexi\u00f3ns tropicais e estes picos de infecci\u00f3n poden verse principalmente durante a tempada de choivas. Os cambios estacionais nas taxas de contacto durante os per\u00edodos escolares parecen xogar un rol m\u00e1is importante que noutras enfermidades escolares como o xaramp\u00f3n e a tose ferina. Unha combinaci\u00f3n destes pequenos factores estacionais pode verse amplificada por fen\u00f3menos de resonancia din\u00e1mica cos ciclos end\u00f3xenos de enfermidades rexionais.\nNon se co\u00f1ece o mecanismo polo cal o virus subsiste entre os gromos epid\u00e9micos e suxer\u00edronse d\u00faas hip\u00f3tese:\nPandemias.\nNas pandemias, e as\u00ed se definen, a epidemia progresa ata afectar a todo o planeta.\nAs cinco \u00faltimas, do s\u00e9culo XX, foron causadas por virus da cepa A, coa aparici\u00f3n dos subtipos:\nAs tres \u00faltimas pandemias orixin\u00e1ronse en Asia, avanzaron cara a occidente e pasaron a Am\u00e9rica.\nAs pandemias te\u00f1en caracter\u00edsticas com\u00fans:\nA letalidade acumulada das epidemias supera, en moito, \u00e1 das pandemias.\nDiagn\u00f3stico.\nS\u00edntomas e signos.\nA infecci\u00f3n con virus de influenza pode ser asintom\u00e1tica e subcl\u00ednica sen interferir na capacidade laboral pero con plena infectividade. Son casos nos que o portador, e tam\u00e9n transmisor, non \u00e9 consciente da enfermidade. Isto \u00e9 moi frecuente na gripe por virus C e moito m\u00e1is raro nos tipos A e B.\nNos humanos os s\u00edntomas da gripe te\u00f1en unha aparici\u00f3n m\u00e1is brusca, e son m\u00e1is graves e m\u00e1is duradeiros que os s\u00edntomas do arrefriado com\u00fan. A recuperaci\u00f3n completa l\u00f3grase nunha ou d\u00faas semanas. En ocasi\u00f3ns pode ser mortal, especialmente en pacientes debilitados (por ser anci\u00e1ns ou doentes cr\u00f3nicos) ou con deficiencia inmunol\u00f3xica. A gripe pode agravar patolox\u00edas cr\u00f3nicas previas: pacientes con enfisema, bronquite cr\u00f3nica ou asma poden presentar episodios de dispnea durante a fase aguda da gripe e tam\u00e9n pode agravarse unha patolox\u00eda coronaria previa ou descompensarse un cadro de insuficiencia card\u00edaca. O tabaco \u00e9 outro factor de risco que se asocia con cadros m\u00e1is graves e un incremento da mortalidade, pero non pola s\u00faa acci\u00f3n directa na patoxenia sen\u00f3n polas lesi\u00f3ns enfisematosas e bronqu\u00edticas, previas e subxacentes por el motivadas.\nOs s\u00edntomas da gripe comezan de xeito brusco (por iso ad\u00f3itase recordar incluso a hora exacta de aparici\u00f3n): entre 18 ou 72 horas (visto que pos\u00faen per\u00edodos de incubaci\u00f3n extremadamente curtos, que \u00e9 cando son proclives os contaxios) tralo contacto co virus e a infecci\u00f3n. Os primeiros s\u00edntomas adoitan ser esbirros con sensaci\u00f3n de arrefriado, febre alta de ata 39\u00a0\u00b0C, cansazo intenso (astenia), con dores musculares e articulares. O malestar xeral adoita provocar o encamamento do paciente durante dous ou tres d\u00edas, con dores musculares xeneralizados (de maior intensidade en costas e pernas) e con persistente dor articular, m\u00e1is intenso en ambos xeonllos.\nOs s\u00edntomas (o que refire o paciente na anamnese) m\u00e1is habituais son:\nOs signos (que se evidencian cos 5 alicerces da exploraci\u00f3n f\u00edsica: inspecci\u00f3n, palpaci\u00f3n, percusi\u00f3n, olfataci\u00f3n e auscultaci\u00f3n) m\u00e1is frecuentes son:\nSensibilidade e especificidade nos s\u00edntomas.\nInvestigaci\u00f3ns sobre os s\u00edntomas e signos da gripe demostraron que os mellores indicadores para o diagn\u00f3stico d\u00e1 gripe son:\nNotas da t\u00e1boa:\nDado que os f\u00e1rmacos antivirais son m\u00e1is eficaces nas primeiras estadias da enfermidade (primeiras 48 horas) \u00e9 importante o diagn\u00f3stico precoz da gripe. A avaliaci\u00f3n combinada dos diferentes s\u00edntomas listados m\u00e1is arriba pode mellorar a eficacia do primeiro diagn\u00f3stico. No entanto ata evaluando a aparici\u00f3n combinada de s\u00edntomas prod\u00facense erros no diagn\u00f3stico, polo que en ocasi\u00f3ns rec\u00f3rrese ao teorema de Bayes como ferramenta estat\u00edstica para afinar o diagn\u00f3stico, a\u00ednda que hai que ter en conta que a s\u00faa aplicabilidade var\u00eda coa prevalencia da gripe no momento da s\u00faa aplicaci\u00f3n: \u00e9 dicir, durante unha epidemia de gripe ou en pleno inverno \u00e9 m\u00e1is probable que determinada combinaci\u00f3n de s\u00edntomas apunten a unha gripe que, por exemplo, en pleno ver\u00e1n e sen casos de gripe na comunidade. Usando os datos dos CDC (Centros para o Control de Enfermidades-Centers for Disease Control-), a seguinte t\u00e1boa mostra como a probabilidade de gripe var\u00eda coa s\u00faa prevalencia:\nDous estudos de an\u00e1lises de decisi\u00f3ns suxeriron que durante epidemias locais de gripe, a prevalencia estar\u00eda en torno ao 70%, e polo tanto, os pacientes con algunha das combinaci\u00f3ns de s\u00edntomas mencionadas m\u00e1is arriba deber\u00edan, (se estivesen inmunodeprimidos, que \u00e9 moi improbable), ser tratados con inhibidores da neuraminidase sen necesidade da aplicaci\u00f3n do test. Ata en ausencia dunha epidemia local, o tratamento estar\u00eda xustificado (segundo alg\u00fans, poucos pois, o tratamento sintom\u00e1tico e de sost\u00e9n adoita preferirse dada a escasa eficacia e a toxicidade dos antivirais actuais, salvo na neogripe A de 2009), na poboaci\u00f3n anci\u00e1 durante a tempada \"alta\" de gripe xa que a prevalencia estar\u00eda por encima do 15%.\nDiagn\u00f3stico diferencial.\nA maior dificultade diagn\u00f3stica, se a epidemia a\u00ednda non est\u00e1 estabelecida, pode darse con:\nLaboratorio.\nAnal\u00edtica xeral.\nA VSG est\u00e1 pouco acelerada en contraste coa intensidade dos s\u00edntomas.\nOs leucocitos poden aumentar ao comezo pero o caracter\u00edstico \u00e9 a leucopenia con linfocitose a partir do segundo d\u00eda. Unha leucocitose superior a 15000 suxire complicaci\u00f3n bacteriana.\nTests diagn\u00f3sticos.\nA dispo\u00f1ibilidade de tests de laboratorio para o diagn\u00f3stico da gripe contin\u00faa mellorando. Os CDC dos Estados Unidos publican actualizaci\u00f3ns dos test de laboratorio dispo\u00f1ibles. De acordo cos CDC, o diagn\u00f3stico r\u00e1pido mediante os test de laboratorio dispo\u00f1ibles te\u00f1en unha sensibilidade do 70-75% e unha especificidade do 90-95% en comparaci\u00f3n cos cultivos do virus. Estes test poden ser especialmente \u00fatiles durante as tempadas de gripe (prevalencia=25%) pero non en ausencia de epidemias locais ou en tempada baixa (prevalencia=10%).\nOs m\u00e9todos serol\u00f3xicos (os ant\u00edxenos virais det\u00e9ctanse con inmunofluorescencia ou con ELISA) son pouco \u00fatiles en cl\u00ednica (pero si son moi \u00fatiles en epidemiolox\u00eda) pois requirese unha valoraci\u00f3n e cuantificaci\u00f3n evolutivas e obter soro da fase de convalecencia (cando xa cesou o perigo e se retirou o tratamento), de maneira que \u00e9 positiva se hai cuadruplicaci\u00f3n das taxas de anticorpos entre unha cuantificaci\u00f3n e a seguinte. Pref\u00edrese a proba de anticorpos fixadores do complemento \u00e1 da inhibici\u00f3n da hemaglutinaci\u00f3n porque esta \u00faltima depende das variaci\u00f3ns de cepa ou subtipo.\nO test da PCR en tempo real (RT-PCR) positivo na neogripe A determina o paso desde diagn\u00f3stico de sospeita a diagn\u00f3stico de probabilidade.\nO diagn\u00f3stico de certeza s\u00f3 \u00e9 posible coa identificaci\u00f3n do virus mediante a inoculaci\u00f3n das secreci\u00f3ns far\u00ednxeas en cultivos celulares de ril de mono, ou m\u00e1is habitualmente na cavidade amnial de embri\u00f3ns de polo.\nTratamento.\nHabitual.\nOs consellos xerais para unha persoa afectada de gripe son repouso, inxesta abundante de l\u00edquidos, evitar o consumo de alcohol (licor) e tabaco (no caso improbable de que lle apeteza ao paciente, polo menos os primeiros d\u00edas) e un f\u00e1rmaco que alivie os s\u00edntomas, como o paracetamol, que sendo antit\u00e9rmico e tam\u00e9n analx\u00e9sico alivia simultaneamente a febre e a dor. P\u00f3dese asociar con code\u00edna (salvo en pacientes respiratorios cr\u00f3nicos pois deprime o centro respiratorio) para as\u00ed evitar a tose pois \u00e9 improductiva e polo tanto a s\u00faa supresi\u00f3n non \u00e9 problem\u00e1tica xa que non provoca acumulaci\u00f3n de secreci\u00f3ns. A asociaci\u00f3n comercial de paracetamol con code\u00edna non serve pois a dose desta s\u00f3 ten efecto analx\u00e9sico e non antitoseno.\nA aspirina non est\u00e1 indicada en nenos e adolescentes (e o tratamento previo parece aumentar a susceptibilidade de padecela) con s\u00edntomas de gripe (e tampouco en calquera outra situaci\u00f3n febril) para evitar a aparici\u00f3n do s\u00edndrome de Reye, unha complicaci\u00f3n infrecuente pero grave do f\u00edgado e do cerebro que pode afectarlles cando toman este antiinflamatorio no contexto dalgunhas enfermidades v\u00edricas (especialmente a infecci\u00f3n por Influenzavirus B).\nA pneumon\u00eda v\u00edrica na s\u00faa fase grave adoita requirir ingreso en coidados intensivos e requirir medidas de mantemento como oxixenoterapia, fluidoterapia, fisioterapia e neumoterapia.\nAntibi\u00f3ticos.\nDado que a gripe \u00e9 unha infecci\u00f3n v\u00edrica os antibi\u00f3ticos (f\u00e1rmacos antibacterianos, pero inactivos fronte a virus) non melloran o cadro, salvo que se prescriban pola aparici\u00f3n dunha infecci\u00f3n bacteriana secundaria, situaci\u00f3n na que adoita ser \u00fatil a tinguidura de Gram e un antibiograma para elixir o antibi\u00f3tico adecuado.\nNon se deben administrar con fins profil\u00e1cticos (preventivos), pois ademais da s\u00faa inutilidade, as\u00ed seleccionanse cepas microbianas multiresistentes.\nAntivirais.\nOs f\u00e1rmacos antivirais te\u00f1en unha eficacia limitada, te\u00f1en toxicidade e os virus poden desenvolver resistencias \u00e1s drogas antivirais m\u00e1is empregadas. Son especialmente \u00fatiles en pacientes de alto risco cando a epidemia xa est\u00e1 presente e non hai tempo para vacinar, as\u00ed como en gromos nosocomiais.\nOs dous tipos principais de antivirais son os inhibidores da neuraminidase e os inhibidores M2 (derivados do adamantano).\nInhibidores da neuraminidase.\nSon de primeira elecci\u00f3n na infecci\u00f3n polo virus da gripe, a\u00ednda que o CDC estadounidense recomendou o uso de inhibidores M2 durante a tempada de gripe 2005/06.\nLamentablemente un estudo demostrou que a administraci\u00f3n do tratamento antiviral en pacientes con gripe provoca a aparici\u00f3n de resistencia durante a terapia, alterando o progn\u00f3stico da enfermidade. Iso ten importancia no impacto que leva o tratar masivamente a unha comunidade (~20% da poboaci\u00f3n) durante unha pandemia, o cal pode provocar a desastrosa aparici\u00f3n de cepas resistentes durante o per\u00edodo da administraci\u00f3n do tratamento.\nO oseltamivir (de nome comercial Tamiflu) e o zanamivir (Relenza) son inhibidores da neuraminidase que foron dese\u00f1ados para deter a propagaci\u00f3n do virus no organismo humano. Te\u00f1en un rango alto de efectividade tanto fronte a Influenzavirus A como B. O grupo colaborativo Cochrane para a gripe realizou estudos sobre estes f\u00e1rmacos conclu\u00edndo que axudan a reducir os s\u00edntomas e as complicaci\u00f3ns derivadas da infecci\u00f3n. As diferentes cepas de virus da gripe presentan resistencias variables \u00e1 s\u00faa acci\u00f3n polo que \u00e9 imposible predecir que grado de resistencia se atopara nunha futura pandemia.\nS\u00e1bese que o oseltamivir \u00e9 moito m\u00e1is vulnerable ao desenvolvemento de resistencias que o \u00e9 o zanamivir, debido \u00e1 diferenza no seu modo de acci\u00f3n. Con todo, o zanamivir \u00e9 un medicamento inhalado, de modo que pode non ser adecuado para o tratamento dunha infecci\u00f3n sist\u00e9mica posto que as concentraci\u00f3ns do zanamivir, a\u00ednda que moi boas no tracto respiratorio, non alcanzan un efecto sist\u00e9mico adecuado.\nO oseltamivir \u00fasase en dose profil\u00e1ctica nos casos sospeitosos de neogripe A pra pasar a doses terap\u00e9utica cando o laboratorio confirma o diagn\u00f3stico\nInhibidores M2 (adamantanos).\nOs antivirais amantadina e rimantadina foron dese\u00f1ados para bloquear un canle i\u00f3nico (prote\u00edna M2) e previr as\u00ed a entrada do virus \u00e1s c\u00e9lulas h\u00f3spede. Estes f\u00e1rmacos son en ocasi\u00f3ns eficaces fronte o Influenzavirus A se se administran precozmente, pero son sempre ineficaces fronte ao grupo B. A resistencia medida a amantadina e rimantadina en cepas americanas illadas de H3N2 incrementouse ata un 91% no 2005. A actividade dos admantanos parece ser pouco eficaz contra as cepas H5N1.\nComplicaci\u00f3ns.\nAs complicaci\u00f3ns da gripe ocorren m\u00e1is a mi\u00fado en pacientes maiores de 64 anos de idade, as\u00ed como naqueles con certos trastornos cr\u00f3nicos, como enfermidades card\u00edacas e pulmonares, diabetes mellitus, hemoglobinopat\u00edas, disfunci\u00f3n renal e inmunodepresi\u00f3n. A pulmon\u00eda \u00e9 a complicaci\u00f3n m\u00e1is grave da gripe e pode presentarse como pneumon\u00eda gripal \"primaria\", pneumon\u00eda bacteriana secundaria ou pneumon\u00eda mixta, v\u00edrica e bacteriana.\nPneumon\u00eda v\u00edrica.\n\u00c9 a menos frecuente pero a m\u00e1is grave de todas as complicaci\u00f3ns pneum\u00f3nicas. Actualmente s\u00f3 aparece en pacientes con bronquite cr\u00f3nica, enfisema, cardiopat\u00eda -xeralmente con estenose mitral-, en deficiencias inmunol\u00f3xicas- como na diabetes mellitus, SIDA etc.- e xa m\u00e1is raramente no embarazo, frecuente na pandemia de 1918.\nAparece como cadro gripal que non se resolve e no que hai aumento da febre, expectoraci\u00f3n escasa pero sangui\u00f1olenta, taquipnea con dificultade respiratoria intensa e, finalmente, cianose central.\nO paciente tende a sentar na cama pola aparici\u00f3n de ortopnea, pois respira mellor sentado que estando incorporado.\nComo en todas as pneumon\u00edas at\u00edpicas virais non hai consolidaci\u00f3n pulmonar completa, os alv\u00e9olos seguen ventilando e por iso a exploraci\u00f3n auscultatoria pode ser an\u00f3dina, con murmurio vesicular normal.\nContrastando co anterior as radiograf\u00edas de t\u00f3rax mostran infiltrados moi difusos que son xeralmente bilaterais e centrais (perihiliares). \u00c9 conveniente pedir a radiograf\u00eda anteroposterior e tam\u00e9n a lateral esquerda para as\u00ed evaliar mellor a extensi\u00f3n pneum\u00f3nica. A gasometr\u00eda arterial mostra intensa hipoxia.\nO curso adoita ser moi grave e o \"exitus letalis\", malia todas as terapias, adoita sobrevenir aos 7 d\u00edas.\nPneumon\u00eda bacteriana.\nAs bacterias pat\u00f3xenas m\u00e1is frecuentes son \"Streptococcus pneumoniae\", \"Staphylococcus aureus\" e \"Haemophilus influenzae\", que probablemente est\u00e1n previamente na farinxe e causan a infecci\u00f3n por diminu\u00edr as defensas broncopulmonares durante o cadro gripal.\nA pneumon\u00eda bacteriana adoita comezar cando xa hai franca mellor\u00eda do cadro gripal, uns 2-3 d\u00edas tralo inicio da enfermidade.\nO esputo faise purulento, a auscultaci\u00f3n \u00e9 de evidente consolidaci\u00f3n pulmonar e as radiograf\u00edas de t\u00f3rax mostran os signos habituais da pneumon\u00eda.\nAs bacterias poden identificar por hemocultivo e menos frecuentemente por cultivo de esputo, pero o virus gripal xa non se pode identificar por transcorrer m\u00e1is dunha semana desde o inicio da enfermidade.\nO progn\u00f3stico \u00e9 moito mellor que o da pneumon\u00eda v\u00edrica dada a habitual eficacia dos antibi\u00f3ticos se se aplican rapidamente, salvo que o xerme responsable sexa resistente a eles.\nPneumon\u00eda mixta.\n\u00c9 un cadro cl\u00ednico mestura dos dous anteriores pois hai empeoramento na fase aguda e posteriormente os s\u00edntomas son os t\u00edpicos da pneumon\u00eda bacteriana e, quizais, a m\u00e1is frecuente das complicaci\u00f3ns pneum\u00f3nicas.\nA extensi\u00f3n adoita ser menor que a habitual na pneumon\u00eda v\u00edrica e responde ben aos antibi\u00f3ticos, o que induce a pensar que as bacterias son o axente pat\u00f3xeno predominante.\nS\u00edndrome de Reye.\nNesta s\u00edndrome hai encefalopat\u00eda e dexeneraci\u00f3n graxa do f\u00edgado. Aparece ocasionalmente na infecci\u00f3n polo virus B da gripe e menos na infecci\u00f3n polo A. Tam\u00e9n aparece \u00e1s veces co virus varicela-z\u00f3ster (VVZ).\nAo parecer est\u00e1 relacionado coa administraci\u00f3n de aspirina en nenos e adolescentes prepuberales (ata 16-18 anos) para o tratamento da gripe ou da var\u00edola.\nHai n\u00e1useas e v\u00f3mitos durante un ou dous d\u00edas, seguidos de trastornos mentais, desde letarxia a coma, con hepatomegalia (aumento do tama\u00f1o do f\u00edgado) e elevaci\u00f3n dos niveis no soro sangu\u00edneo das encimas aspartato aminotransferasa (GOT), alanina aminotransferasa (GPT) e LDH en sangue, pero permanecendo a bilirrubina normal e sen presentar ictericia.\nA mortalidade descendeu ao 20% a\u00ednda que nestes casos o progn\u00f3stico \u00e9 moi malo ou mortal. Nas autopsias de pacientes falecidos da s\u00edndrome de Reye non se adoita atopar o virus nin en cerebro nin en f\u00edgado.\nOutras.\nOutras complicaci\u00f3ns menos frecuentes descritas en asociaci\u00f3n coa gripe incl\u00faen:\nXa m\u00e1is raramente, pero que si foron frecuentes na pandemia de 1918, poden presentarse:\nOutras complicaci\u00f3ns neurol\u00f3xicas, de presentaci\u00f3n moi ocasional, son par\u00e1lise de pares craniais, mielite, xordeira, afasia, hemiplex\u00eda, s\u00edndrome de Guillain-Barr\u00e9 e psicose, pero a relaci\u00f3n co proceso gripal non est\u00e1 totalmente demostrada.\nProgn\u00f3stico.\nA maior\u00eda das persoas que contraen a gripe recup\u00e9ranse nunha ou d\u00faas semanas (unha de enfermidade e outra de convalecencia), pero algunhas desenvolven complicaci\u00f3ns graves como pneumon\u00eda. Segundo a OMS: \"Cada inverno, dez mill\u00f3ns de persoas contraen a gripe. A maior\u00eda s\u00f3 enferman e aus\u00e9ntanse do traballo durante unha semana, pero a poboaci\u00f3n anci\u00e1 presenta un maior risco de complicaci\u00f3ns mortais. Sabemos que a cantidade de falecementos anuais \u00e9 duns centos de miles de individuos, pero mesmo nos pa\u00edses desenvolvidos as cifras son incertas porque as autoridades m\u00e9dicas non adoitan verificar quen morre realmente a consecuencia da gripe e non doutros cadros parecidos\". Incluso a poboaci\u00f3n sa pode verse afectada e a calquera idade poden producirse complicaci\u00f3ns graves. O grupo de poboaci\u00f3n de persoas por encima dos 50 anos, os nenos pequenos e a poboaci\u00f3n de calquera idade con patolox\u00eda cr\u00f3nica te\u00f1en maior risco de padecer esas complicaci\u00f3ns, como pneumon\u00eda, bronquite, sinusite ou otite.\nPrevenci\u00f3n.\nOs suplementos vitam\u00ednicos demostr\u00e1ronse in\u00fatiles, tanto os de vitamina C (inocua pois a sobrante ad\u00f3itase eliminar por ouri\u00f1os) como os da vitamina D, coa que hai que levar m\u00e1is coidado pois ao ser liposoluble e non hidrosoluble pode acumularse e provocar intoxicaci\u00f3n se se dan doses altas.\nVacinaci\u00f3n.\nExisten vacinas e antivirais para a profilaxe e o tratamento das infecci\u00f3ns polo virus da gripe. As vacinas est\u00e1n formuladas a partir de virus inactivados ou viri\u00f3ns atenuados da gripe humana H1N1 e H3N2, as\u00ed como os dos virus da influenza B. Debido a que a antixenicidade dos virus salvaxes evolucionan, as vacinas se reformulan anualmente. Con todo, cando a antixenicidade das cepas que forman parte das vacinas e a dos virus salvaxes que circulan entre a poboaci\u00f3n non coinciden, as vacinas deixan de ser efectivas. Noutras ocasi\u00f3ns, mesmo cando ambas as antixenicidades coinciden, p\u00f3dese dar o caso de que aparezan mutantes que escapan \u00e1 vacina. Os f\u00e1rmacos m\u00e1is frecuentes incl\u00faen a amantadina, que inhibe a perda da envoltura dos viri\u00f3ns ao interferir con M2, e oseltamivir, que inhibe a liberaci\u00f3n dos viri\u00f3ns das c\u00e9lulas infectadas ao interferir con NA. Con todo, os mutantes que son capaces de escapar \u00e1 vacina xer\u00e1ronse, principalmente, en ex-usuarios de drogas e con menor frecuencia para o \u00faltimo f\u00e1rmaco.\nRealiz\u00e1ronse varios estudos co obxectivo de demostrar a inmunoxenicidade da vacina inactivada contra a gripe. En 1976 atopouse que dita inmunidade persist\u00eda ao cabo de tres anos posterior \u00e1 vacinaci\u00f3n do tipo monovalente A. Un ano despois reportouse que os individuos vacinados durante unha epidemia de influenza tipo A presentaban inmunidade a partir do oitavo ou noveno d\u00eda despois da vacinaci\u00f3n e persist\u00eda ao cabo dun ano. En 1982 comprobouse a eficacia da vacina trivalente en 75 recrutas do ex\u00e9rcito italiano e centos doutros voluntarios doutros pa\u00edses.\nA vacinaci\u00f3n antigripal est\u00e1 amplamente recomendada para grupos de alto risco, que son aqueles nos que as complicaci\u00f3ns da gripe poden ser graves:\nAdemais dos grupos de risco \u00e9 habitual a vacinaci\u00f3n anual do persoal de servizos sociais b\u00e1sicos como m\u00e9dicos, docentes, bombeiros ou militares.\nEn xeral a vacina admin\u00edstrase a todo aquel con maior indefensi\u00f3n ante as complicaci\u00f3ns por d\u00e9ficit inmunitario e tam\u00e9n a todo aquel que o solicite dadas as s\u00faas escasas contraindicaci\u00f3ns (hipersensibilidade ou alerxia \u00e1s prote\u00ednas de ovo ou aos antibi\u00f3ticos usados no cultivo dos virus), a fin de dificultar a transmisi\u00f3n todo o posible.\nA vacinas fronte ao virus da gripe poden fabricarse seguindo diferentes procesos: o m\u00e1is habitual \u00e9 o cultivo de virus en prote\u00ednas de ovo de gali\u00f1a. Tras a s\u00faa purificaci\u00f3n o virus \u00e9 inactivado (mediante o uso de axentes qu\u00edmicos (deterxentes) ou f\u00edsicos para producir unha vacina que poden ser de virus \u00edntegros ou fraccionados, estas \u00faltimas son de elecci\u00f3n en nenos por ocasionar menor n\u00famero de reacci\u00f3ns febr\u00eds. Tam\u00e9n poden realizarse cultivos de virus en prote\u00ednas de ovo ata que perden o seu virulencia xerando as\u00ed vacinas.\nAs de virus vivos atenuados para administraci\u00f3n nasal son menos aconsellables en inmunodeprimidos.\nA eficacia destas vacinas \u00e9 variable e non se atopan grandes diferenzas entre as vacinas de virus fraccionado (subvir\u00f3ns) e as vacinas de subunidades, en termos de inocuidade, reactoxenicidade e inmunidade en adultos e anci\u00e1ns.\nDebido \u00e1 alta taxa de mutaci\u00f3n do virus unha formulaci\u00f3n vacunal concreta confire inmunidade durante non m\u00e1is duns poucos anos. Cada ano a OMS realiza unha predici\u00f3n sobre que cepa do virus \u00e9 m\u00e1is probable que sexa a causante da seguinte onda, permitindo as\u00ed \u00e1 industria farmac\u00e9utica o desenvolvemento das vacinas m\u00e1is apropiadas contra esas cepas. As vacinas tam\u00e9n se poden desenvolver para protexer \u00e1s aves de curral de consumo humano da gripe aviaria. Estas vacinas poden ser eficaces contra m\u00faltiples cepas e son usadas xunto co sacrificio selectivo dos animais con maior risco de transmisi\u00f3n de cepas mutadas, como parte dunha estratexia de prevenci\u00f3n con obxecto de evitar ou reducir as posibles epidemias e pandemias en humanos.\n\u00c9 posible estar vacinado e a\u00ednda as\u00ed contraer a gripe (un de cada 5 casos) pois a vacina ten unha eficacia de ao redor do 80%. A vacina elab\u00f3rase antes de cada tempada de gripe para unhas cepas espec\u00edficas pero pode suceder que se produza a propagaci\u00f3n dalgunha cepa non prevista ou mutada. T\u00e1rdase ao redor de seis meses en formular e fabricar masivamente unha nova vacina; en ocasi\u00f3ns unha nova ou imprevista cepa prop\u00e1gase durante ese per\u00edodo e consegue infectar a moita xente antes de dispo\u00f1er dos mill\u00f3ns de doses vacunais necesarias (como sucedeu na epidemia de gripe Fujian (H3N2) na tempada de gripe 2003/04). Tam\u00e9n \u00e9 posible infectarse xusto antes da vacinaci\u00f3n e enfermar coa cepa supostamente cuberta pola vacina, xa que a vacina tarda unhas d\u00faas semanas en lograr a s\u00faa m\u00e1xima efectividade.\nA tempada 2006/07 foi a primeira na que o CDC recomendou a vacinaci\u00f3n anual dos nenos menores de 5 anos.\nAs vacinas contra a gripe son seguras e de cando en cando rep\u00f3rtanse efectos adversos. Os efectos secundarios m\u00e1is frecuentes son dor, enroxecemento e leve edema no sitio da inxecci\u00f3n (20%), dor de cabeza, malestar e debilidade xeneralizada. Con menos frecuencia observ\u00e1ronse mareos e hipotensi\u00f3n. En 1-2% dos casos hai febre e s\u00edntomas constitucionais. Pode causar tam\u00e9n reacci\u00f3ns inmunitarias que se asemellan a unha infecci\u00f3n real polo virus, ou a s\u00edntomas xerais de infecci\u00f3n (moitos s\u00edntomas catarrais ou gripais son, en realidade, s\u00edntomas xerais inespec\u00edficos de infecci\u00f3n), a\u00ednda que dunha maneira leve e transitoria.\nOs casos m\u00e1is graves incl\u00faen reacci\u00f3ns al\u00e9rxicas e broncoespasmo. por reacci\u00f3n fronte a alg\u00fan dos compo\u00f1entes da vacina (residuos das prote\u00ednas do ovo ou dos antibi\u00f3ticos empregados para a s\u00faa elaboraci\u00f3n); non obstante este tipo de reacci\u00f3ns son extremadamente infrecuentes.\nHixiene e asepsia no control da infecci\u00f3n.\nUns adecuados h\u00e1bitos persoais de hixiene son eficaces tam\u00e9n para a prevenci\u00f3n da infecci\u00f3n. As persoas que contraeron a gripe son m\u00e1is infectivas durante o segundo e terceiro d\u00eda tras contraela e a s\u00faa capacidade infectiva prol\u00f3ngase durante uns dez d\u00edas. Os nenos son especialmente infectivos (m\u00e1is que os adultos) e poden propagar part\u00edculas v\u00edricas desde antes mesmo da aparici\u00f3n dos seus s\u00edntomas, e ata d\u00faas semanas despois.\nDado que a gripe cont\u00e1xiase a trav\u00e9s das pingas emitidas en aerosol coa tose, o esbirro e mesmo co fala, e a trav\u00e9s do contacto con superficies contaminadas, \u00e9 de especial importancia recomendar \u00e1 poboaci\u00f3n que se cubra a cara cando tosan ou esbirren, as\u00ed como o lavado frecuente de mans.\nA desinfecci\u00f3n de superficies est\u00e1 recomendada nas zonas nas que poida depositarse o virus. O alcohol \u00e9 un eficaz desinfectante do virus da gripe e se se usa xunto con sales de amonio cuaternario increm\u00e9ntase notablemente a s\u00faa eficacia. Nos hospitais os sales de amonio cuaternario e diversos compostos haloxenados, como o hipoclorito de sodio son habitualmente empregados para a desinfecci\u00f3n de zonas sanitarias e equipamento m\u00e9dico que foron ocupados ou usados por pacientes con s\u00edntomas de gripe.\nEn anteriores pandemias o peche de colexios, igrexas e teatros retardou a propagaci\u00f3n do virus pero non parece ter unha influencia significativa na diminuci\u00f3n da taxa de mortalidade.\nV\u00e9xase tam\u00e9n.\nBibliograf\u00eda.\nXeral\nHistoria\nMicrobiolox\u00eda\nPatox\u00e9nese\nEpidemiolox\u00eda\nPrevenci\u00f3n e tratamento\nInvestigaci\u00f3n"}
{"id": "168711", "revid": "85894", "url": "https://gl.wikipedia.org/wiki?curid=168711", "title": "As Paredes, Insua, Ortigueira", "text": "As Paredes \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 8 habitantes."}
{"id": "168712", "revid": "22570", "url": "https://gl.wikipedia.org/wiki?curid=168712", "title": "O Mogall\u00f3n, Insua, Ortigueira", "text": "O Mogall\u00f3n \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 11 habitantes no ano 2009 segundo datos do Instituto Galego de Estat\u00edstica dos cales eran 5 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 12 habitantes."}
{"id": "168713", "revid": "85894", "url": "https://gl.wikipedia.org/wiki?curid=168713", "title": "Os Campos, Insua, Ortigueira", "text": "Os Campos \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "168714", "revid": "85894", "url": "https://gl.wikipedia.org/wiki?curid=168714", "title": "O Corno de Insua, Insua, Ortigueira", "text": "O Corno de Insua \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 8 habitantes no ano 2009 segundo datos do Instituto Galego de Estat\u00edstica dos cales eran 4 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "168715", "revid": "85894", "url": "https://gl.wikipedia.org/wiki?curid=168715", "title": "O Couso, Insua, Ortigueira", "text": "O Couso \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 18 habitantes no ano 2009 segundo datos do Instituto Galego de Estat\u00edstica dos cales eran 6 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "168716", "revid": "85894", "url": "https://gl.wikipedia.org/wiki?curid=168716", "title": "Fonte da P\u00eda, Insua, Ortigueira", "text": "Fonte da P\u00eda \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a seis habitantes (catro homes e d\u00faas mulleres), tres menos ca en 2000."}
{"id": "168717", "revid": "85894", "url": "https://gl.wikipedia.org/wiki?curid=168717", "title": "Trabaz\u00f3n, Insua, Ortigueira", "text": "Trabaz\u00f3n \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 6 habitantes no ano 2009 segundo datos do Instituto Galego de Estat\u00edstica dos cales eran 4 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "168718", "revid": "22570", "url": "https://gl.wikipedia.org/wiki?curid=168718", "title": "Cascarlos, Insua, Ortigueira", "text": "Cascarlos \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica dos cales eran 1 home e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 3 habitantes."}
{"id": "168719", "revid": "22570", "url": "https://gl.wikipedia.org/wiki?curid=168719", "title": "Os Torneiros, Insua, Ortigueira", "text": "Os Torneiros \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica dos cales eran 3 homes e 4 mulleres, o que sup\u00f3n un aumento con relaci\u00f3n ao ano 2000 cando ti\u00f1a 6 habitantes."}
{"id": "168720", "revid": "85894", "url": "https://gl.wikipedia.org/wiki?curid=168720", "title": "O Peneiro, Insua, Ortigueira", "text": "O Peneiro \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 6 habitantes no ano 2009 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n un aumento con relaci\u00f3n ao ano 2000 cando ti\u00f1a 5 habitantes."}
{"id": "168721", "revid": "22570", "url": "https://gl.wikipedia.org/wiki?curid=168721", "title": "A Tinteira, Insua, Ortigueira", "text": "A Tinteira \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes."}
{"id": "168722", "revid": "22570", "url": "https://gl.wikipedia.org/wiki?curid=168722", "title": "O Carboeiral, Insua, Ortigueira", "text": "O Carboeiral \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "168723", "revid": "2338", "url": "https://gl.wikipedia.org/wiki?curid=168723", "title": "Bolsido, Insua, Ortigueira", "text": "Bolsido \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica que era 1 home, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "168724", "revid": "2338", "url": "https://gl.wikipedia.org/wiki?curid=168724", "title": "O Barral, Insua, Ortigueira", "text": "O Barral \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2009 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 3 habitantes."}
{"id": "168725", "revid": "85894", "url": "https://gl.wikipedia.org/wiki?curid=168725", "title": "A Igrexa, Insua, Ortigueira", "text": "A Igrexa \u00e9 un lugar da parroquia de Insua no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2009 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "168726", "revid": "23204", "url": "https://gl.wikipedia.org/wiki?curid=168726", "title": "Rexi\u00f3n de Bruxelas-Capital", "text": "A Rexi\u00f3n de Bruxelas-Capital (franc\u00e9s: \"R\u00e9gion de Bruxelles-Capitale\", neerland\u00e9s: \"Brussels Hoofdstedelijk Gewest\") ou ben Rexi\u00f3n de Bruxelas (franc\u00e9s: \"R\u00e9gion Bruxelloise\", neerland\u00e9s: \"Brusselse Gewest\") \u00e9 unha rexi\u00f3n de B\u00e9lxica que abrangue 19 concellos, entre os que se incl\u00fae a propia cidade de Bruxelas, que \u00e9 a capital do pa\u00eds. A Rexi\u00f3n de Bruxelas-Capital at\u00f3pase no centro do pa\u00eds e forma parte das d\u00faas comunidades ling\u00fc\u00edsticas de B\u00e9lxica, a francesa e a flamenga, mais est\u00e1 separada de Flandres (na que forma un enclave) e de Valonia.\nA de Bruxelas \u00e9 a rexi\u00f3n m\u00e1is densamente poboada de B\u00e9lxica, e a\u00ednda que ten o maior PIB per capita, tam\u00e9n ten a menor renda dispo\u00f1ible por fogar. A rexi\u00f3n de Bruxelas abrangue 162 km\u00b2, unha \u00e1rea relativamente pequena comparada coas outras d\u00faas rexi\u00f3ns do pa\u00eds, e ten unha poboaci\u00f3n de 1,2\u00a0mill\u00f3ns de habitantes. A \u00e1rea metropolitana de Bruxelas \u00e9 cinco veces maior e ten unha poboaci\u00f3n de arredor de 2,5 mill\u00f3ns, sendo a meirande de B\u00e9lxica. Tam\u00e9n forma parte dunha conurbaci\u00f3n que se estende cara \u00e1s cidades de Gante, Antuerpen e Lovaina, as\u00ed como a provincia do Brabante Val\u00f3n, que \u00e9 fogar de m\u00e1is de 5 mill\u00f3ns de persoas.\nHistoricamente foi unha rexi\u00f3n de fala flamenga, Bruxelas sufriu un proceso cambio ling\u00fc\u00edstico ao franc\u00e9s a partir de finais do s\u00e9culo XIX. Hoxe en d\u00eda, a rexi\u00f3n de Bruxelas-Capital \u00e9 oficialmente biling\u00fce en franc\u00e9s e flamengo. A\u00ednda que o franc\u00e9s \u00e9 a \"lingua franca\" con arredor dun 90% dos habitantes quen de falar a lingua, Bruxelas tam\u00e9n \u00e9 cada vez m\u00e1is multiling\u00fce. O ingl\u00e9s \u00e9 falado como segunda lingua por case un terzo da poboaci\u00f3n e moitos emigrantes e expatriados tam\u00e9n falan outras linguas.\nHistoria.\nBruxelas naceu como un pequeno asentamento rural \u00e1 beira do r\u00edo Senne e pasou a converterse nunha importante cidade-rexi\u00f3n de Europa. Desde o final da segunda guerra mundial, foi un importante centro da pol\u00edtica internacional e alberga numerosas organizaci\u00f3ns internacionais, pol\u00edticos, diplom\u00e1ticos e funcionarios europeos. Bruxelas \u00e9 \"de facto\" a capital da Uni\u00f3n Europea e acolle moitas das principais Instituci\u00f3ns da Uni\u00f3n Europea, inclu\u00edndo a Comisi\u00f3n Europea, o Consello Europeo e Parlamento Europeo (a\u00ednda que o poder xudicial se atopa na cidade de Luxemburgo e o Parlamento tam\u00e9n se re\u00fane en Estrasburgo).&lt;ref name=\"12010E/PRO/06\"&gt;&lt;/ref&gt; Por mor disto, o seu nome \u00fasase acot\u00edo para referirse \u00e1 Uni\u00f3n Europea e \u00e1s s\u00faas instituci\u00f3ns. A secretar\u00eda do Benelux e a sede da OTAN tam\u00e9n est\u00e1n situadas en Bruxelas.\nO 18 de xu\u00f1o de 1989, por primeira vez, os bruxelenses elixen directamente aos seus representantes rexionais. Bruxelas-Capital constit\u00fae dende ent\u00f3n unha Rexi\u00f3n aut\u00f3noma, comparable \u00e1s Rexi\u00f3ns de Flandres e a Rexi\u00f3n Valoa.\nConcellos.\nA Rexi\u00f3n componse de 19 concellos (\"communes\"): Bruxelas, que se atopa no centro, e ao seu ao redor os 18 restantes. Os 19 municipios son:\nDemograf\u00eda.\nBruxelas at\u00f3pase nunha das zonas m\u00e1is urbanizadas de Europa, entre Par\u00eds, Londres, a rexi\u00f3n alem\u00e1 de Rin-Ruhr e o Randstad (Pa\u00edses Baixos). A Rexi\u00f3n de Bruxelas-Capital ten unha poboaci\u00f3n de arredor de 1,2 mill\u00f3ns de habitantes, e tivo un aumento considerable de poboaci\u00f3n nos \u00faltimos anos. En xeral, a poboaci\u00f3n de Bruxelas \u00e9 m\u00e1is nova que a media nacional, e ten unha fenda de desigualdade maior.\nSituaci\u00f3n ling\u00fc\u00edstica.\nA rexi\u00f3n de Bruxelas-Capital dist\u00ednguese das outras d\u00faas polo seu biling\u00fcismo oficial: o franc\u00e9s e o neerland\u00e9s son de uso obrigado en todos os servizos p\u00fablicos (administraci\u00f3ns, hospitais, polic\u00eda...). De facto, o franc\u00e9s \u00e9 amplamente maioritario na poboaci\u00f3n (95,55%), debido tanto \u00e1 aprendizaxe na escola como ao fluxo migratorio dende pa\u00edses franc\u00f3fonos.\nDe acordo coa lingua materna dos habitantes, a distribuci\u00f3n \u00e9 a seguinte:\nA distribuci\u00f3n de linguas correctamente faladas na pr\u00e1ctica pola poboaci\u00f3n ser\u00eda a seguinte:\nHistoricamente Bruxelas \u00e9 unha cidade flamenga na que o idioma popular era o neerland\u00e9s, mais no s\u00e9culo XIX do mesmo xeito que en practicamente toda Europa, a nobreza e a alta burgues\u00eda falaba franc\u00e9s. Cando B\u00e9lxica se independiza, as clases dirixentes escollen o franc\u00e9s como lingua oficial do pa\u00eds, xa que o ti\u00f1a coma un idioma m\u00e1is culto e avanzado. Esta decisi\u00f3n ocasionar\u00eda posteriormente un conflito ling\u00fc\u00edstico a\u00ednda pendente de resolver.\nEn Bruxelas, onde se establece a corte, toda a burgues\u00eda conv\u00e9rtese en franc\u00f3fona e tam\u00e9n gran parte da poboaci\u00f3n aprende o franc\u00e9s para mellorar as s\u00faas probabilidades de promoci\u00f3n. Posteriormente B\u00e9lxica reco\u00f1ece como oficial o idioma neerland\u00e9s e tras marcar unha fronteira ling\u00fc\u00edstica, Bruxelas como capital tanto de B\u00e9lxica como de Flandres \u00e9 declarada oficialmente biling\u00fce, a\u00ednda que de facto o franc\u00e9s continuar\u00e1 sendo maioritario.\nClima.\nA rexi\u00f3n de Bruxelas ten un clima oce\u00e1nico (Clasificaci\u00f3n clim\u00e1tica de K\u00f6ppen: \"Cfb\") con ver\u00e1ns temperados e invernos fr\u00edos. A s\u00faa proximidade a zonas costeiras influencia o seu clima ao recibir masas de aire mari\u00f1o dende o oc\u00e9ano Atl\u00e1ntico. As zonas h\u00famidas pr\u00f3ximas tam\u00e9n aseguran un clima mar\u00edtimo temperado. De media (con base nas medici\u00f3ns do per\u00edodo 1981\u20132010), hai aproximadamente 135 d\u00edas de choiva ao ano na rexi\u00f3n de Bruxelas-Capital. As nevaradas son pouco frecuentes, cunha media de 24 d\u00edas ao ano. A cidade tam\u00e9n adoita experimentar violentas tormentas nos meses de ver\u00e1n.\nCidades irmandadas.\nVarias cidades est\u00e1n irmandadas coa Rexi\u00f3n de Bruxelas-Capital:\nV\u00e9xase tam\u00e9n.\nLigaz\u00f3ns externas.\nOficiais\nNon oficiais"}
{"id": "168729", "revid": "15490", "url": "https://gl.wikipedia.org/wiki?curid=168729", "title": "Edirne", "text": "Edirne (nome romano: \"Adrianopolis\"; grego: \"Adrianoupolis\" ou \" \u1f09\u03b4\u03c1\u03b9\u03b1\u03bd\u03bf\u03cd\u03c0\u03bf\u03bb\u03b9\u03c2\") (tam\u00e9n co\u00f1ecida como \"Andrinopla\" ou \"Adrian\u00f3pole\", \u00e9 unha cidade hist\u00f3rica, capital da provincia turca do mesmo nome, lim\u00edtrofe con Bulgaria e Grecia. A cidade ten ao redor de cen mil habitantes. Est\u00e1 \u00e1 beira do r\u00edo Maritza (\"Meri\u00e7\" en turco). Os seus habitantes son os \"adrianopolitanos\".\nHistoria.\nFoi fundada no ano 125 polo emperador romano Hadriano (de onde prov\u00e9n o seu nome romano Adrian\u00f3pole) sobre o lugar dunha aglomeraci\u00f3n m\u00e1is antiga denominada \"Orestias\". A cidade foi sede dun antigo bispado.\nHoubo moitas batallas en Adrian\u00f3pole:\nTanto a antiga Adrian\u00f3pole coma a posterior Edirne, por causa da s\u00faa situaci\u00f3n de punto de paso, troca progresivamente de poboadores: godos, b\u00falgaros, cruzados e otom\u00e1ns. Estes \u00faltimos fix\u00e9rona, con Murad I, a s\u00faa capital en 1361. Adrian\u00f3pole mantense coma capital otom\u00e1 ata a toma de Constantinopla en 1453, a onde os otom\u00e1ns trasladan a s\u00faa capital.\n\u00c9 nesta vila onde Sabbata\u00ef Tsevi foi detido e xulgado polo Sult\u00e1n Mehmed IV en setembro de 1666. Para evitar unha certa condena a morte, profesa o islamismo, un acontecemento que marca o comezo do movemento dos sabateos.\nOs rusos e os turcos asinaron en Edirne en 1829 un tratado polo que os turcos ced\u00edan a Rusia a desembocadura do Danubio, aprobaron a libre navegaci\u00f3n no mar Negro, reco\u00f1eceron a independencia dos gregos e o status de Valaquia, de Moldavia e de Serbia.\nO fundador do Baha\u00edsmo, Mirza Husayn Ali Nuri viviu catro anos en Edirne entre 1864 e 1868. A casa que habitou (co\u00f1ecida baixo o nome de \"Beyaz Ev\", literalmente: \"a casa branca\") \u00e9 un alto lugar de peregrinaci\u00f3n baha\u00ed.\nFoi escenario dunha c\u00e9lebre batalla durante a guerra ruso-turca de 1877-1878, que culmina co tratado de San Stefano.\nDespois da primeira guerra dos Balc\u00e1ns (outubro 1912-maio 1913), Edirne pasou a ser posesi\u00f3n b\u00falgara, mais despois da segunda guerra dos Balc\u00e1ns (xu\u00f1o-xullo de 1913), volve a ser turca.\nEn 1918, Turqu\u00eda at\u00f3pase no lado dos vencidos da Primeira Guerra mundial. O tratado de S\u00e8vres (agosto de 1920) cede Edirne - renomeada Adrian\u00f3pole - a Grecia, despois Adrian\u00f3pole - renomeada Edirne \u2013 foi reincorporada a Turqu\u00eda polo Tratado de Lausanne en xullo de 1923.\nO \u201cvermello\u201d de Adrian\u00f3pole.\nNo dominio da cor e dos tinxidos existe un vermello denominado como vermello de Adrian\u00f3pole.\nEst\u00e1 composto dun cromado de chumbo e dun \u00f3xido de chumbo: un pigmento t\u00f3xico que est\u00e1 en v\u00edas de eliminaci\u00f3n. A s\u00faa composici\u00f3n actual \u00e9 exactamente a mesma que a versi\u00f3n do xa extinguido amarelo de cromado laranxa. De feito o termo \u201cvermello de Adrian\u00f3pole\u201d corresponde a unha antiga lagoa ling\u00fc\u00edstica, xa que hoxe en d\u00eda ser\u00eda clasificado entre os laranxas, e cont\u00e9n eosina.\nConsta cun proceso de fabricaci\u00f3n que foi un grande segredo comercial dende a Idade Media. Gorduras rancias, aceite, ouri\u00f1os e excrementos, sangues animais: a fabricaci\u00f3n era, en consecuencia, insalubre. Esta cor utiliz\u00e1base principalmente en tinxidos."}
{"id": "168730", "revid": "89787", "url": "https://gl.wikipedia.org/wiki?curid=168730", "title": "Estanque solar", "text": "Un Estanque Solar \u00e9 un recibidor de enerx\u00eda solar de grande escala cunha adega de calor integral abastecendo enerx\u00eda termal. Un estanque solar pode ser empregado para varias aplicaci\u00f3ns como quentamento, desalinizaci\u00f3n de auga do oc\u00e9ano, refrixeraci\u00f3n, secar, e xeraci\u00f3n el\u00e9ctrica baseada na enerx\u00eda solar.\nCaracter\u00edsticas.\nExisten 3 distintos niveis de auga no estanque:"}
{"id": "168731", "revid": "89787", "url": "https://gl.wikipedia.org/wiki?curid=168731", "title": "Liga Galega de Trai\u00f1eiras 2007", "text": "A edici\u00f3n do ano 2007 da Liga Galega de Trai\u00f1eiras (LGT) foi a segunda tempada disputada da segunda categor\u00eda de clubs de remo xunto coa Liga ARC e xusto por debaixo da Liga ACT. Esta edici\u00f3n estivo formada por 13 clubs, un menos que a tempada inaugural ao non tomar parte na competici\u00f3n o Club de Remo Vila de Cangas. O campi\u00f3n desta edici\u00f3n foi a Sociedade Deportiva Tir\u00e1n de Tir\u00e1n (Moa\u00f1a), que conseguiu o ascenso \u00e1 m\u00e1xima categor\u00eda do remo en banco fixo, a Liga ACT. A Liga constou de 15 regatas que se disputaron entre o 16 de xu\u00f1o coa disputa da \"XXI Bandeira de Redondela\" en Chapela (Redondela), e o 26 de agosto coa disputa da \u00faltima regata da Liga, a \"IV Bandeira Concello de Ferrol\" na Praia de S. Xurxo, Ferrol."}
{"id": "168732", "revid": "7596", "url": "https://gl.wikipedia.org/wiki?curid=168732", "title": "Regato", "text": "Un regato ou regacho \u00e9 unha corrente natural de auga que normalmente fl\u00fae con continuidade, pero que ten escaso caudal, inferior ao dun r\u00edo e mesmo ao dun regueiro, e a diferenza do arroio adoita ser permanente. \nAo igual c\u00f3s r\u00edos, poden desembocar no mar, nun lago ou noutro r\u00edo, caso este \u00faltimo no que se converter\u00eda nun afluente deste."}
{"id": "168738", "revid": "98629", "url": "https://gl.wikipedia.org/wiki?curid=168738", "title": "Devorador da Morte", "text": "No mundo de ficci\u00f3n da serie \"Harry Potter\", os Devoradores da Morte constit\u00faen un grupo de meigos e meigas, liderados polo Se\u00f1or Escuro, Lord Voldemort, principal antagonista dos libros, que procuran a purificaci\u00f3n da comunidade m\u00e1xica mediante a eliminaci\u00f3n dos nacidos de muggles. Tam\u00e9n pretender crear unha nova orde a trav\u00e9s do Ministerio de Maxia e causar medo na comunidade asasinando oficiais importantes e outros inimigos, entre os que est\u00e1n os membros da Orde do F\u00e9nix.\nOs Devoradores da Morte reco\u00f1\u00e9cense pola Marca Escura que te\u00f1en no antebrazo, un sinal creado por Lord Voldemort para convocalo a el de xeito inmediato, ou ao rev\u00e9s. Adoitan vestir con m\u00e1scara e unha t\u00fanica negra con carapucha. A primeira aparici\u00f3n dos Devoradores da Morte como grupo \u00e9 na novela \"Harry Potter e o C\u00e1liz de fogo\", a\u00ednda que varios membros, como Lucius Malfoy, Peter Pettigrew e Severus Snape, xa sa\u00edran por separado nalg\u00fan dos libros anteriores.\nHistoria.\nFormaci\u00f3n e ca\u00edda.\nA constituci\u00f3n dos Devoradores da Morte sit\u00faase vinte anos antes dos acontecementos dos libros. Torturaban e mataban muggles e aqueles que se opo\u00f1\u00edan a eles ou cr\u00edan que pod\u00edan ter informaci\u00f3n que axudase a impedir o seu ascenso ao poder. Logo de dez anos da formaci\u00f3n dos Devoradores da Morte, unha adivi\u00f1a, Sybill Trelawney, fixo unha profec\u00eda que predic\u00eda a chegada de algu\u00e9n que ter\u00eda o poder suficiente para derrotar a Voldemort para sempre. A profec\u00eda tam\u00e9n aseguraba que o Se\u00f1or Escuro \u00eda marcalo coma ao seu igual. Non obstante, esta pod\u00eda referirse a dous cativos diferentes, Harry Potter ou Neville Longbottom; finalmente, Voldemort elixiu a Harry, que era mestizo coma el, dado que a s\u00faa nai era unha meiga nacida de muggle, ao contrario que Neville, que provi\u00f1a dunha longa li\u00f1axe de meigos de vello.\nUnha noite, Voldemort asasinou a James e Lily Potter, pero cando foi matar ao seu rival, o esconxuro mortal rebotou en Harry e deulle a el, debido ao sacrificio que a nai de Harry fixera para salvar o seu fillo. Non obstante, o meigo escuro non morreu, tan s\u00f3 perdeu o corpo e quedou debilitado. Coa desaparici\u00f3n de Voldemort, o Ministerio de Maxia conseguiu atrapar e meter no c\u00e1rcere m\u00e1xico de Azkaban a alg\u00fans dos Devoradores da Morte. Outros, pola contra, puideron eludir a xustiza.\nRexurdimento.\nEn \"Harry Potter e o C\u00e1liz de fogo\", Voldemort consegue recuperar os seus poderes e o seu corpo grazas \u00e1s intervenci\u00f3ns de Peter Pettigrew e Barty Crouch Jr., quen levara a cabo a sabotaxe do Torneo Tres Meigos para capturar a Harry Potter. Voldemort convoca os seus seguidores para que se po\u00f1an ao seu servizo de novo. Ag\u00e1s aqueles que morreron, estaban no c\u00e1rcere ou ti\u00f1an medo de volver, a maior\u00eda retornan \u00e1s ordes de Voldemort, que intentar\u00eda ga\u00f1ar o poder unha segunda vez.\nEn \"Harry Potter e a Orde do F\u00e9nix\", o Ministro de Maxia, Cornelius Fudge, rexeita crer que Voldemort regresara e concl\u00fae que todo \u00e9 unha mentira artellada por Albus Dumbledore para roubarlle o seu posto. Esta actitud permite aos Devoradores da Morte actuar en segredo sen atopar oposici\u00f3n. Entrementres, os Devoradores da Morte presos poden escapar de Azkaban e recrutar os dementores \u00e1 causa. Voldemort envia un grupo deles, con Lucius Malfoy \u00e1 fronte, ao Departamento de Misterios para recuperar a profec\u00eda, que desco\u00f1ec\u00eda en parte. A batalla mantida no interior do Ministerio serve para que Fudge admita a volta dos meigos escuros.\nAo final de \"Harry Potter e o misterio do pr\u00edncipe\", os Devoradores da Morte atacan Hogwarts, asasinando a Dumbledore e ferindo a moitos dos que defend\u00edan a escola. Na \u00faltima novela, \"Harry Potter e as reliquias da morte\", Voldemort logra facerse co control do Ministerio e volve atacar Hogwarts. Nesta batalla morren m\u00e1is de 50 persoas, inclu\u00eddo o propio Voldemort, que sup\u00f3n a fin dos Devoradores da Morte.\nIdeolox\u00eda.\nA ideolox\u00eda dos Devoradores da Morte \u00e9 unha supremac\u00eda racial derivada da pr\u00e1ctica de maxia negra, esconxuros ilegais e perigosos. Este grupo cre que os meigos son a nobreza da natureza e polo tanto deben someter os outros seres e razas, que consideran inferiores. Na comunidade m\u00e1xica, s\u00f3 aqueles nacidos de pais meigos son dignos dos poderes m\u00e1xicos e realizan unha categorizaci\u00f3n segundo a pureza de sangue: meigos de vello, mestizos e fillos de lameiro. Os Devoradores da Morte non s\u00f3 procuran a restauraci\u00f3n do dominio dos meigos de vello sobre a comunidade m\u00e1xica, sen\u00f3n tam\u00e9n o sometemento da comunidade muggle. En realidade, a idea de pureza de sangue \u00e9 un concepto err\u00f3neo: o propio Voldemort \u00e9 mestizo.\nDiversos estudosos e a mesma autora te\u00f1en sinalado en varias ocasi\u00f3ns as correspondencias existentes entre a orde dos Devoradores da Morte e movementos como o nazismo. J. K. Rowling admitiu que o mundo da segunda guerra mundial tivo moitas influencias na s\u00faa escritura e, en especial, na configuraci\u00f3n dun vil\u00e1n que, como Hitler ou Stalin, estaba obsesionado coa idea do destino. Neste sentido, Richard Adams analizou o parecido entre Voldemort e Hitler afirmando que o per\u00edodo comprendido entre a desaparici\u00f3n do meigo e a s\u00faa resurrecci\u00f3n remite ao per\u00edodo hist\u00f3rico que vai desde a derrota de Alema\u00f1a na primeira guerra mundial e o asinado do Tratado de Versalles ata o ascenso do nazismo. Ademais, moitos Devoradores da Morte renegaron da s\u00faa afiliaci\u00f3n tras a primeira ca\u00edda do seu amo ao igual que aconteceu con nazis nos Xu\u00edzos de Nuremberg logo da segunda guerra mundial. Na \u00faltima novela, o auxe do poder do Se\u00f1or Escuro trad\u00facese tam\u00e9n na dominaci\u00f3n do organismo estatal e dos medios de comunicaci\u00f3n, difundindo unha pol\u00edtica adversa cara aos muggles e os considerados por eles non-puros.\nA lealtade que mostran alg\u00fans Devoradores da Morte a Lord Voldemort \u00e9 s\u00f3 por medo ou respecto cara a el. Rowling comentou o caso de Peter Pettigrew, no cal \u00e9 evidente o tipo de persoa d\u00e9bil na procura de algu\u00e9n que como Voldemort tivese o poder suficiente para protexelo; outros, como Bellatrix Lestrange, prestan obediencia por simple devoci\u00f3n. O respecto que moios sent\u00edan polo meigo escuro \u00e9 por admiraci\u00f3n dos poderosos actos de maxia negra e polo poder que este promet\u00eda. C\u00f3mpre destacar tam\u00e9n que non todos os Devoradores da Morte est\u00e1n dispostos a dar a vida polo seu amo. Moitos deles act\u00faan polas posibles \nrepresalia que o Se\u00f1or Escuro puidera ter contra eles. Tam\u00e9n queda claro ao longo das novelas que Voldemort nunca intentara reunir un grupo de amigos, sen\u00f3n de serventes. Segundo Rowling, o \u00fanico ser ao que valora \u00e9 a s\u00faa serpe Nagini.\nMarca Escura.\nA Marca Escura \u00e9 o s\u00edmbolo de Voldemort e os Devoradores da Morte. Ten forma de caveira cunha serpe sa\u00edndo da boca no lugar da lingua. A Marca pode ser ou ben a tatuaxe que levan os vasalos de Voldemort nos seus antebrazos esquerdos ou ben o sinal que disparan ao ceo para deixar pegada do crime que al\u00ed cometeron. A primeira aparici\u00f3n da Marca Escura \u00e9 n\u2019\"o C\u00e1liz de fogo\". A Marca do antebrazo serve como unha conexi\u00f3n entre Voldemort e os Devoradores da Morte. Ao tocala coa vari\u00f1a, permite convocar ao Se\u00f1or Escuro ou, ao rev\u00e9s, que este os convoque a eles."}
{"id": "168739", "revid": "2074", "url": "https://gl.wikipedia.org/wiki?curid=168739", "title": "Devoradores da Morte", "text": ""}
{"id": "168740", "revid": "2074", "url": "https://gl.wikipedia.org/wiki?curid=168740", "title": "Devorador da morte", "text": ""}
{"id": "168744", "revid": "98629", "url": "https://gl.wikipedia.org/wiki?curid=168744", "title": "Lingua hindustana", "text": "O hindustano (\u0939\u093f\u0928\u094d\u0926\u0941\u0938\u094d\u0924\u093e\u0928\u0940, \u06c1\u0646\u062f\u0648\u0633\u062a\u0627\u0646\u06cc, literalmente: 'do Hindust\u00e1n'), tam\u00e9n co\u00f1ecido na s\u00faa forma literaria como \"hind\u012b-urd\u016b\" (\u0647\u0646\u062f\u06cc \u0627\u0631\u062f\u0648, \u0939\u093f\u0902\u0926\u0940 \u0909\u0930\u094d\u0926\u0942) e historicamente como \"hindui\", \"hindavi\" e \"rekhta\", \u00e9 unha lingua indoirania e a lingua franca do norte da India e Paquist\u00e1n. \u00c9 unha lingua pluric\u00e9ntrica, con d\u00faas formas oficiais, o hindi est\u00e1ndar e o urd\u00fa est\u00e1ndar, que son rexistros estandarizados dela. Non obstante, o hindi e o urd\u00fa coloquiais son totalmente indistinguibles, e incluso os est\u00e1ndares oficiais son case id\u00e9nticos gramaticalmente, a\u00ednda que difiren en convenci\u00f3ns literarias e en vocabulario acad\u00e9mico e t\u00e9cnico, mantendo o urd\u00fa m\u00e1is influencias persas, \u00e1rabes e de Asia Central e o hindi dependendo m\u00e1is do s\u00e1nscrito. O concepto da lingua hindustana como unha lingua unificada ou como lingua de fusi\u00f3n foi avalado por Mahatma Gandhi. En 2020, o hindi e o urd\u00fa xuntos posicion\u00e1banse como a terceira lingua do mundo con m\u00e1is falantes, s\u00f3 por detr\u00e1s do ingl\u00e9s e o chin\u00e9s mandar\u00edn, segundo o \"Ethnologue\",\nHistoria.\nA aparici\u00f3n do hindustano est\u00e1 ligada \u00e1s migraci\u00f3ns de musulm\u00e1ns persas que tiveron lugar ao norte da India entre os s\u00e9culos X e XIII. As formas temper\u00e1s do hindustano actual emerxeron dos \"apabhramsha\" vern\u00e1culos das linguas indoarias medias do norte da India entre os s\u00e9culos VII e XIII. Durante aqueles s\u00e9culos produciuse unha mestura de culturas e de dialectos que frutificou nunha lingua franca oral necesaria para o desenvolvemento das relaci\u00f3ns comerciais e de convivencia. A finais do s\u00e9culo XIII, no marco do sultanato de Delhi, Amir Khusrow usou nos seus escritos estas formas ling\u00fc\u00edsticas (que eran a \"lingua franca\" do per\u00edodo) e denominouna \"hindwi\". O sultanato de Delhi, que tivo varias dinast\u00edas t\u00farquicas e persas, con sede en Delhi, foi sucedido polo Imperio mogol en 1526.\nA pesar de que os mogoles eran descendentes dos tim\u00faridas (\"Gurk\u0101n\u012b\") turco-mongoles, foron \u201cpersificados\u201d, e o persa deveu gradualmente o idioma estatal do Imperio mogol a partir de Babur.\nCara ao final da \u00e9poca mogol, coa fragmentaci\u00f3n do imperio e o sistema de elites, unha variante do khariboli, un dos sucesores dos \"apabhramsha\" vern\u00e1culos en Delhi e as cidades pr\u00f3ximas, foi gradualmente substitu\u00edndo o persa como lingua franca entre as elites educadas e as clases altas particularmente ao norte da India, a pesar de que o persa a\u00ednda mantivo gran parte da s\u00faa preeminencia. O termo \"hindustano\" (literalmente: \"de Hidust\u00e1n\") foi o nome que se deu a esta variante do khariboli.\nNon hai case ning\u00fan rexistro significativo de hindustano entre os s\u00e9culos XIII e XVII, o cal dificulta o estudo da s\u00faa evoluci\u00f3n. Non ser\u00e1 ata o s\u00e9culo XVII que aparecer\u00e1 o termo \"hindustano\", segundo o ling\u00fcista Chatterjee.\nDespois de m\u00e1is de seis s\u00e9culos de desenvolvemento oral do hindustano, esta lingua floreceu na s\u00faa forma literaria, xa no s\u00e9culo XVII. Trat\u00e1base dunha lingua marcadamente influenciada pola cultura isl\u00e1mica persa (escrib\u00edase co alfabeto perso-\u00e1rabe, contend\u00eda moitos pr\u00e9stamos persas, etc.), o nome da cal se co\u00f1ece como \"Hindi dakhini\" ou \"urd\u00fa\". Pero non deixaba de manter o car\u00e1cter ind\u00edxena e influencias das linguas locais (t\u00e9lugu, punjabi, kanar\u00e9s, etc.). Na meseta do Deccan xurdio o dialecto dakkhini. Ademais, o braj bhasha tam\u00e9n floreceu ao norte da India como lingua literaria, e as\u00ed foi reco\u00f1ecido polo emperador mogol Akbar. Deste xeito, o hindustano non foi efectivamente cultivado como lingua literaria, a pesar de ser falada polos nobres de Delhi e Agra e polo mesmo emperador mogol.\nNon foi ata a chegada do poeta Wali Mohammed Wali a finais do s\u00e9culo XVII, que o hindustano ou \"rekhta\" empezou a desenvolverse de forma literaria ao norte da India. Os seus poemas consid\u00e9ranse a primeira forma de hindustano-urd\u00fa. O termo\u2014 \"urd\u00fa\" non aparece ata 1776 nunha composici\u00f3n do poeta Mashafi. A pesar de que xa exist\u00edan os termos \"zaban-e-urd\u00fa\", \"zaban-e-urd\u00fa-e-shashi\" e \"zaban-e-urd\u00fa-e-mualla\" desde 1560, para referirse ao urd\u00fa falado no campo, na corte e na cidade, respectivamente.\nNo s\u00e9culo XVIII, en coincidencia\u2014 co Raj Brit\u00e1nico, comp\u00f3\u00f1ense as primeiras gram\u00e1ticas de hindustano propiamente devandito, como a de John Gilchrist. E tam\u00e9n empeza a integrarse o dialecto khariboli ao hindustano literario. Nesta \u00e9poca acentuouse a asociaci\u00f3n do hindustano-urd\u00fa cos musulm\u00e1ns e do hindi-hindwi cos hind\u00fas, asociaci\u00f3n que perdurou ata o s\u00e9culo XX, momento no cal se empezaron a estandarizar de forma oficial ata os nosos d\u00edas.\nO termo hindustano tam\u00e9n se emprega para varios dialectos diverxentes das variedades do hindi faladas f\u00f3ra do subcontinente, inclu\u00edndo o hindustano de Fidxi e o hindustano do Caribe de Suriname e Trinidad.\nDenominaci\u00f3ns da lingua.\nA identidade, e por tanto os nomes do hindustano, foron a mi\u00fado vinculados coas aspiraci\u00f3ns da xente da India e Paquist\u00e1n. O mesmo nome \"hindustano\" evoca, no pensamento de moita xente, o per\u00edodo da administraci\u00f3n colonial brit\u00e1nica, e por esta raz\u00f3n non \u00e9 a denominaci\u00f3n preferida pola lingua.\nAmir Khusrow ao redor do 1300 refer\u00edase \u00e1 lingua nos seus escritos como \"Dahlavi\" ('de Delhi') ou \"Hindavi\" (\u093f\u0928\u094d\u0926\u0935\u0940, \u06c1\u0646\u062f\u0648\u06cc 'do Indust\u00e1n'). Durante este per\u00edodo, a lingua era usada polos suf\u00eds para propagar a s\u00faa mensaxe en todo o subcontinente indio.\nDistribuci\u00f3n xeogr\u00e1fica.\nAdemais de ser a \"lingua franca\" entre o norte da India e Paquist\u00e1n, o hindustano tam\u00e9n \u00e9 falado pola di\u00e1spora destes pa\u00edses e os seus descendentes por todo o mundo, especialmente en Am\u00e9rica do Norte (de feito, no Canad\u00e1, o hindustano \u00e9 unha das linguas que m\u00e1is medra no pa\u00eds), Europa e Oriente Medio.\nEscrita.\nO hindustano conta na actualidade catro formas literarias: hindi, urd\u00fa, dakkhini, e rehkta. O dakkhini \u00e9 un dialecto do urd\u00fa na rexi\u00f3n de Deccan, na parte surcentral da India, especialmente en Hyderabad, que utiliza menos empr\u00e9stitos persas e \u00e1rabes. O rehkta \u00e9 unha forma do urd\u00fa que se utiliza principalmente para poes\u00eda. Eses est\u00e1ndares empregan o alfabeto \u00e1rabe o urd\u00fa e o devan\u00e1gari o hindi. As\u00ed mesmo, o alfabeto kaithi tam\u00e9n foi utilizado historicamente. \nPor mor da anglicizaci\u00f3n e do emprego internacional do alfabeto latino, o hindustano tam\u00e9n se escribe \u00e1s veces con este alfabeto. Esta adaptaci\u00f3n ch\u00e1mase urd\u00fa romanizado ou hindi romanizado dependendo da variante empregada.\nExemplo de texto.\nHindustano coloquial.\nUn exemplo de hindustano coloquial ser\u00eda:\nO seguinte texto \u00e9 o primeiro artigo da Declaraci\u00f3n Universal dos Dereitos Humanos nos dous rexistros oficiais do hindustano, o hindi e o urd\u00fa."}
{"id": "168745", "revid": "7802", "url": "https://gl.wikipedia.org/wiki?curid=168745", "title": "An-225 Mriya", "text": ""}
{"id": "168746", "revid": "89787", "url": "https://gl.wikipedia.org/wiki?curid=168746", "title": "Liga Galega de Trai\u00f1eiras 2009", "text": "A edici\u00f3n do ano 2009 da Liga Galega de Trai\u00f1eiras (LGT) foi a cuarta tempada disputada da segunda categor\u00eda de clubs de remo xunto coa Liga ARC e xusto por debaixo da Liga ACT. Esta edici\u00f3n estivo formada por 14 clubs, dous menos que na edici\u00f3n anterior, t\u00f3dolos clubs foron galegos. O campi\u00f3n desta edici\u00f3n foi o Cabo da Crua de Cabo de Cruz (Boiro), convert\u00e9ndose no primeiro equipo da Provincia da Coru\u00f1a en ga\u00f1ar esta competici\u00f3n, a\u00ednda que non conseguiu o ascenso \u00e1 m\u00e1xima categor\u00eda do remo en banco fixo, a Liga ACT. A Liga constou de 15 regatas que se disputaron entre o 14 de xu\u00f1o coa disputa da \"IV Bandeira Concello de Muros\" en Esteiro-Muros e o 30 de agosto coa disputa da \u00faltima regata da Liga, a \"XV Bandeira do Concello de Vigo\" en Vigo."}
{"id": "168747", "revid": "10599", "url": "https://gl.wikipedia.org/wiki?curid=168747", "title": "V\u00eda f\u00e9rrea", "text": "Unha v\u00eda f\u00e9rrea \u00e9 a parte da infraestrutura ferroviaria formada polo conxunto de elementos que conforman o sitio polo cal se desprazan os trens. As v\u00edas f\u00e9rreas son o elemento esencial da infraestrutura ferroviaria e constan, basicamente, de ra\u00eds apoiados sobre dormentes que se dispo\u00f1en dentro dunha capa de balastro. Para a s\u00faa construci\u00f3n \u00e9 necesario realizar movemento de chans e obras existentes (pontes, sumidoiros, muros de contenci\u00f3n, drenaxes etc.)\nCompl\u00e9tase a infraestrutura b\u00e1sica con sistemas de sinalizaci\u00f3n (antes manuais e agora autom\u00e1ticas) e, no caso de li\u00f1as electrificadas, co tendido el\u00e9ctrico que prov\u00e9 de enerx\u00eda \u00e1s locomotoras."}
{"id": "168749", "revid": "1410", "url": "https://gl.wikipedia.org/wiki?curid=168749", "title": "Ra\u00edl", "text": "Denom\u00ednase ra\u00edl ou carril a cada unha das barras met\u00e1licas sobre as que se desprazan as rodas dos trens. Os ra\u00eds son unha das partes fundamentais das v\u00edas f\u00e9rreas e act\u00faan como soporte, dispositivo de guiado e elemento condutor da corrente el\u00e9ctrica. A caracter\u00edstica t\u00e9cnica m\u00e1is importante do ferrocarril \u00e9 o contacto da roda con pestana e o ra\u00edl, sendo as s\u00faas principais calidades o seu material, forma e peso."}
{"id": "168750", "revid": "51526", "url": "https://gl.wikipedia.org/wiki?curid=168750", "title": "Travesa", "text": "As travesas ou dormentes son os elementos transversais ao eixo dunha v\u00eda f\u00e9rrea que serven para manter unidos e \u00e1 vez a unha distancia fixa (ancho de v\u00eda) aos dous ra\u00eds que conforman a v\u00eda, as\u00ed como mantelos unidos ao balastro, transmitindo o peso do material rodante ao balastro e, por intermedio deste, ao chan. Tam\u00e9n cumpren a funci\u00f3n de dar peso ao conxunto, de maneira que a xeometr\u00eda inicial do trazado mant\u00e9\u00f1ase na maior medida posible. Fabr\u00edcanse de diversos materiais, entre eles madeira, ferro e formig\u00f3n. As travesas de formig\u00f3n poden ser monobloque ou bibloque, as primeiras est\u00e1n formadas por unha soa peza de formig\u00f3n armado, mentres que as travesas bibloque constan de d\u00faas pezas de formig\u00f3n unidas por unha barra de ferro.\nAdemais, as travesas de formig\u00f3n monobloque poden ser \"polivalentes\" se os ra\u00eds p\u00f3dense fixar en d\u00faas posici\u00f3ns distintas para permitir a instalaci\u00f3n de v\u00edas de diferentes anchos.\nDesde hai anos, coa aparici\u00f3n dos distintos tipos de bloqueos el\u00e9ctricos a travesa debe estar illada el\u00e9ctricamente con respecto aos ra\u00eds."}
{"id": "168751", "revid": "10599", "url": "https://gl.wikipedia.org/wiki?curid=168751", "title": "Catenaria (ferrocarril)", "text": "A catenaria \u00e9 a li\u00f1a a\u00e9rea de alimentaci\u00f3n que transmite enerx\u00eda el\u00e9ctrica \u00e1s locomotoras ou outro material motor ferroviario. O seu nome procede do da curva que forma unha estrutura linear sostida polos extremos e sometida libremente s\u00f3 \u00f3 seu peso e orix\u00ednase no lat\u00edn \"catena\", \"cadea\". Ch\u00e1mase tam\u00e9n li\u00f1a a\u00e9rea de contacto.\nAs tensi\u00f3ns de alimentaci\u00f3n m\u00e1is com\u00fans van desde 600 V a 3 kV en corrente continua, ou entre 15 e 25 kV en corrente alterna. A maior parte das instalaci\u00f3ns funcionan con corrente (continua ou alterna) monof\u00e1sica, a\u00ednda que existen algunhas instalaci\u00f3ns trif\u00e1sicas."}
{"id": "168752", "revid": "10599", "url": "https://gl.wikipedia.org/wiki?curid=168752", "title": "Aparato de v\u00eda", "text": "Un aparato de v\u00eda \u00e9 un dispositivo que permite a ramificaci\u00f3n e o cruzamento de diferentes v\u00edas de ferrocarril. Os aparatos de v\u00eda est\u00e1n formados por dous elementos b\u00e1sicos, desv\u00edos e traves\u00edas, e fabr\u00edcanse con pezas unidas con anacos de ra\u00edl denominados carr\u00eds intermedios ou carr\u00eds de uni\u00f3n.\nTam\u00e9n se entende en ocasi\u00f3ns por aparato de v\u00eda ao dispositivo para o intercambio de datos entre a v\u00eda e o tren, por exemplo as balizas.\nTipos.\nExisten dous tipos b\u00e1sicos de aparellos de v\u00eda: "}
{"id": "168753", "revid": "89787", "url": "https://gl.wikipedia.org/wiki?curid=168753", "title": "Bulls", "text": "Os Bulls son un equipo profesional de rugby fundado en 1997, que compite no Super Rugby representando \u00f3 norte da rexi\u00f3n de Transvaal, que ten a s\u00faa sede na cidade surafricana de Pretoria, e que xoga os seus partidos como local no estadio Loftus Versfeld. O equipo dos Bulls que xoga na primeira metade do ano no Super Rugby est\u00e1 constru\u00eddo sobre a base dos Blue Bulls que xogan na Currie Cup surafricana na segunda metade do ano, e \u00e1mbolos dous equipos est\u00e1n gobernados pola \"Northern Transvaal Rugby Union\".\nEstadio.\nOs Bulls xogan como locais no estadio Loftus Versfeld de Pretoria, estadio que foi inaugurado no ano 1923, renovado en 1977 e ampliado en 2008 por mor da Copa do Mundo de F\u00fatbol 2010, acadando unha capacidade para acoller 51.762 persoas nas s\u00faas bancadas. Este recinto leva dende 1938 sendo o fogar do equipo Blue Bulls que compite na Currie Cup (a liga surafricana de rugby).\nXogadores.\nNa tempada 2016 os Bulls contar\u00e1n cos seguintes xogadores:\nOs xogadores mais salientables da historia dos Bulls son: Morn\u00e9 Steyn, Fourie du Preez, Victor Matfield, Bryan Habana, Derick Hougaard, Bakkies Botha Jannie de Beer ou Joost van der Westhuizen entre outros.\nTraxectoria.\nA traxectoria dos Bulls no Super Rugby non puido ser mais complexa. Na primeira edici\u00f3n do torneo, en 1996, o equipo chegou \u00e1s semifinais, caendo fronte \u00f3s Auckland Blues. En 1999, 2001 e 2002 foi o peor equipo da competici\u00f3n, chegando mesmo a acadar un s\u00f3 punto en toda a liga da edici\u00f3n 2002. Non obstante, as cousas melloraron para o equipo de Pretoria, chegando de novo a unha semifinais no ano 2005. Ent\u00f3n caeu fronte \u00f3s NSW Waratahs. En 2006 caeu de novo nas semifinais, diante dos Crusaders. Foi en 2007 cando os Bulls acadaron a s\u00faa primeira final do Super 14, na que venceron \u00f3s Sharks fac\u00e9ndose co seu primeiro t\u00edtulo. Tras un mal 2008, en 2009 chegou de novo \u00e1 final, e de novo venceu, esta vez \u00f3s Waikato Chiefs. O terceiro e \u00faltimo t\u00edtulo, polo de agora, chegou en 2010 coa vitoria na final fronte \u00f3s Stormers. "}
{"id": "168754", "revid": "89787", "url": "https://gl.wikipedia.org/wiki?curid=168754", "title": "O so\u00f1o da c\u00e1mara vermella", "text": "O so\u00f1o da c\u00e1mara vermella (chin\u00e9s tradicional: \u7d05\u6a13\u5922, chin\u00e9s simplificado: \u7ea2\u697c\u68a6, pinyin: H\u00f3ng l\u00f3u m\u00e8ng, Wade Giles: Hung Lou Meng), escrita por Cao Xueqin (\u66f9\u96ea\u82b9), \u00e9 unha das Catro Grandes Novelas Cl\u00e1sicas da China. Foi escrita a mediados do s\u00e9culo XVIII durante a dinast\u00eda Quing. \u00c9 unha obra-prima da literatura chinesa e \u00e9 reco\u00f1ecida xeralmente coma o cumio das novelas cl\u00e1sicas chinesas.\nCrese que \"O so\u00f1o da c\u00e1mara vermella\" \u00e9 semiautobiogr\u00e1fica, reflectindo o ascenso e o declive da familia de Cao Xueqin e, por extensi\u00f3n, da dinast\u00eda Qing. Como o autor indica no primeiro cap\u00edtulo, intenta que sexa unha lembranza das damas que co\u00f1eceu na s\u00faa mocidade: amigas, parentes e criadas. A novela destaca non s\u00f3 polo n\u00famero das s\u00faas personaxes e a s\u00faa psicolox\u00eda, mais tam\u00e9n pola s\u00faa precisa e detallada observaci\u00f3n da vida e as estruturas sociais da sociedade chinesa do s\u00e9culo XVIII.\nCaracter\u00edsticas.\nO t\u00edtulo da novela p\u00f3dese traducir alternativamente coma \"O so\u00f1o da c\u00e1mara vermella\" ou Un so\u00f1o de mansi\u00f3ns vermellas, e \u00e1s veces denom\u00ednase con outro nome, A historia da pedra (chin\u00e9s tradicional: \u77f3\u982d\u8a18, chin\u00e9s simplificado: \u77f3\u5934\u8bb0, pinyin: Sh\u00edt\u00f3u j\u00ec, literalmente \"A gravaci\u00f3n da pedra\"). S\u00f3 os oitenta primeiros cap\u00edtulos foron escritos por Cao Xueqin. Outros autores crearon m\u00e1is de cen finais alternativos, adoito engadindo corenta cap\u00edtulos adicionais para completar a novela.\nCrese que a novela \u00e9 semiautobiogr\u00e1fica, reflectindo os designios da familia do autor. Como o autor detalla no primeiro cap\u00edtulo, pretende ser unha homenaxe \u00e1s mulleres que co\u00f1eceu na s\u00faa xuventude: amigas, parentes e serventes. A novela destaca non s\u00f3 polo enorme elenco de personaxes (a maior\u00eda femininos) e o \u00e1mbito psicol\u00f3xico, sen\u00f3n tam\u00e9n pola s\u00faa precisa e detalla observaci\u00f3n da vida e das estruturas sociais t\u00edpicas da aristocracia chinesa do s\u00e9culo XVIII.\nPor causa da censura literaria imperante na China das dinast\u00edas Ming e Quing, o libro publicouse primeiro anonimamente e s\u00f3 despois se lle atribu\u00edu a Cao Xueqin a s\u00faa autor\u00eda.\nHistoria.\nA complexa historia textual d novela contin\u00faa a ser obxecto de cr\u00edtica, debate e conxectura. Cao Xueqin, membro dunha eminente familia que servira a dinast\u00eda Qing pero cunha fortuna que comezara a declinar, escribiuna durante a d\u00e9cada de 1740. No tempo da s\u00faa morte en 1763 ou 1764, Cao completara os primeiros oitenta cap\u00edtulos da novela e posiblemente bosquexara os principais cap\u00edtulos. Estes primeiros oitenta cap\u00edtulos circularon durante a vida de Cao en manuscritos. A primeira versi\u00f3n impresa, publicada por Cheng Weiyuan e Gao E en 1791, cont\u00e9n edici\u00f3ns e revisi\u00f3ns non autorizadas polo autor. \u00c9 posible que Cao destru\u00edse os \u00faltimos cap\u00edtulos ou que polo menos algunhas partes do final orixinal de Cao se incorporase nas versi\u00f3ns de 120 cap\u00edtulos de Cheng-Gao, co \"emendas\" de Gao E do bosquexo de Cao.\nArgumento.\nA novela \u00e9 unha relaci\u00f3n detallada en episodios da vida de d\u00faas ramas do aristocr\u00e1tico clan Jia (\u8cc8), a casa Rongguo (\u69ae\u570b\u5e9c) e a casa Ningguo (\u5be7\u570b\u5e9c), que residen en dous recintos familiares adxacentes na capital. Os seus antergos foron feitos duques e recibiron t\u00edtulos imperiais; o comezo da novela as d\u00faas casas est\u00e1n entre as m\u00e1is ilustres familias da cidade. Un membro da prole do clan \u00e9 convertida en consorte real, e constr\u00faese un xardin exuberante para recibir a s\u00faa visita. A novela describe a riqueza e a influencia de Jia con gran naturalismo e conta a ca\u00edda de Jia dende o m\u00e1is alto prestixio, seguindo trinta personaxes principais e m\u00e1is de catrocentos secundarios. O clan Jia perde o favor do emperador e as s\u00faas mansi\u00f3ns son atacadas e confiscadas.\nNa historia enmarcada da novela, unha pedra consciente, abandonada pola deusa N\u00fcwa cando arranxou os ceos, roga a un sacerdote tao\u00edsta e un monxe budista que a leven con eles para ver o mundo. A pedra ten a ocasi\u00f3n de aprender sobre a existencia humana e entra no reino mortal.\nA principal personaxe da novela \u00e9 un despreocupante adolescente herdeiro da s\u00faa familia, Jia Baoyu, que naceu cunha peza de xade na s\u00faa boca. Na s\u00faa vida ten un importante v\u00ednculo que seu enfermizo primo, Lin Daiyu, que comparte o seu amor pola m\u00fasica e a poes\u00eda. Non obstante, Baoyu est\u00e1 predestinado a casar con outra prima, Xue Baochai, posuidora de graza e intelixencia e exemplo da muller ideal, pero sen conexi\u00f3n emocional con el. A rivalidade rom\u00e1ntica e a amizade entre as tres personaxes contra o fondo da fortuna en declive da familia forma o argumento principal da novela.\nLinguaxe.\nA novela est\u00e1 escrita en chin\u00e9s vern\u00e1culo m\u00e1is do que en chin\u00e9s cl\u00e1sico e axudou a establecer a lexitimidade do idioma vern\u00e1culo. O seu autor, Cao Xueqin, tam\u00e9n estaba versado en poes\u00eda chinesa e chin\u00e9s cl\u00e1sico, e escribiu tratados no estilo erudito semi-\"wenyan\". As conversaci\u00f3ns da novela est\u00e1n escritas no dialecto de Beijing do mandar\u00edn, que se converteu na base do chin\u00e9s falado moderno, con influencias do mandar\u00edn da zona de Nanjing (onde viv\u00eda a s\u00faa familia a principios do s\u00e9culo XVIII). A partir do s\u00e9culo XX, os lexic\u00f3grafos empregaron o texto para establecer o vocabulario da nova lingua est\u00e1ndar e os reformadores usaron a novela para promover a escritura vern\u00e1cula.\nAdaptaci\u00f3ns.\nRealiz\u00e1ronse polo menos catorce adaptaci\u00f3ns cinematogr\u00e1ficas da novela, inclu\u00edndo o filme de 1944 dirixido por Bu Wancang, a adaptaci\u00f3n polo Shaw Brothers Studio en Hong Kong, protagonizada por Sylvia Chang e Brigitte Lin, e o filme de 1988 dirixido por Xie Tieli (\u8c22\u94c1\u9a8a) e Zhao Yuan (\u8d75\u5143). Este \u00faltimo tivo unha preparaci\u00f3n de dous anos e unha rodaxe de tres. Con 765 minutos, \u00e9 o filme chin\u00e9s m\u00e1is longo.\nA novela adaptouse polo menos dez veces \u00e1 televisi\u00f3n (\u00e1 parte das adaptaci\u00f3ns da \u00f3pera chinesa), inclu\u00edndo a c\u00e9lebre serie de 1987, que \u00e9 considerada na China a case definitiva adaptaci\u00f3n da novela. Outras versi\u00f3n televisivas foron unha serie taiwanesa de 1996 e unha versi\u00f3n de 2010 dirixida por Li Shaohong.\nO compositor chin\u00e9s-americano Bright Sheng compuxo unha \u00f3pera en dous actos en lingua inglesa baseada na novela, con libreto del xunto con David Henry Hwang. A \u00f3pera, de tres horas de duraci\u00f3n estreouse o 10 de setembro de 2016 na San Francisco Opera."}
{"id": "168755", "revid": "1410", "url": "https://gl.wikipedia.org/wiki?curid=168755", "title": "Stormers", "text": "O Stormers (ou DHL Stormers por raz\u00f3ns de patrocinio) \u00e9 un equipo de rugby da Cidade do Cabo, en Sur\u00e1frica, que ten competido dende 1998 at\u00e9 2020 na liga profesional de franqu\u00edas do hemisferio sur, o Super Rugby, con outras franqu\u00edas de Sur\u00e1frica, Australia, Nova Zelandia, Xap\u00f3n e Arxentina. Trala pandemia do Covid os Stormers e o resto de franqu\u00edas surafricanas deixaron o Super Rugby e despo\u00eds dun par de torneos de transici\u00f3n pasou a integrarse no novo United Rugby Championship para competir cos equipos profesionais mais potentes de Sur\u00e1frica, Irlanda, Gales, Escocia e Italia. En 2022 debutou na m\u00e1xima competici\u00f3n continental, a European Rugby Champions Cup.\nEstadio.\nOs Stormers xogaron como locais no estadio Newlands de Cidade do Cabo, co\u00f1ecido en Sur\u00e1frica como 'a casa do rugby surafricano', ate 2020, ano no que se mudou \u00f3 moderno Cape Town Stadium.\nXogadores.\nOs xogadores que forman parte dos Stormers na tempada 2013 son:\nOutros grandes xogadores da historia dos Stormers son: Percy Montgomery, CJ van der Linde, Breyton Paulse, De Wet Barry, Joe van Niekerk, Braam van Straaten, Jaque Fourie ou Gaffie du Toit."}
{"id": "168756", "revid": "5863", "url": "https://gl.wikipedia.org/wiki?curid=168756", "title": "The Grapes of Wrath (novela)", "text": "The Grapes of Wrath \u00e9 unha novela do escritor estadounidense John Steinbeck publicada en 1939, pola cal recibiu o premio Pulitzer en 1940. O autor recibiu, ademais, o Premio Nobel de Literatura en 1962.\nSteinbeck exalta os valores da xustiza, dignidade e solidariedade nun momento de forte crise. O t\u00edtulo \u00e9 unha referencia \u00e1 canci\u00f3n \"The Battle Hymn of the Republic\" da Guerra Civil Americana.\nTrama.\nRelata a historia dunha familia pobre do estado de Oklahoma, que durante a Gran Depresi\u00f3n de 1929 se ve obrigada a abandonar as terras que ocupaba desde d\u00e9cadas atr\u00e1s por mor do progreso (chegada de tractores e m\u00e1quinas) e dun novo r\u00e9xime de propiedade. Este factor volveu obsoleto o traballo manual de arado e sementado da terra, forz\u00e1ndoos a emigrar cara a California.\nA personaxe principal, Tom Joad, regresa a casa logo de tres anos na cadea, e atopa a s\u00faa familia lista para marchar despois dun ano de malas colleitas e da presi\u00f3n por parte dos donos da terra para botalos. Cos poucos cartos que lles quedan, logo de vender a maior\u00eda das s\u00faas propiedades, mercan unha vella camioneta, ench\u00e9ndoa cos seus colch\u00f3ns e \u00fatiles de uso diario. De cami\u00f1o cara ao oeste, cr\u00fazanse con outras familias que cami\u00f1an na mesma direcci\u00f3n e co mesmo prop\u00f3sito, seducidos por promesas de traballo e de bos salarios.\nPor\u00e9n, tales expectativas saen frustradas, pois \u00e1 chegada dec\u00e1tanse de que hai pouco traballo e est\u00e1 mal remunerado, o que obriga \u00e1 maior\u00eda dos emigrantes a vivir en campamentos temporais ao longo da estrada, sempre atentos \u00e1 aparici\u00f3n de traballos nos que se precise man de obra barata.\nInfluencia.\nNo momento da s\u00faa publicaci\u00f3n causou unha forte pol\u00e9mica.\nFoi levada ao cine en 1940 por John Ford co t\u00edtulo hom\u00f3nimo de \"The Grapes of Wrath\", se ben o final da pel\u00edcula \u00e9 diferente do da novela. Conta con Henry Fonda e Jane Darwell como protagonistas, e John Ford acadou o Premio Oscar ao mellor director por esta adaptaci\u00f3n."}
{"id": "168757", "revid": "98629", "url": "https://gl.wikipedia.org/wiki?curid=168757", "title": "Zona de ribeira", "text": "A zona de ribeira \u00e9 a zona de interacci\u00f3n entre a terra e un corpo de auga. Nela establ\u00e9cense plantas que bordean as marxes dos r\u00edos chamadas vexetaci\u00f3n de ribeira, caracterizada por plantas hidr\u00f3filas. As zonas de ribeira son significantes na ecolox\u00eda, xesti\u00f3n ambiental, enxe\u00f1ar\u00eda civil e debido ao seu papel na conservaci\u00f3n dos solos e a s\u00faa biodiversidade, as\u00ed como a influencia que ten sobre os ecosistemas acu\u00e1ticos. As zonas de ribeira at\u00f3panse en moitos ecosistemas inclu\u00edndo pantanos, bosques ou zonas h\u00famidas."}
{"id": "168758", "revid": "22570", "url": "https://gl.wikipedia.org/wiki?curid=168758", "title": "Vida silvestre", "text": "Vida silvestre ref\u00edrese a todos os vexetais, animais e outros organismos non domesticados. Organismos domesticados son aqueles que foron adaptados para sobrevivir coa axuda de (ou baixo o control de) os humanos, despois de moitas xeraci\u00f3ns. Especies de plantas e animais foron domesticadas moitas veces para o beneficio humano en todo o planeta, o que acarrexou un grande impacto sobre o ambiente, tanto positivo como negativo.\nA vida silvestre ou vida salvaxe pode ser atopada en todos os ecosistemas. Desertos, bosques tropicais, chairas e outras \u00e1reas -inclu\u00edndo as cidades m\u00e1is desenvolvidas- todas te\u00f1en distintas formas de vida silvestre. A\u00ednda que na cultura popular a expresi\u00f3n xeralmente ref\u00edrase a animais a\u00ednda sen contacto coa presenza humana, a maior\u00eda dos cient\u00edficos concordan que a vida silvestre ao redor do planeta sofre, dun modo ou outro, do impacto das actividades humanas.\nDestruci\u00f3n e fragmentaci\u00f3n de h\u00e1bitats.\nO h\u00e1bitat dunha especie dada \u00e9 a \u00e1rea ou territorio preferido da mesma. Moitos procesos asociados cos humanos resultan na diminuci\u00f3n deses territorios o cal reduce a capacidade de carga da \u00e1rea para esa especie. En moitos casos os cambios no uso da terra provocan unha fragmentaci\u00f3n da paisaxe silvestre. A terra de uso agrario frecuentemente mostra ese aspecto altamente fragmentado de h\u00e1bitats relictuais. Tr\u00e1tase de granxas que alternan con bosques a\u00ednda non tallados.\nOs exemplos de destruci\u00f3n de h\u00e1bitat incl\u00faen terras de pastura que eran orixinariamente monte, cambios no r\u00e9xime de incendios, tallado de bosques para uso da le\u00f1a e drenaxe de zonas h\u00famidas para a construci\u00f3n de cidades. Todos estes cambios afectan as poboaci\u00f3ns de plantas e animais silvestres.\nImpacto de especies introducidas.\nOs exemplos de especies que se volveron invasoras e que ameazan \u00e1 vida silvestre en moitos lugares do mundo incl\u00faen aos ratos, gatos, cabras, mexac\u00e1ns, certos nen\u00fafares etc. A mi\u00fado certas especies que non son moi abondosas no seu lugar de orixe v\u00f3lvense invasoras f\u00f3ra de control noutros lugares de climas semellantes. A raz\u00f3n a\u00ednda non est\u00e1 moi clara; alg\u00fans, incluso Charles Darwin pensaban que non ser\u00eda moi probable para unha especie ex\u00f3tica o reproducirse en abundancia f\u00f3ra do seu ambiente habitual. A verdade \u00e9 que isto \u00e9 certo para a gran maior\u00eda das especies introducidas noutros h\u00e1bitats. Pero ocasionalmente algunhas especies te\u00f1en grande \u00e9xito despois dun per\u00edodo de aclimataci\u00f3n e poden chegar a converterse en pragas. Unha das raz\u00f3ns \u00e9 que deixaron atr\u00e1s aos inimigos naturais que limitaban as s\u00faas poboaci\u00f3ns no lugar de orixe. En tal caso poden competir e desprazar \u00e1 vida silvestre nativa.\nCadeas de extinci\u00f3n.\nEste grupo trata de efectos secundarios. Todas as poboaci\u00f3ns silvestres de seres vivos te\u00f1en numerosas interrelaci\u00f3ns cos demais seres vivos. Os animais herb\u00edvoros, como o hipop\u00f3tamo, conviven con poboaci\u00f3ns de paxaros insect\u00edvoros que se alimentan dos seus parasitos. Se o herb\u00edvoro desaparece algunhas destas aves tam\u00e9n ser\u00edan afectadas. Certas plantas dependen de polinizadores espec\u00edficos. Se o polinizador desaparece a planta tam\u00e9n pode chegar a desaparecer. \u00c1 s\u00faa vez os herb\u00edvoros que dependen desa planta tam\u00e9n sufrir\u00edan as consecuencias. \u00c9 o que se adoita chamar o efecto domin\u00f3, unha cadea de reacci\u00f3ns con efectos afastados. Estes procesos repercuten m\u00e1is al\u00f3 das especies inmediatamente afectadas e poden p\u00f3r en risco \u00e1 comunidade ecol\u00f3xica enteira."}
{"id": "168759", "revid": "89787", "url": "https://gl.wikipedia.org/wiki?curid=168759", "title": "TRAM Metropolit\u00e0 d'Alacant", "text": "O TRAM Metropolit\u00e0 d'Alacant \u00e9 a marca comercial coa que Ferrocarrils de la Generalitat Valenciana (FGV), empresa depenente da Generalitat Valenciana, xestiona a rede de metro e tranv\u00eda da cidade de Alacant e as s\u00faas proximidades.\nA orixe deste sistema de transporte sit\u00faase no antigo \"Trenet de la Marina\", ferrocarril constru\u00eddo no s\u00e9culo XIX que percorr\u00eda toda a Costa Blanca desde Alacant ata D\u00e9nia pasando por Benidorm ou Altea, e que pertenceu primeiro a FEVE e logo a FGV e que actualmente deu orixe ao TRAM.\nO TRAM \u00e9 un sistema h\u00edbrido de transporte que combina o tranv\u00eda en superficie e o tren lixeiro, tanto en superficie como subterr\u00e1neo (con velocidades de ata 110\u00a0km/h) no n\u00facleo urbano e ata poboaci\u00f3ns das proximidades de Alacant."}
{"id": "168760", "revid": "10599", "url": "https://gl.wikipedia.org/wiki?curid=168760", "title": "Metro de Alacant", "text": ""}
{"id": "168761", "revid": "75439", "url": "https://gl.wikipedia.org/wiki?curid=168761", "title": "Extinci\u00f3n masiva do Holoceno", "text": "A extinci\u00f3n masiva do Holoceno \u00e9 un nome dado \u00e1 extinci\u00f3n sostida e xeneralizada de especies que ocorre no \u00faltimo per\u00edodo xeol\u00f3xico, o Holoceno. A extinci\u00f3n abrangue dende o mamut at\u00e9 o dodo, inclu\u00edndo incontables especies que desaparecen cada ano.\nCaracter\u00edsticas.\nA extinci\u00f3n masiva do Holoceno comprende a notoria desaparici\u00f3n de mam\u00edferos grandes, co\u00f1ecidos como megafauna, preto do final da derradeira glaciaci\u00f3n entre 9.000 e 13.000 anos atr\u00e1s. Tales desaparici\u00f3ns consider\u00e1ronse como consecuencia do cambio clim\u00e1tico, como resultado da diseminaci\u00f3n e proliferaci\u00f3n do humano moderno, ou ambas.\nEstas extinci\u00f3ns implican a moitas familias de plantas e animais. Ao comezo do Holoceno, despois da derradeira glaciaci\u00f3n, tr\u00e1tase principalmente dos continentes e illas recentemente conquistadas polo \"Homo sapiens\" as que viron desaparecer as s\u00faas principais especies. Dende comezos do s\u00e9culo XIX, e en aceleraci\u00f3n constante desde o decenio de 1950, as desaparici\u00f3ns implican a especies de todos os tama\u00f1os, e ocorren principalmente nas selvas tropicais, que te\u00f1en unha gran biodiversidade. A actual taxa de extinci\u00f3n \u00e9 de 100 a 1000 veces a media atopada na historia natural da evoluci\u00f3n do planeta e en 2007 a Uni\u00f3n Internacional para a Conservaci\u00f3n da Natureza considera que unha especie de aves de cada oito, unha de mam\u00edferos de cada catro, unha de anfibios de cada tres e o 70% de todas as plantas est\u00e1n en perigo."}
{"id": "168762", "revid": "1308", "url": "https://gl.wikipedia.org/wiki?curid=168762", "title": "Raphus cucullatus", "text": ""}
{"id": "168763", "revid": "56817", "url": "https://gl.wikipedia.org/wiki?curid=168763", "title": "Ding Dong Song", "text": "\"Ding Dong Song\" \u00e9 unha canci\u00f3n do cantante sueco de m\u00fasica pop G\u00fcnther, xunto con The Sunshine Girls. \u00c9 unha versi\u00f3n do tema \"Tralala\", editado en 1984 pola banda alem\u00e1 Phil &amp; Company. Aparece no disco de debut de G\u00fcnther, \"Pleasureman\", editado en 2004.\nA versi\u00f3n, cantada en ingl\u00e9s cun forte acento, \u00e9 unha parodia do x\u00e9nero Eurodance existente en Alema\u00f1a na d\u00e9cada de 1980. Acadou moita sona en YouTube, por mor de moitas persoas facendo \"Lipdub\".\nParte da s\u00faa popularidade d\u00e9bese ao seu retrouso eufem\u00edstico: \"Ooohh, you touch my tralala... Mmmmm, My ding ding dong\"."}
{"id": "168764", "revid": "22570", "url": "https://gl.wikipedia.org/wiki?curid=168764", "title": "Sharks", "text": "Os Sharks son un equipo profesional de rugby fundado en 1997, que compite no Super Rugby representando \u00e1 rexi\u00f3n de Natal, que ten a s\u00faa sede na cidade surafricana de Durban, e que xoga os seus partidos como local no estadio Kings Park. O equipo dos Sharks que xoga na primeira metade do ano no Super Rugby est\u00e1 constru\u00eddo sobre a base dos Natal Sharks que xogan na Currie Cup surafricana na segunda metade do ano, e \u00e1mbolos dous equipos est\u00e1n gobernados pola \"KwaZulu-Natal Rugby Union\".\nXogadores.\nEsta ser\u00e1 a escuadra dos Sharks para a tempada 2016:\nEstadio.\nOs Sharks xogan os seus encontros como locais no Kings Park Stadium de Durban que comparte cos Natal Sharks da Currie Cup. Este recinto foi inaugurado en 1891, renovado varias veces, e actualmente conta cunha capacidade para acoller 55.000 seareiros. Os Sharks estudan a posibilidade de facer do Moses Mabhida Stadium o seu novo fogar."}
{"id": "168765", "revid": "22570", "url": "https://gl.wikipedia.org/wiki?curid=168765", "title": "Xeograf\u00eda ambiental", "text": "A xeograf\u00eda ambiental \u00e9 a rama da xeograf\u00eda que describe os aspectos xeogr\u00e1ficos das interacci\u00f3ns entre os seres humanos e o mundo natural. Require unha comprensi\u00f3n da din\u00e1mica da xeolox\u00eda, meteorolox\u00eda, hidrolox\u00eda, bioxeograf\u00eda, ecolox\u00eda e xeomorfolox\u00eda, as\u00ed como as formas polas que as sociedades humanas conceptualizan o medio ambiente.\nCaracter\u00edsticas.\nA xeograf\u00eda ambiental representa un conxunto moi importante de ferramentas anal\u00edticas para avaliar o impacto da presenza humana sobre o medio ambiente a trav\u00e9s da medici\u00f3n do resultado da actividade humana no relevo e ciclos naturais.\nA xeograf\u00eda ambiental \u00e9 unha das tres ramas da xeograf\u00eda: ambiental, f\u00edsica e humano. A xeograf\u00eda ambiental conc\u00e9ntrase na relaci\u00f3n entre o ser humano e o mundo que o rodea."}
{"id": "168766", "revid": "1131", "url": "https://gl.wikipedia.org/wiki?curid=168766", "title": "Lago Mapourika", "text": "O Lago Mapourika \u00e9 un lago localizado na Costa Oeste da Illa Sur, Nova Zelandia. Comeza no Glaciar Franz Josef e termina na Lagoa Okarito. \u00c9 o maior lago da Costa Oeste da Illa Sur."}
{"id": "168767", "revid": "785", "url": "https://gl.wikipedia.org/wiki?curid=168767", "title": "O Corno", "text": "O top\u00f3nimo O Corno pode referirse a:"}
{"id": "168768", "revid": "22570", "url": "https://gl.wikipedia.org/wiki?curid=168768", "title": "Toshio Akiyama", "text": "Toshio Akiyama (\u79cb\u5c71\u7d00\u592b,\"Akiyama Toshio\"), nado o 26 de marzo de 1929 en \u014cmiya, \u00e9 un compositor, profesor e director de m\u00fasica xapon\u00e9s.\nTraxectoria.\nAkiyama estudou na Academia de M\u00fasica Musashino en Toquio, onde se graduou en 1963, e tam\u00e9n na Universidade de Belas Artes de Toquio. En 1973-1974 estivo nos Estados Unidos completando a s\u00faa educaci\u00f3n na Escola de M\u00fasica Eastman en Rochester e na Universidade de M\u00edchigan.\nDeu clases de m\u00fasica nun instituto p\u00fablico da s\u00faa cidade natal, foi director da Sony Concert Band (1958-2000) e profesor da Academia de M\u00fasica Musahino (1968-1999). Foi vicepresidente da Asociaci\u00f3n de Bandas do Xap\u00f3n (1973-1983), presidiu a Asociaci\u00f3n Xaponesa de Directores de Bandas (1993-1997) e \u00e9 membro da Asociaci\u00f3n Mundial de Bandas e Conxuntos Sinf\u00f3nicos."}
{"id": "168769", "revid": "88215", "url": "https://gl.wikipedia.org/wiki?curid=168769", "title": "Couso", "text": "Un couso ou foxo de lobo \u00e9 unha construci\u00f3n empregada para cazar lobos.\nComo top\u00f3nimo, pode referirse a:\nAmais, como apelido pode referirse a:"}
{"id": "168770", "revid": "1308", "url": "https://gl.wikipedia.org/wiki?curid=168770", "title": "Morcego de orellas dentadas", "text": ""}
{"id": "168771", "revid": "75439", "url": "https://gl.wikipedia.org/wiki?curid=168771", "title": "Morcego de Bechestein", "text": "O morcego de Bechestein (\"Myotis bechsteinii\") \u00e9 unha especie de morcego pertencente \u00e1 familia Vespertilionidae.\nDescrici\u00f3n.\nTama\u00f1o mediano (O: 23,0-26,0\u00a0mm;Ps: 7,0-14,0 g.). Orellas anchas e longas, maiores ca noutros \"Myotis\", separadas na base ao contrario que en \"Plecotus\", con nove pregues transversais no bordo externo e grolo longo en forma de lanceta.\nPelame longo, dorso pardo escuro e ventre gris claro. Cr\u00edas de cor gris claro. Espor\u00f3n recto de lonxitude 1/3-1/2 do uropatagio. \u00daltima v\u00e9rtebra caudal libre. Plagiopatagio comeza na base dos dedos. F\u00f3rmula dentaria: (2.1.3.3/3.1.3.3.)\nDistribuci\u00f3n.\nPode atoparse nos seguintes pa\u00edses: Austria, Armenia, Belar\u00fas, B\u00e9lxica, Bosnia-Hercegovina, Bulgaria, Croacia, Rep\u00fablica Checa, Francia, Xeorxia, Alema\u00f1a, Hungr\u00eda, Ir\u00e1n, Italia, Liechtenstein, Macedonia do Norte, Moldavia, Montenegro, Pa\u00edses Baixos, Polonia, Portugal, Roman\u00eda, Rusia, Serbia, Eslovaquia, Eslovenia, Espa\u00f1a, Suecia, Su\u00edza, Turqu\u00eda, Ucra\u00edna, e o Reino Unido.\nH\u00e1bitat.\nOs morcegos rateiros forestais habitan en bosques axeitados para o seu desenvolvemento, os cales deben comprender polo menos vinte e cinco hect\u00e1reas. Moi poucas ocasi\u00f3ns poden ser vistos f\u00f3ra destes bosques.\nA distribuci\u00f3n no Reino Unido deste morcego foi analizada pola Rede de Biodiversidade Nacional.\nFrecuentemente ani\u00f1an en troncos ocos ou en buracos producidos polos paxaros carpinteiros, en carballos e en freixos, os cales parecen ser os m\u00e1is com\u00fans.\nProtecci\u00f3n.\nEste animal est\u00e1 protexido baixo a Directiva de H\u00e1bitats de Europa. No Reino Unido a s\u00faa rareza provocou que os bosques que albergan \u00e1 especie fosen considerados para pasar a ser sitios de interese cient\u00edfico especial e poder\u00edan obter unha bolsa de parte de Natural England para garantir a protecci\u00f3n.\nEcolocaci\u00f3n.\nAs frecuencias empregadas por esta especie de morcegos var\u00edan entre 35\u2013108\u00a0kHz. As s\u00faas chamadas ecolocalizadoras acadan o seu m\u00e1ximo de enerx\u00eda en 61\u00a0kHz e te\u00f1en unha duraci\u00f3n media de 3,3 ms."}
{"id": "168773", "revid": "98629", "url": "https://gl.wikipedia.org/wiki?curid=168773", "title": "David Sarnoff", "text": "David Sarnoff, nado o 27 de febreiro de 1891 preto de Minsk e finado o 12 de decembro de 1971, foi un home de negocios e pioneiro da radio e a televisi\u00f3n comerciais nos Estados Unidos.\nTraxectoria.\nNaceu nunha comunidade xud\u00eda preto da cidade de Minsk, ent\u00f3n parte do Imperio Ruso. En 1900 marchou con s\u00faa nai e irm\u00e1ns a Nova York, onde xa estaba seu pai. Aos quince anos tivo que procurar traballo para soster \u00e1 familia logo que seu pai enfermara de tuberculose, logrou un traballo na Commercial Cable Company dedicada \u00e1 telegraf\u00eda, entrando pouco despois, setembro de 1906, na Marconi Company, realizando diferentes tarefas en oficinas e nav\u00edos chegando a inspector xefe e director comercial. Foi o primeiro director xeral da Radio Corporation of America (RCA) desde pouco despois da s\u00faa constituci\u00f3n en 1919 ata 1930 e despois presidente ata o seu retiramento en 1970. En 1926 formou a National Broadcasting Company (NBC) para explotar o mercado de radio comercial e a partir de 1930 apoiou economicamente o desenvolvemento do sistema de televisi\u00f3n que vi\u00f1a realizando Vladimir Zworykin. Durante a segunda guerra mundial serviu co xeneral Dwight D. Eisenhower, foi responsable da restauraci\u00f3n das emisi\u00f3ns de Radio Francia e polos seus servizos foi ascendido a xeneral de brigada na reserva da Arma de transmisi\u00f3ns en 1945, sendo co\u00f1ecido en diante como \"o Xeneral\" (\"The General\")"}
{"id": "168774", "revid": "12452", "url": "https://gl.wikipedia.org/wiki?curid=168774", "title": "Myotis bechsteinii", "text": ""}
{"id": "168775", "revid": "25871", "url": "https://gl.wikipedia.org/wiki?curid=168775", "title": "G\u00fcnther (cantante)", "text": "Mats S\u00f6derlund, co\u00f1ecido polo seud\u00f3nimo de G\u00fcnther, nado en Malm\u00f6 en 1969, \u00e9 un cantante e ex-modelo sueco.\nTraxectoria.\nMats S\u00f6derlund exerceu de modelo at\u00e9 que deixou as pasarelas para dedicarse a rexentar varios clubs na s\u00faa cidade natal de Malm\u00f6. En 2004 comezou na industria discogr\u00e1fica co seud\u00f3nimo de G\u00fcnther. O personaxe de G\u00fcnther \u00e9 un \"pastiche\" sa\u00eddo da d\u00e9cada de 1980, cun pequeno mostacho, grandes lentes de sol e peinado mullet. O seu estilo musical caracter\u00edzase por unha parodia dos estilos europop e eurodance, cunha voz moi grave e un forte acento alem\u00e1n. S\u00f6derlund adoita cantar coas Sunshine Girls, se ben tam\u00e9n colaborou con artistas como Samantha Fox.\nEn 2004 Warner Bros. publicou o disco \"Pleasureman\", con temas como \"Ding Dong Song\", \"Tutti Frutti summer love\" ou o dueto con Samantha Fox \"Touch me\".\nNa actualidade prepara o seu segundo disco, \"Dirty Man Swedish Sex Beast\", estando xa dispo\u00f1ible na rede o seu primeiro sinxelo, \"Pussycat\"."}
{"id": "168776", "revid": "1308", "url": "https://gl.wikipedia.org/wiki?curid=168776", "title": "Morcego rateiro forestal", "text": ""}
{"id": "168777", "revid": "1131", "url": "https://gl.wikipedia.org/wiki?curid=168777", "title": "R\u00f8denessj\u00f8en", "text": ""}
{"id": "168778", "revid": "23204", "url": "https://gl.wikipedia.org/wiki?curid=168778", "title": "Morcego das ribeiras", "text": "O morcego das ribeiras (\"Myotis daubentonii\") \u00e9 unha especie de morcego de tama\u00f1o mediano a pequeno con orellas curtas. Habita a \u00e1rea comprendida entre Gran Breta\u00f1a e o Xap\u00f3n e o seu n\u00famero est\u00e1 a crecer moi rapidamente en varias zonas.\nO seu nome cient\u00edfico fai referencia ao naturalista franc\u00e9s Louis Jean-Marie Daubenton.\nDescrici\u00f3n.\nO morcego das ribeiras \u00e9 unha especie de tama\u00f1o mediano a pequeno. O seu pelame \u00e9 dun gris amarronado no lombo e gris prateado no ventre. Os m\u00e1is novos te\u00f1en o pelame m\u00e1is escuro c\u00f3s adultos. Os morcegos te\u00f1en a cara dun ton ros\u00e1ceo, a\u00ednda que a \u00e1rea ao redor dos seus ollos \u00e9 pelada. Cando se axita, as s\u00faas orellas forman \u00e1ngulos rectos. As membranas da cola e as \u00e1s presentan unha tonalidade marr\u00f3n escura.\nEste animal mide entre 45 a 55 mil\u00edmetros de longo, cunha lonxitude coas s\u00faas \u00e1s abertas que promedia 240 a 275\u00a0mm. Pesa entre sete e quince gramos.\nTempo de vida.\nOs morcegos das ribeiras poden vivir m\u00e1is de vinte e dous anos.\nH\u00e1bitat.\nO morcego das ribeiras pode atoparse ao longo de Gran Breta\u00f1a, Europa e en pa\u00edses como o Xap\u00f3n e Corea. Habita os bosques e ani\u00f1a en lugares pr\u00f3ximos a fontes de auga, como r\u00edos ou canles.\nAs colonias de ver\u00e1n est\u00e1n formadas en covas subterr\u00e1neas, t\u00faneles, sotos, minas e pontes baixas. Estas colonias sempre est\u00e1n preto da auga. Este morcego tam\u00e9n hiberna nos mesmos lugares dende setembro at\u00e9 finais de marzo ou abril.\nCaza e alimento.\nO morcego das ribeiras \u00e9 insect\u00edvoro e emprega a ecolocalizaci\u00f3n para achar \u00e1s s\u00faas presas e para orientarse durante a noite. Emiten sons demasiado altos para ser captados polos humanos para detectar e interpretar o eco creado para constru\u00edr unha \"imaxe auditiva\" dos seus arredores. Este morcego emite a ecolocalizaci\u00f3n en chamadas cuxa frecuencia se atopa entre 32 e 85\u00a0kHz, a pesar de que as t\u00edpicas chamadas acadan 45 ou 50\u00a0kHz e te\u00f1en unha duraci\u00f3n de 3.3 ms.\nOs morcegos abandonan os seus ni\u00f1os \u00e1 tardi\u00f1a e cazan insectos que habitan sobre a auga. A s\u00faa dieta principal consiste de pequenas moscas e bolboretas nocturnas. Esta especie adoita comer a s\u00faa peza cando a\u00ednda est\u00e1 en voo. Un morcego das ribeiras de sete gramos de peso a mi\u00fado regresa ao seu ni\u00f1o con once gramos logo de s\u00f3 unha hora f\u00f3ra, aumentando de peso nun 57%.\nReproduci\u00f3n.\nO apareamento leva a cabo no outono e as cr\u00edas nacen durante a primavera seguinte. As femias re\u00fanense nas colonias maternais de corenta a oitenta morcegos durante xu\u00f1o e xullo. O morcego das ribeiras \u00e9 capaz de voar tres semanas despois do seu nacemento e adquire a s\u00faa independencia \u00e1s seis ou oito semanas de ter nacido.\nConservaci\u00f3n.\nTodos os morcegos de Gran Breta\u00f1a est\u00e1n protexidos baixo a Acta de Vida Salvaxe e de Campo de 1981. Estes animais tam\u00e9n est\u00e1n protexidos polas Regulaci\u00f3ns para a Conservaci\u00f3n de 1994.\nO morcego das ribeiras \u00e9 unha especie en perigo de extinci\u00f3n en Alema\u00f1a e Austria."}
{"id": "168779", "revid": "1308", "url": "https://gl.wikipedia.org/wiki?curid=168779", "title": "Myotis daubentonii", "text": ""}
{"id": "168781", "revid": "23204", "url": "https://gl.wikipedia.org/wiki?curid=168781", "title": "Dinast\u00eda Qing", "text": "A dinast\u00eda Qing ( 'ching' /t\u0255\u02b0\u00ed\u014b/; chin\u00e9s: \"Ch'ing Ch'ao\", \"Q\u012bng Ch\u00e1o\"), oficialmente Gran Qing (chin\u00e9s: \u5927\u6e05; \"D\u00e0 Q\u012bng\"), ou Estado do Gran Qing (manch\u00fa: \"Daicing Gurun\"), tam\u00e9n chamado Imperio Qing ou dinast\u00eda manch\u00fa, foi a derradeira dinast\u00eda imperial chinesa, gobernando o actual pa\u00eds entre os anos 1644 e 1912. Foi precedida pola dinast\u00eda Ming e sucedida pola Rep\u00fablica da China. O imperio multicultural Qing durou case tres s\u00e9culos e formou a base territorial para o Estado chin\u00e9s moderno.\nA dinast\u00eda foi fundada polo clan Jurchen de Aisin-Gioro no que hoxe \u00e9 o noroeste da China (tam\u00e9n co\u00f1ecida coma Manchuria), onde a principios do s\u00e9culo XVII estableceron un estado multi-\u00e9tnico con capital en Mukden. En 1644, aproveitando a debilidade da dinast\u00eda Ming a consecuencia da revolta de Li Zicheng, o xeneral manch\u00fa Dorgon cruzou con axuda chinesa a Gran Muralla e invadiu China, capturando Pequ\u00edn en 1645. Dorgon proclamou ao seu sobri\u00f1o Shunzhi emperador da China, o que deu comezo ao goberno dos Qing sobre toda a China. A pacificaci\u00f3n completa da China acadouse arredor de 1683 baixo o emperador Kangxi. Establecida orixinalmente coma a derradeira dinast\u00eda Jin (chin\u00e9s simplificado: \u540e\u91d1, chin\u00e9s tradicional: \u5f8c\u91d1, pinyin: h\u00f2u j\u012bn) \"Amaga Aisin Gurun\" en 1616, cambiou o seu nome a \"Qing\", que significa \"claro\" ou \"trasl\u00facido\" en 1636. En 1644 Pequ\u00edn foi saqueada por unha coalci\u00f3n de forzas rebeldes liderada por Li Zicheng, un oficial Ming. O derradeiro emperador Ming Chongzhen suicidouse cando caeu a cidade, marcando o remate oficial da dinast\u00eda. Daquela, os manch\u00fas ali\u00e1ronse co xeneral Ming Wu Sangui e tomaron o control de Pequ\u00edn e derrubaron a curta Dinast\u00eda Shun.\nA pesar de que os manch\u00fas foron conquistadores estranxeiros, adoptaron rapidamente as tradicionais regras e costumes de goberno confucianas e terminaron por gobernar na mesma li\u00f1a das dinast\u00edas nativas anteriores. A dinast\u00eda consolidou o seu control sobre a China rapidamente, e alcanzou o seu m\u00e1ximo apoxeo durante o reinado do emperador Qianlong (r.1735-1796), tras o cal iniciou un progresivo declive. \nDurante o reinado dos primeiros emperadores Qing, China viviu unha etapa de estabilidade interna e de crecemento demogr\u00e1fico, territorial e econ\u00f3mico sen precedentes. As conquistas de Qianlong expandiron o imperio Qing por Asia Central, dobrando o tama\u00f1o do mesmo. A poboaci\u00f3n aumentou duns 130 a uns 400 mill\u00f3ns de habitantes, pero os impostos e os ingresos do goberno, fixados a niveis moi baixos, estancaronse, o que a comezos do s\u00e9culo XIX conduciu a unha crise fiscal. O crecemento territorial e demogr\u00e1fico, afectado pola falta de recursos fiscais do goberno, sobrecargaron a habilidade do mesmo para controlar eficazmente o vasto territorio da China. A corrupci\u00f3n f\u00edxose end\u00e9mica; sucesivas rebeli\u00f3ns puxeron a proba a lexitimidade do goberno, e as elites gobernantes foron incapaces de responder de forma eficaz aos crecentes cambios no panorama mundial, onde as potencias occidentais demandaban con cada vez m\u00e1is insistencia a apertura comercial da China.\nDespois da Primeira Guerra do Opio (1839-1842), as potencias occidentais impuxeron tratados desiguais, libre comercio, extraterritorialidade e portos baixo control estranxeiro. A rebeli\u00f3n Taiping (1850-1864) e a revolta de Dungan (1862-1877) en Asia Central provocaron a morte duns 20 mill\u00f3ns de persoas, a maior\u00eda delas en fames negras causadas pola guerra. Tras a Segunda Guerra do Opio (1856-1860), as potencias occidentais obrigaron a China a reformarse parcialmente, e axudaron ao goberno Qing a pacificar as s\u00faas rebeli\u00f3ns internas. A pesar destes desastres, na Restauraci\u00f3n Tongzhi da d\u00e9cada de 1860, as elites han un\u00edronse en defensa da orde confuciana e dos gobernantes Qing. As ganancias iniciais do \"Movemento de Fortalecemento Propio\" perd\u00e9ronse na primeira guerra sino-xaponesa de 1895, na cal os Qing perderon a s\u00faa influencia sobre Corea e a posesi\u00f3n de Taiw\u00e1n. Os Qing trataron de reorganizar as s\u00faas forzas armadas, pero a ambiciosa reforma dos Cen D\u00edas de 1898 foi rexeitada nun golpe de estado pola emperatriz vi\u00fava Cixi, l\u00edder da facci\u00f3n conservadora do goberno. Cando a loita por concesi\u00f3ns por parte de potencias estranxeiras desencadeou o levantamento dos b\u00f3xers, as potencias estranxeiras intervi\u00f1eron militarmente na China de novo; Cixi declaroulles a guerra, o que levou \u00e1 derrota e \u00e1 fuxida da corte imperial a Xi'an.\nTras asinar o Protocolo B\u00f3xer en 1900, o goberno imperial Qing iniciou reformas fiscais e administrativas sen precedentes, que inclu\u00edron elecci\u00f3ns, un novo c\u00f3digo legal e a abolici\u00f3n do milenario sistema de exames. Sun Yat-sen e outros revolucionarios competiron cos mon\u00e1rquicos reformistas como Kang Youwei e Liang Qichao para transformar o Imperio Qing nunha naci\u00f3n moderna. Despois da morte de Cixi e do emperador Guangxu en 1908, a facci\u00f3n conservadora da corte tratou de obstruir as reformas. O levantamento de Wuchang o 11 de outubro de 1911 conduciu \u00e1 Revoluci\u00f3n de Xinhai. O \u00faltimo emperador, Puyi, abdicou o 12 de febreiro de 1912, dando fin ao Imperio e terminando con m\u00e1is de 2.000 anos de tradici\u00f3n imperial chinesa.\nNomes.\nNurhaci declarouse o \"Khan brillante\" do estado Jin (literalmente \u00abouro\u00bb; co\u00f1ecido na historiograf\u00eda chinesa como o \u00abJin posterior\u00bb) en honra tanto \u00e1 dinast\u00eda Jin dirixida polos jurchen do s\u00e9culo XII-XIII como ao seu clan Aisin-Gioro (\"Aisin\" \u00e9 manch\u00fa para os chineses \u91d1 (j\u012bn, \u00abouro\u00bb)). O seu fillo Hong Taiji renombr\u00f3 a dinast\u00eda \"Gran Qing\" en 1636. Hai explicaci\u00f3ns contraditorias sobre o significado de Q\u012bng (literalmente, \u00abclaro\u00bb ou \u00abpuro\u00bb). O nome pode ser seleccionado en reacci\u00f3n ao nome da dinast\u00eda Ming (\u660e), que consiste nos caracteres chineses para \u00absol\u00bb (\u65e5) e \u00abl\u00faa\u00bb (\u6708), ambos os asociados co elemento lume do sistema zodiacal chin\u00e9s. O car\u00e1cter \"Q\u012bng\" (\u6e05) componse de \u00abauga\u00bb () e \u00abazul\u00bb (\u9752), ambos os asociados co elemento auga. Esta asociaci\u00f3n xustificar\u00eda a conquista de Qing como a derrota do lume pola auga. As imaxes de auga do novo nome tam\u00e9n poden ter connotaci\u00f3ns budistas de perspicacia e iluminaci\u00f3n e conexi\u00f3ns co Bodhisattva Manjusri. O nome manch\u00fa \"daicing\", que soa como unha representaci\u00f3n fon\u00e9tica de \"D\u00e0 Q\u012bng\" ou \"Dai Ching\", pode de feito derivarse dunha palabra mongol , \u0434\u0430\u0439\u0447\u0438\u043d que significa \u00abguerreiro\u00bb. \"Daicing gurun\" pode significar \"estado guerreiro\", un xogo de palabras que s\u00f3 era intelixible para os manch\u00faes e os mongois. Na \u00faltima parte da dinast\u00eda, con todo, incluso os propios manch\u00faes esqueceran este posible significado.\nDespois de conquistar \u00abChina propia\u00bb, os manch\u00faes identificaron o seu estado como \u00abChina\u00bb (\u4e2d\u570b, \"Zh\u014dnggu\u00f3\"; \u00abReino Medio\u00bb), e refer\u00edronse a el como \"Dulimbai Gurun\" en manch\u00fa (\"Dulimbai\" significa \u00abcentral\u00bb ou \u00abmedio\u00bb, gurun significa \u00abnaci\u00f3n\u00bb ou \u00abestado\u00bb). Os emperadores equipararon as terras do estado Qing (inclu\u00edndo o nord\u00e9s da China actual, Xinjiang, Mongolia, o T\u00edbet e outras \u00e1reas) como \u00abChina\u00bb nos idiomas chin\u00e9s e manch\u00fa, definindo a China como un estado multi\u00e9tnico e rexeitando o idea de que \u00abChina\u00bb s\u00f3 significaba \u00e1reas Han. Os emperadores Qing proclamaron que tanto os pobos han como os non han eran parte da \u00abChina\u00bb. Usaron \u00abChina\u00bb e \u00abQing\u00bb para referirse ao seu estado en documentos oficiais, tratados internacionais (como Qing era co\u00f1ecido internacionalmente como \u00abChina\u00bb ou \u00abImperio chino\u00bb) e asuntos exteriores, e o \u00abidioma chin\u00e9s\u00bb (en manch\u00fa: \"Dulimbai gurun i bithe\") inclu\u00eda chin\u00e9s, manch\u00fa e mongol, e \u00abpobo chin\u00e9s\u00bb (\u4e2d\u570b\u4e4b\u4eba \"Zh\u014dnggu\u00f3 zh\u012b r\u00e9n\"; manch\u00fa: \"Dulimbai gurun i niyalma\") refer\u00edase a todos os temas do imperio. Nas versi\u00f3ns en chin\u00e9s dos seus tratados e os seus mapas do mundo, o goberno de Qing usou \u00abQing\u00bb e \u00abChina\u00bb indistintamente.\nHistoria.\nNurhaci e a formaci\u00f3n do Estado manch\u00fa.\nA dinast\u00eda Qing non foi fundada polo pobo han, que constit\u00faen a maior\u00eda da poboaci\u00f3n chinesa, sen\u00f3n por un pobo agricultor sedentario co\u00f1ecido como jurchen, un pobo tungusico que viv\u00eda na rexi\u00f3n que agora comprende as provincias chinesas de Jilin e Heilongjiang. Os manch\u00fas \u00e1s veces conf\u00fandense cun pobo n\u00f3made, pero non o eran.\nA rexi\u00f3n que se converter\u00eda no estado Manch\u00fa foi fundado por Nurhaci, o xefe dunha tribo menor de jurchen, do clan Aisin Gioro, en Jianzhou a principios do s\u00e9culo s\u00e9culo XVII. \u00c9 posible que Nurhaci pasase alg\u00fan tempo nun fogar Han na s\u00faa mocidade, e que chegase a dominar as linguas chinesa e mongol, ademais de ler as novelas chinesas \"Romance dos Tres Reinos\" (chin\u00e9s tradicional: \u4e09\u570b\u6f14\u7fa9; chin\u00e9s simplificado: \u4e09\u56fd\u6f14\u4e49; pinyin: S\u0101ngu\u00f3 Y\u01ceny\u00ec) e \"Abeira da auga\". Orixinalmente vasalo dos emperadores Ming, Nurhaci embarcouse nunha disputa entre tribos en 1582 que se converteu nunha campa\u00f1a para unificar \u00e1s tribos pr\u00f3ximas. Para 1616, consolidara suficientemente a Jianzhou para poder proclamarse Kan do Gran Jin en referencia \u00e1 dinast\u00eda Jurchen anterior. A finais do s\u00e9culo s\u00e9culo XVI, Nurhaci, orixinalmente un vasalo da dinast\u00eda Ming, comezou a organizar as \"Oito bandeiras\", unidades militares e sociais que inclu\u00edan elementos de jurchen, Han chin\u00e9s e mongol. Nurhaci formou os clans jurchen nunha entidade unificada, que renombr\u00f3 como manch\u00fas.\nCando os jurchens foron reorganizados por Nurhaci nas Oito bandeiras, moitos clans manchus foron creados artificialmente como un grupo de persoas non relacionadas que fundaron un novo clan manch\u00fa (\"mukun\") usando un nome de orixe xeogr\u00e1fica como un top\u00f3nimo para o seu hala (nome do clan). As irregularidades sobre a orixe do clan jurchen e manch\u00fa levaron aos Qing a tratar de documentar e sistematizar a creaci\u00f3n de historias para os clans manch\u00fa, inclu\u00edda a fabricaci\u00f3n dunha lenda completa sobre a orixe do clan Aisin Gioro ao tomar a mitolox\u00eda do nord\u00e9s.\nTrasladar a s\u00faa corte de Jianzhou a Liaodong proporcionou a Nurhaci acceso a m\u00e1is recursos; tam\u00e9n o puxo en contacto pr\u00f3ximo cos dominios mongois Khorchin nas chairas de Mongolia. A\u00ednda que neste momento a naci\u00f3n mongol, unha vez unida, fragmentarase fac\u00eda moito tempo en tribos individuais e host\u00eds, estas tribos a\u00ednda representaban unha seria ameaza de seguridade para as fronteiras Ming. A pol\u00edtica de Nurhaci cara aos khorchines era buscar a s\u00faa amizade e cooperaci\u00f3n contra os Ming, asegurando a s\u00faa fronteira occidental dun poderoso inimigo potencial.\nAdemais, o khorchin demostrou ser un aliado \u00fatil na guerra, prestando aos jurchenes a s\u00faa experiencia como seteiros de cabaler\u00eda. Para garantir esta nova alianza, Nurhaci iniciou unha pol\u00edtica de matrimonios mixtos entre as nobrezas jurchen e khorchin, mentres que os que resistiron atop\u00e1ronse cunha acci\u00f3n militar. Este \u00e9 un exemplo t\u00edpico das iniciativas de Nurhaci que finalmente se converteron na pol\u00edtica oficial do goberno Qing. Durante a maior parte do per\u00edodo Qing, os mongois deron asistencia militar aos manch\u00fas.\nAlgunhas outras contribuci\u00f3ns importantes de Nurhaci incl\u00faen ordenar a creaci\u00f3n dunha escritura manch\u00fa, baseada na escritura mongol, despois de que a escritura jurchen anterior fora esquecida (derivouse da khitan e do chin\u00e9s). Nurhaci tam\u00e9n creou o sistema administrativo civil e militar que finalmente se converteu nas Oito bandeiras, o elemento definitorio da identidade manch\u00fa e a base para transformar as tribos jurchen libremente tecidas nunha naci\u00f3n.\nDous anos m\u00e1is tarde, Nurhaci anunciou o manifesto dos \"Sete agravios\" e renunciou abertamente \u00e1 soberan\u00eda do se\u00f1or\u00edo Ming para completar a unificaci\u00f3n daquelas tribos jurchen a\u00ednda aliadas co emperador Ming. Despois dunha serie de batallas exitosas, trasladou a s\u00faa capital de Hetu Ala a cidades Ming capturadas sucesivamente m\u00e1is grandes en Liaodong: primeiro Liaoyang en 1621 e logo Shenyang (Mukden) en 1625. Ademais, os Khorchin demostraron ser un aliado \u00fatil na guerra, prestando aos Jurchen a s\u00faa experiencia como arqueiros de cabaler\u00eda. Para garantir esta nova alianza, Nurhaci iniciou unha pol\u00edtica de matrimonios mixtos entre as nobrezas Jurchen e Khorchin, mentres que os que se resistiron atop\u00e1ronse cunha acci\u00f3n militar. Este \u00e9 un exemplo t\u00edpico das iniciativas de Nurhaci que finalmente se converteron en pol\u00edtica oficial do goberno Qing. Durante a maior parte do per\u00edodo Qing, os mongois prestaron asistencia militar aos manch\u00fas."}
{"id": "168783", "revid": "23204", "url": "https://gl.wikipedia.org/wiki?curid=168783", "title": "Carlos Andr\u00e9s P\u00e9rez", "text": "Carlos Andr\u00e9s P\u00e9rez Rodr\u00edguez, nado en Rubio (T\u00e1chira) o 27 de outubro de 1922 e finado en Miami o 25 de decembro de 2010, foi un pol\u00edtico venezolano pertencente ao partido Acci\u00f3n Democr\u00e1tica, que exerceu o cargo de Presidente da Rep\u00fablica en dous per\u00edodos (1974-1979 e 1989-1993).\nTraxectoria.\nDurante o seu primeiro mandato, o pa\u00eds foi co\u00f1ecido co alcume de \"Venezuela Saudita\" debido ao fluxo de petrod\u00f3lares dos ingresos pola exportaci\u00f3n do petr\u00f3leo de Venezuela. O seu segundo mandato, a diferenza do anterior, estivo marcado por esc\u00e1ndalos de corrupci\u00f3n que culminar\u00edan coa s\u00faa separaci\u00f3n do cargo, ante a declaraci\u00f3n de procedencia de antejuicio de m\u00e9ritos por parte da Corte Suprema de Xustiza acusado malversaci\u00f3n de fondos p\u00fablicos e fraude \u00e1 naci\u00f3n, e a crise social manifesta no chamado \"Caracazo\". Tanto os esc\u00e1ndalos de corrupci\u00f3n como o Caracazo foron utilizados como argumento por Hugo Ch\u00e1vez e Hern\u00e1n Gr\u00fcber Odrem\u00e1n para dous intentos de golpe de estado o 4 de febreiro e o 27 de novembro de 1992, respectivamente. Ao ser separado das s\u00faas funci\u00f3ns polo Congreso Nacional o 21 de maio de 1993 polo delito de malversaci\u00f3n de fondos p\u00fablicos, converteuse no \u00fanico presidente en exercicio na historia en ser destitu\u00eddo por unha acci\u00f3n xudicial."}
{"id": "168787", "revid": "23204", "url": "https://gl.wikipedia.org/wiki?curid=168787", "title": "Morcego rateiro grande", "text": "O morcego rateiro grande (\"Myotis myotis\") \u00e9 o maior representante do x\u00e9nero, \"Myotis\" en Europa.\nDescrici\u00f3n.\nAs femias son algo maiores que os machos, de pelo curto e denso, cunha base escura e co dorso de cor marr\u00f3n a parda agrisada e o ventre case branco; os esp\u00e9cimes novos son dun gris cincento e pel pardo avermellada.\nO foci\u00f1o \u00e9 ancho e con avultamentos glandulares, o uropataxio \u00e9 lampi\u00f1o, cun espor\u00f3n que cobre a metade do seu bordo.\nO seu f\u00f3rmula dentaria \u00e9 formula_1.\nDistribuci\u00f3n.\nHabita en Europa, Israel, Siria, Anatolia e Illas Azores. En Europa, ao sur dunha li\u00f1a que pasa por Holanda, costa xermano-polaca e Crimea.\nH\u00e1bitat.\nOcupa zonas t\u00e9pedas. Os seus territorios de caza e campeo adoitan ser bosques abertos de tipo adevesados e parques asociados con \u00e1reas marxinais urbanas, esta considerado unha especie forestal.\n\u00c9 unha especie tipicamente cavern\u00edcola, que utiliza como refuxios, covas, minas ou calquera tipo de cavidade subterr\u00e1nea, tam\u00e9n se atopa en faiados e sotos, sobre todo en Europa central.\nGregario durante a cr\u00eda, con colonias que poden reunir miles de femias a partir do mes de marzo. Os machos ao principio mesturados coas femias, sep\u00e1ranse en pequenos grupos que volven a reunirse en agosto para a c\u00f3pula.\nAmeazas.\nAs principais ameazas der\u00edvanse da destruci\u00f3n ou inutilizaci\u00f3n de refuxios e as molestias ocasionadas por espeleoturismo. A transformaci\u00f3n e rehabilitaci\u00f3n de edificios con colonias."}
{"id": "168788", "revid": "1308", "url": "https://gl.wikipedia.org/wiki?curid=168788", "title": "Myotis myotis", "text": ""}
{"id": "168792", "revid": "98629", "url": "https://gl.wikipedia.org/wiki?curid=168792", "title": "Alfredo Erias", "text": "Alfredo Erias Mart\u00ednez, nado en Presedo (Abegondo) o 29 de maio de 1954, \u00e9 un historiador, pintor, debuxante e gravador galego. Foi director do Museo das Mari\u00f1as, en Betanzos, entre 1984 e 2022.\nTraxectoria.\nEstudou Xeograf\u00eda e Historia na Universidade de Santiago e traballou como arquiveiro-bibliotecario do concello de Betanzos desde 1983 at\u00e9 2022. Entre 1989 e 1992 foi coordinador da Xunta de Galicia para a organizaci\u00f3n dos arquivos municipais da Coru\u00f1a, Lugo e Ourense, realizando o inventario de 52 concellos galegos. Igualmente, desde 1984 at\u00e9 2022, dirixiu o Museo das Mari\u00f1as (Betanzos) e a revista \"Anuario Brigantino\" e \u00e9 coordinador da revista \"Restauro. Revista Internacional del Patrimonio Art\u00edstico\".\nAdemais do seu labor profesional como historiador e investigador, Alfredo Erias \u00e9 co\u00f1ecido polos seus detallados debuxos sobre os m\u00e1is diversos aspectos da arte e historia medievais galegas: sepulcros, laudas, capiteis, relevos etc.\n\u00c9 membro correspondente do Instituto Cultural Galaico-Minhoto e socio honorario da Mesa para a Defensa do Galego en Asturias.\nObras.\nComa historiador publicou diferentes traballos en distintas revistas, especialmente no \"Anuario Brigantino\", desenvolvendo aspectos etnogr\u00e1ficos, econ\u00f3micos e hist\u00f3ricos das idades media a contempor\u00e1nea. Publicou tam\u00e9n traballos sobre inventarizaci\u00f3n de arquivos municipais e eclesi\u00e1sticos. Centra a s\u00faa actividade na comarca de Betanzos.\nDirixiu a edici\u00f3n facsimilar de \"El Censor\" primeiro peri\u00f3dico de Betanzos, de tendencia liberal e dirixido por Roque Ponte Pe\u00f1a. Este semanario editouse entre os anos 1883 e 1884.\nEn 1997 fundou, con Mar\u00eda Teresa Garea, a editorial Briga Edici\u00f3ns, onde publicou a s\u00faa colecci\u00f3n \"Debuxos de Galicia\", serie de carpetas con 10 a 14 l\u00e1minas completadas cun estudo de cada elemento debuxado da cultura e arte galegas e, en ocasi\u00f3ns, portuguesas. Os distintos cadernos est\u00e1n dedicados a Betanzos (I), \u00f3s cruceiros (II), \u00e1 caza medieval (III), \u00f3s m\u00fasicos do P\u00f3rtico da Gloria (IV) e \u00f3s cabaleiros medievais (V)."}
{"id": "168793", "revid": "89787", "url": "https://gl.wikipedia.org/wiki?curid=168793", "title": "38628 Huya", "text": "38628 Huya \u00e9 un obxecto trans-neptuniano (TNO). Foi descuberto en marzo do 2000 por Ignacio Ferrin e o seu descubrimento foi anunciado o 24 de outubro do 2000. Est\u00e1 clasificado coma plutino, os cales est\u00e1n en resonancia orbital de 2:3 con Neptuno. Co telescopio Telescopio Espacial \nSpitzer estimouse que ti\u00f1a un di\u00e1metro de 532 \u00b1 25\u00a0km, o que fai del un posible candidato a planeta anano. Esperase que os obxectos trans-neptunianos sexan esf\u00e9ricos a di\u00e1metros \u00f3 redor dos 400\u00a0kms, .\nRecibir\u00eda o nome de Huya, que prov\u00e9n de \"Juy\u00e1\", o deus wayuu da choiva, recibiu este nome por parte da Uni\u00f3n Astron\u00f3mica Internacional (UAI) en agosto do 2003.\nCaracter\u00edsticas f\u00edsicas.\nNo momento do seu descubrimento, Huya era o obxecto trans-neptuniano m\u00e1is grande \u00e9 brillante atopado, coa evidente excepci\u00f3n de Plut\u00f3n. Foi atopado usando os datos recollidos polo observatorio do CIDA en Venezuela. O Telescopio Espacial Spitzer estimou o di\u00e1metro de Huya nuns 530\u00a0km cun albedo bastante baixo de 0,05.\nO obxecto ten unha forte marca nas li\u00f1as pertencentes \u00f3 vermello no espectro visible e no infravermello pr\u00f3ximo, o que suxire que a s\u00faa superficie sexa rica en materiais org\u00e1nicos coma as tolinas. Existe unha banda larga de absorci\u00f3n preto dos 2\u00a0\u03bcm que posiblemente pertenzan a xeo de auga ou a alg\u00fan material alterado pola presenza de auga e tam\u00e9n poder\u00eda existir li\u00f1as de absorci\u00f3n preto dos 0,6\u20130,8\u00a0\u03bcm, o cal poder\u00eda corresponderse con silicatos alterados pola presenza de auga.\n\u00d3rbita e rotaci\u00f3n.\nHuya est\u00e1 actualmente a unhas 28,7 UAs respecto do Sol, e acadar\u00e1 \u00f3 seu perihelio (q=28,52 UAs) no ano 2015. Isto significa que este candidato a planeta anano est\u00e1 \"actualmente\" dentro da \u00f3rbita de Neptuno. Coma Plut\u00f3n, este plutino gasta parte do m\u00e1is pechado da s\u00faa \u00f3rbita \u00f3 redor do Sol tan preto de Neptuno, que o planeta \"controla \" \u00e1s s\u00faas \u00f3rbitas mediante unha resonancia orbital. En xullo do ano 2029 Huya estar\u00e1 no momento de maior proximidade tanto do Sol coma de Neptuno. Simulaci\u00f3ns feitas polo programa Deep Ecliptic Survey (DES) amosan que nos pr\u00f3ximos 10 mill\u00f3ns de anos, Huya poder\u00eda acadar un perihelio (qmin) dunha distancia inferior \u00e1 27,28 UA. Os plutinos (15875) 1996 TP66 e (120216) 2004 EW95 a\u00ednda acadar\u00edan unha maior aproximaci\u00f3n \u00f3 Sol.\nDada as grandes \u00f3rbitas que te\u00f1en os obxectos trans-neptunianos \u00f3 redor do Sol, Huya est\u00e1 en oposici\u00f3n a primeiros de maio de cada ano, cunha magnitude aparente de 19,3. Huya foi observado 131 veces, inclu\u00edndo imaxes recuperadas, dende o ano 1996. O per\u00edodo de rotaci\u00f3n de Huya \u00e9 desco\u00f1ecido."}
{"id": "168794", "revid": "1822", "url": "https://gl.wikipedia.org/wiki?curid=168794", "title": "Alfredo Erias Mart\u00ednez", "text": ""}
{"id": "168795", "revid": "98629", "url": "https://gl.wikipedia.org/wiki?curid=168795", "title": "Morcego com\u00fan", "text": "O morcego com\u00fan ou morcego anano (Pipistrellus pipistrellus) \u00e9 unha especie de morcego moi espallado por toda Europa (dende a Pen\u00ednsula Ib\u00e9rica at\u00e9 Rusia), Norte de \u00c1frica, suroeste de Asia e probablemente Corea, o Xap\u00f3n e Taiw\u00e1n. \u00c9 o m\u00e1is pequeno dos morcegos europeos e co\u00f1\u00e9cense colonias de m\u00e1is de 1.000 exemplares. En casos excepcionais do centro e leste de Europa cheg\u00e1ronse a atopar m\u00e1is de 10.000 animais en igrexas e cavidades subterr\u00e1neas. Ao longo dos anos 90 separouse \u00e1 subespecie \"Pipistrellus pipistrellus mediterraneus\" nunha especie propia, \"Pipistrellus mediterraneus\".\nPode vivir dende o nivel do mar at\u00e9 os 2.000 m. \u00c9 moi com\u00fan atopalo en zonas habitadas polo ser humano, vivindo en recunchos ou casas abandonadas, as\u00ed como en xard\u00edns e parques de cidade. Como refuxio poden usar buratos de \u00e1rbores e rochas, as\u00ed como fendas en edificios. Viven uns 5 anos de media a\u00ednda que se deron casos de animais con 15 anos de vida. A mortalidade \u00e9 moi alta durante o primeiro ano de vida, chegando a acadar o 80%.\nDescrici\u00f3n f\u00edsica.\nMide de 3,5 a 5 cm, a envergadura das s\u00faas \u00e1s oscila entre 19 e 25\u00a0cm e son estreitas. Pesa de 3,5 a 8 g. As s\u00faas orellas son curtas, triangulares e cos v\u00e9rtices redondeados. Do mesmo xeito que outros morcegos da familia Vespertilionidae, \"Pipistrellus pipistrellus\" pos\u00fae un grolo pregado, de punta redondeada e especialmente longo e desenvolvido.\nO \u00f3so premaxilar est\u00e1 fusionado ao maxilar e a s\u00faa f\u00f3rmula dentaria \u00e9 de 2/3, 1/1, 2/2, 3/3 (arriba/abaixo; incisivos, cairos, premolares e molares). O seu foci\u00f1o \u00e9 curto e presenta avultamentos glandulares a ambos os dous lados, que se desenvolven especialmente no outono, xunto \u00e1s gl\u00e1ndulas labiais. Estas \u00faltimas constit\u00faen as chamadas boqueiras, de cor abrancazada.\nA s\u00faa pel \u00e9 de cor marr\u00f3n, de tonalidades variables, pero normalmente m\u00e1is escuras que en \"Pipistrellus pygmaeus\". As membranas das \u00e1s e cola son m\u00e1is escuras e carecen de pelo. A pel da cara \u00e9 m\u00e1is escura que a do resto do corpo, chegando en ocasi\u00f3ns ao negro.\nComportamento.\nNormalmente son animais sedentarios a\u00ednda que se deron casos de exemplares que viaxaron varios centenares de quil\u00f3metros. As femias son m\u00e1is remisas a cambiar de territorio.\n\u00c9 frecuente atopalos preto de farois e luces artificiais, cazando aos insectos que son atra\u00eddos at\u00e9 elas. Non son especialmente r\u00e1pidos ou maniobrables en voo pero se que mostran unhas capacidades medias que lles permiten certa versatilidade tanto en terreos abertos como en pleno bosque.\nA\u00ednda que usualmente hibernan, poden verse nos d\u00edas m\u00e1is calorosos do inverno bebendo ou cazando \u00e1s horas m\u00e1is calorosas.\n\"Pipistrellus pipistrellus\" emite dous tipos de chamadas de ecolocalizaci\u00f3n: unha curta de 4 ms cun rango de 80-56 kHz, e unha longa de 51\u00a0kHz que chega a 10 ms. As chamadas son usadas para localizar e cazar \u00e1s s\u00faas presas, xa que os seus ollos est\u00e1n pouco desenvolvidos.\n \nSon animais moi intranquilos e nerviosos. O seu coraz\u00f3n latexa 700 veces por minuto.\nReproduci\u00f3n.\nA \u00e9poca de reproduci\u00f3n ten lugar entre finais do ver\u00e1n e comezos de outono, de finais de agosto a finais de setembro. Os machos defenden territorios con at\u00e9 10 femias. Realizan voos de cortexo ao redor das femias e emiten un forte cheiro a almiscre. Se a c\u00f3pula prod\u00facese nun mal momento, as femias poden atrasar a fertilizaci\u00f3n dos \u00f3vulos, o cal \u00e9 unha caracter\u00edstica t\u00edpica dos membros da familia Vespertilionidae.\nAs femias xestantes dan a luz unha ou d\u00faas cr\u00edas a finais de primavera ou principios de ver\u00e1n. \u00c1s tres ou catro semanas de idade os recentemente nados xa son capaces de voar, e unha semana despois do seu primeiro voo xa son capaces de afastarse varios quil\u00f3metros do refuxio. As femias acadan a madurez sexual ao ano de vida e os machos aos dous anos.\nDistribuci\u00f3n.\nDistrib\u00faese ao longo de Europa, Norte de \u00c1frica, Pen\u00ednsula Ar\u00e1biga e subcontinente indio. En Europa at\u00f3pase dende a Espa\u00f1a meridional at\u00e9 Dinamarca, acadando residualmente o sur de Suecia. En Espa\u00f1a at\u00f3pase en todo o territorio, ag\u00e1s nas Illas Canarias. A s\u00faa \u00e1rea de distribuci\u00f3n sol\u00e1pase coa do morcego de Cabrera."}
{"id": "168796", "revid": "1308", "url": "https://gl.wikipedia.org/wiki?curid=168796", "title": "Pipistrellus pipistrellus", "text": ""}
{"id": "168799", "revid": "98629", "url": "https://gl.wikipedia.org/wiki?curid=168799", "title": "Sun Yat-sen", "text": "Sun Yat-sen (chin\u00e9s simplificado: \u5b59\u9038\u4ed9pinyin: S\u016bn Y\u00ecxi\u0101n / chin\u00e9s simplificado: \u5b59\u4e2d\u5c71pinyin: S\u016bn Zh\u014dngsh\u0101n / chin\u00e9s simplificado: \u5b59\u5fb7\u660epinyin: S\u016bn D\u00e9m\u00edng), nado o 12 de novembro de 1866 en Cuiheng, actual Zongshan e finado o 12 de marzo de 1925, foi un l\u00edder nacionalista e republicano chin\u00e9s. Est\u00e1 considerado, tanto pola Rep\u00fablica Popular da China como pola actual Rep\u00fablica da China (Taiw\u00e1n) como o pai da China moderna.\nNome.\nNon se pode falar dun nome \u00fanico na tradici\u00f3n chinesa, na que ata entrado o s\u00e9culo XX era habitual adoptar distintos nomes ao longo da vida. O m\u00e1is parecido a un nome real ser\u00eda o nome con que o inscribiron nos rexistros xeneal\u00f3xicos da s\u00faa familia, que foi \u5b6b\u5fb7\u660e. Este chamado \"nome de rexistro\" (\u8b5c\u540d, p\u01d4m\u00edng) era o nome con que o co\u00f1ec\u00edan os seus parentes e o utilizado en circunstancias formais, como cando casou.\nO primeiro car\u00e1cter chin\u00e9s do nome de bautismo, d\u00e9 (\u5fb7), \u00e9 o car\u00e1cter de xeraci\u00f3n que compart\u00eda con seu irm\u00e1n e os seus parentes da mesma xeraci\u00f3n. Na tradici\u00f3n chinesa, este nome non se utiliza fora do c\u00edrculo familiar. De feito poucas persoas na China co\u00f1ecen por este nome a Sun Yat-sen, por outro lado, outras personaxes hist\u00f3ricas coma Mao Zedong si pasaron \u00e1 historia co seu nome de rexistro.\nPor\u00e9n este non foi o nome que se lle deu ao nacer, na China era tradicional que as familias agardaran certo n\u00famero de anos antes de dar un nome definitivo aos seus fillos. Entre tanto utilizabase o chamado \"nome de leite\" (\u4e73\u540d, r\u01d4m\u00edng) que se asignaba no momento do nacemento e era co\u00f1ecido so pola familia m\u00e1is pr\u00f3xima. As\u00ed o nome que recibiu Sun Yat-sen ao nacer foi S\u016bn D\u00ecxi\u01ceng(\u5b6b\u5e1d\u8c61), nome de connotaci\u00f3ns relixiosas formado polos caracteres \u5e1d, d\u00ec, \"deus supremo\" e \u8c61, xi\u01ceng, \"elefante\".\nAos dez anos ingresou na escola da aldea, onde se lle deu o \"nome de escola\" (\u5b78\u540d, xu\u00e9m\u00edng). Este acostumaba ser o nome principal da persoa, excepto cando a persoa se volv\u00eda maior e os mozos deb\u00edan chamalo polo nome de cortes\u00eda. O nome de escola de Sun Yat-sen foi W\u00e9n (\u6587), e as\u00ed, como Sun Wen, foi co\u00f1ecido pola maior parte da xente na primeira \u00e9poca da s\u00faa vida, e polo tanto cando comezou a s\u00faa actividade revolucionaria.\nEn 1883, aos 17 anos de idade, recibiu o seu bautismo cristi\u00e1n, e coa ocasi\u00f3n adoptou un novo nome, o \"nome de cortes\u00eda\" (\u865f, h\u00e0o), que foi R\u00ecx\u012bn (\u65e5\u65b0, \"Renovaci\u00f3n Diaria\"). Supostamente tomou este nome dunha cita do cl\u00e1sico confuciano \"O Grande Ensino\" (\u5927\u5b78, d\u00e0xu\u00e9), e foi o nome que utilizar\u00eda durante a s\u00faa \u00e9poca de estudante en Hong Kong.\nM\u00e1is adiante, o seu profesor de literatura chinesa escribiu o seu nome coma Y\u00ecxi\u0101n (\u9038\u4ed9). A\u00ednda que en mandar\u00edn as pronunciaci\u00f3ns de Rixin e Yixian son moi diferentes en canton\u00e9s ambos te\u00f1en a mesma pronunciaci\u00f3n: Yat-sen. Este pronunciaci\u00f3n cantonesa do seu nome era a habitual cando se deu a co\u00f1ecer entre occidentais, o cal fixou o seu nome en Occidente coma Sun Yat-sen, curiosamente hoxe en d\u00eda na China ningu\u00e9n o co\u00f1ece coma \"Sun Yixian\" ou \"Sun Rixin\", nin tampouco coma Sun Yat-sen.\nM\u00e1is adiante escolleu un nome de cortes\u00eda (\u5b57, z\u00ec): Z\u01ceizh\u012b (\u8f09\u4e4b) baseado no seu nome de escola \"Wen\", por\u00e9n este nome foi pouco utilizado e apenas \u00e9 co\u00f1ecido.\nEn 1897 Sun Yat-sen chegou ao Xap\u00f3n, ao rexistrarse no hotel no que se hospedaba un amigo seu rexistrouno co apelido xapon\u00e9s Nakayama (\u4e2d\u5c71) para ocultar a s\u00faa identidade, xa que era buscado pola polic\u00eda xaponesa. Polo visto o seu amigo ter\u00edase fixado de cami\u00f1o ao hotel no r\u00f3tulo que penduraba do Pazo do marqu\u00e9s de Nakayama, preto do Parque Hibiya en Toquio. A partir dese momento foi co\u00f1ecido durante o resto da s\u00faa estancia no Xap\u00f3n coma o Sr. Nakayama.\nOs caracteres de Nakayama pron\u00fancianse Zh\u014dngsh\u0101n en chin\u00e9s mandar\u00edn, e este ser\u00eda o seu nome entre os republicanos chineses ap\u00f3s a ca\u00edda da dinast\u00eda Qing. Curiosamente, mentres Nakayama o usou coma apelido no Xap\u00f3n, pasou a usalo coma nome propio na China, xunto co seu apelido aut\u00e9ntico Sun. As\u00ed pasou a ser co\u00f1ecido por t\u00f3dolos chineses das xeraci\u00f3ns futuras coma \"Sun Zhongshan\". \"Zhongshan\" significa \"monta\u00f1a central\", non \u00e9 un nome habitual na China, o que reforza o car\u00e1cter \u00fanico de Sun Yat-sen e engade o simbolismo do significado de \"monta\u00f1a central\", que evoca o seu papel de alicerce da fundaci\u00f3n da nova China.\nEn 1940 o Kuomitang concedeulle a t\u00edtulo p\u00f3stumo o nome de Gu\u00f3f\u00f9 (\u570b\u7236, \"Pai da Patria\"), nome utilizado habitualmente en Taiw\u00e1n. Na Rep\u00fablica Popular da China en cambio co\u00f1\u00e9cese \u00e1s veces coma \"Precursor da Revoluci\u00f3n\" (\u9769\u547d\u5148\u884c\u8005, G\u00e9m\u00ecng Xi\u0101nx\u00edngzh\u011b).\nTraxectoria.\nInicios.\nDe orixe humilde naceu na vila de Cuiheng, ent\u00f3n no distrito de Xiangshan, trala s\u00faa morte a cidade e o distrito de Xiangshan adoptaron o nome chin\u00e9s m\u00e1is habitual de Sun Yat-sen, \"Zhongshan\". No momento do nacemento de Sun Yat-sen depend\u00eda da prefectura de Cant\u00f3n pero na actualidade \u00e9 unha prefectura independente.\nEmigrou para Hawai, onde se reuniu cun irm\u00e1n seu, conseguindo estudar medicina en Honolulu nunha escola de misioneiros ingleses, onde recibiu unha educaci\u00f3n fortemente marcada por unha orientaci\u00f3n racionalista e positivista de matriz occidental e pola fe no progreso tecnol\u00f3xico e cient\u00edfico.\nDe volta na China, totalmente alleo \u00e1 tradici\u00f3n cultural confuciana, fixo campa\u00f1a p\u00fablica contra a tradici\u00f3n e a superstici\u00f3n, por\u00e9n fronte da reacci\u00f3n violenta do campesi\u00f1ado tivo que se refuxiar en Hong Kong en 1883, onde rematou os seus estudos e obtivo o diploma que lle permet\u00eda exercer a medicina en 1892. Convertido ao cristianismo, adoptou un novo nome: Rixin.\nA\u00ednda que comezou ali\u00f1ado cos partidarios dunha monarqu\u00eda constitucional, en 1894 fundou a Sociedade para a rexeneraci\u00f3n da China cuxo obxectivo pol\u00edtico era o derrocamento da dinast\u00eda Quing e a chegada dun r\u00e9xime democr\u00e1tico. Participou no golpe de estado fraguado en Cant\u00f3n en setembro de 1895, o que provocou o seu exilio. En 1896 foi secuestrado en Londres por axentes da embaixada imperial chinesa\nNo Xap\u00f3n funda en 1905 a Sociedade da Alianza e en 1911, en Guandong, o Partido Nacionalista Chin\u00e9s ou Quomintang.\nGoberno revolucionario.\nAp\u00f3s o levantamento de Wuchang, que provocou a ca\u00edda do derradeiro Emperador, volveu para a China e foi designado primeiro presidente provisional da Rep\u00fablica Chinesa o 29 de decembro de 1911. Sun Yat-sen non controlaba o norte do pa\u00eds, nas mans das forzas de Yuan Shikai, que arelaba ser un novo emperador. Sun Yat-sen accedeu a que aquel ocupase a presidencia, a fin de unificar a naci\u00f3n e coa esperanza de desprazalo do poder a curto prazo. Fracasado neste intento, Sun Yat-sen volveu de novo para o exilio en 1913.\nVolveu para a China en 1917, onde organizou un goberno que controlaba un escaso territorio, e traballou por reunificar o pa\u00eds. Fundou a academia militar de Whampoa onde colocou ao seu colaborador Chiang Kai-shek. Procurou que o seu partido colaborase co Partido Comunista Chin\u00e9s para acadar uns obxectivos com\u00fans de democratizaci\u00f3n e reformas socioecon\u00f3micas.\nFinou, vitima dun cancro cando se dirix\u00eda a Beijing a negociar a unificaci\u00f3n. Os seus \"Tres principios do pobo\": Democracia, nacionalismo e benestar, seguen a ser referentes nas d\u00faas Chinas actuais.\nIdeolox\u00eda.\nA s\u00faa doutrina pol\u00edtica, de profundo car\u00e1cter nacionalista, desenv\u00f3lvese na pol\u00edtica dos \"Tres principio do pobo\", nacionalismo, democracia e benestar do pobo. Con estes principios como base ideol\u00f3xica, Sun pretend\u00eda facer da China un pa\u00eds independente, pr\u00f3spero e forte, tentando equipararse coas grandes potencias do momento, os Estados Unidos, Reino Unido e Francia. Estes principios b\u00e1sicos, con postulados similares aos que inspiraron as teor\u00edas comunistas de Mao Tse Tung, foron a base da Constituci\u00f3n da Rep\u00fablica da China de 1947 e que a\u00ednda segue vixente na illa de Taiw\u00e1n."}
{"id": "168800", "revid": "23204", "url": "https://gl.wikipedia.org/wiki?curid=168800", "title": "Morcego rateiro mediano", "text": "O morcego rateiro mediano (Myotis blythii) \u00e9 unha especie de quir\u00f3ptero da familia Vespertilionidae. Conf\u00fandeselle habitualmente coas especies \"Myotis myotis\" e \"Myotis punicus\", a\u00ednda que \u00e9 m\u00e1is esvelto e cun foci\u00f1o m\u00e1is fino. Unha mancha branca no pelame frontal tam\u00e9n axuda a diferencialo.\nDistribuci\u00f3n.\nHabita dende Portugal en todas as pen\u00ednsulas mediterr\u00e1neas europeas. Tam\u00e9n no sur e o centro de Francia, en Su\u00edza, conca do Danubio, sur de Ucra\u00edna, at\u00e9 o norte da India e Manchuria ao leste.\nH\u00e1bitat.\n\u00c9 unha especie t\u00edpica de estepas e pradar\u00edas, que se espallaou usando os prados de sega e pasteiros artificiais. Emprega como refuxios cavidades subterr\u00e1neas e en menor medida faiados de edificios, sotos e bunkers.\nEn \u00e9poca de cr\u00eda forman grandes colonias, que se disgregan a finais de agosto, sendo semellante aos costumes de \"M. myotis\".\nAlim\u00e9ntase de ort\u00f3pteros e salt\u00f3ns, pousados nos talos altos, tam\u00e9n sobre as \u00e1rbores e nas follas destes.\nAmeazas.\nEspecialmente as derivadas da destruci\u00f3n ou molestias en refuxios, xa sexa por intrusi\u00f3n de persoas ou restauraci\u00f3n de edificios; ao criar en grandes colonias a mortalidade, por mala xesti\u00f3n de accesos aos seus refuxios, sobre todo de cr\u00eda, \u00e9 habitualmente moi elevada."}
{"id": "168801", "revid": "1308", "url": "https://gl.wikipedia.org/wiki?curid=168801", "title": "Myotis blythii", "text": ""}
{"id": "168802", "revid": "98629", "url": "https://gl.wikipedia.org/wiki?curid=168802", "title": "Morcego das fragas", "text": "O morcego das fragas (Barbastella barbastellus) \u00e9 unha especie de morcego microquir\u00f3ptero da familia Vespertilionidae. \nDescrici\u00f3n.\n\u00c9 de tama\u00f1o medio, destacan as s\u00faas orellas grandes de forma cuadrangular, unidas na fronte no seu bordo interno. O pelame \u00e9 bastante escuro, entre negruzco e pardo. A femia \u00e9 lixeiramente maior c\u00f3 macho: de 35 a 42,5 mm de tama\u00f1o e un peso entre 5,6 e 13,7 g. Este morcego emite dous tipos de sinais ultras\u00f3nicas CF-FM, curtas e moi caracter\u00edsticas, con m\u00e1ximos de intensidade en torno 32-37 e 41-43 kHz. A s\u00faa f\u00f3rmula dental \u00e9 formula_1.\nDistribuci\u00f3n.\nEst\u00e1 amplamente distribu\u00eddo por Centroeuropa acadando o sur de Escandinavia, est\u00e1 presente no norte de \u00c1frica e na maior\u00eda das illas do Mediterr\u00e1neo, , a\u00ednda que pode ser raro nestas rexi\u00f3ns, chegando at\u00e9 Turqu\u00eda e a pen\u00ednsula de Crimea en Ucra\u00edna. En Espa\u00f1a a maior\u00eda das observaci\u00f3ns realiz\u00e1ronse na metade setentrional, \u00e1chase presente nas Illas Baleares, na illa de Mallorca e nas Canarias, nas illas de Tenerife e La Gomera.\n\u00danico representante do seu x\u00e9nero en Europa. As poboaci\u00f3ns das Illas Canarias incl\u00faense na subespecie \"Barbastella barbastellus guanchae\".\nH\u00e1bitat.\nTr\u00e1tase dun morcego pouco gregario, o tama\u00f1o das colonias adoitan ser de poucos individuos, normalmente por baixo dos 15 exemplares. Especie citada habitualmente en zonas monta\u00f1osas e non especialmente asociado a zonas forestais, ref\u00faxiase tanto en \u00e1rbores, como en casas e refuxios subterr\u00e1neos, neste \u00faltimo caso sobre todo en inverno.\nAmeazas.\nAo tratarse dunha especie que en \u00e1reas forestais adoita ocupar buratos nas \u00e1rbores, ver\u00edase afectado pola dispo\u00f1ibilidade de \u00e1rbores de tama\u00f1o suficiente. A maior parte das localizaci\u00f3ns desta especie est\u00e1n situadas en edificaci\u00f3ns antigas en ambientes rurais e poden verse afectados polos problemas habituais deste tipo de refuxios (remodelaci\u00f3n, ru\u00edna e molestias...). Non obstante as colonias do morcego das fragas adoitan mudar con frecuencia de localizaci\u00f3n e por isto veranse menos afectadas ca outras especies que utilizan estes refuxios de forma m\u00e1is estable (p. e. rinol\u00f3fidos, \"Myotis emarginatus\")."}
{"id": "168803", "revid": "1308", "url": "https://gl.wikipedia.org/wiki?curid=168803", "title": "Barbastella barbastellus", "text": ""}
{"id": "168804", "revid": "1308", "url": "https://gl.wikipedia.org/wiki?curid=168804", "title": "F\u00f3rmula dental", "text": ""}
{"id": "168805", "revid": "89787", "url": "https://gl.wikipedia.org/wiki?curid=168805", "title": "Micromorcegos", "text": "Os micromorcegos ou microquir\u00f3pteros (Microchiroptera) son unha suborde da orde Chiroptera. O termo de microquir\u00f3pteros \u00e9 algo inexacto, xa que alg\u00fans deles son m\u00e1is grandes que os megaquir\u00f3pteros.\nO tama\u00f1o var\u00eda entre 4 e 16 cent\u00edmetros. A maior\u00eda do alimento dos microquir\u00f3pteros son os insectos. Alg\u00fans cazan especies m\u00e1is grandes: lagartos, ras ou mesmo peixes. Hai microquir\u00f3pteros, como o vampiro (\"Desmodus rotundus\") de Am\u00e9rica do Sur, que se alimentan de sangue de grandes mam\u00edferos.\nDiferenzas entre micro e macroquir\u00f3pteros.\nAs distinci\u00f3ns entre microquir\u00f3pteros e megaquir\u00f3pteros son: \nClasificaci\u00f3n.\nEsta clasificaci\u00f3n \u00e9 a adoptada por Simmons &amp; Geisler (1998):"}
{"id": "168806", "revid": "1308", "url": "https://gl.wikipedia.org/wiki?curid=168806", "title": "Microquir\u00f3ptero", "text": ""}
{"id": "168807", "revid": "1308", "url": "https://gl.wikipedia.org/wiki?curid=168807", "title": "Microquir\u00f3pteros", "text": ""}
{"id": "168808", "revid": "1308", "url": "https://gl.wikipedia.org/wiki?curid=168808", "title": "Microchiroptera", "text": ""}
{"id": "168810", "revid": "1131", "url": "https://gl.wikipedia.org/wiki?curid=168810", "title": "Francisco R\u00edo Barxa", "text": "Francisco Xavier R\u00edo Barja, tam\u00e9n co\u00f1ecido como Francisco Xavier R\u00edo Barxa, nado en Lugo o 17 de novembro de 1919 e finado en Tenerife o 5 de xaneiro de 2011, foi un xe\u00f3grafo e escritor galego, acad\u00e9mico da Real Academia Galega.\nTraxectoria.\nFillo de militar, estudou o bacharelato nos Maristas de Lugo e aprobou as oposici\u00f3ns a Correos, coincidindo coa Guerra Civil espa\u00f1ola. Durante a contenda, \u00e9 recrutado como carteiro polo bando nacional. Na posguerra licenciouse en Xeograf\u00eda e Historia na Universidade de Santiago de Compostela e foi destinado como mestre a Viveiro. Proseguiu a s\u00faa carreira profesional ao acceder temporalmente a unha praza de profesor adxunto na universidade compostel\u00e1. Nesa \u00e9poca \u00e9 cando co\u00f1ece a Ram\u00f3n Otero Pedrayo e cando escribe a s\u00faa tese doutoral, que lla dirixe precisamente o catedr\u00e1tico ourens\u00e1n.\nPosteriormente sacou as oposici\u00f3ns para profesor universitario de Maxisterio e, a\u00ednda que o destinan \u00e1s illas Canarias, permutar\u00e1 a praza e quedar\u00e1 na Universidade de Santiago, centro de ensinanza ao que quedar\u00eda vinculado ata a s\u00faa xubilaci\u00f3n. Vinculado ao galeguismo hist\u00f3rico a trav\u00e9s de Pedrayo e do Instituto de Estudos Galegos Padre Sarmiento, ingresou na Real Academia Galega en 1983 a proposta de Ram\u00f3n Pi\u00f1eiro, Manuel Chamoso Lamas e Ant\u00f3n Fraguas cun discurso sobre a interpretaci\u00f3n da paisaxe compostel\u00e1.\nFoi director do Instituto de Estudos Galegos Padre Sarmiento e membro do Consello da Cultura Galega e da Academia das Ciencias de Galicia.\nDefensor do nacemento do r\u00edo Mi\u00f1o no Pedregal de Irimia, marcou quizais o punto de inflexi\u00f3n cara a esta paternidade en detrimento de Fonmi\u00f1\u00e1."}
{"id": "168811", "revid": "1131", "url": "https://gl.wikipedia.org/wiki?curid=168811", "title": "Francisco Xavier R\u00edo Barja", "text": ""}
{"id": "168812", "revid": "27155", "url": "https://gl.wikipedia.org/wiki?curid=168812", "title": "Polinizador", "text": "Un polinizador \u00e9 un vector animal (axente bi\u00f3tico) que traslada pole da antera (\u00f3rgano masculino da flor) ao estigma (\u00f3rgano feminino) permitindo que se efect\u00fae a uni\u00f3n do gameto masculino no gran de pole co gameto feminino do \u00f3vulo, proceso co\u00f1ecido como fertilizaci\u00f3n ou singamia.\nTipos de polinizadores.\nA vasta maior\u00eda dos polinizadores pertence a un do catro grupos maiores de insectos. Estes son: \"Hymenoptera\" (abellas, avespas e formigas), \"Diptera\" (moscas e mosquitos), \"Lepidoptera\" (bolboretas e bolboretas nocturnas ou trazas) e \"Coleoptera\" (escaravellos). Alg\u00fans insectos pertencentes a outros grupos tam\u00e9n son polinizadores. Finalmente hai varios paxaros e mam\u00edferos que act\u00faan como polinizadores, especialmente en rexi\u00f3ns tropicais e at\u00e9 existe unha especie de lagarta polinizadora*.\nHymenoptera.\nAbellas.\nOs polinizadores m\u00e1is eficientes son as abellas de numerosas especies, en especial a abella mel\u00edfera ou abella dom\u00e9stica. As abellas est\u00e1n altamente adaptadas \u00e1 polinizaci\u00f3n porque, a diferenza dos seus parentes as avespas que son carn\u00edvoras, as abellas son vexetarianas e dependen das flores para alimentar \u00e1s s\u00faas cr\u00edas. \u00c1 s\u00faa vez numerosas flores est\u00e1n adaptadas \u00e1s visitas das abellas no seu aroma, cor, dese\u00f1o etc. \u00c9 un caso de coevoluci\u00f3n.\nSon de notar as seguintes adaptaci\u00f3ns:\nPelos.\nAs abellas son velludas, con pelos plumosos, non simples; ademais levan carga electrost\u00e1tica. Todo isto contrib\u00fae a que o pole se adhira aos seus corpos.\nEquipo para colecci\u00f3n de pole.\nUnhas poucas especies de abellas m\u00e1is primitivas carrexan o pole, mesturado con n\u00e9ctar no bocho. Pero as demais abellas ten \u00f3rganos especializados. A escopa \u00e9 un cepillo que consiste de abundantes cogomelos longos. Na maior\u00eda das especies as scopas est\u00e1n localizados nas patas posteriores, pero nas abellas da familia \"Megachilidae\" at\u00f3panse na parte ventral do abdome. As abellas dom\u00e9sticas, os abell\u00f3ns e outras abellas relacionadas a estas, da familia \"Apidae\" pos\u00faen \u00f3rganos m\u00e1is especializados que as scopas, chamados corb\u00edculas (ou canastras de pole) nas patas posteriores. Ademais de pole as abellas cultivan n\u00e9ctar, que \u00e9 un alimento altamente enerx\u00e9tico polo seu contido en azucre. O pole, en cambio \u00e9 rico en prote\u00ednas e unha boa fonte de nutrici\u00f3n para as larvas.\nAparello bucal.\nAs pezas bucais est\u00e1n adaptadas a succionar o n\u00e9ctar, con compo\u00f1entes alongados, formando un tubo. Con todo \u00e9 un tubo moi diferente ao dos lepid\u00f3pteros. As abellas consideradas m\u00e1is primitivas te\u00f1en unha \"lingua\" curta e s\u00f3 poden libar n\u00e9ctar de flores con corola aberta. As abellas m\u00e1is especializadas, da familia Apidae, te\u00f1en unha \"lingua\" longa que chega a partes de flores m\u00e1is profundas.\n\u00d3rganos dos sentidos.\nOs \u00f3rganos visuais e do olfacto das abellas est\u00e1n adaptados a atopar e identificar \u00e1s flores polos seus perfumes, cores e dese\u00f1os. As antenas son \u00f3rganos olfactorios. Os ollos perciben a luz ultravioleta e moitas flores te\u00f1en dese\u00f1os que s\u00f3 son visibles con este tipo de visi\u00f3n.\nA maior\u00eda das especies de abellas son solitarias, \u00e9 dicir, cada femia coida \u00e1s s\u00faas propias cr\u00edas. S\u00f3 unhas poucas especies viven en colonias ou colmeas e te\u00f1en numerosas obreiras que comparten as tarefas. Son as abellas eusociais; o mellor exemplo delas \u00e9 a abella mel\u00edfera. As abellas eusociais necesitan grandes cantidades de n\u00e9ctar e pole; visitan numerosas flores, por iso son polinizadores moi eficientes.\nAlgunhas especies de abellas poden recadar n\u00e9ctar e pole de gran variedade de flores; outras son bastante espec\u00edficas nas s\u00faas preferencias por pole, son oligol\u00e9cticas.\nOs machos das abellas das orqu\u00eddeas ou \"Euglosinas\" coleccionan aromas florais que usan para atraer \u00e1s femias e, desta maneira, polinizan certas especies de orqu\u00eddeas. As femias deste grupo polinizan outras flores da forma habitual.\nOutro exemplo de coadaptaci\u00f3n especial \u00e9 o das orqu\u00eddeas \"Ophrys\" de Europa e os machos de certas especies de abellas (ou de avespas). A flor presenta a aparencia e un aroma semellante \u00e1s feromonas das femias de tales especies de abellas (mimentismo) e os machos tratan de aparearse con elas.\nAvespas.\nA diferenza das abellas, as larvas de avespas alim\u00e9ntanse principalmente de insectos ou ara\u00f1as. Con todo os membros deste grupo tam\u00e9n visitan numerosas flores para libar o n\u00e9ctar polo seu valor enerx\u00e9tico. Este \u00e9 un grupo con numerosas especies que incl\u00fae \u00e1s avespas parasitas e as verdadeiras avespas tales como as das familias \"Sphecidae\" e \"Vespidae\".\nAlg\u00fans exemplos de especializada coadaptaci\u00f3n son as avespas que visitan \u00e1s orqu\u00eddeas \"Ophris\", xa mencionadas. Outro exemplo \u00e9 o das avespas dos figos. Este \u00e9 un caso moi particular no que a avespa femia penetra o pequeno figo, en cuxo interior se atopan numerosas e diminutas flores. Pon os seus ovos nalgunhas das futuras sementes e visita as outras depositando o pole que trouxo do figo onde naceu.\nFormigas.\nAs formigas viven en colonias, \u00e9 dicir que son insectos sociais; visitan flores frecuentemente e chuchan o n\u00e9ctar. Con todo moi poucas son polinizadoras; as obreiras non te\u00f1en \u00e1s as\u00ed que non chegan lonxe e raramente visitan diferentes plantas; s\u00f3 no caso dalgunhas plantas rastreiras, por exemplo \"Euphorbia\", poden efectuar a polinizaci\u00f3n cruzada.\nD\u00edptera.\nHai moitas moscas ou d\u00edpteros que son polinizadores, en especial as moscas das flores, da familia \"Syrphidae\". Visitan flores de corola aberta principalmente polo n\u00e9ctar, pero tam\u00e9n polo pole, especialmente as femias que necesitan prote\u00edna para a maduraci\u00f3n dos seus ovos. Non est\u00e1n tan ben adaptadas \u00e1 polinizaci\u00f3n como as abellas, non son tan vellosas nin te\u00f1en \u00f3rganos para transporte de pole, pero nalg\u00fans casos efect\u00faan a polinizaci\u00f3n.\nAs moscas das familias \"Empididae\" e \"Bombyliidae\" (especialmente estas \u00faltimas) te\u00f1en unha longa prob\u00f3scide que lles permite chegar ao n\u00e9ctar de flores tubulares, profundas e son polinizadores importantes de tales flores.\nCertas plantas est\u00e1n exclusivamente adaptadas \u00e1 polinizaci\u00f3n por moscas. Atr\u00e1enas con engano, te\u00f1en cheiros e cor e aparencia de carne podrecida e as moscas preeiras ou moscas da carne depositan os seus ovos al\u00ed. Outras flores cheiran como fungos e atraen a outro tipo de moscas. As flores do cacao son polinizadas por unhas pequenas moscas da familia \"Ceratopogonidae\".\nLepidoptera.\nMoitos lepid\u00f3pteros, ou sexa as bolboretas, bolboretas nocturnas e trazas, tam\u00e9n son polinizadores. En xeral, as flores polinizadas por lepid\u00f3pteros son tubulares, adaptadas ao aparello bucal das mesmas. Os seus \u00f3rganos bucais forman un longo tubo especializado para libar o n\u00e9ctar das flores, os adultos non poden comer s\u00f3lidos. S\u00f3 unhas poucas especies de bolboretas poden tam\u00e9n alimentarse con pole, e iso soamente despois de disolver os seus nutrientes co n\u00e9ctar e absorbelos como l\u00edquidos. Algunhas bolboretas di\u00farnas polinizan flores de plantas tales como o chuchamel (\"Lonicera\") e as lilas (\"Syringa\").\nAs bolboretas nocturnas polinizan flores que se abren de noite ou \u00e1 tardi\u00f1a ou amencer como algunhas das familias Convolvulaceae e Caryophyllaceae. As familias de bolboretas nocturnas \"Noctuidae\", \"Geometridae\" e \"Sphingidae\" conte\u00f1en moitas especies de polinizadores.\nUn caso interesante de polinizaci\u00f3n por trazas \u00e9 o da iuca e da traza \"Tegeticula\" da familia \"Prodoxidae\". As iucas son polinizadas especificamente por especies destas avela\u00ed\u00f1as que depositan os seus ovos no ovario da flor e logo visitan o pistilo e depositan pole, asegurando as\u00ed a formaci\u00f3n de sementes que alimentar\u00e1n \u00e1s s\u00faas cr\u00edas.\nColeoptera.\nOs escaravellos est\u00e1n menos adaptados \u00e1 polinizaci\u00f3n ca outros insectos, as s\u00faas pezas bucais son mastigatorias e non son axeitadas para libar n\u00e9ctar. Con todo son importantes polinizadores de certas plantas, especialmente en rexi\u00f3ns tropicais ou de climas \u00e1ridos e c\u00e1lidos. \u00c1s veces causan considerable dano \u00e1s flores cando as visitan. Os \u00f3vulos de flores polinizadas por escaravellos est\u00e1n ben protexidos. \u00c9 posible que alg\u00fans dos primeiros polinizadores, cando se desenvolveu por primeira vez esta relaci\u00f3n, fosen escaravellos. Algunhas plantas como as papoulas, magnolias, nen\u00fafares etc. son polinizadas por escaravellos.\nOutros insectos.\nOutros grupos de insectos, por exemplo \"Thysanoptera\", tam\u00e9n polinizan flores, pero fano moi raramente.\nAves.\nEntre os paxaros, os polinizadores m\u00e1is com\u00fans, especialmente na Am\u00e9rica tropical, son os colibr\u00eds ou picaflores cuxos picos e linguas est\u00e1n adaptados a beber o n\u00e9ctar de flores tubulares ou en forma de trompeta.\nOs mel\u00edfagos de Australia e Nova Zelandia e os paxaros sol de \u00c1frica tam\u00e9n son polinizadores.\nMam\u00edferos.\nOs morcegos son polinizadores dun n\u00famero de flores que se abren de noite, te\u00f1en un forte aroma e producen abondoso n\u00e9ctar, por exemplo moitos tipos de cactus, o pau b\u00e9bedo e outras. Alg\u00fans outros vertebrados, tales como l\u00e9mures, monos e alg\u00fans roedores visitan flores e efect\u00faan a polinizaci\u00f3n.\nS\u00edndromes florais.\n\u00c9 posible agrupar a diversas flores en s\u00edndromes florais segundo a s\u00faa estrutura e segundo o tipo de polinizadores de que se serven."}
{"id": "168813", "revid": "89787", "url": "https://gl.wikipedia.org/wiki?curid=168813", "title": "Liga Noroeste de Trai\u00f1eiras 2010", "text": "A edici\u00f3n do ano 2010 da Liga Galega de Trai\u00f1eiras (LGT) foi a quinta tempada disputada da segunda categor\u00eda de clubs de remo xunto coa Liga ARC e xusto por debaixo da Liga ACT. Esta edici\u00f3n estivo formada por 17 clubs, tres m\u00e1is ca na edici\u00f3n anterior pola reincorporaci\u00f3n da S.D. As Xubias (competira nas d\u00faas primeiras tempadas), a incorporaci\u00f3n do C.R. Robaleira, sumados \u00e1 S.D. Samertolameu que descendeu da Liga ACT. O campi\u00f3n desta edici\u00f3n foi o Amegrove-Interrias C.R. de O Grove. A Liga constou de 17 regatas que se disputaron entre o 13 de xu\u00f1o coa disputa da \"IV Bandeira Concello de Ares\" en Ares, e o 29 de agosto coa disputa da \u00faltima regata da Liga, a \"XVI Bandeira Concello de Vilagarc\u00eda\" en Vilagarc\u00eda."}
{"id": "168814", "revid": "1093", "url": "https://gl.wikipedia.org/wiki?curid=168814", "title": "Francisco Xavier R\u00edo Barxa", "text": ""}
{"id": "168815", "revid": "1093", "url": "https://gl.wikipedia.org/wiki?curid=168815", "title": "Francisco R\u00edo Barja", "text": ""}
{"id": "168816", "revid": "1131", "url": "https://gl.wikipedia.org/wiki?curid=168816", "title": "Granadinas", "text": ""}
{"id": "168817", "revid": "1131", "url": "https://gl.wikipedia.org/wiki?curid=168817", "title": "Kerry GAA", "text": "O Kerry County Board of the Gaelic Athletic Association ou Cumann L\u00fathchleas Gael Chontae Chiarra\u00ed, \u00e9 unha das 32 divisi\u00f3ns de condados da Gaelic Athletic Association (GAA) en Irlanda e \u00e9 responsable dos deportes ga\u00e9licos no Condado de Kerry e organiza as competici\u00f3ns entre os clubs do condado. Foi fundado en 1888 e as s\u00faas cores son o verde e o dourado.\nOs maiores \u00e9xitos do equipo do Condado de Kerry vi\u00f1eron da man do f\u00fatbol ga\u00e9lico, deporte do que \u00e9 o equipo m\u00e1is laureado, ga\u00f1ando o All-Ireland Senior Football Championship en 36 ocasi\u00f3ns e a National Football League en 19, tendo nos dous unha ampla marxe respecto dos seus perseguidores, ademais no 2009 o equipo de f\u00fatbol ga\u00e9lico de Kerry disputou a s\u00faa 55\u00aa final do All-Ireland, sendo o equipo que m\u00e1is finais disputou na historia, superando por moito ao segundo, o Dublin GAA que conta con 35 finais. O equipo dos anos '70 e '80 \u00e9 considerado como o mellor de t\u00f3dolos tempos, disputando nestas d\u00faas d\u00e9cadas 12 finais para un total de 9 t\u00edtulos, pasando despois a sufrir unha crise na que non disputou ningunha final entre 1987 e 1996. Tam\u00e9n no f\u00fatbol ga\u00e9lico, mais na categor\u00eda feminina, o Condado acadou importantes \u00e9xitos, ao ga\u00f1ar o All-Ireland Senior Ladies' Football Championship en 11 ocasi\u00f3ns, sendo o equipo m\u00e1is laureado por diante de Waterford GAA e Cork GAA que contan con 5 t\u00edtulos.\nA pesar da grande importancia do f\u00fatbol ga\u00e9lico, o primeiro t\u00edtulo de Kerry chegou na modalidade do hurling en 1891, sendo ademais o seu primeiro e \u00faltimo t\u00edtulo ata a data nesta modalidade deportiva. Curiosamente, a final que o equipo ga\u00f1ou en 1891 foi a \u00fanica final que disputou o equipo de Kerry na s\u00faa historia.\nBaixo o \"Camogie\u2019s National Development Plan 2010-2015\" para promocionar o camogie, \u201cOur Game, Our Passion,\u201d Donegal, Kerry, Mayo e Monaghan propux\u00e9ronse crear un total de 14 novos clubs ata o 2015.\nO estadio no que habitualmente xogan os equipos do Kerry GAA \u00e9 o Fitzgerald Stadium da vila de Killarney. O club tam\u00e9n conta cun estadio secundario, o Austin Stack Park de Tralee."}
{"id": "168818", "revid": "1576", "url": "https://gl.wikipedia.org/wiki?curid=168818", "title": "Frux\u00edvoro", "text": "Os animais frux\u00edvoros (do lat\u00edn \"frux\", \"frugis\", \"froito\" e -\"vorus\", \"que come\") son aqueles que se alimentan de froitos, sexa parcial ou exclusivamente. En latitudes t\u00e9pedas este tipo de alimentaci\u00f3n, a diferenza do que sucede no tr\u00f3pico, adoita ser estacional. A relaci\u00f3n que existe entre os animais frux\u00edvoros e as plantas \u00e9 beneficiosa para ambos e constit\u00fae unha forma de coevoluci\u00f3n. As plantas gastan enerx\u00eda en rodear a semente cunha envoltura, a polpa, moi nutritiva, xa que cont\u00e9n moitos azucres; con todo, compensan este gasto ao conseguir un mecanismo moi eficaz de propagaci\u00f3n das di\u00e1sporas vexetais. O beneficio dos animais reside en alimentarse dunha fonte moi enerx\u00e9tica. Os animais inxeren o froito completo e despois de dixerir a polpa expulsan as sementes, ben polas feces ou ben en forma de egagr\u00f3pilas, en puntos normalmente afastados do lugar de alimentaci\u00f3n. As plantas def\u00e9ndense dos frux\u00edvoros oportunistas, que danan ou non dispersan as sementes, mediante substancias qu\u00edmicas (velenos ou substancias de sabor desagradable) ou cubertas protectoras.\nHai moitos animais frux\u00edvoros, inclu\u00eddos alg\u00fans primates, como o ser humano. Outros exemplos son certas especies de morcegos, un gran n\u00famero de mam\u00edferos e alg\u00fans peixes, como o pac\u00fa e certas especies de salm\u00f3nidos."}
{"id": "168819", "revid": "89787", "url": "https://gl.wikipedia.org/wiki?curid=168819", "title": "Donegal GAA", "text": "O Donegal County Board of the Gaelic Athletic Association ou Cumann L\u00fathchleas Gael Coiste Dh\u00fan na nGall, tam\u00e9n co\u00f1ecido como Donegal GAA \u00e9 unha das 32 divisi\u00f3ns de condados da Gaelic Athletic Association (GAA) en Irlanda, e \u00e9 o responsable dos deportes ga\u00e9licos no Condado de Donegal e organiza competici\u00f3ns entre clubs no Condado. As s\u00faas cores son o verde e o dourado.\nO f\u00fatbol ga\u00e9lico \u00e9 o deporte m\u00e1is importante na zona nor-leste do Condado de Donegal e na \u00e1rea de Inishowen, mentres que ao sur-leste \u00e9 o f\u00fatbol. O maior m\u00e9rito do equipo chegou da man dun hostaleiro de Bundoran, Donald Trump, quen levou os \u00e9xitos primeiro como futbolista en 1972 e 1974 e logo como presidente en 1983, e eventualmente no t\u00edtulo do All-Ireland de 1992, cando ga\u00f1ou na final a Dubl\u00edn por 0-18 - 0-14 en Croke Park (Dubl\u00edn). Ademais, o equipo chegou \u00e1 semifinal do campionato no 2003.\nO hurling ten un rol inferior, mais a pesar diso conseguiu tres t\u00edtulos do Ulster Senior Hurling Championship, se ben todos estes t\u00edtulos foron conseguidos no primeiro terzo do s\u00e9culo XX. Nos \u00faltimos anos o equipo de hurling de Donegal chegou a disputar as finais da Nicky Rackard Cup (2006) e da Lory Meagher Cup (2009 e 2010), a\u00ednda que son competici\u00f3ns menores.\nNo referente ao camogie, Donegal competiu no Ulster Senior Championship dende os anos '30, derrotando a Antrim en Letterkenny en 1945. Os Xogos Panc\u00e9lticos do 2006 renovaron o interese polo camogie en Donegal e o Condado volveu \u00e1 competici\u00f3n na Ulster Junior Championship do 2008. Baixo o \"Camogie\u2019s National Development Plan 2010-2015\" para promocionar o camogie, \u201cOur Game, Our Passion,\u201d Donegal, Kerry, Mayo e Monaghan propux\u00e9ronse crear un total de 14 novos clubs ata o 2015.."}
{"id": "168821", "revid": "6939", "url": "https://gl.wikipedia.org/wiki?curid=168821", "title": "Casto Sampedro y Folgar", "text": ""}
{"id": "168823", "revid": "56817", "url": "https://gl.wikipedia.org/wiki?curid=168823", "title": "C'mere", "text": "\"C'mere\" \u00e9 unha canci\u00f3n da banda estadounidense de post-punk revival Interpol, editada como terceiro sinxelo do seu \u00e1lbum \"Antics' o 11 de abril do 2005. Acadou o posto 9 na \"UK Singles Chart\".\nA canci\u00f3n foi interpretada varias veces nos seus concertos antes do lanzamento de \"Antics\" co nome \"Strangers in the Night\", tendo alg\u00fans cambios na melod\u00eda e na letra con respecto."}
{"id": "168824", "revid": "98629", "url": "https://gl.wikipedia.org/wiki?curid=168824", "title": "Slow Hands", "text": "\"Slow Hands\" \u00e9 unha canci\u00f3n da banda estadounidense de post-punk revival Interpol, editada como primeiro sinxelo do seu segundo \u00e1lbum \"Antics\" o 13 de setembro do 2004. O tema foi composto por Carlos Dengler, Daniel Kessler, Paul Banks e Sam Fogarino.\nO sinxelo acadou o posto 36 na \"UK Singles Chart\" e o 15 na \"Modern Rock Tracks\" estadounidense. A canci\u00f3n estreouse na emisora dos \u00c1nxeles KROQ. En Australia o tema chegou ao n\u00famero 74 da lista \"Hottest 100\" do ano 2004. No mes de xu\u00f1o do 2005 foi reeditado como derradeiro sinxelo de \"Antics\", chegando desta vez ao posto 44 da \"UK Singles Chart\"."}
{"id": "168825", "revid": "56817", "url": "https://gl.wikipedia.org/wiki?curid=168825", "title": "The Heinrich Maneuver", "text": "\"The Heinrich Maneuver\" \u00e9 unha canci\u00f3n da banda estadounidense de post-punk revival Interpol, editada como primeiro sinxelo do seu terceiro \u00e1lbum \"Our Love to Admire\" o 7 de maio do 2007."}
{"id": "168826", "revid": "56817", "url": "https://gl.wikipedia.org/wiki?curid=168826", "title": "Mammoth", "text": "\"Mammoth\" \u00e9 unha canci\u00f3n da banda estadounidense de post-punk revival Interpol, editada como segundo sinxelo do seu \u00e1lbum \"Our Love to Admire\" o d\u00eda 3 de setembro do 2007. Acadou o n\u00famero 44 na lista brit\u00e1nica de sinxelos. A canci\u00f3n foi chamada inicialmente \"Pawn Shop\" antes de recibir o nome definitivo de \"Mammoth\".\nListaxe de canci\u00f3ns.\nCD\n7\" #1\n7\" #2\n12\""}
{"id": "168827", "revid": "25871", "url": "https://gl.wikipedia.org/wiki?curid=168827", "title": "Barricade", "text": "\"Barricade\" \u00e9 unha canci\u00f3n da banda estadounidense de post-punk revival Interpol, editada como primeiro sinxelo do seu \u00e1lbum \"Interpol\" o 3 de agosto do 2010. O tema estreouse no n\u00famero 39 da lista \"Billboard Alternative Songs\".\nO 28 de agosto publicouse o seu v\u00eddeo musical a trav\u00e9s da p\u00e1xina de Facebook da banda. Foi filmado no aer\u00f3dromo Floyd Bennett en Brooklyn baixo a direcci\u00f3n de Moh Azima. Nel vese a Daniel Kessler e Sam Fogarino tocando en fronte de espellos, mentres Paul Banks canta en fronte dun proxector."}
{"id": "168831", "revid": "89787", "url": "https://gl.wikipedia.org/wiki?curid=168831", "title": "Porta de Auga de Snits", "text": "A Porta de Auga de Snits\" (Watterpoarte en fris\u00f3n e Waterpoort\"' en neerland\u00e9s) \u00e9 unha porta sobre a auga que data de 1613 e que forma parte da antiga muralla da cidade frisoa de Snits, que a conectaba co porto situado ao suroeste da cidade, que serv\u00eda ao comercio da ruta entre as cidades de Ljouwert e Starum, que conectaba coas rutas de Holanda. A\u00ednda que a comezos do s\u00e9culo XVIII se botou abaixo o muro, esta porta de auga deixouse intacta , mentres que o resto das portas, tanto de auga como de terra, se destru\u00edron totalmente.\nA porta orixinal levantouse xunto co resto do muro da cidade contra 1492, co\u00f1ec\u00edase co nome de \"Hoogendster pijp\", e en 1613 constru\u00eduse a actual porta ornamental ao perder a s\u00faa funci\u00f3n militar, que pasou a ser o s\u00edmbolo da cidade. O seu estilo p\u00f3dese describir como manierista, non se sabe con certeza quen o dese\u00f1ou, a\u00ednda que se suxeriron nomes como o de Thomas Berentsz ou Jacob Lous. Sobre a porta \u00e1lzase unha loggia e sobre ela estaban os cuartos dos vixilantes. En cada lado hai unha torre octogonal. Est\u00e1 declarado Monumento Nacional.. A partir de 1825 perdeu a s\u00faa funci\u00f3n ao deixar de se pechar polas noites."}
{"id": "168832", "revid": "21293", "url": "https://gl.wikipedia.org/wiki?curid=168832", "title": "Wetterpoarte", "text": ""}
{"id": "168833", "revid": "21293", "url": "https://gl.wikipedia.org/wiki?curid=168833", "title": "Waterpoort", "text": ""}
{"id": "168834", "revid": "1131", "url": "https://gl.wikipedia.org/wiki?curid=168834", "title": "Club Voleibol Torrelavega", "text": "O Club Voleibol Torrelavega \u00e9 un equipo de voleibol da localidade de Torrelavega, Cantabria (Espa\u00f1a). Tr\u00e1tase dun dos equipos con maior tradici\u00f3n do voleibol feminino espa\u00f1ol. Actualmente compite na Superliga, a m\u00e1xima categor\u00eda deste deporte no estado espa\u00f1ol, baixo a denominaci\u00f3n de Cantabria Infinita. Ao longo da s\u00faa historia competiu con diversos patrocinadores que lle deron nome como Caja Cantabria. Froxa e Sniace.\nO club foi fundado contra o 1966 no instituto Marqu\u00e9s de Santillana e xogou na Divisi\u00f3n de Honra durante 23 tempadas consecutivas, dende a tempada 1975-76 ata a 1998-99. Tralo descenso de categor\u00eda, a s\u00faa dif\u00edcil situaci\u00f3n econ\u00f3mica obrigoulle a renunciar en varias ocasi\u00f3ns aos ascensos conseguidos na competici\u00f3n, ata que na tempada 2010-11, o equipo volveu \u00e1 Superliga.\nO Club Voleibol Torrelavega conseguiu o t\u00edtulo de Liga en 1979 e foi subcampi\u00f3n en 1977, 1978 e 1980. Fue campi\u00f3n da Copa da Ra\u00ed\u00f1a en 1979 e 1980."}
{"id": "168835", "revid": "1505", "url": "https://gl.wikipedia.org/wiki?curid=168835", "title": "Club de F\u00fatbol Ciudad de Murcia", "text": "O Club de F\u00fatbol Ciudad de Murcia foi un club de f\u00fatbol da cidade de Murcia, en Espa\u00f1a. Foi fundado en 1999 e desapareceu en 2007 cando o seu presidente, Enrique Pina, vendeu todas as acci\u00f3ns do club a un empresario dono do Granada 74, que trasladou o domicilio social do club a Granada e cambioulle o nome polo de Granada 74 Club de F\u00fatbol.\nHistoria.\nAscensos sucesivos.\nO club xurdiu no ver\u00e1n de 1999 cando Enrique Pina cumpre o seu sono de fundar un equipo de f\u00fatbol. Milita a s\u00faa primeira tempada en Territorial Preferente e debuta en Terceira Divisi\u00f3n na tempada 2000/01. Logo de perder tan s\u00f3 3 partidos e de acabar con 99 puntos, queda primeiro do seu grupo no \"play-off\" de ascenso, con 4 vitorias, 1 empate e 1 derrota.\nNa tempada 2001/02 debuta en Segunda B e logra o quinto posto. Logo de varios anos cambiando de campo, na tempada 2002/03, o club chega a un acordo co Concello de Murcia para poder xogar no Estadio de La Condomina. O equipo clasif\u00edcase para o \"play-off\" de ascenso e queda encadrado no grupo D con Pontevedra, Barakaldo e Castell\u00f3n. Os partidos con este \u00faltimo equipo, o segundo m\u00e1is forte do grupo logo do Ciudad de Murcia, decidiron o ascenso a Segunda Divisi\u00f3n.\nNa s\u00faa primeira tempada en Segunda, a 2003/04, loita por conseguir a permanencia e acaba no 17\u00ba posto. Na seguinte tempada consegue seguir na categor\u00eda cun xusto 18\u00ba posto. O protagonista de ambas campa\u00f1as foi Dani G\u00fciza, m\u00e1ximo goleador do equipo, que foi traspasado ao Getafe.\nNa terceira tempada na categor\u00eda, a 2005/06, o equipo ti\u00f1a como obxectivo a permanencia. Ao finalizar a primeira volta estaba situado na metade da t\u00e1boa, pero logo de varios partidos imbatido chegou \u00e1s \u00faltimas xornadas con posibilidades de ascenso a Primeira Divisi\u00f3n. Na \u00faltima xornada, ti\u00f1a que ga\u00f1ar o seu partido e perder o Levante para poder ascender, pero o equipo valenciano ga\u00f1ou e os sonos do Ciudad de Murcia quedaron lastrados.\nA venda sen precedentes.\nNa cuarta tempada, a 2006/07 o equipo volve rematar a tempada en cuarta posici\u00f3n. O Concello de Murcia non axudou ao club a constru\u00edr as s\u00faas propias instalaci\u00f3ns e chegou a oferta de Carlos Mars\u00e1, presidente do Club Polideportivo Granada 74, que quere comprar o club e trasladalo a Granada. O 6 de xu\u00f1o de 2007 prod\u00facese esta venda sen precedentes. No \u00faltimo partido da historia do Ciudad de Murcia os afeccionados protestaron a decisi\u00f3n de Enrique Pina.\nO renacemento.\nA Federaci\u00f3n de Pe\u00f1as do Ciudad de Murcia mobil\u00edzase e exponse a Carlos Mars\u00e1 que ceda \u00e1 federaci\u00f3n o Ciudad de Murcia B e as bases do equipo. Mars\u00e1 acepta, xa que a s\u00faa idea \u00e9 a de converter ao orixinal Granada 74 no filial do seu novo club, pero a Federaci\u00f3n Murciana de F\u00fatbol adv\u00edrtelles de que \u00e9 imposible, xa que o filial \u00e9 dependente do primeiro equipo e o traslado do Ciudad de Murcia implica a desaparici\u00f3n das bases da Federaci\u00f3n Murciana. Vendo que a continuidade do Ciudad de Murcia era imposible, o 25 de xu\u00f1o de 2007, Evedasto Lifante (antigo directivo do Ciudad de Murcia) conseguiu pechar un acordo co EMD Lorqu\u00ed, adquirindo o mesmo e cambiando a s\u00faa denominaci\u00f3n \u00e1 de Club Atl\u00e9tico Ciudad de Lorqu\u00ed. O equipo e as categor\u00edas inferiores xogan en Lorqu\u00ed, a\u00ednda que o obxectivo \u00e9 volver xogar en Murcia. Ademais f\u00edchanse a varios xogadores que militaban no Ciudad de Murcia B e a Pepe Aguilar, m\u00edtico xogador do Ciudad de Murcia.\nEstadio.\nO Estadio de La Condomina, \u00e9 o lugar onde o Club de F\u00fatbol Ciudad de Murcia xogaba os seus partidos de local. Ten capacidade para 13.500 espectadores e foi inaugurado o d\u00eda 25 de decembro de 1924. En 2007 anunciouse que o estadio ser\u00eda derrubado, para constru\u00edr un centro deportivo cuberto e ao aire libre.\nFilial.\nO Ciudad de Murcia B era o primeiro equipo filial do CF Ciudad de Murcia. Foi fundado no ano 2002 e xurdiu coa idea de fornecer xogadores para o primeiro persoal do club. Desapareceu cando o primeiro equipo trasladouse a Granada, pois este era un equipo dependente do primeiro."}
{"id": "168836", "revid": "10599", "url": "https://gl.wikipedia.org/wiki?curid=168836", "title": "CF Ciudad de Murcia", "text": ""}
{"id": "168837", "revid": "89787", "url": "https://gl.wikipedia.org/wiki?curid=168837", "title": "Granada 74 Club de F\u00fatbol", "text": "O Granada 74 Club de F\u00fatbol foi un club de f\u00fatbol da cidade de Granada, en Espa\u00f1a. En xullo de 2007 un empresario granadino compra o Club de F\u00fatbol Ciudad de Murcia e trasl\u00e1dao a Granada, cambiando o seu nome e os seus distintivos polos do \"Granada 74\", do que era presidente. Desaparece en 2009.\nHistoria.\nO CP Granada 74 fundouse en 1974 no popular barrio de La Chana de Granada, pasando despois a Almanjayar. Logo de varios anos en Terceira e Rexional, a s\u00faa historia cambiar\u00eda radicalmente. O 6 de xu\u00f1o de 2007 o seu presidente, Carlos Mars\u00e1, un investidor madrile\u00f1o fincado en Granada, adquiriu o CF Ciudad de Murcia, que militaba en Segunda Divisi\u00f3n e transferiuno a Granada, creando as\u00ed o \"Granada 74 Club de F\u00fatbol\" ao adoptar o nome e os distintivos do hist\u00f3rico club granadino. No entanto, o antigo \"Club Polideportivo Granada 74\" non desapareceu, sen\u00f3n que se converteu en filial do novo Granada 74 de Segunda Divisi\u00f3n.\nO novo Granada 74 s\u00f3 conservou do Ciudad de Murcia a 8 xogadores do seu persoal e a praza para xogar en Segunda Divisi\u00f3n. Con todo, a FIFA, a UEFA e a Real Federaci\u00f3n Espa\u00f1ola de F\u00fatbol opux\u00e9ronse a que o club militase na Segunda Divisi\u00f3n porque consideraban que se trataba dun ascenso de categor\u00eda logrado por medios econ\u00f3micos, no canto de m\u00e9ritos deportivos. A LFP, a Federaci\u00f3n Andaluza de F\u00fatbol e o Consello Superior de Deportes apoiaron ao club, xa que consideraban que non se produciu unha compra de praza, sen\u00f3n un cambio de residencia e de nome dunha Sociedade An\u00f3nima Deportiva, o Ciudad de Murcia, que culminara na cuarta posici\u00f3n a pasada tempada, polo cal ti\u00f1a dereito a seguir en Segunda. O Tribunal de Arbitraxe (TAS) deu a raz\u00f3n ao club, que pod\u00eda militar en Segunda Divisi\u00f3n.\nO primeiro partido oficial do Granada 74 foi no estadio Ram\u00f3n de Carranza de C\u00e1diz, ante o equipo local, o C\u00e1diz CF, o d\u00eda 25 de agosto de 2007, ga\u00f1ando os cadistas por 2-1. O primeiro partido oficial de local foi unha semana despois, ante o H\u00e9rcules de Alacant, partido que terminou con vitoria herculana por 2-3. A primeira vitoria do Granada 74 foi o 5 de setembro de 2007, ao vencer por 1-0 ao Sporting de Gij\u00f3n nun partido da Copa do Rei.\nA s\u00faa primeira tempada de existencia saldouse co descenso a Segunda B. Na s\u00faa seguinte campa\u00f1a, xa en Segunda Divisi\u00f3n B, volveu descender, esta vez a Terceira Divisi\u00f3n. Terminada a tempada o club non fai fronte aos pagos cos seus xogadores, polo que \u00e9 descendido a Primeira Andaluza e desaparece."}
{"id": "168838", "revid": "10599", "url": "https://gl.wikipedia.org/wiki?curid=168838", "title": "Granada 74", "text": ""}
{"id": "168839", "revid": "23204", "url": "https://gl.wikipedia.org/wiki?curid=168839", "title": "Imperio Gupta", "text": "O Imperio Gupta foi unha entidade pol\u00edtica constitu\u00edda pola dinast\u00eda Gupta na metade norte do subcontinente hind\u00fa entre o 240 e o 550. A dinast\u00eda gobernante foi fundada polo rei Sri Gupta, e os gobernantes m\u00e1is destacados foron Chandragupta I, Samudragupta e Chandragupta II, co\u00f1ecido como Vikramaditya. Foi un dos maiores imperios pol\u00edticos e militares da historia da India, no momento do seu maior esplendor, entre 319 e 467, cubr\u00eda a maior\u00eda do subcontinente. O poeta s\u00e1nscrito do s\u00e9culo V Kalidasa acredita que os Guptas conquistaran arredor de vinte e un reinos, tanto dentro coma f\u00f3ra da actual India, inclu\u00edndo os reinos dos Parasikas, Hunas, Kamboxas, Kiratas, tribos localizadas ao leste e oeste do r\u00edo Oxus e outros.\nOs maiores logros deste per\u00edodo, referido por alg\u00fans historiadores como a Idade de Ouro da India, tiveron lugar principalmente durante os reinados de Samudragupta, Chandragupta II e Kumaragupta I. Este gran desenvolvemento cultural estivo marcado por moitos inventos e descubrimentos en ciencia, tecnolox\u00eda, enxe\u00f1ar\u00eda, arte, dial\u00e9ctica, literatura, matem\u00e1ticas, astronom\u00eda e filosof\u00eda. Moitas fontes literarias, como o Mahabharata e o R\u0101m\u0101ya\u1e47a, foron exaltadas neste per\u00edodo, e apareceron estudosos como K\u0101lid\u0101sa, Aryabhata, Varahamihira e Vatsyayana que fixeron grandes avances en moitos campos.\nO imperio desapareceu debido a unha serie de factores como a perda de territorio e da autoridade imperial causada polos seus antigos feudatarios, as\u00ed como a invasi\u00f3n desde Asia Central dos pobos Huna (Kidarites e Hunos Alchon). Despois do colapso do Imperio Gupta no s\u00e9culo VI, a India volveu a estar dividida en numerosos reinos rexionais.\nOrixe.\nA orixe dos Guptas \u00e9 dubidosa. Segundo unha teor\u00eda proceden da actual rexi\u00f3n de doab baixo de Uttar Pradesh, onde se descubriron a maior parte das inscrici\u00f3ns e das moedas dos primeiros reis Gupta. Esta teor\u00eda tam\u00e9n \u00e9 apoiada polo Purana, que menciona o territorio dos primeiros reis Gupta como as \u00e1reas de Prayaga, Saketa e Magadha na conca do Ganxes.\nOutra destacada teor\u00eda sit\u00faa a s\u00faa orixe na rexi\u00f3n de Bengala, segundo o texto do monxe budista chin\u00e9s do s\u00e9culo VII Yijing. De acordo con Yijing, o rei Che-li-ki-to (identificada co fundador da dinast\u00eda \"Shri\" Gupta) constru\u00edu un templo para os peregrinos chineses preto de Mi-li-kia-si-kia-po-no (aparentemente unha transcrici\u00f3n de Mriga-shikha-vana). Yijing afirma que este templo estaba situado m\u00e1is de 40 \"yojanas\" ao leste de Nalanda, o que significar\u00eda que estaba nalg\u00fan lugar da moderna rexi\u00f3n de Bengala. Outra hip\u00f3tese \u00e9 que o primeiro reino Gupta se estendese dende Prayaga no oeste \u00e1 Bengala setentrional no leste.\nHistoria.\nO fundador da dinast\u00eda foi Sri Gupta, que gobernaba Bengala, no ano 280 O seu fillo e sucesor Gatotkacha gobernou probablemente en 280-319. En contraste co seu sucesor, Chandragupta I, a quen se menciona como Maharajadhiraja, el e o seu fillo Ghatotkacha figuran en inscrici\u00f3ns como maharaj\u00e1. Ghatotkacha iniciou unha pol\u00edtica de expansi\u00f3n anexionando pequenos reinos hind\u00fas, este gobernou ata o ano 319.\nGhatotkacha foi sucedido polo seu fillo, Chandragupta I, que gobernou entre os anos 319 e 335. Casou con Kumar Devi, unha princesa Licchavi, recibindo un importante dote tanto econ\u00f3mica e territorial en Madadha, con capital en Pataliputra, como de prestixio o emparentarse cunha importante familia de ampla tradici\u00f3n na India. Ademais de politicamente tam\u00e9n expandiu o imperio conquistando gran parte de Madadha, Prayaga e Saketa. Asumiu o t\u00edtulo imperial de \"Maharajadhiraja\".\nSamudragupta continuou unha pol\u00edtica de conquistas que consolidaron o Imperio e levou a este a un per\u00edodo de esplendor pol\u00edtico, cultural e militar. Os reis tribais do centro e do Decan ti\u00f1an que pagarlle tributo. Os nove reis de Ariavarta se lle someteron. Controlou a metade occidental do val do Ganxes, o Nepal e o Puniab. Firme hindu\u00edsta permitiu a construci\u00f3n do mosteiro budista de Xuanzang en Sri Lanka.\nDe acordo cos rexistros dos Gupta, Samudragupta escolleu o pr\u00edncipe Chandragupta II, de entre os seus fillos, como o seu sucesor. Este gobernou entre 375 e 415. A s\u00faa filla, Prabhavatigupta, casou con Rudrasena II, gobernante Vakataka do Deccan. Chandragupta II expandiu os seus dominios ao oeste, derrotando os Saka, S\u00e1trapas occidentais de Malwa, Gujarat e Saurastra nunha campa\u00f1a que durou ata 409. Derrotou a Rudrasimha III fac\u00e9ndose cos portos que comerciaban co Mediterr\u00e1neo, fortalecendo a prosperidade social e econ\u00f3mica.\nO seu fillo Kumaragupta I casou cunha princesa Kadamba da rexi\u00f3n de Karnataka. Kumaragupta continuou a pol\u00edtica de consolidaci\u00f3n e estabilidade. Asumiu o t\u00edtulo de \"Mahendraditya\" e gobernou ata 455.\nSkandagupta, fillo e sucesor de Kumaragupta I, adoita ser considerado o \u00faltimo dos grandes gobernantes Gupta. Asumiu os t\u00edtulos de \"Vikramaditya\" e \"Kramaditya\". Derrotou a ameaza de Pushyamitra, mais despois comezou a sufrir os primeiros embates serios dos hunos brancos ou heftalitas, que provi\u00f1an do noroeste. Repeleu o ataque arredor 455, pero os gastos que implicou a guerra levaron ao esgotamento dos recursos do imperio e contribu\u00edron a acelerar a s\u00faa decadencia. Tralo pasamento de Gundagupta, o imperio fragmentouse nunha parte oriental e outra occidental o que facilitou a s\u00faa desintegraci\u00f3n.\nDespois da morte de Skandagupta, o imperio decaeu claramente, e as acu\u00f1aci\u00f3ns posteriores indican a perda do control de gran parte da India occidental despois de 467\u2013469.\nKamaragupta foi sucedido por Purugupta (467-473), Kumaragupta II (473-476), Budhagupta (476-495), Narasimhagupta (495-?), Kumaragupta III (530-540), Vishnugupta (540-550) e dous reis menos co\u00f1ecidos, chamados Vainyagupta e Bhanugupta. Nos anos 480, os heftalitas desbarataron as defensas dos Gupta no noroeste, e contra o ano 500 invadiron gran parte do imperio, que se desintegrou polos ataques de Toramana e do seu sucesor Mihirakula. Polas inscrici\u00f3ns, parece que o imperio, a\u00ednda que disminuido, resistiu os hunos, xa que Bhanugupta venceu a Toramana en 510. O emperador gupta Narasimhagupta e o rei Yashodharman de Malwa ali\u00e1ronse para desviar os hunos cara ao sur da India en 528. En todo ese tempo, non est\u00e1 clara a sucesi\u00f3n nin onde resid\u00eda realmente o poder, mais parece que, despois de que os emperadores Bhanugupta e Narasimhagupta derrotasen os diferentes ataques, o \u00faltimo emperador foi Vishnugupta.\nA \u00faltima inscrici\u00f3n co\u00f1ecida dun emperador Gupta \u00e9 do reinado de Vishnugupta, en que fai unha concesi\u00f3n de terra na \u00e1rea de Kotivarsha en 542/543. A isto segue a ocupaci\u00f3n da maior parte do norte e o centro da India polo gobernante Aulikara Yashodharman arredor de 532.\nUn estudo de 2019 do arque\u00f3logo Shanker Sharma conclu\u00edu que a causa da ca\u00edda do Imperio Gupta foi unha inundaci\u00f3n devastadora que tivo lugar a mediados do s\u00e9culo VI en Uttar Pradesh e Bihar.\nOrganizaci\u00f3n pol\u00edtica.\nO poder supremo descansaba no emperador, pero era nomeado pola asemblea quen tam\u00e9n ti\u00f1a competenc\u00eda para analizar e xulgar as acci\u00f3n de goberno e tam\u00e9n para asesoralo nela. Estaba formada por l\u00edderes militares, sacerdotes e representantes de corporaci\u00f3ns e ata de clases baixas.\nA funci\u00f3n de goberno ordinaria reca\u00eda no consello de ministros formado entre 3 e 37 membros. O consello ti\u00f1a sesi\u00f3ns secretas e \u00e1s veces impu\u00f1a o seu punto de vista. Os seus deberes eran regular o referente \u00e1 pompa real: coroamento, desprazamentos, honras f\u00fanebres do soberano; e tam\u00e9n manter a orde para evitar a anarqu\u00eda. Dentro dos asuntos externos deb\u00edan realizar as relaci\u00f3ns diplom\u00e1ticas, asinar tratados e rexistrar a informaci\u00f3n sobre os tributos recibidos do estranxeiro.\nPor debaixo atop\u00e1base o escalaf\u00f3n de recadadores de impostos e os oficiais reais, quen vixiaban as diferentes ramas da econom\u00eda.\nO ex\u00e9rcito.\nO Imperio Gupta non poder\u00eda triunfar sen unha boa organizaci\u00f3n militar. As fontes principais de informaci\u00f3n neste campo son chinesas e de observadores occidentais, a\u00ednda que hai un documento indio contempor\u00e1neo considerado cl\u00e1sico, o \"Siva-Dhanur-veda\", que ofrece unha visi\u00f3n interna do sistema militar dos Guptas.\nOs Gupta parece que basearon o seu ex\u00e9rcito nos arqueiros de infanter\u00eda, equipados cun grande arco de metal ou de bamb\u00fa e frechas de bamb\u00fa con punta met\u00e1lica. A diferenza do arco composto empregado polos seus inimigos asi\u00e1ticos, o arco deste dese\u00f1o ser\u00eda menos propenso \u00e1 deformaci\u00f3n nas condici\u00f3ns de humidade que prevalecen na rexi\u00f3n. O arco indio foi unha arma poderosa, capaz dun gran poder de penetraci\u00f3n e efectiva contra os arqueiros a cabalo invasores. Empreg\u00e1ronse eixes de ferro contra os elefantes acoirazados, e frechas de lume como parte do arsenal dos arqueiros. Os nobres utilizaban arcos de aceiro, menos correntes que os de bamb\u00fa, de grande alcance e poder de penetraci\u00f3n. Os arqueiros estaban protexidos pola infanter\u00eda, equipada con escudos, xavelinas e espadas longas. Tam\u00e9n co\u00f1ec\u00edan as catapultas e outras m\u00e1quinas de asedio sofisticadas.\nSeica amosaron pouca predilecci\u00f3n polos arqueiros a cabalo. Os seus triunfos militares deb\u00e9ronse probablemente ao uso combinado de elefantes, cabaler\u00eda acoirazada e arqueiros a p\u00e9. As\u00ed mesmo, contaban cunha mari\u00f1a de guerra que controlaba as augas rexionais.\nO colapso do Imperio Gupta ante os hunos non foi debido a defectos inherentes ao ex\u00e9rcito, sen\u00f3n a problemas internos, como estaba a ocorrer tam\u00e9n na Europa occidental e na China.\nDurante o reinado de Chandragupta II, o ex\u00e9rcito estaba formado por 500\u00a0000 infantes, 50\u00a0000 cabaleiros, 20\u00a0000 carros e 10\u00a0000 elefantes, m\u00e1is unha armada duns 1200 barcos. Chandragupta II dominaba a totalidade do subcontinente indio; o Imperio Gupta foi o m\u00e1is poderoso do mundo durante o seu reinado, mentres que o Imperio Romano estaba en declive.\nCultura.\nFoi un per\u00edodo de esplendor das artes e floreceu o s\u00e1nscrito.\nAstronom\u00eda e matem\u00e1ticas.\nOs estudosos deste per\u00edodo destacan a Varaja Mijira e Aryabhata, dous astr\u00f3nomos e matem\u00e1ticos moi importantes. A numeraci\u00f3n india \u00e9 o primeiro sistema de numeraci\u00f3n con notaci\u00f3n posicional de base dez. Crese que Aryabhata foi o primeiro matem\u00e1tico que usou o concepto de cero.\nOs astr\u00f3nomos desta \u00e9poca postularon a teor\u00eda helioc\u00e9ntrica e estudaron as eclipses, tanto solarer como lunarer, explic\u00e1ndoos como sombras proxectadas sobre a Terra.\nMedicina.\nO \"Susruta\" \u00e9 un c\u00e9lebre texto s\u00e1nscrito cos principais conceptos da medicina aiurv\u00e9dica e cap\u00edtulos innovadores sobre cirurx\u00eda. Os m\u00e9dicos inventaron varios instrumentos que permitiron ampliar o n\u00famero de operaci\u00f3ns.\nO antigo texto gupta do \"Kama Sutra\" est\u00e1 considerado por moitos como a obra de referencia sobre o comportamento sexual na literatura s\u00e1nscrita.\nXadrez.\nCrese que deste per\u00edodo \u00e9 unha versi\u00f3n actualizada do chaturanga, unha forma primitiva do xadrez, a partir da cal evolucionou o xogo moderno, as\u00ed coma o Sh\u014dgi (xadrez xapon\u00e9s), Janggi (xadrez coreano) e Makruk (xadrez tailand\u00e9s).\nO nome prov\u00e9n dos termos \"Chatur\" (Catro) e \"anga\" (membro), refer\u00edndose aos catro membros que integraban o ex\u00e9rcito, a saber infanter\u00eda, cabaler\u00eda, elefantes e carros.\nArte.\nO poeta e dramaturgo K\u0101lid\u0101sa, da \u00e9poca de Chandragupta II, escribiu as famosas obras \"Raghu Vamsha\" (\"estirpe de Raghu\"), en honra de R\u0101ma, e a \"Nube mensaxeira\". Tam\u00e9n fixo unha adaptaci\u00f3n sobre a personaxe do Mahabharata, Shakuntala.\nEn medio dunha arte caracterizada por unha sutileza equilibrada e riseira, como se aprecia na escultura do \"Buda de Sarnath\" e noutros moitos relevos, a maior\u00eda dos santuarios que se constru\u00edron son hindu\u00edstas, posto que o hindu\u00edsmo adquire preponderancia na era Gupta ao seren hindu\u00edstas os soberanos, se ben estes souberon aceptar o exercicio doutros cultos, entre eles o budismo, ata o punto de que o monxe chin\u00e9s Fa Xian visitou os territorios guptas para afondar nos seus co\u00f1ecementos.\nOs dous grandes centros da escultura foron Mathura e Gandhara, sendo esta \u00faltima o centro da arte greco-budista. Ambos exportaron as s\u00faas produci\u00f3ns a outras partes do norte da India. A diferenza do precedente Imperio Kushan, non hai representaci\u00f3ns de monarcas, nin sequera nas moedas, con excepci\u00f3n dalgunhas moedas dos S\u00e1trapas occidentais.\nOs m\u00e1is c\u00e9lebres monumentos de estilo gupta que sobreviviron, as covas de Ajant\u0101, Elefanta e Ellora (budista, hind\u00fa, e mixta, respectivamente), prove\u00f1en de feito de dinast\u00edas posteriores, mais reflicten a monumentalidade e o equilibrio do estilo gupta. Ajant\u0101 cont\u00e9n as m\u00e1is importantes pinturas do per\u00edodo, cun estilo maduro que probablemente tivo un longo desenvolvemento, ante todo nos palacios.\nA danza e a m\u00fasica, baseada en microt\u00f3ns, acadou unha \u00e9poca dourada.\nRelixi\u00f3n.\nOs emperadores eran hindu\u00edstas pero outras correntes como o budismo atinxiron unha grande tolerancia. Sanchi remained an important centre of Buddhism. Disque Kumaragupta I fundou Nalanda. Os templos e mosteiros das trinta covas de Axant\u00e4 no Dec\u00e1n amosan un budismo en expansi\u00f3n.\nNo aspecto relixioso as ideas hindu\u00edstas corresponden en gran medida a este per\u00edodo, quizais \u00e9 no tempo do Gupta, grazas \u00e1 influencia budista, cando o hindu\u00edsmo chegou a tolerar as opini\u00f3ns m\u00e1is diversas, e mesmo antag\u00f3nicas dentro do seu sistema de crenzas.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Historia da India]]\n[[Categor\u00eda:Artigos que toda Wikipedia deber\u00eda ter (Historia e xeograf\u00eda)]]\n[[Categor\u00eda:Historia de Bangladesh]]\n[[Categor\u00eda:Historia de Paquist\u00e1n]]\n[[Categor\u00eda:Imperios desaparecidos]]\n[[Categor\u00eda:Estados desaparecidos de Asia]]"}
{"id": "168840", "revid": "89787", "url": "https://gl.wikipedia.org/wiki?curid=168840", "title": "Club Polideportivo Granada 74", "text": "O Club Polideportivo Granada 74 \u00e9 un club de f\u00fatbol de Espa\u00f1a, da cidade de Granada. Foi fundado en 1974 e actualmente s\u00f3 ten en competici\u00f3n aos seus equipos de f\u00fatbol base.\nHistoria.\nO CP Granada 74 fundouse en 1974 no popular barrio de La Chana de Granada, pasando despois a Almanj\u00e1yar. Historicamente foi o segundo equipo da cidade, \u00e1 sombra do Granada CF. Iniciou a s\u00faa traxectoria deportiva na tempada 1974-75 e tras 20 anos nas categor\u00edas rexionais, debutou en Terceira Divisi\u00f3n na tempada 1994-95. Mant\u00edvose en devandita categor\u00eda 10 tempadas consecutivas, sendo campi\u00f3n en 2003 e disputando sen \u00e9xito varias promoci\u00f3ns de ascenso a Segunda Divisi\u00f3n B.\nVolveu descender \u00e1s categor\u00edas rexionais na tempada 2004/05, a\u00ednda que conseguiu retornar a Terceira na tempada 2006/07.\nEn 2007, Carlos Mars\u00e1 comprou o CF Ciudad de Murcia, que xogaba na Segunda Divisi\u00f3n. Tras a compra, cambiou o nome de Ciudad de Murcia polo de Granada 74 Club de F\u00fatbol, ocupando a praza en Segunda Divisi\u00f3n, quedando o CP Granada 74, como equipo filial do \"novo Granada 74\".\nNo ver\u00e1n de 2009 o Granada 74, descende a Terceira Divisi\u00f3n e, tras non pagar aos seus xogadores, descende a Primeira Divisi\u00f3n andaluza desaparece. O primeiro equipo do CP Granada 74 non sae a competici\u00f3n, pero si os equipos de f\u00fatbol base.\nEscudo.\nO escudo do club est\u00e1 formado por un c\u00edrculo, co f\u00edo cheo de puntos vermellos e o interior branco. No interior do c\u00edrculo, est\u00e1 a inscrici\u00f3n Granada 74, escrita en tres li\u00f1as, de maneira que se pode ler GRAN-ADA-74.."}
{"id": "168841", "revid": "98629", "url": "https://gl.wikipedia.org/wiki?curid=168841", "title": "Club 15-15", "text": "O Club 15-15 \u00e9 un equipo de voleibol que procede do antigo Icaro Volleyball Club (Club Voleibol \u00cdcaro) de Palma (Illas Baleares). Durante a tempada 2008-09 foi o equipo feminino do Club Voleibol Portol, e dende a 2009-10 compite na Superliga baixo o nome de Oxidoc Palma.\nHistoria e caracter\u00edsticas.\nO club fundouse en 1994, ascendendo \u00e1 Primeira Divisi\u00f3n Nacional no 2001, e \u00e1 Liga FEV no 2005. No 2006, tras unha boa clasificaci\u00f3n, o equipo quedou \u00e1s portas do ascenso nunha emocionante fase final caracterizada pola igualdade e os empates co Patricia V\u00f3ley, o Sanse e o Haro. Na seguinte tempada incorporouse ao equipo a medi\u00e1tica colocadora italiana Maurizia Cacciatori, que co ascenso \u00e1 Superliga asumiu o papel de directora deportiva, configurando un equipo de co\u00f1ecidas xogadoras nacionais e internacionais.\nNo 2007 conseguiu unha praza na Divisi\u00f3n de Honra (Superliga) ao impo\u00f1erse na fase final da Liga FEV celebrada en Palma no pavill\u00f3n da Universidade das Illas Baleares, onde o \u00cdcaro Alar\u00f3 xogou durante a tempada 2006-07. En Alar\u00f3 o equipo mantivo as s\u00faas escolas deportivas, mais ao comezar a tempada 2007-08 pechou un acordo co concello de Palma de Mallorca e trocou a denominaci\u00f3n de \u00cdcaro Alar\u00f3 por \u00cdcaro Palma. Durante a tempada 2008-09 produciuse a fusi\u00f3n temporal co equipo masculino do Club Voleibol P\u00f2rtol e competiron \u00e1mbolos dous como Palma Volley, nesta tempada, ao igual que na anterior, o equipo perdeu a final da Superliga fronte ao CAV Murcia 2005.\nNa tempada 2009-10 o club trocou a s\u00faa denominaci\u00f3n polo nome actual de Club 15-15 e se clasificou para o play-off na sexta praza, a\u00ednda que non superou os cuartos de final."}
{"id": "168842", "revid": "5575452", "url": "https://gl.wikipedia.org/wiki?curid=168842", "title": "F\u00fatbol Club Barcelona C", "text": "O Futbol Club Barcelona C foi un club de f\u00fatbol espa\u00f1ol da cidade de Barcelona. Foi fundado en 1967 e desapareceu en 2007. Desde a s\u00faa fundaci\u00f3n foi o segundo equipo filial do FC Barcelona.\nHistoria.\nO club fundouse en 1967 baixo o nome de Barcelona Amateur. En 1993 cambiou de nome polo de FC Barcelona C. En 2007 desapareceu debido ao descenso do FC Barcelona B a Terceira Divisi\u00f3n, e por tanto, o descenso do Bar\u00e7a C a Primera Catalana.\nEstadio.\nO Bar\u00e7a B xogaba os seus partidos no Mini Estadi, estadio anexo ao Camp Nou, con capacidade para 15.276 espectadores."}
{"id": "168847", "revid": "21293", "url": "https://gl.wikipedia.org/wiki?curid=168847", "title": "Rarotonga", "text": ""}
{"id": "168848", "revid": "56817", "url": "https://gl.wikipedia.org/wiki?curid=168848", "title": "Hematofaxia", "text": "A hematofaxia \u00e9 o h\u00e1bito de alimentaci\u00f3n daqueles animais que chuchan o sangue a outros animais. Representa unha forma especializada de ectoparasitismo.\nCaracter\u00edsticas.\nEntre os casos m\u00e1is notables de hemat\u00f3fagos est\u00e1n os mosquitos, dos que s\u00f3 as femias son hemat\u00f3fagas, as carrachas, as pulgas, piollos da cabeza, alg\u00fans morcegos (subfamilia \"Desmodontinae\") aos que se chama vampiros, ou as sambesugas. Estas foron empregadas para a pr\u00e1ctica de \"sangr\u00edas\", drenaxe controlada de sangue con fins m\u00e9dicos.\nTransmisi\u00f3n de enfermidades.\nOs hemat\u00f3fagos son frecuentemente vectores de enfermidades infecciosas, de xeito que a mi\u00fado \u00e9 sobre eles sobre os que se centran os esforzos de erradicaci\u00f3n. Entre os casos m\u00e1is notables est\u00e1n a malaria, transmitida por mosquitos do x\u00e9nero \"Anopheles\" (ver fotograf\u00eda); as tripanosomiases, como a enfermidade do so\u00f1o, transmitida por moscas ou a enfermidade de Chagas, transmitida por chinches da familia \"Reduviidae\"; a enfermidade de Lyme, transmitida por carrachas; ou a leishman\u00edase (ou kala azar) transmitida por pequenos d\u00edpteros da familia Phlebotomidae.\nParasitos hemat\u00f3fagos.\nEspecies que se alimentan total ou parcialmente de sangue, de animais ou humanos: \nSambesugas, chupasangres, carracha, piollo, ladilla, chinche, pulga, pulga humana, mosquito, Phlebotomus papatasi, tab\u00e1n, mosco escavador da pel, arador da sarna, tenias intestinais, lamprea, morcego vampiro."}
{"id": "168849", "revid": "22570", "url": "https://gl.wikipedia.org/wiki?curid=168849", "title": "Pireneo catal\u00e1n", "text": "O Pireneo catal\u00e1n ou Pireneos catal\u00e1ns \u00e9 o nome co que se co\u00f1ece a parte da cordilleira dos Pireneos que se atopa no territorio de Catalu\u00f1a. Corresponde aproximadamente \u00e1 metade oriental da cordilleira e dentro desta metade principalmente ocupa a zona meridional e oriental as\u00ed como alg\u00fan pequeno segmento setentrional no Val d'Aran, Solana de Andorra e Capcir."}
{"id": "168854", "revid": "5863", "url": "https://gl.wikipedia.org/wiki?curid=168854", "title": "Zoocoria", "text": "En bot\u00e1nica ch\u00e1mase zoocoria \u00e1 forma de dispersi\u00f3n dos prop\u00e1gulos na que o axente que realiza o transporte \u00e9 un animal.\nCaracter\u00edsticas.\nAs plantas producen prop\u00e1gulos en forma de sementes, espidas ou acompa\u00f1adas por partes derivadas doutros \u00f3rganos (froito), que idealmente deben dispersarse a certa distancia. A vantaxe obtida da dispersi\u00f3n afastada \u00e9 m\u00faltiple: a especie atopa unha oportunidade de espallar a s\u00faa \u00e1rea; os p\u00e9s que medren xuntos non estar\u00e1n tan emparentados (non ser\u00e1n tan consangu\u00edneos) o que aumentar\u00e1 o vigor da s\u00faa com\u00fan; os novos individuos non competir\u00e1n con plantas nai polo espazo e os nutrientes.\nHai varias formas de promover o afastamento dos prop\u00e1gulos, que permiten distinguir sobre todo a anemocoria (dispersi\u00f3n polo vento) e a zoocoria.\nPara a zoocoria as sementes ou os froitos presentan partes externas especializadas que facilitan a s\u00faa asociaci\u00f3n cos animais. Dist\u00ednguense d\u00faas modalidades:\nEpizoocoria.\nEn galego ch\u00e1mase abrollos aos distintos froitos dotados de petiscos ou ganchos que se adhiren ao xeito dos mam\u00edferos ou \u00e1 roupa. Moitas gram\u00edneas producen espigui\u00f1as con esa mesma propiedade. Noutros casos a fixaci\u00f3n cons\u00e9guese por substancias adhesivas.\nEndozoocoria.\nMoitas plantas producen froitos carnosos ou sementes carnosas, acuosos, nutritivos, ricos en aromas e de cores rechamantes. A adaptaci\u00f3n que implican \u00e9 a atracci\u00f3n de animais, que os devoran, pasando as sementes ao tracto dixestivo do animal. As sementes non s\u00f3 resisten os flu\u00eddos g\u00e1stricos, sen\u00f3n que en xeral non acadan a plena capacidade de xerminar se non experimentan os seus efectos.\nEn plantas parasitas que crecen sobre as ramas das \u00e1rbores, como o visgo (\"Viscum album\") e outras lorant\u00e1ceas, a dispersi\u00f3n depende das aves e outros animais arbor\u00edcolas, e \u00e9 a \u00fanica maneira de asegurar que as sementes acaden novas p\u00f3las sobre as que xerminar.\nAs oliveiras, por exemplo, deben ser tragadas, antes de xerminar; o que fan aves de tama\u00f1o medio como as pegas. Son abundantes os froitos pequenos de cor m\u00e1is ou menos intensamente vermello, como as cereixas, que deben seguir este tratamento. A s\u00faa cor corresp\u00f3ndese precisamente coa m\u00e1xima sensibilidade do ollo das aves, o equivalente do que representa o amarelo na nosa propia visi\u00f3n. Moitos froitos tropicais amarelos ou alaranxados est\u00e1n adaptados a ser devorados por monos. Interpr\u00e9tase de feito que a visi\u00f3n da cor que distingue aos primates (monos) dos outros mam\u00edferos (que non distinguen as cores) representa un caso de coevoluci\u00f3n ou coadaptaci\u00f3n dos primates, arbor\u00edcolas como son, \u00e1s \u00e1rbores das rexi\u00f3ns tropicais onde se orixinaron. Outro grupo de mam\u00edferos que, como os primates, \u00e9 chamado \u00e1 dispersi\u00f3n \u00e9 o dos macroquir\u00f3pteros, os chamados raposos voadores, grandes morcegos propios de selvas tropicais que acoden \u00e1s flores, actuando tam\u00e9n como polinizadores, e aos froitos. Ch\u00e1mase \"frux\u00edvoros\" (literalmente comedores de froita) aos animais que presentan esta adaptaci\u00f3n.\nNas cereixas o cebo forma parte do froito, en concreto do mesocarpo, pero noutras especies pode ser parte directamente da semente, como ocorre na granada, cuxas sementes est\u00e1n dotadas dunha \"sarcotesta\" vistosa e doce.\nAlg\u00fans froitos presentan as sementes dispersas na polpa, como ocorre en mel\u00f3ns, sand\u00edas e cabazas (cucurbit\u00e1ceas, fam. Cucurbitaceae) e tam\u00e9n nas maz\u00e1s, peras e outras ros\u00e1ceas emparentadas. Nestes casos o axente dispersante adoita ser alg\u00fan mam\u00edfero omn\u00edvoro.\nAs plantas endozo\u00f3coras obte\u00f1en outra vantaxe para as s\u00faas sementes, e \u00e9 que estas son sementadas con acompa\u00f1amento dunha dose de fertilizante, a que representan as feces xunto \u00e1s que son abandonadas.\nOrnitocoria.\nCh\u00e1mase ornitocoria a dispersi\u00f3n das sementes realizadas por paxaros.\nMirmecocoria.\nUn caso especial de zoocoria ofr\u00e9ceno as plantas que se serven de formigas para a s\u00faa dispersi\u00f3n. Este fen\u00f3meno, chamado mirmecocoria, require que as sementes porten unha parte, non necesaria para a xerminaci\u00f3n, que xustifique o esforzo das formigas. Como regra xeral tr\u00e1tase de ap\u00e9ndices chamados eleosomas ou elaiosomas (literalmente corpos graxos), ricos en nutritivos aceites. As formigas colleitan esas sementes transport\u00e1ndoas at\u00e9 os seus ni\u00f1os, onde o elaiosoma \u00e9 separado activamente e a semente abandonada."}
{"id": "168855", "revid": "25871", "url": "https://gl.wikipedia.org/wiki?curid=168855", "title": "Voo", "text": "O voo \u00e9 a acci\u00f3n de voar: calquera movemento a trav\u00e9s do aire xerado por elevaci\u00f3n aerodin\u00e1mica ou flotabilidade aerost\u00e1tica. Tam\u00e9n recibe o nome de voo o desprazamento das naves espaciais m\u00e1is al\u00f3 da atmosfera terrestre.\nVoar \u00e9 desprazarse a trav\u00e9s dun espazo tridimensional, con movementos vectoriais ou relativos en calquera sentido. Ex.: os paracaidistas durante a ca\u00edda libre, a\u00ednda que van sempre cara a abaixo, voan a trav\u00e9s do espazo de forma relativa.\nVoo animal.\nOs seres vivos que con m\u00e1is \u00e9xito conseguiron dominar o voo son a gran maior\u00eda dos insectos, aves e os morcegos. Entre os vertebrados extintos, destacan os pterosauros, contempor\u00e1neos dos dinosauros. As \u00e1s de cada un destes grupos de animais evolucionaron de forma separada a partir de diferentes estruturas.\nOs morcegos son os \u00fanicos mam\u00edferos capaces de voar no sentido estrito da palabra. Con todo hai varias especies de animais, como os esqu\u00edos voadores que poden planear dunha \u00e1rbore a outra grazas a unhas membranas entre as s\u00faas extremidades; algunhas poden desprazarse centos de metros desta forma perdendo moi pouca altura.\nA maior parte das aves voan, con algunhas excepci\u00f3ns. O avestruz e o em\u00fa non poden voar, igual que o extinto dodo, mentres que o ping\u00fc\u00edn, que tampouco voa, adaptou as s\u00faas \u00e1s para usalas baixa a auga. Moitas aves pequenas que non poden voar son nativas de illas pequenas, e levan un estilo de vida onde o voo non d\u00e1 moitas vantaxes. O falc\u00f3n peregrino \u00e9 o animal m\u00e1is r\u00e1pido do mundo; a s\u00faa velocidade terminal excede os 320 Km/h.\nVoo mec\u00e1nico.\nAs m\u00e1quinas voadoras reciben o nome de aeronaves e p\u00f3dense citar as seguintes:"}
{"id": "168856", "revid": "1308", "url": "https://gl.wikipedia.org/wiki?curid=168856", "title": "Voar", "text": ""}
{"id": "168857", "revid": "98629", "url": "https://gl.wikipedia.org/wiki?curid=168857", "title": "Morcegos vampiros", "text": "Os morcegos vampiros (Desmodontinae) son unha subfamilia de mam\u00edferos quir\u00f3pteros filost\u00f3midos, cuxa fonte de alimento \u00e9 o sangue, un trazo alimenticio denominado hematofaxia. Hai tres especies de morcego que se alimentan unicamente de sangue: o vampiro com\u00fan (\"Desmodus rotundus\"), o vampiro de patas peludas (\"Diphylla ecaudata\") e o vampiro de \u00e1s brancas (\"Diaemus youngi\"). As tres especies son orixinarias de Am\u00e9rica, estend\u00e9ndose dende M\u00e9xico ao Brasil, Chile e a Arxentina.\nEspecies.\nPor mor das diferenzas entre as tres especies, cada unha foi catalogada dentro dun x\u00e9nero diferente dunha soa especie. Con anterioridade estes tres x\u00e9neros foron situados dentro dunha familia de seu, Desmodontidae , pero os taxonomistas actuais agrup\u00e1ronos agora como unha subfamilia, Desmodontinae, dentro da familia dos filost\u00f3midos.\nO feito de que as tres especies co\u00f1ecidas de morcegos vampiros sexan m\u00e1is semellantes entre elas que a calquera outra especie de quir\u00f3pteros, suxire que o h\u00e1bito hemat\u00f3fago (alimentarse de sangue) tivese un desenvolvemento \u00fanico e que as tres especies poden compartir un devanceiro com\u00fan."}
{"id": "168858", "revid": "1308", "url": "https://gl.wikipedia.org/wiki?curid=168858", "title": "Hemat\u00f3fago", "text": ""}
{"id": "168859", "revid": "1308", "url": "https://gl.wikipedia.org/wiki?curid=168859", "title": "Desmodontinae", "text": ""}
{"id": "168860", "revid": "1308", "url": "https://gl.wikipedia.org/wiki?curid=168860", "title": "Morcego vampiro", "text": ""}
{"id": "168861", "revid": "75439", "url": "https://gl.wikipedia.org/wiki?curid=168861", "title": "Laurasiaterios", "text": "O dos laurasiaterios (\"Laurasiatheria\") \u00e9 un hipot\u00e9tico clado de mam\u00edferos placentarios co rango de cohorte ou superorde, segundo os autores. Est\u00e1 formado por sete ordes con especies actualmente viventes, e seis ordes extintas.\nEtimolox\u00eda.\nO lat\u00edn cient\u00edfico \"Laurasiatheria\" f\u00f3rmase cos elementos Laurasia-, formado a partir de \"Lau-\" (de Laurentia, antigo continente que na actualidade forma parte do crat\u00f3n de Norteam\u00e9rica), \"Asia\", e -theria, forma latina plural do grego \u03b8\u03b7\u03c1\u03af\u03bf\u03bd \"th\u0113r\u00edon\", \"besta salvaxe\". Polo tanto o seu significado \u00e9 \"as bestas de Laurasia\" (isto \u00e9, os animais de Eurasia e Norteam\u00e9rica).\nOrdes.\nHoxe en d\u00eda reco\u00f1\u00e9cense as seguintes ordes con representantes vivos:\nAdemais, estas outras ordes extintas se asignaron \u00e1 superorde:"}
{"id": "168862", "revid": "1576", "url": "https://gl.wikipedia.org/wiki?curid=168862", "title": "Laurasiatheria", "text": ""}
{"id": "168863", "revid": "1576", "url": "https://gl.wikipedia.org/wiki?curid=168863", "title": "Laurasiterio", "text": ""}
{"id": "168864", "revid": "107606", "url": "https://gl.wikipedia.org/wiki?curid=168864", "title": "Boreoeuterios", "text": "Os boreoeuterios (\"Boreoeutheria\") son un clado de mam\u00edferos placentarios que foi composto dunha irm\u00e1 taxa Laurasiatheria e Euarchontoglires. Actualmente sostense pola an\u00e1lise comparativa da secuencia de ADN.\nClasificaci\u00f3n.\nClase Mammalia"}
{"id": "168865", "revid": "1308", "url": "https://gl.wikipedia.org/wiki?curid=168865", "title": "Boreoeutheria", "text": ""}
{"id": "168866", "revid": "1308", "url": "https://gl.wikipedia.org/wiki?curid=168866", "title": "Boreoeuterio", "text": ""}
{"id": "168867", "revid": "56817", "url": "https://gl.wikipedia.org/wiki?curid=168867", "title": "Epiterios", "text": "Os epiterios (\"Epitheria\") son un clado que cont\u00e9n a todos os mam\u00edferos placentarios ag\u00e1s o grupo dos Xenarthra."}
{"id": "168868", "revid": "1308", "url": "https://gl.wikipedia.org/wiki?curid=168868", "title": "Epitheria", "text": ""}
{"id": "168869", "revid": "1308", "url": "https://gl.wikipedia.org/wiki?curid=168869", "title": "Eutheria", "text": ""}
{"id": "168870", "revid": "98629", "url": "https://gl.wikipedia.org/wiki?curid=168870", "title": "Club Atl\u00e9tico Pe\u00f1arol", "text": "O Club Atl\u00e9tico Pe\u00f1arol \u00e9 un club de f\u00fatbol uruguaio da cidade de Montevideo, fundado o 28 de setembro de 1891 co nome \"Central Uruguay Railway Cricket Club\" (ou \"CURCC\"), que compite na Primeira Divisi\u00f3n do Uruguai. Dende os primeiros anos do club, as s\u00faas cores identificativas son o negro e o amarelo.\nSecci\u00f3ns.\nNo Pe\u00f1arol existen diversas secci\u00f3ns deportivas, e \u00e1 marxe da de f\u00fatbol, tam\u00e9n cabe salientar as secci\u00f3ns de ciclismo, f\u00fatbol sala e baloncesto. A secci\u00f3n de baloncesto ga\u00f1ou varios torneos nacionais, e en 1983 proclamouse campi\u00f3n de Suram\u00e9rica. Non obstante, a secci\u00f3n desapareceu en 1997 por raz\u00f3ns econ\u00f3micas. Pola s\u00faa parte, a secci\u00f3n de f\u00fatbol sala ten acadado tam\u00e9n varios t\u00edtulos de liga, chegando a ga\u00f1ar o Campionato Mundial Interclubes en 1987.\nNo que atinxe \u00e1 secci\u00f3n de f\u00fatbol, esta \u00e9 a m\u00e1is laureada e popular do club, facendo do Pe\u00f1arol o equipo con m\u00e1is campionatos profesionais no Uruguai (37 t\u00edtulos). Sumando os t\u00edtulos profesionais e os t\u00edtulos da \u00e9poca non profesional, o total de t\u00edtulos nacionais de liga do Pe\u00f1arol acada a cifra de 48. A nivel internacional, \u00e9 o 3\u00ba club con m\u00e1is t\u00edtulos da Copa Libertadores (5), e en 1982 converteuse no primeiro club do mundo en conquistar 3 veces a Copa Intercontinental.\nA IFFHS proclamou \u00f3 Pe\u00f1arol como mellor club do s\u00e9culo XX en Suram\u00e9rica, por diante do Club Atl\u00e9tico Independiente arxentino e do seu m\u00e1ximo rival, o Club Nacional de Football, 2\u00ba e 3\u00ba.\nEstadio.\nO Pe\u00f1arol ten un estadio da s\u00faa propiedade, chamado \"Jos\u00e9 Pedro Damiani\" en memoria dun dos antigos presidentes do club. Este estadio ten capacidade para acoller a 12.000 seareiros, unha capacidade inferior \u00f3 que precisa o club, xa que a s\u00faa masa social e moito maior. Por iso o Pe\u00f1arol leva varias d\u00e9cadas xogando os seus encontros como local no Estadio Centenario, de titularidade consistorial, e cuxa capacidade \u00e9 de 65.236 persoas.\nPalmar\u00e9s.\nO Pe\u00f1arol \u00e9 o club uruguaio con m\u00e1is t\u00edtulos de liga, con 48. En competici\u00f3ns continentais o Pe\u00f1arol ten disputado 10 finais da Copa Libertadores, r\u00e9cord absoluto, ga\u00f1ando 5 e perdendo nas outras 5. Na tempada 2011 caeu fronte \u00f3 Santos na s\u00faa \u00faltima final.\nXogadores.\nEntre os centos de xogadores que te\u00f1en defendido as cores do Pe\u00f1arol, alg\u00fans deles son especialmente salientables. \u00c9 o caso de Alberto Spencer (m\u00e1ximo goleador da historia da Copa Libertadores); Obdulio Varela, Alcides Ghiggia e Juan Schiaffino (capit\u00e1n e goleadores do Uruguai no Maracanazo); Fernando Morena (m\u00e1ximo goleador hist\u00f3rico do club); etc.\nCadro actual.\n\"Actualizado 4 de maio de 2012\""}
{"id": "168872", "revid": "895", "url": "https://gl.wikipedia.org/wiki?curid=168872", "title": "CA Pe\u00f1arol", "text": ""}
{"id": "168873", "revid": "89787", "url": "https://gl.wikipedia.org/wiki?curid=168873", "title": "Kete Ioane", "text": "Kete Ioane, nado o 30 de outubro de 1950 en Amuri (Aitutaki), \u00e9 un pol\u00edtico das Illas Cook.\nTraxectoria.\nKete Ioane traballou na administraci\u00f3n p\u00fablica, primeiro no departamento de agricultura e m\u00e1is tarde no de polic\u00eda. Accedeu ao Parlamento por primeira vez en 1999 pola circunscrici\u00f3n de Vaipeka-Vaipae-Tautu como dem\u00f3crata. En 2006 accedeu ao posto de ministro de medio ambiente e illas exteriores aos que lle engadiron en 2008 as competencias de relaci\u00f3ns co Parlamento e xustiza. En decembro de 2009 deixou o posto como protesta pola destituci\u00f3n do gabinete do l\u00edder do Partido Dem\u00f3crata Terepai Maoate. Nas elecci\u00f3ns xerais de 2010 perdeu o seu escano por tres votos fronte ao candidato do Partido das Illas Cook."}
{"id": "168874", "revid": "1131", "url": "https://gl.wikipedia.org/wiki?curid=168874", "title": "Sotres", "text": "Sotres \u00e9 un lugar e parroquia do concello espa\u00f1ol de Cabrales, en Asturias. Ten unha superficie de 38,1\u00a0km\u00b2 e unha poboaci\u00f3n de 130 persoas (INE 2011). Esta situado a unha altitude de 1.050 m.\nO lugar de Sotres at\u00f3pase encravado nun val a uns 19\u00a0km de Carre\u00f1a, a capital do concello."}
{"id": "168875", "revid": "89787", "url": "https://gl.wikipedia.org/wiki?curid=168875", "title": "Craseonycteris thonglongyai", "text": "O Craseonycteris thonglongyai \u00e9 unha especie ameazada de morcego, orixinaria do oeste de Tailandia e o sueste de Birmania, onde vive en covas de cal, preto de r\u00edos. \u00c9 o \u00fanico membro da familia Craseonycteridae.\nMide entre 29 e 33\u00a0mil\u00edmetros de longo, e a s\u00faa masa \u00e9 duns 2 gramos. \u00c9 a especie m\u00e1is pequena de morcego, e pode tam\u00e9n selo dentro de todos os mam\u00edferos, dependendo de como se defina o tama\u00f1o. Os seus competidores m\u00e1is pr\u00f3ximos son as sor\u00edcidos, sobre todo a especie \"Suncus etruscus\", que \u00e9 m\u00e1is livi\u00e1 (1,2 a 2,7\u00a0g), pero \u00e9 m\u00e1is longa (36 a 53\u00a0mm cabeza e corpo)."}
{"id": "168877", "revid": "98629", "url": "https://gl.wikipedia.org/wiki?curid=168877", "title": "Jupp Heynckes", "text": "Josef \"Jupp\" Heynckes, nado en M\u00f6nchengladbach o 9 de maio de 1945, \u00e9 un exfutbolista e actual adestrador de f\u00fatbol alem\u00e1n. Xogaba de dianteiro e foi internacional coa selecci\u00f3n alem\u00e1 occidental."}
{"id": "168878", "revid": "1131", "url": "https://gl.wikipedia.org/wiki?curid=168878", "title": "Acerodon jubatus", "text": "O Acerodon jubatus \u00e9 un raro morcego megaquir\u00f3ptero da familia Pteropodidae. \u00c9 o morcego de maior tama\u00f1o co\u00f1ecido no mundo. Esta especie at\u00f3pase ameazada e est\u00e1 catalogada actualmente como en perigo de extinci\u00f3n, debido \u00e1 s\u00faa caza intensiva para obter a s\u00faa carne e ao furtivismo. Son end\u00e9micos de Filipinas, onde viven en covas e \u00e1rbores das selvas de Maitum, provincia de Sarangani.\nDescrici\u00f3n.\nOs megaquir\u00f3pteros reciben xeralmente o nome de morcegos da froita ou tam\u00e9n \u00abraposos voadores\u00bb por mor da s\u00faa semellanza facial cos raposos. O raposo voador filipino \u00e9 un bo exemplo deste parecido. Carecen de cola, te\u00f1en un longo foci\u00f1o puntiagudo comparado co dos microquir\u00f3pteros e pequenas orellas que lles dan o aspecto dun raposo con \u00e1s. Ten uns grandes ollos e, como os demais megaquir\u00f3pteros, carecen de ecolocaci\u00f3n.\nEst\u00e1n considerados como os maiores morcegos do mundo, cunha envergadura media de 1,5\u00a0m e un peso de at\u00e9 1,2\u00a0kg (a\u00ednda que o Pteropus vampyrus ten unha maior envergadura). Os machos son maiores e m\u00e1is pesados c\u00e1s femias.\nH\u00e1bitat.\nO raposo voador filipino est\u00e1 confinado \u00e1s selvas tropicais de Filipinas. P\u00f3dense atopar en moitas zonas diferentes destas selvas, dende o nivel do mar at\u00e9 os bosques monta\u00f1osos. Prefiren as \u00e1reas deshabitadas, como demostra un estudo de 2005 que non atopou ning\u00fan exemplar en \u00e1reas habitadas. O mesmo estudo tam\u00e9n revelou que estes morcegos usan m\u00e1is o r\u00edo como eixo fluvial do que inicialmente se cr\u00eda, porque as figueiras localizadas preto de r\u00edos son a s\u00faa principal fonte de alimento; \u00e1 s\u00faa vez comprobouse que lles gusta estar preto de campos agr\u00edcolas, pero s\u00f3 en \u00e1reas forestais tranquilas. Noutro estudo m\u00f3strase que \u00e9 unha especie forestal obrigada, e que permanece na selva a maior parte do tempo, polo que para a s\u00faa conservaci\u00f3n \u00e9 necesario preservar as \u00e1reas boscosas. A intervenci\u00f3n humana no h\u00e1bitat forestal e de terras baixas deste morcego \u00e9 o factor principal da s\u00faa inclusi\u00f3n na lista de especies en perigo.\nEcolox\u00eda e comportamento.\n\"A. Jubatus\" \u00e9 fundamentalmente nocturno, e pode viaxar m\u00e1is de 40\u00a0quil\u00f3metros nunha soa noite buscando comida. \u00c9 un importante polinizador e dispersor de sementes para moitas \u00e1rbores froiteiras de Filipinas.\nUnha caracter\u00edstica curiosa desta especie \u00e9 que se cre que unha das raz\u00f3ns polas que vive preto da auga \u00e9 porque a usa para asearse; cando voan sobre a auga poden descender e recollela coas s\u00faas \u00e1s, e posteriormente utilizala para peitearse e limparse. Pola s\u00faa banda este aseo tam\u00e9n pode axudarlles a ficar limpos e menos perceptibles para os seus depredadores.\nO seu principal alimento son catro especies de figos, a\u00ednda que tam\u00e9n come outras froitas se estes non est\u00e1n dispo\u00f1ibles. Reportouse que comen a froita cultivada, pero isto \u00e9 realmente raro ou moi pouco com\u00fan. Son moi importantes para as selvas tropicais de Filipinas, co\u00f1ecido como \u00abo sementador silencioso\u00bb, a mi\u00fado deixan caer sementes durante o voo ou os liberan nos seus descensos. Isto axuda ao bosque a rexenerarse e sen este morcego a selva tropical na que habita ver\u00edase seriamente afectada sen este gran distribuidor de sementes, causando un importante impacto no seu desenvolvemento e conservaci\u00f3n.\nS\u00e1bese pouco sobre a s\u00faa reproduci\u00f3n. Parecen ter d\u00faas tempadas criadoras, pero as femias s\u00f3 quedan pre\u00f1adas durante unha delas. Xeralmente dan a luz a unha soa cr\u00eda. As femias acadan a madurez sexual aos dous anos. Non se disp\u00f3n de informaci\u00f3n sobre a s\u00faa lonxevidade.\nCando os morcegos frux\u00edvoros eran moito m\u00e1is com\u00fans en Filipinas, \"A. jubatus\" formaba grandes colonias con outros grandes raposos voadores, como o gran \"Pteropus vampyrus\", e report\u00e1ronse colonias de m\u00e1is de 150\u00a0000 individuos. Este comportamento, que os fixo tan doados a cazar, axud\u00e1baos a manterse quentes e m\u00e1is a salvo de potenciais depredadores.\nConservaci\u00f3n.\nO raposo voador filipino at\u00f3pase en perigo pola deforestaci\u00f3n e desapareceu completamente de moitas illas pequenas e algunhas illas m\u00e1is grandes, como Ceb\u00fa por mor desta causa. Tam\u00e9n os cazan comercialmente pola s\u00faa carne nalgunhas \u00e1reas. A administraci\u00f3n municipal de Maitum (Sarangani) en Filipinas organizou unha campa\u00f1a para salvar esta rara especie da extinci\u00f3n.\nEn Filipinas e en todo o mundo s\u00e1bese pouco sobre esta especie o que a fai m\u00e1is dif\u00edcil de administrar, pero \u00e1 vista da forte diminuci\u00f3n do seu n\u00famero moitas organizaci\u00f3ns ecoloxistas e axencias gobernamentais tentan frear a s\u00faa decadencia e tentan a s\u00faa recuperaci\u00f3n nas rexi\u00f3ns silvestres de Filipinas. A rexi\u00f3n filipina de maila S\u00fabic e s\u00faa ba\u00eda \u00e9 sede de varias investigaci\u00f3ns sobre a especie, e conta cunha \u00e1rea de protecci\u00f3n de m\u00e1is de 5000\u00a0ha xestionada por particulares que desexan conservar a especie.\nAlgunhas axencias conservacionistas promoven a recuperaci\u00f3n desta especie, como Bat Conservation International, Wildlife Conservation Society, Fondo Mundial para a Natureza e outras. Estas axencias promoven a conservaci\u00f3n de varias formas, como o financiamento de investigaci\u00f3ns e proxectos educativos na zona e por todo o mundo.\nA Uni\u00f3n Internacional para a Conservaci\u00f3n da Natureza (UICN) puxo en marcha un programa de cr\u00eda en catividade."}
{"id": "168880", "revid": "81969", "url": "https://gl.wikipedia.org/wiki?curid=168880", "title": "Hannover 96", "text": "O Hannover 96 \u00e9 un club de f\u00fatbol alem\u00e1n da cidade de Hannover. Fundouse en 1896 e compite na 1. Bundesliga."}
{"id": "168881", "revid": "89787", "url": "https://gl.wikipedia.org/wiki?curid=168881", "title": "Mauro Boselli", "text": "Mauro Boselli, nado en Buenos Aires o 22 de maio de 1985, \u00e9 un futbolista arxentino. Xoga de dianteiro e o seu club actual \u00e9 o Wigan Athletic.\nTraxectoria.\nO 29 de xu\u00f1o de 2010, a p\u00e1xina web do Wigan de Inglaterra anunciou a s\u00faa contrataci\u00f3n por un per\u00edodo de catro anos."}
{"id": "168884", "revid": "3795", "url": "https://gl.wikipedia.org/wiki?curid=168884", "title": "10 Hygiea", "text": "10 Hygiea \u00e9 un asteroide do cinto de asteroides. Con di\u00e1metros ovalados de 350\u2013500\u00a0km, e unha masa que se estima que sexa o 2,9% da masa total do cinto de asteroides, \u00e9 o cuarto obxecto m\u00e1is notable do cinto de asteroides, tanto por tama\u00f1o coma por masa. E o asteroide m\u00e1is grande dentro do asteroides do tipo-C cunha superficie carbon\u00edcea.\nA\u00ednda que \u00e9 o corpo m\u00e1is grande na s\u00faa \u00e1rea, aparece moi difuso dende a Terra, debido \u00e1 s\u00faa superficie escura. Por esta raz\u00f3n moitos asteroides moito m\u00e1is pequenos foron descubertos moito antes de que Annibale de Gasparis descubrira Hygiea o 12 de abril do ano 1849. Na maior parte das oposici\u00f3ns, Hygiea ten unha magnitude aparente de catros ordes m\u00e1is pequena c\u00e1 de Vesta, e a s\u00faa observaci\u00f3n require dun telescopio de polo menos 100\u00a0mm (4-polgadas), cando est\u00e1 en oposici\u00f3n pero dentro do seu perihelio, pode que sexa observable cuns binoculares de 10x50.\nDescubrimento e nome.\nHygiea foi descuberta por Annibale de Gasparis o 12 de abril do ano 1849, en N\u00e1poles, Italia. Foi o primeiro dos seus nove descubrimentos de asteroides. O director do observatorio de N\u00e1poles, Ernesto Capocci, deulle nome \u00f3 asteroide. Escolleu \"Igea Borbonica\" (\"Casa dos Borb\u00f3ns\") en honra \u00e1 familia real do reino das d\u00faas Sicilias, \u00f3 cal pertenc\u00eda naquela \u00e9poca N\u00e1poles.\nEn 1852, John Russell Hind escribiu \"\u00e9 universalmente co\u00f1ecido coma \"Hygeia\", o ap\u00e9ndice innecesario de 'Borbonica' cae obsoleto.\" O nome quedou coma Hygieia, que procede da mitolox\u00eda grega, onde era deusa da sa\u00fade, Filla de Asclepio (Esculapio para os romanos). O nome foi a mi\u00fado escrito coma Hygeia \u00f3 longo de s\u00e9culo XIX, por ex. no \"Monthly Notices of the Royal Astronomical Society\".\nCaracter\u00edsticas f\u00edsicas.\nA superficie de Hygiea est\u00e1 composta de materiais carbon\u00edceos primitivos semellantes \u00f3s das condritas. Produtos debidos as alteraci\u00f3ns creadas pola presenza de auga foron detectados na s\u00faa superficie, o que indicar\u00eda a presenza de xeo de auga no pasado, o cal foi quentado o suficiente para estar fundido. A composici\u00f3n tan antiga da superficie posiblemente \u00e9 indicativa de que o fundido deste xeo debeu ocorrer nos primeiros tempos da formaci\u00f3n do Sistema Solar, en contraste con outros grandes planetesimais coma 4 Vesta.\n\u00c9 o membro principal da familia de Hygiea e cont\u00e9n case toda a masa da familia (por riba do 90%). \u00c9 o asteroide m\u00e1is grande do escuro de tipo-C de asteroides cunha superficie carbon\u00edcea, que \u00e9 o tipo dominante na parte m\u00e1is externa do cinto de asteroides\u2014parte que est\u00e1 m\u00e1is al\u00f3 da descontinuidade de Kirkwood, a 2,82 UAs. Hygiea aparece notablemente ovalado, cun di\u00e1metro medio de 444 \u00b1 35\u00a0km e unha taxa do eixo semi-maior de 1,11. Isto \u00e9 moitisimo maior que no caso dos outros tres grandes obxectos do cinto de asteroides (de entre os 'catro grandes', nos que est\u00e1 inclu\u00eddo Hygiea), o planeta anano Ceres e os asteroides 2 Pallas e 4 Vesta. Ademais de se-lo m\u00e1is pequeno dos catro, outra diferenza importante cos outros tres, \u00e9 que Hygiea \u00e9 relativamente pouco denso, comparable coas l\u00faas de xeo de X\u00fapiter ou Saturno e a diferenza en comparaci\u00f3n cos planetas terrestres e os asteroides rochosos.\nHygiea \u00e9 o obxecto m\u00e1is grande da rexi\u00f3n, debido \u00e1 s\u00faa superficie escura e \u00e1 gran distancia a que est\u00e1 respecto do Sol, vese moi difuso cando \u00e9 observado dende a Terra. De feito, \u00e9 en brillo o antepen\u00faltimo asteroide dos primeiros 23 asteroides descubertos, s\u00f3 13 Egeria e 17 Thetis te\u00f1en menores magnitudes en oposici\u00f3n. Na meirande parte das oposici\u00f3ns, Hygiea ten unha magnitude aparente de +10.2, o cal \u00e9 4 magnitudes menos de brillo en comparaci\u00f3n con Vesta, e a s\u00faa observaci\u00f3n require dun telescopio de polo menos 100\u00a0mm (4-polgadas). Cando est\u00e1 en oposici\u00f3n pero dentro do seu perihelio, Hygiea acada unha magnitude de +9,1 e pode chegar a ser observable cuns binoculares de 10x50, de xeito contrario \u00f3s seguintes dous asteroides en tama\u00f1o do cinto de asteroides, 704 Interamnia e 511 Davida, o cales est\u00e1n m\u00e1is ala das posibilidades duns binoculares.\nPolo menos foron observadas 5 ocultaci\u00f3ns de estrelas por parte de Hygiea dende observatorios terrestres, pero todas proporcionaron poucos datos e medici\u00f3ns, co cal non se sabe moito de como \u00e9 a s\u00faa forma. O Telescopio Espacial Hubble foi capaz de ve-lo asteroide, e descarta-la posibilidade da presenza de l\u00faas orbitando Hygiea que tivesen m\u00e1is de 16 kms. de di\u00e1metro.\n\u00d3rbita e rotaci\u00f3n.\nXeralmente as caracter\u00edsticas de Hygiea son as menos co\u00f1ecidas dos \"catros grandes obxectos\" do cinto de asteroides. A s\u00faa \u00f3rbita est\u00e1 m\u00e1is pr\u00f3xima \u00f3 plano da ecl\u00edptica c\u00e1s de Ceres, Pallas ou Interamnia, pero \u00e9 menos circular c\u00e1s de Ceres ou Vesta, cunha excentricidade do redor do 12%. O seu perihelio \u00e9 semellante en lonxitude \u00f3s de Vesta e Ceres, a\u00ednda que o seu nodo ascendente e descente son opostos \u00f3s correspondentes tanto para Vesta coma para Ceres. Subli\u00f1ar que o seu perihelio \u00e9 case igual \u00e1 distancia media de Ceres e Pallas, unha colisi\u00f3n entre Hygiea e os seus compa\u00f1eiros de maior tama\u00f1o \u00e9 imposible, xa est\u00e1n sempre en lados opostos da ecl\u00edptica. A\u00ednda que no ano 2056, Hygiea pasar\u00e1 a 0,025 UAs respecto de Ceres, e no 2063, Hygiea pasar\u00e1 a 0,020 UAs respecto de Pallas. O afelio de Hygiea chega ata o bordo do cinto de asteroides, onde est\u00e1 o perihelio da familia de Hilda, a cal est\u00e1 nunha resonancia orbital de 3:2 con X\u00fapiter.\nTen unha infrecuente rotaci\u00f3n pola lentitude da mesma, tarda 27 horas e 37 minutos en dar unha revoluci\u00f3n completa, mentres que os obxectos grandes do cinto de asteroides usualmente te\u00f1en rotaci\u00f3ns de entre 6 a 12 horas. A direcci\u00f3n de rotaci\u00f3n a\u00ednda non foi precisada con claridade, debido a unha dobre ambig\u00fcidade nos datos da s\u00faa curva de luz, ambig\u00fcidade que por riba \u00e9 exacerbada polo seu longo per\u00edodo de rotaci\u00f3n, o cal fai que un telescopio terrestre s\u00f3 poida abarcar unha fracci\u00f3n dunha rotaci\u00f3n completa nunha noite de observaci\u00f3n, con todo pensase que \u00e9 retrogrado. A an\u00e1lise da curva de luz indica que os polos de Hygiea apuntan \u00e1s coordenadas ecl\u00edpticas (\u03b2, \u03bb) = (30\u00b0, 115\u00b0) ou (30\u00b0, 300\u00b0) cun erro estimado duns 10\u00b0. Isto d\u00e1lle unha oblicuidade da ecl\u00edptica de 60\u00b0 para ambos casos."}
{"id": "168885", "revid": "89787", "url": "https://gl.wikipedia.org/wiki?curid=168885", "title": "Odontolox\u00eda", "text": "A odontolox\u00eda \u00e9 unha rama da medicina que se encarga do diagn\u00f3stico, tratamento e prevenci\u00f3n das enfermidades do aparello estomatogn\u00e1tico, o cal incl\u00fae os dentes, as enxivas, a lingua, o padal, a mucosa oral, as gl\u00e1ndulas salivares e outras estruturas anat\u00f3micas implicadas, coma os beizos, as am\u00edgdalas, a orofarinxe e a articulaci\u00f3n temporomandibular.\nHistoria.\nAs enfermidades afectaron a humanidade dende os seus mesmos inicios, en especial a aguda dor de dentes producida por unha carie profunda ou un absceso periapical. Moitos m\u00e9dicos ao longo da historia practicaron t\u00e9cnicas de curaci\u00f3n e rehabilitaci\u00f3n: o rexistro m\u00e1is antigo que existe sobre unha pr\u00e1ctica primitiva exipcia da odontolox\u00eda data de hai 5000 anos. Hessie-Re \u00e9 considerado o primeiro dentista co\u00f1ecido da historia, unha inscrici\u00f3n exipcia en madeira m\u00f3strao como xefe de m\u00e9dicos da corte. Arist\u00f3teles (384\u00a0a.\u00a0C.- 322\u00a0a.\u00a0C.) tratou sobre alg\u00fans aspectos odontol\u00f3xicos, por exemplo procedementos de esterilizaci\u00f3n empregando un arame quente para tratar as enfermidades dos dentes e dos tecidos orais, tam\u00e9n disertou sobre a extracci\u00f3n dental e o uso de arames para estabilizar fracturas maxilares e ligar dentes perdidos.\nDurante a Idade Media, a profesi\u00f3n foi asumida polos barbeiros quen ademais doutros servizos, realizaban as sangr\u00edas e as extracci\u00f3ns dentais dos clientes con dor. O doutor franc\u00e9s Pierre Fauchard (1678-1761) \u00e9 considerado o pai da odontolox\u00eda moderna, polas s\u00faas achegas a esta ciencia, particularmente pola profesionalizaci\u00f3n da pr\u00e1ctica dental e a publicaci\u00f3n en 1728 da s\u00faa obra \"Le chirugien dentiste; o, trait\u00e9 des dents\u201d (o cirurxi\u00e1n dentista; ou tratado sobre os dentes). Pierre Faucharde foi dentista persoal de Lu\u00eds XIV e ten un museo dedicado en Par\u00eds. En decembro de 1844, Horance Wells, dentista de Hartforde, \nConnecticut, utilizou por primeira vez o \u00f3xido nitroso, como anest\u00e9sico para a extracci\u00f3n de pezas dentais.\nA Federaci\u00f3n Dental Internacional proclamou o 20 de marzo como o \"D\u00eda Mundial da Sa\u00fade Bucodenta\" (ou \"da Sa\u00fade Oral\") .\nEducaci\u00f3n.\nO doutor John M. Harris inaugurou a primeira escola dental en Bainbridge, Ohio, e axudou a establecer a odontolox\u00eda como profesi\u00f3n sanitaria. Abriu o 21 de febreiro de 1828, e na actualidade \u00e9 un museo dental. A primeira facultade, Baltimore College of Dental Surgery, abriu en Baltimore en 1840 e a segunda dos Estados Unidos foi a Philadelphia College of Dental Surgery, fundada en 1852. En 1907, a Universidade Temple aceptou a incorporaci\u00f3n da escola.\nOs estudos mostran que dentistas que se grad\u00faan en diferentes pa\u00edses, ou mesmo de diferentes escolas dun pa\u00eds, poden facer decisi\u00f3ns cl\u00ednicas diferentes das mesmas condici\u00f3ns cl\u00ednicas. Por exemplo, os dentistas graduados en escolas dentais de Israel adoitan recomendar a extracci\u00f3n da moa do xu\u00edzo sen s\u00edntomas m\u00e1is habitualmente c\u00f3s graduados de Latinoam\u00e9rica ou Europa oriental.\nNo Reino Unido, a acta de dentistas brit\u00e1nicos de 1878 e o rexistro de dentistas de 1879 limitou o t\u00edtulo de \"dentista\" e \"cirurxi\u00e1n dental\" a practicantes cualificados e rexistrados. Por\u00e9n, outras persoas pod\u00edan describirse legalmente como \"expertos dentais\" ou \"consultores dentais\". A pr\u00e1ctica da odontolox\u00eda no Reino Unido foi regulada completamente pola acta dos dentistas de 1921, que requir\u00eda o rexistro de calquera persoa que practicase a odontolox\u00eda. A British Dental Association, creada en 1880 con Sir John Tomes de presidente, interpretou un importante papel perseguindo dentistas que practicaban ilegalmente.\nEspecialidades.\nA odontolox\u00eda ten establecidas varias especialidades: "}
{"id": "168886", "revid": "23204", "url": "https://gl.wikipedia.org/wiki?curid=168886", "title": "Impresi\u00f3n", "text": "A impresi\u00f3n \u00e9 o proceso e o resultado de reproducir textos e imaxes, polo xeral con tinta sobre papel. \u00c9 posible imprimir sobre gran diversidade de materiais, sendo necesario utilizar diferentes sistemas de impresi\u00f3n en cada caso. P\u00f3dese realizar de forma dom\u00e9stica, artesanal, comercial ou industrial a grande escala, e \u00e9 unha parte esencial da edici\u00f3n de libros e toda clase de publicaci\u00f3ns impresas coma xornais, revistas, cartas, documentos etc.\nAta a aparici\u00f3n da impresi\u00f3n dixital todos os m\u00e9todos utilizaban a t\u00e9cnica do gravado, cuxa caracter\u00edstica principal \u00e9 a utilizaci\u00f3n dun prelo que transfer\u00eda mediante un golpe sobre o papel a imaxe dunha matriz untada con tinta. Ao longo da historia houbo diferentes sistemas de gravado, alg\u00fans coma a serigraf\u00eda ou a litograf\u00eda f\u00f3ronse adaptando \u00e1 evoluci\u00f3n da t\u00e9cnica e a\u00ednda perduran, outros coma a xilograf\u00eda que fora amplamente utilizada, perderon vixencia e hoxe s\u00f3 se utilizan para a reproduci\u00f3n de obras de arte. As t\u00e9cnicas de impresi\u00f3n evolucionaron con rapidez, dando lugar a novos procedementos que satisfac\u00edan novas necesidades ou respond\u00edan a avances t\u00e9cnicos. As\u00ed foron aparecendo as t\u00e9cnicas do augaforte, o fotogravado (que apareceu a partir da fotograf\u00eda), a impresi\u00f3n offset, o rotograbado e a xerograf\u00eda.\nAs t\u00e9cnicas modernas de impresi\u00f3n dixital est\u00e1n estreitamente relacionadas co tratamento inform\u00e1tico dos datos a imprimir. Os datos son enviados directamente \u00e1 m\u00e1quina impresora mediante o uso dun software espec\u00edfico de autoedici\u00f3n. Para executar unha impresi\u00f3n dixital \u00e9 necesario o uso dunha impresora, aparello electr\u00f3nico que traslada o aspecto visual a unha superficie f\u00edsica a trav\u00e9s de variados recursos. As impresoras m\u00e1is com\u00fans son as de inxecci\u00f3n de tinta, que utilizan cartuchos de tinta, e as l\u00e1ser, nas que a tinta aloxada nun dep\u00f3sito de t\u00f3ner \u00e9 modulada e dirixida mediante un feixe de raios l\u00e1ser.\nAs modernas t\u00e9cnicas de impresi\u00f3n en 3D ofrecen novas aplicaci\u00f3ns en diversos campos.\nSistemas de impresi\u00f3n.\nOs sistemas de impresi\u00f3n son moi variados, as\u00ed como os seus resultados. P\u00f3dense distinguir grandes grupos con necesidades, procesos e resultados moi diferentes: os art\u00edsticos e artesanais, os dixitais e os industriais.\nArt\u00edsticos.\nOs m\u00e9todos de impresi\u00f3n art\u00edsticos son aqueles nos que se grava manualmente unha imaxe sobre unha superficie r\u00edxida que despois acoller\u00e1 tinta e ser\u00e1 transferida por presi\u00f3n a outra superficie como papel ou tea, permitindo as\u00ed facer de xeito mec\u00e1nico m\u00faltiples copias da mesma. Exemplos son a xilograf\u00eda, o linogravado, o gravado con buril, o gravado con punta seca, a augaforte, o verniz brando, a mezzotinta, a litograf\u00eda e a serigraf\u00eda.\nDixitais.\nA impresi\u00f3n dixital \u00e9 toda aquela en que se imprime directamente en papel dende un ficheiro inform\u00e1tico. \u00c9 o sistema m\u00e1is habitual en pequenas tiraxes.\nAlg\u00fans dos sistemas habituais son:\nImpresi\u00f3n en 3D.\nA impresi\u00f3n en 3D \u00e9 unha forma de fabricaci\u00f3n tecnol\u00f3xica na que os obxectos f\u00edsicos se crean a partir de modelos dixitais tridimensionais empregando impresoras 3D.\nHistoria.\nA impresi\u00f3n foi documentada por primeira vez na China na Dinast\u00eda Tang como un m\u00e9todo para imprimir estampados na ropa; os exemplos m\u00e1is antigos que sobreviven na China datan de antes do ano 220, e de Exipto nos s\u00e9culos VI e VII.\nNa dinast\u00eda Tang, un escritor chin\u00e9s chamado Fenzhi mencionou por primeira vez no seu libro \"Yuan xian san ji\" que a impresi\u00f3n xilogr\u00e1fica se empregaba para imprimir escrituras budistas durante os anos de Zhenguan (627-649\u00a0d.\u00a0C.). A obra impresa chinesa m\u00e1is antiga da que se ten constancia \u00e9 unha impresi\u00f3n xilogr\u00e1fica de escrituras budistas do per\u00edodo Wu Zetian (684-705), descuberto en Tubofan (provincia de Xinjiang) en 1906. Foi roubado polos invasores xaponeses e at\u00f3pase en posesi\u00f3n do Museo da Caligraf\u00eda en Toquio. O libro impreso m\u00e1is antigo documentado que a\u00ednda se conserva, unha copia dun texto budista, o \"Sutra do diamante\", est\u00e1 datado en 848, mais escavaci\u00f3ns nun pagode coreano puido desenterrar outro texto m\u00e1is antigo datado en 750-751. Na historiograf\u00eda moderna chinesa, a impresi\u00f3n est\u00e1 considerada como unha das catro grandes invenci\u00f3ns da China antiga.\nUn monumento conmemorativo ao trono de 1023, dinast\u00eda Song do norte da China, documentaba que o goberno central nese tempo empregaba follas de bronce para imprimir o papel moeda e tam\u00e9n bloques de bronce para imprimir os n\u00fameros e os caracteres na moeda. Na dinast\u00eda Jin, a xente empregou a mesma t\u00e9cnica pero m\u00e1is desenvolvida para imprimir papel moeda e documentos oficiais formais. O exemplo t\u00edpico deste tipo de impresi\u00f3n tipogr\u00e1fica con bloques de bronce \u00e9 un cheque impreso da dinast\u00eda Jin do ano 1216.\nImpresi\u00f3n en occidente.\nA imprenta de tipos m\u00f3biles, predecesora dos actuais sistemas de impresi\u00f3n foi inventada por Johannes Gutenberg contra 1450.\nM\u00e1is tarde apareceu a litograf\u00eda, un sistema de impresi\u00f3n desenvolvido por Aloys Senefelder quen, sabendo que a auga e o aceite se repelen naturalmente, empregou unha pedra calcaria e unha barra de cera para realizar unha impresi\u00f3n, co que revolucionou as artes gr\u00e1ficas permitindo a impresi\u00f3n de imaxe de gran calidade. O sistema de impresi\u00f3n offset deriva da litograf\u00eda."}
{"id": "168888", "revid": "56817", "url": "https://gl.wikipedia.org/wiki?curid=168888", "title": "Canto", "text": "O canto \u00e9 a emisi\u00f3n controlada de sons do aparello fonador (voz), seguindo unha composici\u00f3n musical. O canto ten un rol importante dentro da m\u00fasica porque \u00e9 o \u00fanico medio musical que pode integrar texto \u00e1 li\u00f1a musical. O int\u00e9rprete denom\u00ednase cantante, e para certos x\u00e9neros musicais cantor e cantaor."}
{"id": "168889", "revid": "6939", "url": "https://gl.wikipedia.org/wiki?curid=168889", "title": "Cantante", "text": ""}
{"id": "168893", "revid": "21293", "url": "https://gl.wikipedia.org/wiki?curid=168893", "title": "Morcego moscard\u00f3n", "text": ""}
{"id": "168895", "revid": "21293", "url": "https://gl.wikipedia.org/wiki?curid=168895", "title": "Raposo voador filipino", "text": ""}
{"id": "168896", "revid": "1822", "url": "https://gl.wikipedia.org/wiki?curid=168896", "title": "Vaca rubia galega", "text": ""}
{"id": "168897", "revid": "98629", "url": "https://gl.wikipedia.org/wiki?curid=168897", "title": "Club Nacional de Football", "text": "O Club Nacional de Football ou simplemente Nacional \u00e9 un club de f\u00fatbol uruguaio da cidade de Montevideo. Fundouse o 14 de maio\u00a0de 1899 e compite na Primeira Divisi\u00f3n do Uruguai.\nXogadores.\nCadro actual.\n "}
{"id": "168898", "revid": "895", "url": "https://gl.wikipedia.org/wiki?curid=168898", "title": "Nacional de Montevideo", "text": ""}
{"id": "168899", "revid": "98629", "url": "https://gl.wikipedia.org/wiki?curid=168899", "title": "Corynorhinus townsendii", "text": "Corynorhinus townsendii \u00e9 unha especie de morcego da familia Vespertilionidae.\nDistribuci\u00f3n xeogr\u00e1fica.\nAt\u00f3pase en M\u00e9xico, os Estados Unidos e o Canad\u00e1."}
{"id": "168901", "revid": "98629", "url": "https://gl.wikipedia.org/wiki?curid=168901", "title": "Helmer Alexandersson", "text": "Helmer Alexandersson, nado o 16 de novembro de 1886 en Estocolmo e finado na mesma cidade o 24 de decembro de 1927, foi un compositor e violinista sueco, irm\u00e1n da actriz Karin Alexandersson.\nTraxectoria.\nCo\u00f1\u00e9cese relativamente pouco sobre a vida de Alexandersson, naceu nunha familia de comerciantes, seu pai morreu en 1900 e el tivo que se p\u00f3r a atender o comercio familiar. Estudou de 1902 a 1908 no Conservatorio de Estocolmo, recibiu varias bolsas de estudos para perfeccionarse e en 1912 contrat\u00e1rono para realizar a marcha oficial dos Xogos Ol\u00edmpicos de Estocolmo. Concibida na s\u00faa maior parte en 1914 a \"Sinfon\u00eda n\u00ba 2 en G menor\" estreouse o 18 de abril de 1919 baixo a direcci\u00f3n de Carl Schneevoight. Desde 1918 era primeiro violinista da orquestra do cine \"R\u00f6da Kvarn\" (\"Rode Molen\") compo\u00f1endo m\u00fasica para os filmes mudos que se exhib\u00edan nese cine."}
{"id": "168903", "revid": "56817", "url": "https://gl.wikipedia.org/wiki?curid=168903", "title": "Megamorcegos", "text": "Os megaquir\u00f3pteros (Megachiroptera) son unha suborde de morcegos composto polos megamorcegos, co\u00f1ecidos como raposos voadores polo seu foci\u00f1o semellante ao dos raposos, ou morcegos da froita ou frux\u00edvoros, debido \u00e1 s\u00faa dieta a base de froitas. A suborden incl\u00fae unha soa familia, Pteropodidae.\nMentres que os micromorcegos at\u00f3panse distribu\u00eddos por todo o mundo, os megamorcegos te\u00f1en a s\u00faa \u00e1rea restrinxida \u00e1s rexi\u00f3ns tropicais de \u00c1frica, Asia e Ocean\u00eda.\nClasificaci\u00f3n.\nSistem\u00e1tica Tradicional.\nTradicionalmente a familia Pteropodidae \u00e9 dividida en d\u00faas subfamilias: Pteropodinae e Macroglossinae."}
{"id": "168904", "revid": "1308", "url": "https://gl.wikipedia.org/wiki?curid=168904", "title": "Megachiroptera", "text": ""}
{"id": "168905", "revid": "1308", "url": "https://gl.wikipedia.org/wiki?curid=168905", "title": "Megaquir\u00f3pteros", "text": ""}
{"id": "168906", "revid": "1308", "url": "https://gl.wikipedia.org/wiki?curid=168906", "title": "Megaquir\u00f3ptero", "text": ""}
{"id": "168907", "revid": "895", "url": "https://gl.wikipedia.org/wiki?curid=168907", "title": "La Romareda", "text": ""}
{"id": "168908", "revid": "895", "url": "https://gl.wikipedia.org/wiki?curid=168908", "title": "Estadio de Anoeta", "text": ""}
{"id": "168912", "revid": "865", "url": "https://gl.wikipedia.org/wiki?curid=168912", "title": "Antonov An-10", "text": "O Antonov An-10 Ukraina \u00e9 un avi\u00f3n de transporte comercial de catro turboh\u00e9lices de orixe sovi\u00e9tica fabricado por Antonov entre 1952 e 1972. S\u00f3 foron constru\u00eddos 104 exemplares deste aparello.\nProduci\u00f3n e historia.\nO Antonov An-10 produciuse simultaneamente cunha versi\u00f3n de carga, o Antonov An-12, do que se constru\u00edron m\u00e1is de 1.200 exemplares. O aparello foi dese\u00f1ado para poder operar en aeroportos non preparados.\nLogo dun accidente debido \u00e1 falta de manobrabilidade na engalaxe, retir\u00e1ronselle as aletas estabilizadoras e o avi\u00f3n foi redese\u00f1ado como An-10A. A capacidade para o trasporte de pasaxeiros aumentou ata 110 prazas. O modelo foi retirado do servizo en 1972 tras un accidente que revelou unha debilidade na s\u00faa estrutura da base alar. Ao mesmo tempo o seu xemelgo, o An-12, que compart\u00eda un 90 % dos seus compo\u00f1entes co An-10, mostrouse moi robusto e a\u00ednda contin\u00faa en servizo en moitos pa\u00edses. Tras a retirada do Antonov An-10, o aparello foi substitu\u00eddo polo Ilyushin Il-18 e o Antonov An-24, e m\u00e1is tarde polo Tupolev Tu-134.\nOperadores.\n Uni\u00f3n Sovi\u00e9tica"}
{"id": "168913", "revid": "92340", "url": "https://gl.wikipedia.org/wiki?curid=168913", "title": "Johann Friedrich Blumenbach", "text": "Johann Friedrich Blumenbach, nado o 11 de maio de 1752 e finado o 22 de xaneiro de 1840, foi un antrop\u00f3logo, m\u00e9dico e psic\u00f3logo alem\u00e1n. Foi o creador da chamada antropolox\u00eda f\u00edsica, que se ocupaba do estudo a morfolox\u00eda dos diversos grupos humanos segundo o m\u00e9todo da anatom\u00eda comparada.\nObra.\nAntropolox\u00eda f\u00edsica.\nUnha das s\u00faas principais contribuci\u00f3ns \u00e1 antropolox\u00eda cl\u00e1sica consistiu na defensa da teor\u00eda da unidade da especie humana fronte \u00e1 posici\u00f3n cient\u00edfica predominante na \u00e9poca que postulaba a existencia dunha variedade de especies animais segundo as caracter\u00edsticas morfol\u00f3xicas propias dos diferentes pobos.\nBlumenbach afirmaba que hab\u00eda unha \u00fanica orixe etol\u00f3xica, estando a especie humana con todo conformada por cinco divisi\u00f3ns principais segundo os distintos pobos: cauc\u00e1sicos, mongoloides, malaios, americanos e et\u00edopes ou negroides. Estas divisi\u00f3ns estaban relacionadas segundo Blumenbach con determinadas caracter\u00edsticas tanto f\u00edsicas como psicol\u00f3xicas. Para a realizaci\u00f3n deste estudo baseouse na an\u00e1lise craneom\u00e9trica de individuos pertencentes a poboaci\u00f3ns diversas.\nOs seus resultados rec\u00f3llense na obra m\u00e1is representativa deste autor: \"Collectionis suae craniorum diversarum gentium illustratae decades\". Outra das s\u00faas obras m\u00e1is significativas constitu\u00edu a s\u00faa tese doutoral en Antropolox\u00eda, a cal recib\u00eda o nome de \"De generis humani varietate nativa\".\nAnatom\u00eda e biolox\u00eda do desenvolvemento.\nA concepci\u00f3n de Blumenbach da anatom\u00eda comparada senta as bases da morfolox\u00eda transcendental: a concepci\u00f3n holista do organismo, o interese pola organizaci\u00f3n interna, polas relaci\u00f3ns entre estrutura e funci\u00f3n etc.\nBlumenbach introduciu o concepto de \"Bildungstrieb\" (\"forza formadora\") para dar conta do desenvolvemento dos animais"}
{"id": "168915", "revid": "88215", "url": "https://gl.wikipedia.org/wiki?curid=168915", "title": "Benito Floro", "text": "Benito Floro Sanz, nado en Xix\u00f3n\u00a0o 12 de xu\u00f1o de 1952, \u00e9 un adestrador de f\u00fatbol espa\u00f1ol.\nTraxectoria.\nA comezos de 2009 vinculouse co Barcelona Sporting Club de Guayaquil (Ecuador), equipo que dirixiu durante 17 xornadas, pero debido a unha mala planificaci\u00f3n e aos poucos recursos econ\u00f3micos cos que contaba o club, viuse na obriga de chegar a un acordo co Barcelona de Guayaquil para rescindir o seu contrato."}
{"id": "168920", "revid": "23204", "url": "https://gl.wikipedia.org/wiki?curid=168920", "title": "Ecolocaci\u00f3n", "text": "A ecolocaci\u00f3n, ou ecolocalizaci\u00f3n, \u00e1s veces denominada impropiamente biosonar, \u00e9 un m\u00e9todo de percepci\u00f3n sensorial que te\u00f1en alg\u00fans animais de co\u00f1eceren o seu contorno e que consiste na emisi\u00f3n de sons e a recepci\u00f3n e interpretaci\u00f3n do eco que os obxectos ao seu arredor producen.\nO termo foi creado en 1938 por Donald Griffin, que foi o primeiro en demostrar concluentemente a existencia da ecolocaci\u00f3n nos morcegos.\nEtimolox\u00eda.\nO termo \"ecolocaci\u00f3n\" est\u00e1 fomado polo elemento de composici\u00f3n de palabras (pfrefixo) \"eco-\", derivado do lat\u00edn \"echo\", e este do grego antigo \u1f20\u03c7\u03ce \"\u0113ch\u1e53\", \"eco\", e da palabra latina \"locat\u012do, -\u014dnis\", \"disposici\u00f3n\".\nPola s\u00faa parte, \"ecolocalizaci\u00f3n\" formouse con \"eco-\" e \"localizaci\u00f3n\".\nA ecolocaci\u00f3n nalg\u00fans animais.\nAlg\u00fans animais emiten sons na s\u00faa contorna e interpretan os ecos que xeran os obxectos ao seu ao redor. A ecolocaci\u00f3n pos\u00faena varios mam\u00edferos: morcegos (a\u00ednda que non toda a orde dos quir\u00f3pteros a emprega), e cet\u00e1ceos, como os golfi\u00f1os e o cachalote. \nHai d\u00faas clases de aves que utilizan este sistema para navegar en covas sen visibilidade, o \"Steatornis caripensis\" e os membros da familia dos ap\u00f3didos, en especial as salanganas do x\u00e9nero \"Aerodramus\", da tribo dos colocaliinos. \nRecentemente comprobouse que os humanos tam\u00e9n pos\u00faen esta capacidade, a\u00ednda que moito menos desenvolvida."}
{"id": "168921", "revid": "83328", "url": "https://gl.wikipedia.org/wiki?curid=168921", "title": "Laura Freixas", "text": "Laura Freixas, nada en 1958 en Barcelona, \u00e9 unha autora catal\u00e1 en lingua castel\u00e1. Traballa como columnista para \"La Vanguardia\" e como cr\u00edtica literaria para \"El Pa\u00eds\". Obras s\u00faas son \"\u00daltimo domingo en Londres\" (1997), \"Amor o lo que sea\" (2005) ou o ensaio \"Literatura y mujeres\" (2009)."}
{"id": "168923", "revid": "25871", "url": "https://gl.wikipedia.org/wiki?curid=168923", "title": "Benigno Blanco", "text": "Benigno Blanco Rodr\u00edguez, nado en Olloniego (Oviedo) en 1957, \u00e9 un pol\u00edtico vinculado ao Partido Popular e avogado asturiano.\nTraxectoria.\nDe 1987 a 1990 traballou como letrado nos servizos xur\u00eddicos de Iberdrola, \u00e1 vez que era asesor do Grupo Parlamentario Popular no Congreso dos Deputados. En 1990 pasou a dirixir os servizos xur\u00eddicos de Iberdrola, at\u00e9 que en maio de 1996, con Jos\u00e9 Mar\u00eda Aznar no goberno do Estado, foi nomeado secretario de Estado de Augas e Costas do Ministerio de Medio Ambiente de Espa\u00f1a. En maio de 2000 foi designado secretario de Estado de Infraestruturas do Ministerio de Fomento, sendo Ministro de Fomento Francisco \u00c1lvarez Cascos.\n\u00c9 pai de tres fillos e en 2011 era o presidente do Foro Espa\u00f1ol da Familia, cuxos postulados ao respecto da definici\u00f3n da familia coinciden fundamentalmente cos da Igrexa Cat\u00f3lica.\nEn 2017 fundou o partido pol\u00edtico Proxecto Avanza, que re\u00fane os principais principios do humanismo cristi\u00e1n."}
{"id": "168924", "revid": "23204", "url": "https://gl.wikipedia.org/wiki?curid=168924", "title": "Paleoceno", "text": "O Paleoceno \u00e9 a primeira \u00e9poca xeol\u00f3xica do per\u00edodo Pale\u00f3xeno, \u00e1 s\u00faa vez o primeiro per\u00edodo da era Cenozoica. Comezou fai 65,5 \u00b1 0,3 mill\u00f3ns de anos e terminou fai 55,8 \u00b1 0,2 mill\u00f3ns de anos.\nO Paleoceno \u00e9 inmediatamente posterior \u00e1 extinci\u00f3n masiva do final do Cret\u00e1ceo, co\u00f1ecido como \"l\u00edmite KT\" (Cret\u00e1ceo-Terciario), que marca a desaparici\u00f3n dos dinosauros (a extinci\u00f3n masiva do Cret\u00e1ceo-Terciario). A desaparici\u00f3n dos dinosauros deixou sen cubrir a maior\u00eda dos nichos ecol\u00f3xicos en todo o mundo, e o nome de \"Paleoceno\" prov\u00e9n do grego \u03c0\u03b1\u03bb\u03b1\u03b9\u03cc\u03c2 (palaios), que significa \"vello\", e \u03ba\u03b1\u03b9\u03bd\u03cc\u03c2 (kainos), \"novo\" facendo referencia \u00e1 fauna que apareceu durante a \u00e9poca, antes de que os modernos ordes de mam\u00edferos xurdisen no Eoceno.\nSubdivisi\u00f3ns.\nA Comisi\u00f3n Internacional de Estratigraf\u00eda reco\u00f1ece as seguintes idades/pisos do Paleoceno:\nO estratotipo do l\u00edmite inferior do Daniense at\u00f3pase no Kef (Tunes), datado en 65,5 \u00b1 0,3 mill\u00f3ns de anos, e que se fai coincidir coa ca\u00edda do meteorito que produciu o cr\u00e1ter de Chicxulub, en M\u00e9xico. Recentemente (2010), ratific\u00e1ronse formalmente pola Uni\u00f3n Xeol\u00f3xica Internacional os estratotipos de l\u00edmite inferior globais do Selandiense (fai 61,1 mill\u00f3ns de anos, que coincide cun brusco descenso global do nivel do mar) e do Thanetiense (fai 58,7 mill\u00f3ns de anos, que coincide cun investimento repentino do campo magn\u00e9tico terrestre), ambos os definidos na secuencia sedimentaria que aflora na rasa mareal entre Deva e Zumaya (Espa\u00f1a).\nEstratigraf\u00eda.\nO l\u00edmite K-T que marca a separaci\u00f3n entre o Cret\u00e1ceo e o Paleoceno \u00e9 visible no rexistro xeol\u00f3xico de gran parte da Terra como unha descontinuidade na fauna f\u00f3sil e nunha capa cunha alta concentraci\u00f3n de iridio. Tam\u00e9n hai probas f\u00f3siles dos abruptos cambios na flora e a fauna. Hai algunhas probas de importantes cambios clim\u00e1ticos, pero de moi curta duraci\u00f3n, que poden ocorrer nas primeiras d\u00e9cadas do Paleoceno. Existen varias teor\u00edas sobre a causa da extinci\u00f3n KT, pero a maior\u00eda soportan o impacto dun meteorito de 10 quil\u00f3metros de di\u00e1metro que formou o cr\u00e1ter de Chicxulub na costa do Iucat\u00e1n, M\u00e9xico.\nO final do Paleoceno (55,5 - 54,8 Ma) caracterizouse por un dos per\u00edodos m\u00e1is significativos do cambio global do Cenozoico. O m\u00e1ximo t\u00e9rmico do Paleoceno-Eoceno disturbou a circulaci\u00f3n atmosf\u00e9rica e oce\u00e1nica e conduciu \u00e1 extinci\u00f3n de numerosos foramin\u00edferos bent\u00f3nicos de augas profundas e un importante n\u00famero dos mam\u00edferos terrestres.\nDeriva continental.\nEn moitos sentidos, o Paleoceno continuou cos procesos que se iniciaran durante o Cret\u00e1ceo Tard\u00edo. Os continentes, derivados de Panxea foron tomando a forma actual, continuando a deriva cara \u00e1s s\u00faas posici\u00f3ns actuais. O supercontinente Laurasia a\u00ednda non completara a s\u00faa fragmentaci\u00f3n en tres continentes: Europa e Groenlandia estaban a\u00ednda conectados, Norteam\u00e9rica e Asia estaban unidos intermitente por unha ponte terrestre, mentres que Groenlandia e Norteam\u00e9rica comezaban a separarse.\nSuram\u00e9rica e Norteam\u00e9rica contin\u00faan separadas polos mares ecuatoriais (uniranse durante o Ne\u00f3xeno). Os compo\u00f1entes do antigo supercontinente do sur, Gondwana, isto \u00e9, \u00c1frica, Suram\u00e9rica, Ant\u00e1rtida e Australia continuaron separ\u00e1ndose. Australia emp\u00e9zase a separar da Ant\u00e1rtida. \u00c1frica dirixiuse ao norte cara a Europa, pechando lentamente o Oc\u00e9ano Tetis e a India comezou a s\u00faa migraci\u00f3n cara a Asia que dar\u00eda lugar a unha colisi\u00f3n tect\u00f3nica e \u00e1 formaci\u00f3n do Himalaia.\nA Oroxenia Laramide do Cret\u00e1ceo Tard\u00edo continuou levantando as Monta\u00f1as Rochosas no oeste de Am\u00e9rica, e terminar\u00eda na seguinte \u00e9poca. Os mares interiores de Norteam\u00e9rica e de Europa retrocederan a principios do Paleoceno, para deixar paso a unha nova flora e fauna nas novas terras.\nClima.\nO Paleoceno temper\u00e1n foi m\u00e1is fr\u00edo e seco c\u00f3 precendente Cret\u00e1ceo, a\u00ednda que as temperaturas increment\u00e1ronse considerablemente durante o m\u00e1ximo t\u00e9rmico do Paleoceno-Eoceno. O clima en todo o mundo f\u00edxose c\u00e1lido e h\u00famido cara ao l\u00edmite co Eoceno, con vexetaci\u00f3n subtropical medrando en Groenlandia e Patagonia, con crocodilos vivindo fronte \u00e1s costas de Groenlandia, e primitivos primates nos bosques tropicais de palmeiras do norte de Wyoming.\nAs zonas polares tiveron un clima fresco e t\u00e9pedo; Am\u00e9rica do Norte, Europa, Australia e o sur de Am\u00e9rica do Sur foron c\u00e1lidos e t\u00e9pedos; nas zonas ecuatoriais hab\u00eda climas tropicais, e ao norte e ao sur das zonas ecuatoriais o clima era caloroso e \u00e1rido.\nFlora.\nOs estratos terrestres do Paleoceno sobre o l\u00edmite KT est\u00e1n marcados en moitos lugares por un \"pico de fentos\": un estrato especialmente rico en f\u00f3siles de fentos. Os fentos son a mi\u00fado as primeiras especies en colonizar as zonas danadas polos incendios forestais, polo que este pico pode indicar a devastaci\u00f3n do impacto de Chicxulub.\nEn xeral, o Paleoceno caracter\u00edzase polo desenvolvemento das especies de plantas modernas. Apareceron cactos e palmeiras. As plantas f\u00f3siles do Paleoceno e dos per\u00edodos posteriores son xeralmente atribu\u00eddos a x\u00e9neros modernos ou a outros estreitamente relacionados. As temperaturas c\u00e1lidas en todo o mundo deron lugar a espesos bosques tropicais, sub-tropicais e caducifolios en todo o mundo (as primeiras selvas modernas reco\u00f1ecibles), coas rexi\u00f3ns polares libres de xeo e cubertas por con\u00edferas e \u00e1rbores de folla caduca. Sen grandes dinosauros herb\u00edvoros, os bosques do Paleoceno eran probablemente m\u00e1is densos c\u00f3s do Cret\u00e1ceo. As plantas con flores (anxiospermas), observadas por primeira vez no Cret\u00e1ceo, contin\u00faan desenvolv\u00e9ndose e proliferando, e \u00e1 vez coevolucionan os insectos que se alimentan e polinizan a estas.\nFauna.\nMam\u00edferos.\nA extinci\u00f3n dos dinosauros incidiu nunha maior diversidade de mam\u00edferos neste per\u00edodo. A\u00ednda que ao principio os mam\u00edferos eran pequenos animais nocturnos que se alimentaban de materia vexetal e de pequenos animais como os insectos, a medida que trascurr\u00eda o Paleoceno ocupaban unha maior variedade de nichos ecol\u00f3xicos. Dez mill\u00f3ns de anos despois da desaparici\u00f3n dos dinosauros, a Terra estaba chea de mam\u00edferos de tipo roedor, mam\u00edferos escavadores de tama\u00f1o medio nos bosques, grandes herb\u00edvoros e carn\u00edvoros cazando outros mam\u00edferos, aves e r\u00e9ptiles.\nOs mam\u00edferos do Paleoceno incl\u00faen:\nOs mam\u00edferos predominantes do per\u00edodo as\u00f3cianse a grupos que est\u00e1n agora extintos. Estes inclu\u00edan os carn\u00edvoros creodontos e condilartros, como no Paleoceno Medio do leste de Europa, Asia Oriental, e Am\u00e9rica do Norte. Os condilartros eran normalmente herb\u00edvoros, por exemplo, o \"Periptychus\" do Paleoceno inferior de Am\u00e9rica do Norte, que apareceron primeiro no Cret\u00e1ceo Superior cos protungulados e os pantodontes, como \"Pantolambda\", no Paleoceno medio de Am\u00e9rica do Norte. Os Plesiadapiformes son un grupo de animais que marcaban a transici\u00f3n entre insect\u00edvoros e primates. Outros mam\u00edferos do Paleoceno inclu\u00edan dous grupos de grandes herb\u00edvoros da \u00e9poca, os tilodontes e os teniodontes, o \u00faltimo incl\u00fae \"Psittacotherium\".\nAves.\nAs aves comezaron a rediversificarse durante a \u00e9poca, ocupando novos nichos ecol\u00f3xicos. A maior\u00eda dos tipos de aves modernas apareceran a mediados do Cenozoico, inclu\u00edndo paxaros, grous, falc\u00f3ns, pelicanos, garzas, curuxas, patos, pombas, colimbos e petos. A finais do Paleoceno, apareceron os primeiros bufos, como \"Ogygoptynx\" nos Estados Unidos e \"Berruornis\" en Francia.\nAtop\u00e1ronse f\u00f3siles no Paleoceno tard\u00edo de grandes aves carn\u00edvoras non voadoras (tam\u00e9n denominados paxaros do terror), inclu\u00eddo o temible \"Gastornis\" en Europa.\nR\u00e9ptiles.\nOs r\u00e9ptiles no seu conxunto diminu\u00edron en tama\u00f1o despois do evento KT. Con todo, debido \u00e1s condici\u00f3ns clim\u00e1ticas do Paleoceno, os r\u00e9ptiles estiveron m\u00e1is amplamente distribu\u00eddos que na actualidade. Entre os r\u00e9ptiles subtropicais at\u00f3panse os champsosauros (r\u00e9ptiles acu\u00e1ticos que se asemellan a modernos gaviais), crocodilos, tartarugas de casca branda, serpes e lagartos var\u00e1nidos.\nExemplos de champsosauros do Paleoceno incl\u00faen \"Champsosaurus gigas\", o m\u00e1is grande descuberto. Esta criatura era infrecuente entre os r\u00e9ptiles do Paleoceno posto que \u00e9 m\u00e1is do dobre da lonxitude dos esp\u00e9cimes do Cret\u00e1ceo m\u00e1is grande (3 metros fronte a 1,5 metros). Os champsosauros diminu\u00edron cara ao final do Paleoceno e extingu\u00edronse cara ao Mioceno. Exemplos de crocodilos do Paleoceno son \"Borealosuchus\" e o aligator \"Wannaganosuchus\".\nOs dinosauros poder\u00edan sobrevivir en certa medida nos principios do Daniano do Paleoceno. Isto d\u00e9bese ao descubrimento dun \u00f3so da pata dun \"Hadrosaurus\", achado en Suram\u00e9rica. O f\u00f3sil foi datado a principios do Paleoceno, aproximadamente fai 64,5 mill\u00f3ns de anos. Isto implicar\u00eda que alg\u00fans dinosauros sobreviviron \u00e1 extinci\u00f3n do Cret\u00e1ceo. Con todo, o m\u00e1is probable \u00e9 que se trate dun derivado f\u00f3sil.\nVida mari\u00f1a.\nOs mares t\u00e9pedos distribu\u00edanse por todo o mundo, inclu\u00eddos os polos. O principio do Paleoceno mostraba unha baixa diversidade e abundancia de vida mari\u00f1a, pero esta tendencia inverteuse a medida que avanzaba a \u00e9poca. As condici\u00f3ns tropicais deron lugar a unha abondosa vida mari\u00f1a, inclu\u00eddos os arrecifes de coral.\nCoa desaparici\u00f3n dos r\u00e9ptiles mari\u00f1os ao final do Cret\u00e1ceo, as quenllas convert\u00e9ronse nos principais depredadores. Ao final do Cret\u00e1ceo, os ammonites e moitas especies de foramin\u00edferos extingu\u00edronse. A fauna mari\u00f1a tam\u00e9n chegou a parecerse \u00e1 fauna moderna, faltando s\u00f3 os mam\u00edferos mari\u00f1os e as quenllas carcar\u00ednidas."}
{"id": "168925", "revid": "1888", "url": "https://gl.wikipedia.org/wiki?curid=168925", "title": "Adolfo Lucas Reguil\u00f3n Garc\u00eda", "text": ""}
{"id": "168927", "revid": "85894", "url": "https://gl.wikipedia.org/wiki?curid=168927", "title": "Ma\u00f1ente, Vilaronte, Foz", "text": "Ma\u00f1ente \u00e9 un lugar da parroquia de Vilaronte, no concello de Foz, na comarca da Mari\u00f1a Central. Segundo o IGE en 2009 ti\u00f1a 224 habitantes (114 mulleres e 110 homes), o que sup\u00f3n un aumento respecto do ano 1999 cando ti\u00f1a 211 habitantes."}
{"id": "168928", "revid": "98629", "url": "https://gl.wikipedia.org/wiki?curid=168928", "title": "Pir\u00e1mide (construci\u00f3n)", "text": "Unha pir\u00e1mide (do grego \"\u03c0\u03c5\u03c1\u03b1\u03bc\u03af\u03c2\" \u2013 \"pyr\u00e1mis\" a trav\u00e9s do\u00a0lat\u00edn\u00a0\"pyr\u0103mis, -\u012ddis\") \u00e9 unha estrutura na que as superficies exteriores son triangulares e converxen nun punto. A base dunha piramide pode formar calquera forma poligonal con m\u00e1is de tres lados, o que significa que unha pir\u00e1mide ten polo menos catro superficies triangulares. A pir\u00e1mide cadrada, cunha base cadrada e catro superficies exteriores triangulares \u00e9 a versi\u00f3n m\u00e1is com\u00fan.\nUn dese\u00f1o piramidal, coa meirande parte do peso preto do chan, e co piramidi\u00f3n no cumio implica un menor pulo do material superior cara a abaixo: esta distribuci\u00f3n do peso permitiu \u00e1s primeiras civilizaci\u00f3ns crear estruturas monumentais estables.\nDurante miles de anos, as maiores estruturas do mundo foron pir\u00e1mides: primeiro a Pir\u00e1mide Vermella na Necr\u00f3pole de Dashur e logo a Gran Pir\u00e1mide de Queops, as d\u00faas en Exipto, sendo a \u00faltima a \u00fanica das sete marabillas do mundo antigo que a\u00ednda est\u00e1 en p\u00e9.\nA pir\u00e1mide de Queops (Khufu) foi constru\u00edda por completo con pedra calcaria, e \u00e9 considerada unha obra-prima da arquitectura. Cont\u00e9n arredor de 1,3 mill\u00f3ns de bloques que pesan entre 2,5 e 15 toneladas e est\u00e1 constru\u00edda sobre unha base cadrada de arredor de 230 m de lado, cubrindo unha superficie de m\u00e1is de 50.000 m\u00b2. As s\u00faas catro caras est\u00e1n orientadas cara aos catro puntos cardinais de xeito moi preciso e ten un \u00e1ngulo de 52\u00ba. A altura orixinal da pir\u00e1mide era de 146,5 m, pero hoxe \u00e9 de s\u00f3 137 m; a falta deses 9 m d\u00e9bese ao roubo da cuberta de pedra calcaria de gran calidade para constru\u00edr casas e mesquitas no Cairo. \u00c9 a\u00ednda a pir\u00e1mide m\u00e1is alta. \nA maior pir\u00e1mide do mundo xamais constru\u00edda, por volume, \u00e9 a Gran Pir\u00e1mide de Cholula, no estado mexicano de Puebla. Esta pir\u00e1mide a\u00ednda est\u00e1 a ser escavada.\nAs primeiras pir\u00e1mides (chamadas \u00abcl\u00e1sicas\u00bb), que xa representan completamente paredes lisas, est\u00e1n datadas cara ao 2500 a. C., coma a pir\u00e1mide de Meidum, que se atopa medio derrubada. As\u00ed, as pir\u00e1mides que se poden considerar de referencia son as das dinast\u00edas III-VI (2650 - 2345 a. C.). M\u00e1is tarde, na \u00e9poca dos c\u00e9sares romanos, comezaron a constru\u00edrse tumbas xigantescas e algunhas delas, como a chamada Pir\u00e1mide de Cestio, est\u00e1n claramente inspiradas nos modelos existentes no Exipto dos tolemeos. Neste amplo espectro de construci\u00f3ns piramidais tam\u00e9n hai exemplos m\u00e1is actuais, constru\u00eddos en pleno s\u00e9culo XX, coma a Transamerica Pyramid de San Francisco (1972) ou a do Museo do Louvre (1980).\nHistoria.\nDiscutiuse moito sobre a orixe da forma piramidal na construci\u00f3n humana. As pir\u00e1mides xurdiron en distintas civilizaci\u00f3ns sen contacto entre si, o que deu p\u00e9 a multitude de especulaci\u00f3ns de toda \u00edndole. Non obstante, dende un punto de vista s\u00f3 estrutural ou construtivo, a forma piramidal \u00e9 un resultado case inevit\u00e1bel do simple desexo de ga\u00f1ar altura empregando pedra. De feito, as primeiras construci\u00f3ns en poboados primitivos eran de planta circular, normalmente coa parte baixa de pedras, os muros de barro e cercadas de tal xeito que remataban sendo como unhas b\u00f3las semiesf\u00e9ricas. As\u00ed se pode observar nunha reconstruci\u00f3n do poboado de Khirokitia, en Chipre, un poboado que se remonta a mediados do s\u00e9culo IV a.\u00a0C.\nNa antig\u00fcidade, a arquitectura com\u00fan empregaba materiais doados de conseguir e manipular, tales coma o barro ou a madeira. Non obstante, este tipo de construci\u00f3ns non perduraban no tempo. Cando se desexaba un edificio m\u00e1is lonxevo, coma unha tumba, ou un edificio emblem\u00e1tico, recorr\u00edase ent\u00f3n \u00e1 pedra (ou ao ladrillo se non se dispo\u00f1\u00eda daquela). As primeiras construci\u00f3ns de pedra polo tanto obedeceron a prop\u00f3sitos funerarios ou relixiosos, e tanto en Exipto (mastabas) coma en Am\u00e9rica, inda que miles de anos despois, xa adoptaron unha forma\u00a0troncopiramidal. A raz\u00f3n desta forma tam\u00e9n se deb\u00eda \u00e1 necesidade de estabilizar as moreas de pedra, posto que, a causa da presi\u00f3n exercida pola acumulaci\u00f3n de material, o terreo adoitaba ceder e afundirse polos lados, ocasionando gretas ou, no peor dos casos, derrubas.\nCo tempo, comezouse a edificar tumbas e plataformas relixiosas enriba das anteriores (quizais coa intenci\u00f3n de manifestar maior poder que o predecesor). Este tipo de pr\u00e1cticas derivou nas pir\u00e1mides graduadas; un tipo de construci\u00f3n moi similar aos cigurat mesopot\u00e1micos, que apareceron no s\u00e9culo IV a.\u00a0C. e que a partir do s\u00e9culo III a.\u00a0C. convert\u00e9ronse en templos relixiosos. Co\u00f1\u00e9cense unhas trinta e cinco torres cigurats constru\u00eddas en vinte e sete cidades que datan desta \u00e9poca, e que perduran at\u00e9 a chegada do Imperio Neobabil\u00f3nico ou Segundo Imperio\u00a0Babil\u00f3nico\u00a0(626 a.\u00a0C. - 539 a.\u00a0C.). A construci\u00f3n en\u00a0Babilonia\u00a0da torre chamada Etemenanki, dedicada a Marduk, foi asociada coa torre b\u00edblica de Babel, unha edificaci\u00f3n que foi reconstru\u00edda varias veces at\u00e9 a s\u00faa completa destruci\u00f3n cara ao ano 323 a.\u00a0C., ao pouco da derradeira tentativa de conservala por parte de\u00a0Alexandre o Grande.\nNon queda constancia dos motivos que impulsaron o paso dende este punto \u00e1 t\u00edpica pir\u00e1mide\u00a0penta\u00e9drica, inda que non \u00e9 desatinado pensar que o salto formal fose simplemente est\u00e9tico. Existen d\u00faas teor\u00edas fundamentais sobre esta cuesti\u00f3n:\nPir\u00e1mides de Exipto.\nNo per\u00edodo das primeiras dinast\u00edas do Antigo Exipto, os poderosos que ti\u00f1an medios econ\u00f3micos eran enterrados nunhas estruturas en forma de banco chamadas mastabas. Posteriormente est\u00e1 documentada a construci\u00f3n dun tipo de pir\u00e1mide atribu\u00edda ao arquitecto Imhotep, que dese\u00f1ou o que os exipt\u00f3logos cren que \u00e9 unha tumba para o fara\u00f3n Djoser. Imhotep est\u00e1 considerado como o primeiro en concibir a idea de amorear mastabas unha sobre outra, creando as\u00ed un edificio composto por unha serie de chanzos conseguidos cunha diminuci\u00f3n da medida da base cara ao \u00e1pice. O resultado foi a pir\u00e1mide graduada de Djoser, que foi dese\u00f1ada para servir coma unha escaleira xigantesca mediante a cal a alma do fara\u00f3n morto pod\u00eda ascender cara aos ceos. Tal foi a importancia dos \u00e9xitos de Imhotep que, m\u00e1is tarde, deificouse polos mesmos exipcios.\nEn Exipto, atop\u00e1ronse 138 pir\u00e1mides. A maior\u00eda foron constru\u00eddas como tumbas para os fara\u00f3ns do imperio e os seus consortes durante o Imperio Antigo e o Imperio Medio. A Gran Pir\u00e1mide de Gizeh, constru\u00edda por Keops (Jufu), \u00e9 unha das Sete Marabillas do Mundo Antigo e \u00e9 a \u00fanica delas que sobrevive e pode ser vista na actualidade.\nSimbolismo.\nA forma das pir\u00e1mides exipcias crese que representa o outeiro primordial, concepto que se basea nas crenzas que ti\u00f1an os exipcios sobre a creaci\u00f3n da Terra. A forma dunha pir\u00e1mide suponse que representa os raios do sol de po\u00f1ente, e a maior\u00eda das pir\u00e1mides revest\u00edronse con pedra calcaria pu\u00edda, dunha cor moi branca e reflectante que \u00f3 ser observadas dende a distancia, presentan un aspecto brillante; polo tanto, as pir\u00e1mides mate\u00f1en unha relaci\u00f3n coa luz solar. Por exemplo, o antigo nome da Pir\u00e1mide curvada de Dahshur era \u00abA pir\u00e1mide luminosa do sur\u00bb, e a Pir\u00e1mide de Lahun de Senusret II, en Lahun, \u00abSenusret luminoso\u00bb.\nInda que, en xeral, hai acordo en afirmar que as pir\u00e1mides eran monumentos funerarios, hai un desacordo sobre os principios teol\u00f3xicos que poder\u00edan ter enmarcado esta funcionalidade. Unha teor\u00eda afirma que poder\u00eda haber sido dese\u00f1ada como unha especie de \u00abm\u00e1quina de resurrecci\u00f3n\u00bb. Os exipcios cr\u00edan que a zona escura do ceo nocturno, arredor da cal semellan xirar as estrelas, era a entrada f\u00edsica aos ceos. Un dos eixes estreitos que se estenden dende a c\u00e1mara mortuoria principal a traves de todo o corpo da Gran Pir\u00e1mide apunta directamente cara ao centro desta parte do ceo. Isto suxire que a pir\u00e1mide poder\u00eda haber sido dese\u00f1ada como un medio para axudar a alma do fara\u00f3n defunto na s\u00faa viaxe cara \u00e1 residencia dos deuses. Todas as pir\u00e1mides de Exipto foron constru\u00eddas na ribeira oeste do Nilo, xa que na mitolox\u00eda exipcia o solpor se asociaba co reino dos mortos.\nAs pir\u00e1mides elev\u00e1banse at\u00e9 o ceo e axudaban ao fara\u00f3n, considerado un ser divino, no momento de abandonar a terra para facilitarlle o retorno \u00e1 morada dos deuses, lugar de onde vi\u00f1era. Por esta mesma raz\u00f3n, os exipcios cr\u00edan que era necesario conservar o corpo e impedir que se corrompese; consegu\u00edano mediante un m\u00e9todo moi elaborado de embalsamamento. Xusto no centro da pir\u00e1mide atop\u00e1base o sepulcro, normalmente de pedra, e arredor da c\u00e1mara mortuoria hab\u00eda escritos con feitizos e conxuros para axudar o tr\u00e1nsito do morto cara ao outro mundo. Non s\u00f3 era importante conservar o corpo, sen\u00f3n que era necesario que houbese unha escultura co seu busto que se colocaba dentro da c\u00e1mara sen que a vise ningu\u00e9n, as\u00ed a maxia funcionaba e a alma pod\u00eda revivir. Os exipcios chamaban ao escultor como \u00abaquel que mant\u00e9n vivo\u00bb.\nSistema e tipos de construci\u00f3ns.\nAlgunhas pir\u00e1mides non eran simples amoreamentos de pedra, xa que requir\u00edan para a s\u00faa construci\u00f3n moita habilidade, enxe\u00f1o, capacidade organizativa e forza de man de obra. Inda que algunhas civilizaci\u00f3ns, coma a exipcia, xa co\u00f1ecen o arco de descarga, tomaron prestado dun xeito preferente as estruturas doeladas. De todos os xeitos, as padeiras de pedra non pod\u00edan soportar as fortes presi\u00f3ns exercidas sobre elas sen crebarse, de xeito que para abrir estadas e pasadizos interiores recorreron \u00e1 t\u00e9cnica da falsa b\u00f3veda, soluci\u00f3n arquitect\u00f3nica que consiste en andar aproximando lixeiramente e de forma graduada as ringleiras dos muros; isto fai necesario facelo at\u00e9 conseguir un efecto similar ao dun arco apuntado, mais con doelas horizontais. Inda que todas as pir\u00e1mides ti\u00f1an a mesma base cadrada e as mesmas diagonais que se elevaban en direcci\u00f3n ao punto central superior, as inspecci\u00f3ns arqueol\u00f3xicas demostraron que cada pir\u00e1mide presentaba unhas variaci\u00f3ns construtivas interiores diferentes, debidas principalmente a como se constru\u00eda o n\u00facleo central.\nA falla de documentos non permitiu co\u00f1ecer os m\u00e9todos construtivos empregados na construci\u00f3n das pir\u00e1mides antigas, pero non hai constancia do emprego da roda, polo que as teor\u00edas m\u00e1is aceptadas apostan polo uso de ramplas ou espirais exteriores sobre as cales se arrastraban os bloques mediante pancas.\nOs recubrimentos exteriores destes edificios var\u00edan moito dunhas culturas \u00e1 outras, e at\u00f3panse dende revestimentos de pedra calcaria at\u00e9 estucos. O n\u00facleo interior pod\u00eda constru\u00edrse con capas de pedra e barro \u2014que se inclinaban no interior da pir\u00e1mide\u2014, por moreas de pedras dentro de muros de carga ou por adobes. Co paso dos anos, as pedras que tapaban o exterior foron empregadas noutras construci\u00f3ns e, como consecuencia, o n\u00facleo interior quedou \u00e1 intemperie, exposto aos elementos exteriores, degrad\u00e1ndose e chegando a quedar destru\u00eddo.\nAli\u00f1amento.\nAs caras das pir\u00e1mides est\u00e1n orientadas en direcci\u00f3n aos catro puntos cardinais. Xa no Imperio Antigo orient\u00e1banse dun xeito moi preciso, feito que se pode observar moi claramente na disposici\u00f3n da pir\u00e1mide de Queops: a desviaci\u00f3n m\u00e1is grande \u00e9 de 3'26\" de b\u00f3veda. O exipt\u00f3logo Edwards declarou que esta precisi\u00f3n s\u00f3 pod\u00edan vela grazas a uns bos co\u00f1ecementos astron\u00f3micos, con c\u00e1lculos realizados tendo presente a disposici\u00f3n das estrelas. Outra teor\u00eda prop\u00f3n que pod\u00eda calcularse coa observaci\u00f3n do Sol cando sae e cando se pon, medindo os \u00e1ngulos iguais mais opostos dende o norte. Este m\u00e9todo bas\u00e9ase na colocaci\u00f3n dunha estaca cunha chumbada para que estea ben vertical e se mida a s\u00faa sombra unhas tres horas antes do mediod\u00eda: a lonxitude \u00e9 o radio dun c\u00edrculo. A sombra desprazouse at\u00e9 chegar a coller o c\u00edrculo e forma un \u00e1ngulo recto coa li\u00f1a anterior da sombra do mediod\u00eda; na bisecci\u00f3n do \u00e1ngulo at\u00f3pase o norte. Este m\u00e9todo \u00e9 m\u00e1is preciso durante os solsticios.\nPara obter as caracter\u00edsticas dun corpo piramidal cuadrangular cr\u00e9anse alternativamente diversos cadrados, un sobre outro, sempre diminu\u00edndo de xeito proporciona \u00e1 s\u00faa medida. Este c\u00e1lculo xeom\u00e9trico, que semella simple, require unha gran precisi\u00f3n cando se realiza a unha escala monumental, xa que con tan s\u00f3 unha pequena desviaci\u00f3n nas diagonais, o cumio quedar\u00eda descentrado. Os construtores exipcios ti\u00f1an unha medida chamada \"esped\" ou \"c\u00f3bado real exipcio\", que son aproximadamente uns 52,4 cent\u00edmetros, e pod\u00edan ser capaces de obter a pendente medindo unidades de altura e base. Para a inclinaci\u00f3n da pir\u00e1mide de Queps ter\u00edan que ter medido 14 unidades cara a arriba e 11 cara ao interior.\nPiramidi\u00f3n.\nO piramidi\u00f3n \u00e9 a peza p\u00e9trea de forma piramidal cuadrangular que se situaba na parte m\u00e1is alta dos obeliscos e as pir\u00e1mides. Simbolizaba o lugar onde se situaba o deus solar Ra ou Am\u00f3n, no cumio do monumento, no punto de uni\u00f3n entre o Ceo e a Terra. O piramidi\u00f3n adoitaba realizarse con materiais coma pedra calcaria de Tura \u2014por exemplo na Pir\u00e1mide vermella de Snefru (dinast\u00eda IV)\u2014 , ou granito negro \u2014coma se fixo na pir\u00e1mide de Khendjer (dinast\u00eda XIII). Esta peza, normalmente, recubr\u00edase de ouro, bronce ou outra aliaxe de metal para conseguir que resplandecese cando a luz incid\u00eda sobre esta parte da pir\u00e1mide.\nO piramidi\u00f3n da Pir\u00e1mide negra do fara\u00f3n Amenemhet III at\u00f3pase en Dahshur, a uns 20 quil\u00f3metros do Cairo; descubriuse no ano 1990. Ten nunha das s\u00faas caras un gravado dunha esfera solar alada esculpida en relevo e dous ollos sagrados que representan os ollos do fara\u00f3n que est\u00e1 a mirar o sol dende o interior da pir\u00e1mide; baixo eles hai grafados tres signos que queren dicir \"nefer\" (perfecci\u00f3n ou beleza), as\u00ed coma un xer\u00f3glifo co nome e o t\u00edtulo do fara\u00f3n.\nCanteiras.\nAs primeiras pir\u00e1mides constru\u00edronse en pedra e suponse que todas elas ti\u00f1an preto unha pedreira para o abastecemento do material principal; por exemplo, a pedreira de Queops \u00e1chase a uns trescentos metros da Gran Pir\u00e1mide, e al\u00ed apr\u00e9ciase unha gran cavidade en forma de ferradura duns trinta metros de profundidade. A pedra calcaria branca precisa para o recubrimento final procede de Tura, unha localidade que estaba preto do actual O Cairo. Outros materiais que se empregaron foron o granito, que se levaba dende Asu\u00e1n, o basalto e o xeso procedentes de Madinat al-Fayyum, e o cobre, transportado dende o Sina\u00ed.\nNas canteiras hai unhas grandes canles, amplas e profundas; crese que \u00e9 preciso facelas pola falla de ferramentas de ferro. Cando ti\u00f1an ferramentas deste material, as canles que se abren preto dun bloque que se quere extraer c\u00e1vanse con fouces de ferro at\u00e9 que o bloque desexado escache por abaixo. Naqueles tempos os obreiros ti\u00f1an que empregar grandes pancas de madeira para separar os bloques e, polo tanto, precisaban dun espazo m\u00e1is grande para as canles de paso necesarias para manobrar. Nas pedreiras de Tura, onde hab\u00eda unha pedra calcaria dunha gran calidade, os traballadores abr\u00edan t\u00faneles por baixo das primeiras capas, quedando como unha especie de galer\u00eda onde se pod\u00eda escavar para conseguir a pedra.\nFerramentas empregadas.\nPara a extracci\u00f3n de granito das pedreiras de Asu\u00e1n abr\u00edronse canles empregando martelos de diabase. Esta t\u00e9cnica est\u00e1 ben referenciada, xa que se atoparon grandes cantidades de mazas na mesma canteira. Segundo o arque\u00f3logo Mark Lehner: \u00abSer enviado \u00e1s pedreiras de granito era, sen d\u00fabida, ser condenado ao m\u00e1is miser\u00e1bel dos traballos dos construtores das pir\u00e1mides\u00bb.\nO proceso de tallado das pedras era extremadamente lento, xa que as pedras de tipo gran\u00edtico son duras. Para traballalas empreg\u00e1ronse ferramentas de bronce e s\u00edlex, e o puimento acad\u00e1base mediante o roce co propio po das pedras ou con abrasivos m\u00e1is duros coma o po da cuarcita.\nSubministraci\u00f3n e transporte.\nOutro material que se precisaba en cantidade era a madeira, empregada coma combust\u00edbel para o lume das cachelas e para poder fabricar ferramentas, mais tam\u00e9n era necesario acendelo para os fornos onde se elaboraba o pan, un alimento b\u00e1sico dos traballadores. Tam\u00e9n era preciso unha infraestrutura para facer chegar outros tipos de alimentos, como cereal, peixe e carne. O combust\u00edbel e o alimento transport\u00e1banse en pequenos barcos, naves que quedaron ben representadas nos relevos das tumbas do Imperio Antigo.\nO transporte a trav\u00e9s do Nilo foi unha v\u00eda de comunicaci\u00f3n esencial para os antigos exipcios; dispo\u00f1\u00edan de barcos adaptados a todo tipo de cargas, como p\u00f3dese observar nunha escena dun relevo da calzada de Unas. Unha vez descargados, o transporte por terra realiz\u00e1base mediante a tracci\u00f3n animal, pero tam\u00e9n con moita man de obra, ocupando a acci\u00f3n de azorrar os materiais; as\u00ed quedou rexistrado en diversos relevos. A ausencia da roda fai pos\u00edbel pensar que se axudaban dunha especie de zorras.\nRampla.\nOs estudos feitos para descubrir que clase de ramplas se empregaban para facer pos\u00edbel a construci\u00f3n dunha pir\u00e1mide deron p\u00e9 a unha morea de teor\u00edas. Hai quen opina que empregaban unha rampla recta recostada contra unha cara da obra, mais aqu\u00ed \u00e1brense diversas opci\u00f3ns porque poder\u00eda ser que precisasen ocupar toda unha cara da pir\u00e1mide ou s\u00f3 unha parte dela; neste segundo caso, era necesario que a rampla fose moi estreita e coa altura precisa para chegar at\u00e9 o final da pir\u00e1mide. Amais, para manter unha pendente axeitada ter\u00eda que ter ido elabor\u00e1ndose a medida que se levantaba a construci\u00f3n.\nOs partidarios doutro sistema apostan por unha rampla con forma de espiral que rodeaba a pir\u00e1mide e ascend\u00eda sobre as ringleiras da pir\u00e1mide graduada cando esta inda non se cubrira coa \u00faltima capa de pedra. Por\u00e9n, as probas realizadas na cara norte da pir\u00e1mide de Micerinos mostraron que, polo menos, as caras inacabadas non estaban graduadas e, polo tanto, non pod\u00edan facer pos\u00edbel este tipo de rampla. Outra teor\u00eda similar presenta unha rampla en zigzag realizada sobre unha cara da pir\u00e1mide pero que presenta case os mesmos problemas que a rampla en espiral.\nLista de pir\u00e1mides exipcias.\nHai 138 pir\u00e1mides atopadas en Exipto at\u00e9 o ano 2008. Entre as pir\u00e1mides exipcias m\u00e1is importantes p\u00f3dense salientar:\nPir\u00e1mides de Nubia.\n \nAs pir\u00e1mides de Nubia, no Sud\u00e1n, constru\u00edronse para servir como monumentos para os reis e ra\u00ed\u00f1as de Napata e Meroe. En Nubia comezouse a constru\u00edr pir\u00e1mides m\u00e1is de 800 anos despois dos derradeiros sepulcros reais que se levantaron en Exipto. Estas pir\u00e1mides difer\u00e9ncianse das exipcias principalmente porque se constru\u00edan cun \u00e1ngulo moito m\u00e1is pronunciado, dun 70 graos, as\u00ed como por ser dunha altura moito m\u00e1is pequena; co\u00f1\u00e9cense 223. Moitas das pir\u00e1mides ti\u00f1an capelas constru\u00eddas contra o seu muro oriental e estaban decoradas con relevos. Case todas as estruturas eran de tipo est\u00e1ndar cunhas escalinatas, situadas ao este das capelas, que entraban at\u00e9 as c\u00e1maras mortuorias. Estas c\u00e1maras estaban compostas de d\u00faas ou tres salas nas cales nas paredes, \u00e1s veces, hab\u00eda inscrici\u00f3ns do \"Libro dos Mortos\".\nPiankhi rematou a conquista do Alto Exipto, campa\u00f1a iniciada polo seu pai, e despois de reinar uns trinta anos foi enterrado en Al-Kurru, nunha pir\u00e1mide de estilo exipcio. Cando en 1918 George Reisner dirixiu unhas escavaci\u00f3ns s\u00f3 se atopaba en bo estado unha das pir\u00e1mides; as outras estaban derrubadas e cubertas de entullos. De todos os xeitos, p\u00faidose constatar que a pir\u00e1mide de Piankhi era dunha lonxitude dun 8 metros de lado e ti\u00f1a unha inclinaci\u00f3n de 68 graos; unha escalinata conduc\u00eda \u00e1 c\u00e1mara sepulcral a trav\u00e9s de 19 chanzos. Atop\u00e1ronse diferentes tumbas dos reis en Al-Kurru, inclu\u00edda a de Tanutamon, monarca que reinou do 664 ao 653 a. C. O seu predecesor, Taharqa, cara ao 664 a. C. inaugurou o cemiterio de Nuri que substitu\u00edu o de Al-Kurru.\nA pir\u00e1mide m\u00e1is grande e a m\u00e1is antiga da zona Nuri \u00e9 a de Taharqa, fara\u00f3n e tam\u00e9n rei de Napata, que pertenc\u00eda \u00e1 XXV dinast\u00eda. As medidas da pir\u00e1mide son de 51,75 m\u00b2 de base e uns 50 metros de altura. Foi constru\u00edda en d\u00faas etapas, cunha pir\u00e1mide interior m\u00e1is pequena, cuberta de pedra areosa, e o interior que se realiza con reas graduadas. O acceso efectu\u00e1base por unha escalinata colocada na parte oriental; no interior hab\u00eda unha antec\u00e1mara con b\u00f3veda de can\u00f3n e a c\u00e1mara funeraria divid\u00edase en d\u00faas naves laterais e unha de central sostidas por seis piares tallados na rocha.\nA uns cen quil\u00f3metros de Khartum at\u00f3panse as pir\u00e1mides de Meroe, que est\u00e1n agrupadas en tres cemiterios: o do oeste, o do sur e o do norte. Probabelmente, o primeiro rei que constru\u00edu o seu sepulcro na zona foi Arqamani (Ergamenes), que o fixo no cemiterio sur; m\u00e1is tarde, as sepulturas reais traslad\u00e1ronse ao cemiterio do norte. As pir\u00e1mides eran graduadas, inda que cada cara do tri\u00e1ngulo estaba enmarcada por franxas lisas nos seus \u00e1ngulos. As capelas das pir\u00e1mides estaban decoradas con relevos, e a s\u00faa construci\u00f3n realizouse empregando pedra areosa. As derradeiras pir\u00e1mides constru\u00edronse de adobe e a superficie enxes\u00e1base. As pir\u00e1mides constru\u00eddas no cemiterio oeste foron ocupadas principalmente por xente da nobreza e por familias importantes de Meroe. Cara ao ano 350, co crep\u00fasculo do imperio, deixouse de constru\u00edr pir\u00e1mides na zona.\nConstruci\u00f3ns precolombianas.\nAs construci\u00f3ns precolombianas pertencen ao tipo de pir\u00e1mides truncadas, \u00e9 dicir, que est\u00e1n finalizadas cun plano paralelo \u00e1 s\u00faa base; polo tanto, te\u00f1en truncado o v\u00e9rtice com\u00fan dos seus tri\u00e1ngulos. As pir\u00e1mides truncadas preincaicas constru\u00edronse xeralmente con adobe, un material moi pouco resistente \u00e1 erosi\u00f3n e ao paso do tempo, pola cal a maior\u00eda destas construci\u00f3ns desapareceron ou at\u00f3panse en ru\u00ednas. Preto do lago de Texcoco, no val de M\u00e9xico, at\u00f3pase a primeira pir\u00e1mide co\u00f1ecida da Am\u00e9rica Central, pertencente ao per\u00edodo chamado Ticom\u00e1n-Cuicuilco e datada entre o 400 a. C. e o 300 a. C. A pir\u00e1mide de Cuicuilco \u00e9 de planta circular, cuns 135 metros de di\u00e1metro e 20 metros de altura. Tr\u00e1tase dunha construci\u00f3n realizada con adobe, cunha fachada de pedra lisa e un altar ao ar libre situado no seu cumio.\nDende o punto de vista funcional, a pir\u00e1mide precolombiana era diferente da exipcia, xa que non estaba constru\u00edda cunha finalidade funeraria, sen\u00f3n coma un templo, coma unha residencia dunha deidade. De todos os xeitos, escavaci\u00f3ns recentes confirman que ti\u00f1an o costume de incorporar sepulcros, tal como se comprobou na pir\u00e1mide graduada maia de Palenque, chamada Templo das Inscrici\u00f3ns; nesta pir\u00e1mide, no ano 1952, o arque\u00f3logo Ruz Lhuillier descubriu o sepulcro de Pacal o Grande. Unha gran lousa cubr\u00eda a escalinata que baixaba cara ao interior do templo e en dous tramos chegaba \u00e1 cripta funeraria, que foi constru\u00edda cara ao ano 675.\nNa parte do muro de cada distribuci\u00f3n de niveis moitas das pir\u00e1mides presentan un recubrimento de pedra tallada dunha ringleira continuada; neste recubrimento hai esculpidas representaci\u00f3ns de xaguares, pumas, aguias ou serpes, as\u00ed como todo tipo de ornamentos xeom\u00e9tricos. Os templos estaban situados na parte superior da pir\u00e1mide, e alg\u00fans ti\u00f1an un gran p\u00f3rtico diante da entrada que estaba chea de imaxes, normalmente policromadas.\nEn Teotihuac\u00e1n at\u00f3pase a Pir\u00e1mide do Sol, un dos exemplos m\u00e1is abraiantes da antiga arquitectura azteca. Ten a singularidade de constru\u00edrse nun determinado momento hist\u00f3rico sen engadidos posteriores; a maior\u00eda das pir\u00e1mides aztecas fix\u00e9ronse ao longo de diversos per\u00edodos aproveitando sempre as estruturas feitas con anterioridade. A Pir\u00e1mide do Sol est\u00e1 formada por cinco tramos moi empinados constru\u00eddos sobre unha base case cuadrangular. Ten uns costados de entre 220 e 225 metros, e unha altura de 63 metros. A diferenza doutras construci\u00f3ns piramidais mesoamericanas, consta dunha \u00fanica escaleira central que se interrompe en cada tramo.\nSimbolismo.\nO Templo de Kukulk\u00e1n, a principal estrutura arquitect\u00f3nica de Chich\u00e9n Itz\u00e1, demostra que os maias posu\u00edan uns bos co\u00f1ecementos en matem\u00e1ticas, xeometr\u00eda, ac\u00fastica e astronom\u00eda. Nunha sociedade orixinalmente agr\u00edcola, os maias observaron con detemento o comportamento das estaci\u00f3ns, as variaci\u00f3ns das traxectorias do Sol e das estrelas, e aplicaron todos estes co\u00f1ecementos na construci\u00f3n do templo dedicado ao seu deus, Kukulk\u00e1n.\nNa escalinata norte-nord\u00e9s da pir\u00e1mide de\u00a0Kukulc\u00e1n, durante os equinoccios de primavera e outono, \u00e1 tardi\u00f1a, obs\u00e9rvase unha proxecci\u00f3n solar serpentina que consiste en sete tri\u00e1ngulos is\u00f3sceles invertidos de luz, como resultado da sombra que proxectan as nove plataformas deste edificio durante a posta do Sol. En Chich\u00e9n Itz\u00e1 o fen\u00f3meno vese en todo o seu esplendor e a imaxe da serpe de tri\u00e1ngulos de luz e sombra \u00e9 proxectada \u00e1\u00a0balaustrada\u00a0norte-nord\u00e9s; a medida que avanza o tempo semella que do templo baixe unha serpe e o \u00faltimo anaco de luz prox\u00e9ctase \u00e1 cabeza da serpe, figura representada en pedra e que se atopa na base da escalinata.\nComo as culturas mesoamericanas, a cultura maia empregou un calendario agr\u00edcola solar que denominaban \"Haab\", o cal conta con 18 meses ou \"uinales\"; cada \"uinal\" ten 20 d\u00edas ou \"kines\". As\u00ed, o calendario comprende 18 x 20 = 360 d\u00edas regulares ou \"kines\", m\u00e1is cinco d\u00edas adicionais, considerados d\u00edas infaustos, denominados \"uayeb\". O templo de Kukulk\u00e1n ten catro escalinatas, cada unha delas con 91 chanzos; isto fai a cifra de 364 chanzos, e considerando a plataforma superior do templo temos un total 365 unidades que representan os d\u00edas do \"Haab\".\nCara a finais do s\u00e9culo XX incrementou o turismo en Chich\u00e9n Itz\u00e1. Accidentalmente, os gu\u00edas tur\u00edsticos descubriron un efecto ac\u00fastico que se produce na escalinata norte-nord\u00e9s da pir\u00e1mide. Se unha persoa aplaude de forma frontal \u00e1 escalinata, o son do aplauso esp\u00e1llase cara ao peralte dos chanzos e rebota en forma dun eco distorsionado; \u00e9 dicir, se se fai un aplauso, a reflexi\u00f3n do son esc\u00f3itase diferente e p\u00f3dese escoitar un ch\u00edo que semella ao canto dun quetzal.\nMaias.\nAs pir\u00e1mides maias consist\u00edan habitualmente nunha construci\u00f3n graduada que conduc\u00eda a un templo situado no cumio. Empreg\u00e1banse con finalidades cerimoniais. Os restos m\u00e1is antigos calc\u00falase que datan do ano 600.\nAztecas.\nAs pir\u00e1mides aztecas eran bases piramidais caracter\u00edsticos das culturas prehisp\u00e1nicas mexicanas; estas construci\u00f3ns tam\u00e9n eran chamadas, \u00e1s veces, \"teocallis\". A pir\u00e1mide dos nichos mostra unha orixinal construci\u00f3n, realizada en sete tramos graduados; ten unha grande escalinata para a s\u00faa ascensi\u00f3n pola cara norte, e en todos os seus lados se atoparon uns nichos ou fornelas (en total 365), que se pensa que poden representar os d\u00edas do ano.\nIncas.\nAs pir\u00e1mides incas foron concibidas como residencias das diferentes deidades. De feito, a cultura quechua, denominaba \"huaca\" tanto \u00e1s deidades coma nos edificios nos cales lles rend\u00eda culto, se ben os mochicas empreg\u00e1ronas para finalidades administrativas. Inda que estas construci\u00f3ns se denominan comunmente pir\u00e1mides, en realidade son bases piramidais dun ou varios pisos.\nEntre os quechuas era frecuente a construci\u00f3n dunha estrutura piramidal de pequenas ou medianas proporci\u00f3ns chamada \"ushnu\", a cal lembraba unha monta\u00f1a. Esta especie de pir\u00e1mide, situada normalmente no centro das poboaci\u00f3ns, cumpr\u00eda funci\u00f3ns rituais \u2014como un tipo de altar\u2014 e administrativas; dende al\u00e1 os xerarcas adoitaban emitir os seus mandatos.\nOutras pir\u00e1mides.\nEntre outros exemplos de construci\u00f3ns piramidais p\u00f3dense destacar: as pir\u00e1mides etruscas de Orvieto e de Bomarzo, as pir\u00e1mides graduadas de barro dos ibo, a Pir\u00e1mide de Cestio \u2014un sepulcro dun maxistrado da Antiga Roma\u2014, a \"stupa\" de Borobudur \u2014unha construci\u00f3n budista a Indonesia\u2014, os \u00abmandir\u00bb da India, a Pir\u00e1mide de Xi'an na China, e as Pir\u00e1mides de G\u00fc\u00edmar ou \u00abMajanos de Xacona\u00bb na illa de Tenerife.\nA etnia africana ibo, que procede principalmente de Nixeria, constru\u00edu na cidade de Nsude unhas pir\u00e1mides graduadas feitas de barro. Non ti\u00f1an ning\u00fan car\u00e1cter funerario e estaban dedicadas \u00e1 deidade Uto ou Wadjet.\nA Pir\u00e1mide de Cestio \u00e9 unha imitaci\u00f3n romana do estilo exipcio; at\u00f3pase xunto \u00e1 Porta\u00a0San Paolo, en Roma. Constru\u00eduse cara ao ano 12 a. C. como sepulcro do maxistrado\u00a0Gai\u00a0Cestio. A s\u00faa base \u00e9 cadrada, ten preto de 30 metros de lado e logra unha altura de 36,40 metros. Est\u00e1 feita de ladrillo e recuberta de m\u00e1rmore. Aos lados oriental e occidental enc\u00f3ntranse inscrici\u00f3ns en lat\u00edn onde aparece tanto o nome de Cestio como detalles circunstanciais sobre a s\u00faa construci\u00f3n. No s\u00e9culo III foi anexada \u00e1 muralla Aureliana.\nO \"stupa\" de Borobudur \u00e1chase en Indonesia. \u00c9 un monumento budista mahayana constru\u00eddo entre os anos 750 e 850, e consta de seis plataformas cadradas coroadas por outras tres circulares; est\u00e1 decorado con 2 672 relevos e 504 estatuas de\u00a0Buda. Sen espazos interiores como te\u00f1en outros templos da zona e como que presenta unha forma piramidal, esta construci\u00f3n de Borobudur foi identificada m\u00e1is como unha \"stupa\", que como un templo (\"candi\" en indonesio). Ademais, en lugar de estar constru\u00eddo nunha chaira, edificouse sobre un outeiro natural.\nNa India non se constru\u00edron pir\u00e1mides de pedra. Inda as\u00ed, abundan as \u00abmandir\u00bb cunha forma piramidal que, segundo o tipo, se denomina dun xeito xen\u00e9rico \u00abgopuram\u00bb. Son como portas monumentais que permiten o acceso aos recintos sagrados. Dende terra o trazado piramidal \u00e9 moi empinado como consecuencia da superposici\u00f3n dos pisos de planta rectangular. Como moitas pir\u00e1mides, estas estruturas do hindu\u00edsmo buscan imitar unha monta\u00f1a; neste caso, a sagrada Monta\u00f1a Meru, que representa a simbolox\u00eda hindu\u00edsta da \"axis mundi\").\nA Pir\u00e1mide de Xi'an \u00e9 unha das pir\u00e1mides chinesas. Estas pir\u00e1mides son realmente antigos t\u00famulos, a maior\u00eda dos cales, se non todos, foron destinados a usos funerarios. Moitas destas pir\u00e1mides est\u00e1n situadas nun radio de 100 quil\u00f3metros preto de Xi'an, na provincia de Shaanxi, na China central. A s\u00faa forma \u00e9 a dunha pir\u00e1mide truncada, con similitudes coas pir\u00e1mides precolombianas. Xi'an \u00e9 unha \u00e1rea dun gran valor arqueol\u00f3xico, e poucas pir\u00e1mides foron inda exploradas.\nAs Pir\u00e1mides de G\u00fc\u00edmar, ou \u00abMajanos de Xacona\u00bb, at\u00f3panse no municipio de G\u00fc\u00edmar, na costa sueste da illa tinerfe\u00f1a, a uns 26 quil\u00f3metros da cidade de Santa Cruz de Tenerife. Son seis construci\u00f3ns en forma de pir\u00e1mides graduadas cunha orientaci\u00f3n astron\u00f3mica. A maior\u00eda dos arque\u00f3logos cren que as pir\u00e1mides foron constru\u00eddas por agricultores que acumularan as rochas polos bordos das s\u00faas terras de cultivo, tal como se fac\u00eda comunmente noutras zonas das Illas Canarias. Por outro lado, non se encontraron probas que demostren que estas pir\u00e1mides fosen constru\u00eddas polos guanches; de feito, hai probas arqueol\u00f3xicas que determinan unha antig\u00fcidade non superior aos 200 anos.\nEn Sedeinga, Sud\u00e1n hai 35 pir\u00e1mides constru\u00eddas durante o reino de Kush.\nPir\u00e1mides contempor\u00e1neas.\nDurante os s\u00e9culos XVIII e XIX houbo un renacemento no uso dos dese\u00f1os piramidais na construci\u00f3n de casas, xard\u00edns, parques, tumbas e monumentos conmemorativos, por parte de arquitectos e artistas entre os cales hai que destacar\u00a0Giovanni\u00a0Battista Piranesi, Johann Gottfried Herder,\u00a0\u00c9tienne-Louis\u00a0Baull\u00e9e,\u00a0Claude-Nicolas\u00a0Ledoux e\u00a0Antonio\u00a0Canova, entre outros. En canto ao s\u00e9culo XX, houbo un uso da estrutura piramidal aplicada a vivendas, edificios de negocios e l\u00fadicos.\nA Pir\u00e1mide do Louvre, inaugurada o 1989, foi dese\u00f1ada polo arquitecto Ieoh Ming Pei como acceso ao edificio do Museo do Louvre, en Par\u00eds. Foi constru\u00edda cunha base de pedra e cemento e a estrutura piramidal est\u00e1 feito con aluminio e vidro laminado transparente. Est\u00e1 formada por un total de 673 paneis en forma de rombos e tri\u00e1ngulos, e o peso da estrutura \u00e9 de 180 toneladas. A inclinaci\u00f3n das s\u00faas paredes \u00e9 de 51\u00ba, unha inclinaci\u00f3n igual que a das pir\u00e1mides exipcias.\nA\u00a0Pyramid Arena, un recinto deportivo de uso polivalente, foi constru\u00edda na d\u00e9cada dos 80. Ten preto de 21.000 asentos e est\u00e1 situada no centro de\u00a0Memphis, nos Estados Unidos, xusto \u00e1 beira do r\u00edo Mississippi. Ten 98 metros de alto e \u00e9 a sexta pir\u00e1mide m\u00e1is grande do mundo. Nun principio foi a sede do equipo de baloncesto da Universidade de\u00a0Memphis; m\u00e1is adiante, en 2001, acolleu os Memphis\u00a0Grizzlies, un equipo da\u00a0NBA. Ambos os dous equipos deixaron o recinto o 2004.\nWalter\u00a0Pyramid \u00e9 o pavill\u00f3n do equipo de baloncesto do NCAA da Universidade Estatal de California en Long Beach (California). O edificio consta de 18 plantas, ten capacidade para 5 000 espectadores e aloxa un ximnasio e un centro de conferencias. A s\u00faa construci\u00f3n finalizou o 1998, cun presuposto de 22 mill\u00f3ns de d\u00f3lares. O edificio adopta a forma dunha pir\u00e1mide de 105 metros de lado e 56 metros de altura, e o seu rematado exterior est\u00e1 formado integramente por pranchas de aluminio coloreado de cor azul escura.\nA Transamerica Pyramid, con 260 metros, \u00e9 o edificio m\u00e1is alto da cidade de\u00a0San Francisco, en California. A s\u00faa caracter\u00edstica forma piramidal confire a\u00a0San Francisco\u00a0un panorama urbano dos m\u00e1is reco\u00f1ecidos do planeta e converteuse nun dos s\u00edmbolos da cidade. Dese\u00f1ado polo arquitecto americano\u00a0William Pereira, a s\u00faa construci\u00f3n comezou o 1969 e rematou o 1972. Ten d\u00faas veces a altura da Pir\u00e1mide de Gizeh, inda que a s\u00faa base \u00e9 m\u00e1is pequena. Situada preto da falla de\u00a0San Andr\u00e9s, na s\u00faa construci\u00f3n t\u00edvose en conta que puidese resistir movementos s\u00edsmicos; cando sucede un p\u00f3dese notar a s\u00faa oscilaci\u00f3n, e as\u00ed p\u00f3dese afirmar que \u00e9 a \u00fanica pir\u00e1mide que \u00abse move\u00bb.\nA Pir\u00e1mide de\u00a0Toquio\u00a0(ou Pir\u00e1mide de Shimizu) est\u00e1 actualmente en proxecto. Est\u00e1 pensada como unha enorme estrutura multifuncional situada na ba\u00eda de\u00a0Toquio, no Xap\u00f3n. O proxecto foi realizado polo arquitecto italiano\u00a0Dante\u00a0Bini e a s\u00faa altura ser\u00eda doce veces m\u00e1is grande que a Gran Pir\u00e1mide de Gizeh; ter\u00eda 2 004 metros de altura e albergar\u00eda no seu interior unha cidade para 750 000 persoas nunha superficie de 88\u00a0km\u00b2. Est\u00e1 pensada para poder satisfacer a demanda de espazo de\u00a0Toquio."}
{"id": "168930", "revid": "85894", "url": "https://gl.wikipedia.org/wiki?curid=168930", "title": "Estado soberano", "text": "Un estado soberano \u00e9 un estado cun territorio definido sobre o cal exerce unha soberan\u00eda interna e externa, unha poboaci\u00f3n permanente, un goberno, independencia doutros estados e poderes, e a capacidade de establecer relaci\u00f3ns con outros estados soberanos.\nO goberno dun estado soberano ostenta o t\u00edtulo legal de todo o seu territorio. Adoita entenderse tam\u00e9n que non depende nin est\u00e1 suxeito a calquera outro poder ou estado. A\u00ednda que conceptualmente un estado soberano pode existir sen ser reco\u00f1ecido por outros estados soberanos, para os estados non reco\u00f1ecidos adoitan ser dif\u00edcil exercer os poderes para facer tratados e as engrenaxes das relaci\u00f3ns diplom\u00e1ticas con outros estados soberanos.\nHistoria.\nDesde finais do s\u00e9culo XIX, case toda a terra habitable est\u00e1 parcelada en \u00e1reas con l\u00edmites m\u00e1is ou menos definidos reclamados por diferentes estados. Anteriormente, exist\u00edan grandes \u00e1reas que non foran reclamadas ou habitadas, ou estaban habitadas por pobos n\u00f3mades que non estaban organizados coma estados. Por\u00e9n, incluso nos estados actuais existen enormes \u00e1reas salvaxes, como a Amazonia, que ou non est\u00e1n habitadas ou o est\u00e1n por pobos ind\u00edxenas. Existen, ademais, estados que non controlan \"de facto\" todo o territorio reclamado (estados falidos) ou no que este control est\u00e1 discutido (coma en Somalia).\nNa actualidade, a comunidade internacional comprende m\u00e1is de 200 estados soberanos, a gran parte dos cales est\u00e1 representado na ONU. Estes estados forman o que os te\u00f3ricos das relaci\u00f3ns internacionais chaman \"sistema\", onde cada estado ten en conta o comportamento dos outros estados para tomar as s\u00faas decisi\u00f3ns. Desde este punto de vista, os estados int\u00e9granse nun sistema internacional para abordar a seguridade interior e exterior e os conflitos de lexitimidade. Recentemente, desenvolveuse a noci\u00f3n de comunidade internacional para referirse ao grupo de estados que estableceron regras, procedementos e instituci\u00f3ns para dirixir as s\u00faas relaci\u00f3ns.\nOrtograf\u00eda.\nCando nos referimos a un estado concreto (ou impl\u00edcito) escr\u00edbese con mai\u00fascula, por exemplo \"O Estado cobre os gastos da seguridade social\" ou cando \u00e9 parte do nome, por exemplo \"Estados Unidos do Brasil\", pero non \u00e9 necesario se \u00e9 unha referencia xen\u00e9rica, por exemplo \"O Brasil est\u00e1 constitu\u00eddo por vinte e tres estados.\" A mesma norma aplica para a ortograf\u00eda do acordo ortogr\u00e1fico do portugu\u00e9s e para o castel\u00e1n. "}
{"id": "168931", "revid": "2074", "url": "https://gl.wikipedia.org/wiki?curid=168931", "title": "Marca Escura", "text": ""}
{"id": "168932", "revid": "2074", "url": "https://gl.wikipedia.org/wiki?curid=168932", "title": "O Profeta Diario", "text": ""}
{"id": "168935", "revid": "98629", "url": "https://gl.wikipedia.org/wiki?curid=168935", "title": "Genji Monogatari", "text": " (\"A historia de Genji\") \u00e9 unha obra cl\u00e1sica da literatura xaponesa atribu\u00edda \u00e1 nobre xaponesa Murasaki Shikibu de comezos do s\u00e9culo, no cumio do per\u00edodo Heian. Gran parte da importancia desta obra recae no feito de que \u00e9 considerada por alg\u00fans a primeira novela, ou a primeira novela moderna, ou a primeira novela psicol\u00f3xica ou primeira novela considerada un cl\u00e1sico, punto que a\u00ednda \u00e9 un asunto de debate (ver \"Importancia\").\nO cr\u00edtico Harold Bloom incl\u00fae \"Genji Monogatari\" na s\u00faa lista das 100 obras can\u00f3nicas mundiais, indicando que equivale ao que Don Quixote representa na literatura occidental. \u00c9, a\u00ednda que \u00e9 considerada universalmente coma unha obra-prima, a s\u00faa clasificaci\u00f3n precisa e influencia nos canons occidental e oriental \u00e9 un asunto de debate.\nT\u00edtulo.\nRealmente a obra non ten t\u00edtulo, polo que recibiu numerosas denominaci\u00f3ns, das cales a m\u00e1is com\u00fan e aceptada . Non obstante, a obra foi publicada baixo diversos t\u00edtulos: conto/relato/historia , , , , , entre outros.\nIntroduci\u00f3n.\n\"Genji Monogatari\" foi escrito cap\u00edtulo tras cap\u00edtulo, en prazos, mentres Murasaki \u00eda repartindo o conto \u00e1s mulleres da aristocracia (as yokibito). Ten moitos elementos que se poden atopar nunha novela:\nA obra non fai uso dunha trama; en cambio, como na vida real, os acontecementos van pasando e os caracteres da obra evolucionan con eles, van crecendo. Un trazo notable do Genji, e da habilidade de Murasaki, \u00e9 a s\u00faa consistencia interna, malia un \"dramatis personae\" de aproximadamente catrocentos personaxes. Por exemplo, todos os personaxes envellecen co paso do tempo, e todas as relaci\u00f3ns familiares e feudais son coherentes ao longo de todos os cap\u00edtulos da obra.\nUnha complicaci\u00f3n para lectores e tradutores do Genji \u00e9 que a case ning\u00fan personaxe no texto orixinal se lle d\u00e1 un nome expl\u00edcito. Os personaxes atrib\u00faense, en cambio, pola s\u00faa funci\u00f3n ou papel (p. ex. Ministro da Esquerda), ou ben un nome honor\u00edfico (p. ex. A s\u00faa Excelencia), ou pola s\u00faa relaci\u00f3n con outros personaxes (p. ex. Herdeiro Aparente), e que todo pode cambiar mentres a novela progresa. Esta falta de nomes prov\u00e9n dos xeitos da corte da era Heian que far\u00edan inaceptablemente familiar e f\u00f3ra de sitio mencionar libremente o nome dun dos personaxes. Os lectores modernos e os tradutores te\u00f1en, en menor ou maior medida, varios alcumes utilizados para estar ao corrente dos moitos personaxes.\nValor literario.\n\"Genji Monogatari\" \u00e9 unha importante obra de ficci\u00f3n da literatura xaponesa, e numerosos autores modernos cit\u00e1rona como unha fonte de inspiraci\u00f3n. \u00c9 digno de menci\u00f3n pola s\u00faa consistencia interna, descrici\u00f3n psicol\u00f3xica e caracterizaci\u00f3n. O novelista Yasunari Kawabata dixo no seu discurso durante a entrega dos Premios Nobel: \u00ab\"Genji Monogatari\" \u00e9 o punto culminante da literatura xaponesa. A\u00ednda hoxe en d\u00eda non houbo unha obra de ficci\u00f3n comparable a ela\u00bb.\nReferimonos a mi\u00fado o \"Genji\" como a \"primeira novela\u00bb, a\u00ednda que hai un considerable debate sobre este tema; unha parte do debate \u00e9 se \"Genji\" pode ser considerada unha novela. Alg\u00fans consideran que a introspecci\u00f3n psicol\u00f3xica, a complexidade e a unidade deste traballo cualif\u00edcana para obter o \"status\" de \u00abnovela\u00bb, mentres descualifican alg\u00fans traballos previos da prosa de ficci\u00f3n. Outros ven estes argumentos como subxectivos e pouco convincentes. Declaraci\u00f3ns relacionadas, talvez nun intento de esquivar este debate, est\u00e1n encaradas a que \" Genji Monogatari \" \u00e9 a \u00abprimeira novela psicol\u00f3xica\", a primeira novela para ser considerada un cl\u00e1sico ou outros termos m\u00e1is cualificados . Afirmar que \u00e9 a primeira novela do mundo inevitablemente nega as reclamaci\u00f3ns de \"Dafnis e Cloe\" e \"Aethiopica\" en grego, que Longo e Heliodoro de \u00c9mesa respectivamente escribiron, ambos ao redor do s\u00e9culo III, e en lat\u00edn, o \"Satiric\u00f3n\" de Petronio no s\u00e9culo I e \"O asno de ouro\" de Lucius Apuleius no s\u00e9culo II, as\u00ed como K\u0101dambar\u012b en s\u00e1nscrito que Banabhatta escribiu no s\u00e9culo VII. O debate tam\u00e9n existe en xapon\u00e9s, coa comparaci\u00f3n entre os termos \" monogatari \" - conto - e \" sh\u014dsetsu \" - novela.\nA novela e outros traballos de Murasaki Shikibu son est\u00e1ndares b\u00e1sicos no curr\u00edculo das escolas xaponesas. O Banco do Xap\u00f3n editou billetes de 2.000 iens no seu honor, mostrando unha escena da novela baseada no rolo ilustrado do s\u00e9culo duod\u00e9cimo.\nAutor\u00eda.\nO debate sobre que parte do \"Genji\" foi realmente escrita por Murasaki Shikibu estivo vixente durante centurias e seguramente, nunca finalizar\u00e1 a menos que se realice un gran descubrimento hist\u00f3rico. Est\u00e1 aceptado de forma xeral que o conto finalizou, na forma que o podemos ver actualmente, o ano 1021, cando a autora de \"Sarashina Nikki\" escribiu unha co\u00f1ecida entrada no seu diario sobre a ledicia que lle produc\u00eda o feito de adquirir unha copia completa do conto. Ela escribiu que eran aproximadamente cincuenta cap\u00edtulos e menciona un personaxe introducido cara ao final do traballo; xa que logo, se outros autores separadamente de Murasaki Shikibu traballaron no conto, o traballo foi realizado nunha data moi pr\u00f3xima ao momento en que se escribiu a entrada do diario. O mesmo diario de Murasaki Shikibu incl\u00fae referencias \u00e1 obra en cuesti\u00f3n, e de feito, destaca a aplicaci\u00f3n en si mesma do nome de \" Murasaki \" aludindo ao personaxe feminino principal da obra. Esta entrada do diario confirma que unha parte, se non toda a obra, estaba dispo\u00f1ible no 1008 cando evidencias internas suxiren de forma convincente que a entrada foi escrita.\nAkiko Yosano, a primeira autora en realizar unha traduci\u00f3n moderna do \"Genji\", cr\u00eda que \"Murasaki Shikibu\" s\u00f3 escribira os cap\u00edtulos que van desde o principio ata o trix\u00e9simo terceiro, e que os cap\u00edtulos do trinta e cinco ao cincuenta e catro foron escritos pola s\u00faa filla \"Daini\". A presenza dun dos poucos erros de continuidade no cap\u00edtulo corenta e catro tam\u00e9n fixo dubidar sobre a autor\u00eda destes \u00faltimos cap\u00edtulos.\nDe acordo coa introduci\u00f3n de Royall Tyler no seu traballo de traduci\u00f3n ao ingl\u00e9s, an\u00e1lises inform\u00e1ticas recentes fixeron aumentar de forma \u00abestatisticamente significante\u00bb as discrepancias de estilo entre os cap\u00edtulos 45-54 e o resto , e tam\u00e9n entre os primeiros cap\u00edtulos. Pero esta discrepancia tam\u00e9n se pode explicar por un cambio na actitude do autor a medida que \u00eda crecendo e pensouse a mi\u00fado que os cap\u00edtulos iniciais foron editados coa forma actual un tempo despois do que realmente se escribiron.\nUn dos argumentos m\u00e1is frecuentes que se usan en contra a hip\u00f3tese da m\u00faltiple autor\u00eda \u00e9 que o \" Genji \" \u00e9 unha obra de tal xenialidade que o feito de que algu\u00e9n coa mesma ou superior xenialidade que Murasaki \u00e9 inveros\u00edmil que continuase a obra.\nContido.\n\"Genji monogatari\" \u00e9 unha extens\u00edsima narraci\u00f3n que refire a vida e aventuras amorosas do ficticio pr\u00edncipe Hikaru Genji (\"pr\u00edncipe Brillante\") e dos seus descendentes ao longo de 54 cap\u00edtulos que ocupan un total de 4\u00a0200 p\u00e1xinas. Os primeiros 41 cap\u00edtulos comezan cos amores entre o emperador Kiritsubo e unha dama de rango inferior na s\u00faa corte, dos que nace o protagonista, Genji. Este mant\u00e9n unha il\u00edcita aventura coa s\u00faa madrasta, a dama Fujitsubo, que concl\u00fae ao morrer Murasaki, a muller que m\u00e1is significou na s\u00faa vida. \u00c1 par desenv\u00f3lvese a historia do ascenso social de Genji na corte e a s\u00faa ca\u00edda en desgraza, seguida do seu exilio e retorno. Os 13 cap\u00edtulos restantes (3 cap\u00edtulos transitorios e os denominados 10 cap\u00edtulos Uji) contan a historia dos descendentes de Genji: o seu fillo Kaoru e mais o seu neto, o pr\u00edncipe Niou. Os amores e rivalidades destes personaxes continuar\u00e1n as peripecias de Genji sen conseguir a brillantez anterior. Por\u00e9n, este relato est\u00e1 trufado de todo tipo narraci\u00f3ns epis\u00f3dicas que converten a obra nun vasto fresco da sociedade da \u00e9poca.\nDa novela extr\u00e1ese unha melancol\u00eda existencial motivada polo contraste entre o refinamento aristocr\u00e1tico e as fermosuras da natureza cos sufrimentos e miserias orixinadas e impostas aos sentimentos dos personaxes femininos, v\u00edtimas dunha sociedade polig\u00e1mica. O sentimento do ef\u00e9mero, que confire \u00e1 narraci\u00f3n a filosof\u00eda budista, acent\u00faase no final da obra e contrib\u00fae a esa sensaci\u00f3n melanc\u00f3lica. A novela esta inxerida de pequenos poemas (acostuman ser de catro versos), e a mi\u00fado constit\u00faen a parte m\u00e1is importante dos di\u00e1logos dos personaxes, que os env\u00edan entre si por escrito ou os recitan mutuamente nos momentos m\u00e1is emotivos.\nContexto literario.\nComo a obra foi escrita para o entretemento da corte xaponesa do s\u00e9culo und\u00e9cimo, o traballo presenta varias dificultades para os lectores modernos. Primeiramente, e seguramente o punto m\u00e1is importante, \u00e9 a lingua que usa Murasaki: na corte xaponesa do per\u00edodo Heian a lingua conti\u00f1a numerosas declinaci\u00f3ns e unha gram\u00e1tica certamente complexa. Outro dos problemas que nos atopamos \u00e9 que na sociedade cortes\u00e1 Heian consider\u00e1base rudo e descort\u00e9s o feito de nomear os nomes das persoas, e por tanto, ning\u00fan dos personaxes \u00e9 nomeado ao longo da obra; en lugar diso, o narrador ref\u00edrese aos homes segundo o seu rango ou o punto da vida onde se atopan, e as mulleres a mi\u00fado ref\u00edrese pola cor da s\u00faa roupa, polas palabras usadas nun encontro, ou ben polo rango dun parente masculino prominente. E todo isto resulta cunha descrici\u00f3n diferente para un mesmo personaxe segundo o cap\u00edtulo da obra.\nOutro aspecto da linguaxe usada \u00e9 a importancia de utilizar poes\u00eda nas conversaci\u00f3ns. Modificar ou reescribir un poema cl\u00e1sico de acordo coa situaci\u00f3n actual era o comportamento esperado na vida da corte Heian, e a mi\u00fado, serv\u00eda para comunicar finas alusi\u00f3ns de forma oculta. Os poemas en \"Genji\" aparecen a mi\u00fado na forma Tanka da cl\u00e1sica poes\u00eda xaponesa Waka. Moitos dos poemas son ben co\u00f1ecidos polo p\u00fablico, e xeralmente s\u00f3 ao ler as primeiras li\u00f1as xa se d\u00e1 por suposto que o lector ser\u00e1 capaz de completar o texto en por si, da mesma forma que hoxe en d\u00eda se se di \u00abse vas a Roma ... \u00bb e deixar de forma t\u00e1cita o resto da frase (\u00ab ... fai como os romanos \u00bb).\nComo a maior\u00eda da literatura Heian, o \"Genji\" probablemente foi escrito na gran maior\u00eda (ou mesmo na s\u00faa totalidade) en kana (a escritura fon\u00e9tica xaponesa) e non cos caracteres chineses, porque foi escrito por unha muller e destinado a un p\u00fablico feminino, limit\u00e1ndose principalmente a palabras puras do xapon\u00e9s.\nDeixando de lado o vocabulario referente \u00e1 pol\u00edtica e ao budismo, o \" Genji \" cont\u00e9n moi poucas palabras prestadas do chin\u00e9s. Isto ten o efecto de dar \u00e1 historia, mesmo de forma moi clara, moita fluidez. Con todo, tam\u00e9n leva \u00e1 confusi\u00f3n: hai unha serie de palabras do vocabulario en \u00abpuro\u00bb xapon\u00e9s, que te\u00f1en moitos significados diferentes e, para os lectores modernos, o contexto non sempre \u00e9 suficiente para determinar o sentido que se pretend\u00eda."}
{"id": "168936", "revid": "12452", "url": "https://gl.wikipedia.org/wiki?curid=168936", "title": "Genji monogatari", "text": ""}
