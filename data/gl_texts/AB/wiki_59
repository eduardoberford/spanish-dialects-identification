{"id": "166064", "revid": "5863", "url": "https://gl.wikipedia.org/wiki?curid=166064", "title": "Balbino Clemente", "text": "Balbino Clemente N\u00fa\u00f1ez, nado en Vedra o 6 de setembro de 1896 e finado o 28 de marzo de 1941, foi un futbolista galego, que xogaba de centrocampista.\nTraxectoria.\nComezou a xogar no Fortuna de Vigo en 1915. En 1917 foi fichado polo presidente do Real Betis Balompi\u00e9, Carlos Alarc\u00f3n de la Lastra, xunto ao vigu\u00e9s Barzallana. Despois dunha tempada, fichou polo Sevilla F\u00fatbol Club, onde estivo un ano. En 1919 regresou ao Fortuna.\nTrala fusi\u00f3n en agosto de 1923 do Fortuna e o Vigo Sporting naceu o Real Club Celta, pasando Balbino a formar parte do primeiro equipo. Xogou no equipo celeste at\u00e9 1926, anos nos que acadou tres campionatos de Galicia.\nO 18 de decembro de 1921 xogou coa selecci\u00f3n espa\u00f1ola en Madrid fronte a Portugal. O 19 de novembro de 1922 xogou o primeiro partido da selecci\u00f3n galega, con vitoria fronte a Castela por 4 a 1 no campo de Coia. Posteriormente xogar\u00eda varios encontros m\u00e1is co combinado galego.\nFoi irm\u00e1n do tam\u00e9n futbolista Juan Clemente N\u00fa\u00f1ez.\nNo ano 1940 celebrouse un partido en Bala\u00eddos como homenaxe ao xogador, entre o Celta e xogadores veteranos do equipo"}
{"id": "166065", "revid": "1131", "url": "https://gl.wikipedia.org/wiki?curid=166065", "title": "Balbino Clemente Garc\u00eda", "text": ""}
{"id": "166066", "revid": "85894", "url": "https://gl.wikipedia.org/wiki?curid=166066", "title": "Boado, Boado, Xinzo de Limia", "text": "Boado \u00e9 un lugar da parroquia de Boado no concello ourens\u00e1n de Xinzo de Limia na comarca da Limia. No ano 2022 ti\u00f1a 65 habitantes, dos cales 29 eran homes e 36 mulleres."}
{"id": "166067", "revid": "85894", "url": "https://gl.wikipedia.org/wiki?curid=166067", "title": "Porto Alto, Boado, Xinzo de Limia", "text": "Porto Alto \u00e9 un lugar da parroquia de Boado no concello ourens\u00e1n de Xinzo de Limia na comarca da Limia. No ano 2022 ti\u00f1a 39 habitantes, dos cales 20 eran homes e 19 mulleres."}
{"id": "166069", "revid": "23204", "url": "https://gl.wikipedia.org/wiki?curid=166069", "title": "Segundo Leonardo P\u00e9rez L\u00f3pez", "text": "Segundo Leonardo P\u00e9rez L\u00f3pez, nado no Buriz, Guitiriz o 8 de decembro de 1948, \u00e9 un historiador e te\u00f3logo galego.\nTraxectoria.\nEstudou filosof\u00eda no Seminario Diocesano de Mondo\u00f1edo e na Universidade Pontificia de Salamanca onde se doutorou en 1983. Ampliou estudos en Roma e foi investigador do Arquivo Secreto do Vaticano. Foi tam\u00e9n investigador do Consejo Superior de Investigaciones Cient\u00edficas de Madrid. Foi profesor da Universidade Pontificia de Salamanca e do Instituto Teol\u00f3xico Compostel\u00e1n e do Instituto Superior Compostel\u00e1n de Ciencias Relixiosas dos que foi director. \u00c9 catedr\u00e1tico de antropolox\u00eda teol\u00f3xica, c\u00f3engo da catedral de Mondo\u00f1edo e desde 2009 capel\u00e1n da Orde de Malta para Galicia e Asturias.\nFoi membro do consello redactor das revistas \"Cuadernos de Estudios Gallegos\", \"Encrucillada\", \"Boa Nova\" e fundador e director da revista \"Estudios Mindonienses\" e director da revista \"Rudesindus. Miscel\u00e1nea de Arte e Cultura\". Membro da Academia Galega de Historiadores e do Instituto de Estudios Viveirenses e presidente da Academia de San Rosendo.\nPublicou estudos sobre a Historia da Igrexa galega, a relixiosidade tradicional galega, as peregrinaci\u00f3ns xacobeas, o labor social da emigraci\u00f3n, o monacato galego e o desenvolvemento cultural galego. Reivindicou a San Rosendo de Celanova e a Aldara de Celanova como figuras claves na configuraci\u00f3n hist\u00f3rica do pa\u00eds galego. O seu pensamento teol\u00f3xico \u00e9 pr\u00f3ximo a Joseph Ratzinger.\nEn novembro de 2011 foi nomeado arquiveiro da Catedral de Santiago de Compostela. M\u00e1is tarde, foi designado de\u00e1n desa mesma catedral e tomou posesi\u00f3n do seu cargo en xaneiro de 2013."}
{"id": "166070", "revid": "85894", "url": "https://gl.wikipedia.org/wiki?curid=166070", "title": "A Lameira, Grixoa, San Amaro", "text": "A Lameira \u00e9 un lugar da parroquia de Grixoa no concello ourens\u00e1n de San Amaro na comarca do Carballi\u00f1o. Ti\u00f1a 1 habitante (1 home) no ano 2009 segundo datos do Instituto Nacional de Estad\u00edstica."}
{"id": "166071", "revid": "89787", "url": "https://gl.wikipedia.org/wiki?curid=166071", "title": "Os cazapantasmas", "text": "Os cazapantasmas (en ) \u00e9 unha serie de debuxos animados para a televisi\u00f3n baseada no filme de 1984 \"Ghostbusters\" que se emitiu de 1986 a 1991. En Galicia a Televisi\u00f3n de Galicia emitiuna en 1992.\nDesenvolvemento.\nA serie emitiuse orixinalmente de 1986 a 1991, producida por Columbia Pictures Television, DiC Entertainment e Coca-Cola. Na versi\u00f3n orixinal os produtores tiveron que lle engadir \"The Real\" logo dun contencioso con Filmation que ti\u00f1a a s\u00faa propia versi\u00f3n animada, os Ghost Busters. A serie segue as aventuras un grupo de parasic\u00f3logos Peter Venkman, Egon Spengler, Winston Zeddemore, Ray Stantz, a s\u00faa secretaria Janine Melnitz e a s\u00faa mascota a pantasma Moquete que investigan diversos fen\u00f3menos paranormais.\nO doutor Peter Venkman \u00e9 quen toma a decisi\u00f3n de aceptar cada caso, o doutor Egon Spengler \u00e9 o xenio cient\u00edfico que proporciona a tecnolox\u00eda que o grupo precisa para interactuar co reino et\u00e9reo, en moitos dos episodios, Egon atopa a soluci\u00f3n cando xa se perdeu toda esperanza, o doutor Ray Stantz \u00e9 a mente mec\u00e1nica no equipo, a\u00ednda que por dentro \u00e9 coma un neno. Winston Zeddemore encarna a determinaci\u00f3n, sempre co seu raio de prot\u00f3ns a punto. Winston Zeddemore, que na pel\u00edcula ti\u00f1a escaso protagonismo, colleu valor nesta serie."}
{"id": "166072", "revid": "85894", "url": "https://gl.wikipedia.org/wiki?curid=166072", "title": "O Campo da Cruz, Grixoa, San Amaro", "text": "O Campo da Cruz \u00e9 un lugar da parroquia de Grixoa no concello ourens\u00e1n de San Amaro na comarca do Carballi\u00f1o. Ti\u00f1a 12 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 7 mulleres."}
{"id": "166074", "revid": "5132", "url": "https://gl.wikipedia.org/wiki?curid=166074", "title": "RC Toulonnais", "text": "O RC Toulon \u00e9 un club profesional de rugby da cidade francesa de Toulon, fundado no ano 1908, que compite na m\u00e1xima categor\u00eda do campionato franc\u00e9s, o Top 14.\nHistoria.\nRC Toulon \u00e9 un club cl\u00e1sico da liga nacional de rugby francesa, chegando a finais en 6 d\u00e9cadas distintas. O seu primeiro t\u00edtulo chegou en 1931. Logo perdeu a final nos anos 1948, 1968, 1971 e 1985, ga\u00f1ou o seu 2\u00ba t\u00edtulo en 1987, volveu a perder a final de 1989, e en 1992 ga\u00f1ou por 3\u00aa ocasi\u00f3n a liga.\nA pesar do alto nivel competitivo que ti\u00f1a o club, foi descendido administrativamente no ano 2000 por mor dunhas d\u00e9bedas superiores \u00f3s 10 mill\u00f3ns de francos.\nNos \u00faltimos anos, dende a chegada dun novo presidente, polo club te\u00f1en pasado grandes estrelas do rugby, primeiro co obxectivo de ascender \u00f3 Top 14, e unha vez acadado o ascenso na tempada 2007/08, co obxectivo de acadar o campionato franc\u00e9s. Jonny Wilkinson foi un deses grandes xogadores chegados \u00f3 RC Toulon, as\u00ed como Victor Matfield, George Gregan, Andrew Mehrtens, Tana Umaga, George Smith, Pierre Mignoni, Paul Sackey ou Felipe Contepomi.\nNa tempada 2009/10 o club chegou \u00e1 final da European Challenge Cup por vez primeira, caendo fronte a Cardiff Blues. Tam\u00e9n rematou a tempada 2\u00ba na t\u00e1boa lo Top 14, caendo logo en semifinais.\nNa tempada 2011/12 o RC Toulon chegou \u00e1s finais do Top 14 de la Challenge Cup, caendo en \u00e1mbalas d\u00faas.\nNa tempada 2014/15 o equipo acadou o seu terceiro t\u00edtulo consecutivo na competici\u00f3n m\u00e1is importante de rugby union entre clubs europea e logrou o 1\u00ba posto na fase de liga do Top 14 2014-2015, a\u00ednda que despois na final dos playoffs perdeu o t\u00edtulo co Stade Fran\u00e7ais."}
{"id": "166076", "revid": "895", "url": "https://gl.wikipedia.org/wiki?curid=166076", "title": "Pichu Atienza", "text": ""}
{"id": "166077", "revid": "12452", "url": "https://gl.wikipedia.org/wiki?curid=166077", "title": "Rugby-Club Toulonnais", "text": ""}
{"id": "166078", "revid": "23562", "url": "https://gl.wikipedia.org/wiki?curid=166078", "title": "Association Sportive Montferrandaise", "text": ""}
{"id": "166081", "revid": "22570", "url": "https://gl.wikipedia.org/wiki?curid=166081", "title": "O Condado, O Condado, Padrenda", "text": "O Condado \u00e9 un lugar da parroquia do Condado no concello ourens\u00e1n de Padrenda na comarca da Terra de Celanova. Ti\u00f1a 53 habitantes no ano 2009 segundo datos do Instituto Nacional de Estad\u00edstica, dos cales 28 eran homes e 25 eran mulleres."}
{"id": "166082", "revid": "85894", "url": "https://gl.wikipedia.org/wiki?curid=166082", "title": "Sa, O Condado, Padrenda", "text": "Sa \u00e9 un lugar da parroquia do Condado no concello ourens\u00e1n de Padrenda na comarca da Terra de Celanova. Ti\u00f1a 27 habitantes no ano 2009 segundo datos do Instituto Nacional de Estad\u00edstica, dos cales 16 eran homes e 11 eran mulleres."}
{"id": "166085", "revid": "89787", "url": "https://gl.wikipedia.org/wiki?curid=166085", "title": "A Travesa de Ledro, Nodar, Friol", "text": "A Travesa de Ledro \u00e9 un lugar da parroquia de Nodar no concello lugu\u00e9s de Friol na comarca de Lugo. Segundo o IGE, en 2020 ti\u00f1a 8 habitantes (5 homes e 3 mulleres)."}
{"id": "166086", "revid": "25871", "url": "https://gl.wikipedia.org/wiki?curid=166086", "title": "Racing 92", "text": "O Racing 92 \u00e9 un club franc\u00e9s de rugby con sede en Colombes (periferia de Par\u00eds) formado en 2001 como resultado da fusi\u00f3n dos hist\u00f3ricos Racing Club de France (cinco t\u00edtulos de liga) e US M\u00e9tro. O nome orixinal do club era \"Racing M\u00e9tro 92\", e foi reducido a \"Racing 92\" en 2015. O n\u00famero \"92\" do nome fai referencia \u00f3 departamento de Altos do Sena no que est\u00e1 o estadio Ives-du-Manoir, que \u00e9 o fogar do equipo. Ese departamento da rexi\u00f3n da Illa de Francia ten o n\u00famero 92 na lista de departamentos de Francia. O recinto de xogo con capacidade para 14,000 seareiros foi constru\u00eddo en 1907 e foi a sede central dos Xogos Ol\u00edmpicos de 1924. Est\u00e1 previsto que en 2017 se inaugure o novo estadio do club na localidade veci\u00f1a de Nanterre, co nome Arena 92 e capacidade para acoller a 32,000 persoas.\nNa tempada 2015/16 o Racing 92 chegou por vez primeira \u00e1 final da Copa de Europa, caendo ante os Saracens ingleses por 21 a 9. Na mesma tempada ga\u00f1ou por 26 a 21 a final da Liga francesa na que se enfrontaba \u00f3 RC Toulon. Ese encontro foi presenciado no Camp Nou por 99,124 persoas, pasando a ser o novo r\u00e9cord mundial de asistencia nun partido de clubs de rugby.\nTraxectoria.\nFundado en 1882 como Racing Club de France, foi un dos primeiros protagonistas do campionato franc\u00e9s de rugby, sendo de feito o primeiro campi\u00f3n en 1892. Naquela final venceu por 4 a 3 \u00f3 Stade Fran\u00e7ais, e o \u00e1rbitro foi Pierre de Coubertin.\nO club volveu a sa\u00edr campi\u00f3n nos anos 1900, 1902, 1959 e 1990; e quedou subcampi\u00f3n nos anos 1893, 1912, 1920, 1950, 1957 e 1987.\nA actual entidade deportiva naceu da uni\u00f3n da secci\u00f3n de rugby do hist\u00f3rico Racing Club de France e a US M\u00e9tro en 2001, co obxectivo de profesionalizar \u00f3 equipo. Na tempada 2008/09 o Racing Metro 92 ascendeu \u00f3 Top 14, onde compite na actualidade. Na tempada 2010-2011 tam\u00e9n compite na Heineken Cup, a m\u00e1xima competici\u00f3n continental.\nTen a s\u00faa sede no departamento \"Altos do Sena\" (o departamento n\u00ba92 do norte da zona metropolitana de Par\u00eds) de a\u00ed o 92 no nome do club. O club xoga os seus partidos como local no Stade Olympique de Colombes, o mesmo no que se disputaron os Xogos Ol\u00edmpicos de 1924."}
{"id": "166087", "revid": "12452", "url": "https://gl.wikipedia.org/wiki?curid=166087", "title": "Racing Metro 92", "text": ""}
{"id": "166090", "revid": "12452", "url": "https://gl.wikipedia.org/wiki?curid=166090", "title": "Racing-Club de Francia", "text": ""}
{"id": "166091", "revid": "895", "url": "https://gl.wikipedia.org/wiki?curid=166091", "title": "Dani Aranzubia", "text": ""}
{"id": "166093", "revid": "22570", "url": "https://gl.wikipedia.org/wiki?curid=166093", "title": "Ponte do Vao, Lagoa, Alfoz", "text": "Ponte do Vao \u00e9 un lugar da parroquia de Lagoa no concello lugu\u00e9s de Alfoz na comarca da Mari\u00f1a Central. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales eran 1 home e 1 muller."}
{"id": "166094", "revid": "65337", "url": "https://gl.wikipedia.org/wiki?curid=166094", "title": "Gerd Theissen", "text": "Gerd Theissen, nado o 24 de abril de 1943, \u00e9 un exeseta profesor de Novo Testamento na Universidade de Heidelberg, especialista na figura do Xes\u00fas hist\u00f3rico.\nTraxectoria.\nDoutorouse na Universidade de Bonn en 1968. Foi profesor da Universidade de Copenhaguen. Pertence a Academia das Ciencias de Heidelberg. Foi condecorado pola Academia Brit\u00e1nica polos seus estudos b\u00edblicos. Especializouse en cristianismo primitivo e na aproximaci\u00f3n a Xes\u00fas de Nazaret dende a perspectiva das ciencias sociais aplicando m\u00e9todos escritur\u00edsticos, historiogr\u00e1ficos e sociol\u00f3xicos."}
{"id": "166096", "revid": "85894", "url": "https://gl.wikipedia.org/wiki?curid=166096", "title": "Curros, Bravos, Ourol", "text": "Curros \u00e9 un lugar da parroquia de Bravos no concello lugu\u00e9s de Ourol na comarca da Mari\u00f1a Occidental. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales eran 6 homes e 2 eran mulleres."}
{"id": "166097", "revid": "1131", "url": "https://gl.wikipedia.org/wiki?curid=166097", "title": "A Barcia, Bravos, Ourol", "text": "A Barcia \u00e9 un lugar da parroquia de Bravos no concello lugu\u00e9s de Ourol na comarca da Mari\u00f1a Occidental. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "166099", "revid": "85894", "url": "https://gl.wikipedia.org/wiki?curid=166099", "title": "Curros, Santa Mar\u00eda Maior, Mondo\u00f1edo", "text": "Curros \u00e9 un lugar da parroquia de Santa Mar\u00eda Maior no concello lugu\u00e9s de Mondo\u00f1edo na comarca da Mari\u00f1a Central. Ti\u00f1a 54 habitantes no ano 2009 segundo datos do Instituto Nacional de Estad\u00edstica, dos cales 25 eran homes e 29 eran mulleres."}
{"id": "166100", "revid": "22570", "url": "https://gl.wikipedia.org/wiki?curid=166100", "title": "A Bra\u00f1a, Santa Mar\u00eda Maior, Mondo\u00f1edo", "text": "A Bra\u00f1a \u00e9 un lugar da parroquia de Santa Mar\u00eda Maior no concello lugu\u00e9s de Mondo\u00f1edo na comarca da Mari\u00f1a Central. Ti\u00f1a 32 habitantes no ano 2009 segundo datos do Instituto Nacional de Estad\u00edstica, dos cales 18 eran homes e 14 eran mulleres."}
{"id": "166102", "revid": "895", "url": "https://gl.wikipedia.org/wiki?curid=166102", "title": "Bayern de Munich", "text": ""}
{"id": "166103", "revid": "25871", "url": "https://gl.wikipedia.org/wiki?curid=166103", "title": "SDC San Antonio (balonm\u00e1n)", "text": "A secci\u00f3n de balonm\u00e1n da Sociedad Deportiva Cultural San Antonio ou AMAYA Sport San Antonio, por motivos de patrocinio, \u00e9 un equipo de balonm\u00e1n de Pamplona, Navarra, que actualmente compite na Liga ASOBAL. O club fundouse en 1955.\nHistoria.\nA tempada 1971-72 foi decisiva para o club pamplon\u00e9s. O 19 de marzo de 1972 o San Antonio logrou o primeiro ascenso \u00e1 Divisi\u00f3n de Honra e o 9 de abril proclamouse Campi\u00f3n de Espa\u00f1a de Primeira Divisi\u00f3n (no encontro ante o Roca Gava que os de Pamplona ga\u00f1aron por 20-23).\nA tempada 79-80 foi unha das m\u00e1is negras da s\u00faa historia deportivamente falando. \u00c1ngel Hermoso de Mendoza adestraba aquel ano o equipo patrocinado por Ronkari, que perdeu a categor\u00eda na \u00faltima xornada (Covadonga 25 - San Antonio 22). Non foi ata o 28 de maio de 1989 cando o club conseguiu o ascenso \u00e1 Divisi\u00f3n de Honra \"A\" en Pamplona, no Pavill\u00f3n Arrosadia, contra o Ciudad Real dirixido por Zupo Equisoain. Co nome de Mepamsa San Antonio estivo catro tempadas na Liga ASOBAL, e renunciou \u00e1 m\u00e1xima categor\u00eda por problemas econ\u00f3micos o 23 de xullo de 1993.\nTras dous anos na Divisi\u00f3n de Honra B, o Ariston San Antonio obtivo en Oviedo o ascenso \u00e1 Liga ASOBAL. Dirixido por David Garc\u00eda, ga\u00f1aron ao Ciudad de Naranco por 19-24. Durante estas d\u00faas tempadas, o serbio Goran Dzokic foi o m\u00e1ximo goleador do equipo e un xogador decisivo na historia do club.\nEntre 1995 e 1997, Seguros Lagun Aro encargouse de lle ofrecer a tranquilidade econ\u00f3mica ao club. Por\u00e9n, foi a entrada de Cementos Portland en 1997 o que trocou o futuro do club, que en 1998 comezar\u00eda un ascenso fulgurante ao finalizar a Liga ASOBAL na segunda posici\u00f3n e disputar a final fronte ao FC Barcelona, na que perdeu por 35-27, 32-20 e 25-29.\nO 14 de febreiro de 1999 o Portland San Antonio conquistou o seu primeiro t\u00edtulo ao ga\u00f1ar a Copa do Rei ao FC Barcelona por 32-29 no Polideportivo Pisuerga de Valladolid.\nO 30 de abril do 2000 chegou o primeiro t\u00edtulo continental do equipo navarro ao conquistar a Recopa de Europa ante o Dunaferr h\u00fangaro, tras ga\u00f1ar no partido de ida disputado en Pamplona por 28-19, e perder en Hungr\u00eda por 26-20. Un ano despois, o equipo navarro levou outro novo t\u00edtulo continental \u00e1s s\u00faas vitrinas, desta vez a m\u00e1xima competici\u00f3n do balonm\u00e1n europeo, a Copa de Europa, logo de manter no Palau Blaugrana a vantaxe conseguida en Pamplona (30-24) fronte ao FC Barcelona, malia perder por 25 a 22 na volta disputada en Barcelona.\n2001 foi sen d\u00fabida o ano m\u00e1is exitoso da secci\u00f3n de balonm\u00e1n, xa que conseguiu ga\u00f1ar dous t\u00edtulos m\u00e1is. O 16 de setembro o San Antonio logrou a Supercopa de Espa\u00f1a, derrotando o Caja Espa\u00f1a Ademar, que caeu por 26-24 en Pamplona. O 27 de maio xa ga\u00f1ara por segunda vez na s\u00faa historia a Copa do Rei, disputada fronte ao Ciudad Real, que xogaba na casa e chegaba por primeira vez \u00e1 final.\nO 9 de maio do 2002 chegou o primeiro t\u00edtulo de Liga ao palmar\u00e9s do equipo navarro; o t\u00edtulo que m\u00e1is se lle resistira supuxo o broche de ouro \u00e1 tempada. Ese mesmo ano chegar\u00eda a segunda Supercopa de Espa\u00f1a logo de vencer o Ademar por 33 a 27.\nNa tempada 2003-04 chegou un novo t\u00edtulo europeo logo de venceren ao BM Valladolid na final da Recopa de Europa por 30-31 en Valladolid e 30-26 en Pamplona.\nOs dous \u00faltimos t\u00edtulos do club navarro chegaron no 2005, cando ga\u00f1ou a s\u00faa segunda liga por diante do Ciudad Real e, m\u00e1is tarde, a s\u00faa terceira Supercopa de Espa\u00f1a, logo de ga\u00f1ar, como xa ocorrera na Recopa de Europa, ao Balonm\u00e1n Valladolid na final por 29-27 en M\u00e1laga.\nPalmar\u00e9s.\nT\u00f3dolos t\u00edtulos foron acadados polo club baixo a direcci\u00f3n do navarro e canteir\u00e1n Zupo Equisoain.\nO gran art\u00edfice do \u00e9xito do San Antonio baixo a s\u00faa xesti\u00f3n como presidente foi Ferm\u00edn Tajadura, xa finado.\nCadro de xogadores da tempada 2010-2011.\n\"Adestrador : Juanto Apezetxea\""}
{"id": "166105", "revid": "895", "url": "https://gl.wikipedia.org/wiki?curid=166105", "title": "Txutxi Aranguren", "text": ""}
{"id": "166106", "revid": "1760155", "url": "https://gl.wikipedia.org/wiki?curid=166106", "title": "Portland San Antonio", "text": ""}
{"id": "166107", "revid": "1760156", "url": "https://gl.wikipedia.org/wiki?curid=166107", "title": "Reyno de Navarra San Antonio", "text": ""}
{"id": "166108", "revid": "111586", "url": "https://gl.wikipedia.org/wiki?curid=166108", "title": "Pico Sacro", "text": "O Pico Sagro, chamado modernamente Pico Sacro e co\u00f1ecido na antig\u00fcidade como monte Ilicino, est\u00e1 situado no concello de Boqueix\u00f3n, na parroquia da Granxa.\nDescrici\u00f3n.\nNo cume existen unha ermida, unha cova con varias entradas, os restos dun castelo medieval e un v\u00e9rtice xeod\u00e9sico.\nO monte \u00e9 un fil\u00f3n de cuarzo de 533 m de altura, illado doutras monta\u00f1as. O cume est\u00e1 dividido por unha fenda, posibelmente artificial, chamada \"R\u00faa da Ra\u00ed\u00f1a Lupa,\" desde al\u00ed vense os cimentos dunha pequena fortaleza, reconstru\u00edda polo arcebispo de Compostela Alonso II de Fonseca en 1473.\nPoucos metros por baixo da cima est\u00e1 a ermida de San Sebasti\u00e1n, fundada no s\u00e9culo X e restaurada en varias ocasi\u00f3ns. O 20 de xaneiro cel\u00e9brase unha romar\u00eda neste lugar. \nUnha cova estreita e profunda atravesa o pico, lugar que segundo a tradici\u00f3n xacobea era unha das entradas ao inferno. A V\u00eda da Prata, chamado \u00e1s veces cami\u00f1o sanabr\u00e9s ou moz\u00e1rabe, bordea a aba do pico.\nLendas.\nNa mitolox\u00eda galega, a Ra\u00ed\u00f1a Lupa mandou os disc\u00edpulos do ap\u00f3stolo Santiago \u00f3 Pico Sacro (Mons Illicinus tal como se recolle no c\u00f3dice Calixtino) para que constru\u00edsen un sepulcro para o ap\u00f3stolo, sen saber estes que no lugar estaba a cova do Inferno, e que al\u00ed viv\u00eda un drag\u00f3n.\nA uns 2 km ao SE do pico atopamos unha capela dedicada a Santiago co\u00f1ecida como \"de Santiagui\u00f1o\" e unha fonte do s\u00e9culo XVII que narra o encontro dos disc\u00edpulos de Santiago co drag\u00f3n do Pico Sacro.\nCando o ergotismo (fogardente ou \"lume de San Ant\u00f3n\") inzaba Galicia, hab\u00eda o costume de que os doentes fosen \u00f3 Pico Sacro e, tras facer no cume unha ofrenda dun pan, rezaban a seguinte oraci\u00f3n:\nOu, simplemente: \"Pico Sagro, Pico Sagro, s\u00e1name do mal que eu trago\".\nVicente Risco, que sup\u00f3n que este ensalmo data do s\u00e9culo XIII, fai fincap\u00e9 no feito de que non se dirixe a santo ning\u00fan, sen\u00f3n \u00f3 monte mesmo, como se este puidese escoitar e sandar."}
{"id": "166109", "revid": "1131", "url": "https://gl.wikipedia.org/wiki?curid=166109", "title": "Lu\u00eds Casas Pasar\u00edn", "text": "Lu\u00eds Casas Pasar\u00edn, co\u00f1ecido como Pasar\u00edn, nado en Pontevedra o 16 de abril de 1902 e finado o 17 de agosto de 1986, foi un futbolista pontevedr\u00e9s, que xogaba de defensa esquerdo, moi corpulento.\nTraxectoria.\nDespois de iniciarse no mundo do f\u00fatbol no Club Deportivo Pontevedra e no Pontevedra Athletic Club, Pasar\u00edn fichou polo Vigo Sporting. Trala fusi\u00f3n deste equipo en 1923 co Fortuna, Pasar\u00edn pasou a formar parte do primeiro equipo do Real Club Celta, sendo un dos primeiros capit\u00e1ns. En decembro dese mesmo ano acadou o campionato de Galicia, trofeo revalidado nos dous anos seguintes.\nO 25 de maio de 1924 debutou coa selecci\u00f3n espa\u00f1ola nas Olimp\u00edadas de Par\u00eds, fronte ao combinado italiano. Xogou 6 partidos coa selecci\u00f3n espa\u00f1ola, o \u00faltimo deles o 19 de decembro de 1926 en Vigo contra Hungr\u00eda.\nNa tempada 1927-28 o Celta volveu acadar o campionato galego. O 30 de decembro de 1928 Pasar\u00edn xogou o partido de inauguraci\u00f3n do estadio de Bala\u00eddos, fronte ao Real Uni\u00f3n de Ir\u00fan.\nPero para a tempada seguinte, na que apareceu a liga espa\u00f1ola de f\u00fatbol, Pasar\u00edn fichou polo Valencia CF. Ao pouco de chegar foille concedida a capitan\u00eda do equipo. En 1934 chegou \u00e1 final da copa de Espa\u00f1a. Nese ano formaba parella defensiva con Torregaray na dereita, recibindo o d\u00fao o alcume de \"Las Columnas de H\u00e9rcules\". Cos anos foi perdendo destreza f\u00edsica, e foi caendo no xogo sucio, convert\u00e9ndose no xogador valencianista m\u00e1is expulsado desa \u00e9poca. Por outra parte, adoitaba lanzar os golpes francos.\nEn 1935 deixou o f\u00fatbol e incorporouse ao Ministerio de Traballo como funcionario, pero ao pouco tempo incorporouse \u00e1s filas do Nacional de Madrid.\nTrala guerra civil aprobou o t\u00edtulo de adestrador. Iniciouse neste posto coa selecci\u00f3n espa\u00f1ola en 1946. Nese mesmo ano pasou a adestrar ao Valencia, equipo co que ganou a Liga da temporada 1946-47. En 1948 regresou a Vigo para dirixir o Celta, onde estivo at\u00e9 1951, cando marchou a Portugal a facerse cargo do Porto. En 1953 colleu ao M\u00e1laga CF, onde estivo unha tempada. No curso 1955-56 dirixiu o Real Oviedo. Regresou ao Celta entre 1957 e 1959, e volveu ao Oviedo en 1959."}
{"id": "166110", "revid": "98629", "url": "https://gl.wikipedia.org/wiki?curid=166110", "title": "Fogueiro", "text": "O fogueiro ou burro (\"Melanogrammus aeglefinus\", Linneo 1758) \u00e9 un peixe mari\u00f1o semellante \u00f3 bacallau, propio de ambas as d\u00faas costas do oc\u00e9ano Atl\u00e1ntico. Pertence \u00e1 familia dos g\u00e1didos.\nCaracter\u00edsticas.\n\u00c9 de corpo alongado e fusiforme, coa cabeza relativamente pequena. Normalmente alcanza tama\u00f1os de 60\u201370\u00a0cm, pero pode superar o metro de lonxitude. O peso habitual rolda os 300-500 gramos.\nA cor \u00e9 verdosa ou gris polo lombo, aclar\u00e1ndose at\u00e9 o brancuxo cara o ventre, cunha mancha negra caracter\u00edstica \u00e1 altura da aleta pectoral. Li\u00f1a lateral definida, de cor escura, basicamente recta. Como corresponde \u00e1 familia dos g\u00e1didos, presenta tres aletas dorsais e d\u00faas anais. A queixada inferior \u00e9 m\u00e1is curta que a superior.\nMorfoloxicamente \u00e9 semellante \u00f3 bacallau (\"Gadus morhua\") ou \u00f3 abadexo (\"Pollachius pollachius\"). Difer\u00e9nciase deste \u00faltimo pola presenza de barbi\u00f1as (das que carece o abadexo), pola li\u00f1a lateral recta (no abadexo est\u00e1 curvada por riba da aleta pectoral) e pola mancha escura sobre a aleta pectoral (ausente no abadexo).\nH\u00e1bitat e distribuci\u00f3n.\nTr\u00e1tase dun peixe demersal, ocean\u00f3dromo, gregario, propio de augas fr\u00edas do norte de Europa (entre os 2 e os 10\u00a0\u00b0C). A frota galega capt\u00farao nos caladoiros de Irlanda e Gran Sol, utilizando artes de arrastre. No ano 2009, as capturas totais poxadas nas lonxas galegas ascenderon a 101.703\u00a0kg sendo a media anual desde 2010 ata febreiro de 2022 de 152.500\u00a0kg.\nHabita en profundidades entre os 10 e os 200 m, a\u00ednda que pode chegar \u00f3s 450 m, sobre fondos areosos ou rochosos. Como resulta habitual, os exemplares xuven\u00eds adoitan manterse en augas superficiais, mentres que os adultos prefiren augas m\u00e1is profundas. Alim\u00e9ntase de pequenos peixes e crust\u00e1ceos.\nEst\u00e1 considerado pola IUCN como vulnerable.\nUsos culinarios.\nSendo menos apreciado c\u00f3 bacallau, \u00e9 unha especie moi popular no norte de Europa, Escocia ou Islandia, estend\u00e9ndose desde o Cant\u00e1brico \u00f3 B\u00e1ltico. En Espa\u00f1a adoita comercializarse conxelado.\nIncl\u00faese dentro dos peixes brancos polo seu baixo contido en graxa. Achega prote\u00ednas de alto valor biol\u00f3xico, vitaminas (sobre todo do grupo B) e minerais (f\u00f3sforo e potasio).\nDo lombo dos exemplares grandes obt\u00e9\u00f1ense pezas carnosas que se poden coci\u00f1ar no forno, rebozadas ou grelladas. Os exemplares pequenos c\u00f3mense fritidos ou afumados. Tam\u00e9n pode presentarse seco e salgado.\nNo Reino Unido, ch\u00e1mano \"haddock\" e adoita consumirse servido como \"Fish and Chips\": rebozado e frito, acompa\u00f1ado de ch\u00edcharos e patacas fritas. Tam\u00e9n se comercializa aberto \u00f3 longo, limpo e afumado, presentaci\u00f3n que se co\u00f1ece como \"smoked haddock\"."}
{"id": "166111", "revid": "1822", "url": "https://gl.wikipedia.org/wiki?curid=166111", "title": "Melanogrammus aeglefinus", "text": ""}
{"id": "166112", "revid": "89787", "url": "https://gl.wikipedia.org/wiki?curid=166112", "title": "Philo Farnsworth", "text": "Philo Taylor Farnsworth, nado o 19 de agosto de 1906 preto de Beaver e finado o 11 de marzo de 1971 en Salt Lake City, foi un inventor e pioneiro da televisi\u00f3n estadounidense .\nTraxectoria.\nFarnsworth \u00e9 co\u00f1ecido por inventar o primeiro aparello para a transmisi\u00f3n instant\u00e1nea de imaxes, un tubo de c\u00e1mara denominado diseccionador de imaxes, que foi o primeiro sistema de televisi\u00f3n enteiramente electr\u00f3nico totalmente funcional que tivo unha demostraci\u00f3n p\u00fablica. o 7 de setembro de 1927\nAo final da s\u00faa vida inventou un pequeno aparello de fisi\u00f3n nuclear o Farnsworth\u2013Hirsch Fusor, ou simplemente \"fusor\", empregando confinamento electrost\u00e1tico de inercia (CEI), e a\u00ednda que non \u00e9 pr\u00e1ctico para xerar enerx\u00eda nuclear, serve como fonte viable de neutr\u00f3ns.. O seu dese\u00f1o serviu de inspiraci\u00f3n ao concepto de Polywell para o confinamento de plasma."}
{"id": "166113", "revid": "22570", "url": "https://gl.wikipedia.org/wiki?curid=166113", "title": "Segunda divisi\u00f3n espa\u00f1ola 1984/85", "text": "A tempada 1984\u201385 da Segunda Divisi\u00f3n de Espa\u00f1a de f\u00fatbol corresponde \u00e1 54\u00ba edici\u00f3n do campionato. A UD Las Palmas proclamouse campi\u00f3n."}
{"id": "166115", "revid": "23204", "url": "https://gl.wikipedia.org/wiki?curid=166115", "title": "BM Ciudad Encantada", "text": "O Balonmano Ciudad Encantada ou Cuenca 2016 \u00e9 un equipo de balonm\u00e1n da cidade de Cuenca, Castela-A Mancha (Espa\u00f1a) que actualmente compite na Liga ASOBAL.\nHistoria.\nNa tempada 1989-90 chegou a Cuenca, coa denominaci\u00f3n de Madrid-Cuenca, a m\u00e1xima categor\u00eda do balonm\u00e1n espa\u00f1ol. O debut ligueiro foi no Pavill\u00f3n Municipal El Sargal cunha derrota. Na tempada seguinte, co nome de Sociedad Conquense, conseguiu o ascenso ao vencer nunha eliminatoria a dobre partido ao equipo de Ciudad Real.\nO equipo seguiu co nome de Sociedad Conquense ata a tempada 1993-94, na que a liga se disputou en dous grupos de oito equipos cada un. Os catro primeiros clasificados de cada grupo xog\u00e1banse o t\u00edtulo nunha segunda fase, e os catro \u00faltimos de cada grupo loitaban por evitar o descenso. O equipo conquense non se clasificou entre os oito primeiros na primeira fase, mais logrou o segundo posto na ligui\u00f1a de equipos que loitaban por non perder a categor\u00eda, conseguindo as\u00ed a s\u00faa mellor clasificaci\u00f3n na m\u00e1xima categor\u00eda.\nNa tempada 1994-95 o club pasou a denominarse Balonmano Conquense e, na seguinte tempada, a 1995-96, logo de lograr a permanencia tras unha eliminatoria disputada co Barakaldo ao mellor de cinco partidos, perdeu a categor\u00eda por problemas econ\u00f3micos, polo que xogou a tempada seguinte na Divisi\u00f3n de Honra \"B\".\nNa tempada 1997-98 o club pasou a denominarse C.D.B. Balonmano Ciudad Encantada.\nO equipo continuou na Divisi\u00f3n de Honra \u201cB\u201d ata a tempada 1999-00, na que descendeu a Primeira Divisi\u00f3n Estatal.\nNa primeira tempada en Primeira, a 2000-01, o equipo quedou encadrado no grupo catal\u00e1n e conseguiu manter a categor\u00eda con bastante esforzo e cun cadro de xogadores procedente fundamentalmente da canteira.\nDende a tempada 2005-06 o equipo competiu na Divisi\u00f3n de Honra \u201cB\u201d, comezando unha nova etapa do balonm\u00e1n en Cuenca.\nNa tempada 2007-08 conseguiu o ascenso \u00e1 Liga ASOBAL."}
{"id": "166116", "revid": "1760211", "url": "https://gl.wikipedia.org/wiki?curid=166116", "title": "Cuenca 2016", "text": ""}
{"id": "166117", "revid": "22570", "url": "https://gl.wikipedia.org/wiki?curid=166117", "title": "Segunda divisi\u00f3n espa\u00f1ola 1990/91", "text": "A tempada 1990\u201391 da Segunda Divisi\u00f3n de Espa\u00f1a de f\u00fatbol corresponde \u00e1 60\u00ba edici\u00f3n do campionato. Disputouse do 1 de setembro de 1990 ao 9 de xu\u00f1o de 1991. O Albacete Balompi\u00e9 proclamouse campi\u00f3n por primeira vez na s\u00faa historia, logrando as\u00ed debutar en Primeira Divisi\u00f3n.\nSistema de competici\u00f3n.\nA Segunda Divisi\u00f3n de Espa\u00f1a 1990/91 foi organizada pola Liga Nacional de F\u00fatbol Profesional (LFP).\nComo en tempadas precedentes, constaba dun grupo \u00fanico integrado por vinte clubs de toda a xeograf\u00eda espa\u00f1ola. Seguindo un sistema de liga, os vinte equipos enfront\u00e1ronse todos contra todos en d\u00faas ocasi\u00f3ns -unha en campo propio e outra en campo contrario- sumando un total de 38 xornadas. A orde dos encontros decidiuse por sorteo antes de empezar a competici\u00f3n.\nA clasificaci\u00f3n final estableceuse con arranxo aos puntos obtidos en cada enfrontamento, a raz\u00f3n de dous por partido ga\u00f1ado, un por empatado e ning\u00fan en caso de derrota. Os mecanismos para desempatar a clasificaci\u00f3n, se ao finalizar o campionato dous equipos igualaban a puntos, foron os seguintes:\nEn caso de empate a puntos entre tres ou m\u00e1is clubs, os sucesivos mecanismos de desempate previstos polo regramento foron os seguintes: \nEfectos da clasificaci\u00f3n.\nO equipo que m\u00e1is puntos sumou ao final do campionato foi proclamado campi\u00f3n de Segunda Divisi\u00f3n e obtivo, xunto ao segundo clasificado, o ascenso directo a Primeira Divisi\u00f3n para a pr\u00f3xima tempada. O terceiro e cuarto clasificado disputaron unha promoci\u00f3n de ascenso contra os clasificados nos postos 17\u00ba e 18\u00ba de Primeira Divisi\u00f3n.\nPola s\u00faa parte, os catro \u00faltimos equipos de Segunda descenderon a Segunda B, sendo substitu\u00eddos a pr\u00f3xima tempada polos ga\u00f1adores da fase de ascenso de dita categor\u00eda.\nEquipos.\nClubs participantes e estadios.\nTomaron parte na competici\u00f3n vinte equipos. Esta tempada debutaron dous equipos na categor\u00eda: o Orihuela Deportiva e o Real Avil\u00e9s Industrial, a\u00ednda que este \u00faltimo xa xogara en Segunda, como Avil\u00e9s CF, antes de fusionarse en 1983 co CD Ensidesa.\nClasificaci\u00f3n final.\n1 \"O Orihuela Deportiva foi descendido \u00e1 Segunda Divisi\u00f3n B por impagos, sendo substitu\u00eddo de cara a seguinte campa\u00f1a polo Barcelona B por ser o mellor clasificado da promoci\u00f3n de ascenso de Segunda B a Segunda.\"\nTrofeo Pichichi.\nTrofeo que outorga o Diario Marca ao m\u00e1ximo goleador da Segunda Divisi\u00f3n."}
{"id": "166118", "revid": "865", "url": "https://gl.wikipedia.org/wiki?curid=166118", "title": "Esqu\u00edos (grupo musical)", "text": "Esqu\u00edos \u00e9 grupo roqueiro galego orixinario da Estrada nado a finais do 2005 que canta tanto en galego como en castel\u00e1n."}
{"id": "166120", "revid": "89787", "url": "https://gl.wikipedia.org/wiki?curid=166120", "title": "Club Deportivo Bidasoa", "text": "O Club Deportivo Bidasoa \u00e9 un equipo de balonm\u00e1n da localidade de Ir\u00fan, Guip\u00fascoa (Euskadi), fundado en 1962 e que actualmente compite na Divisi\u00f3n de Honra B do Estado espa\u00f1ol.\nHistoria.\nO CD Bidasoa fundouse en 1962 e o seu primeiro presidente foi Jos\u00e9 Miguel Arana, mentres que o seu primeiro adestrador foi Jos\u00e9 Antonio Apezteguia.\nA entidade deu os seus primeiros pasos deportivos no front\u00f3n Uranzu, logrando rapidamente facerse un sitio na Divisi\u00f3n de Honra primeiro como un equipo modesto e, pouco a pouco, comezando a atuar a alg\u00fans dos equipos m\u00e1is importantes.\nOs meirandes \u00e9xitos do CD Bidasoa chegaron da man da firma chocolateira \"Elgorriaga\", patrocinador do club irundarra dende a tempada 1983-84 ata a 1996-97. Como excepci\u00f3n poder\u00eda apuntarse a primeira final da Copa do Rei, na que o Bidasoa perdeu en M\u00e1laga ante o FC Barcelona, cando o equipo vasco estaba esponsorizado por Muebles Danona de Azpeitia (Guip\u00fascoa).\nO primeiro t\u00edtulo colleitado pola entidade foi o campionato de Liga da tempada 1986-87, campionato conseguido con dous xogadores iugoslavos e o resto do conxunto formado por xogadores guipuscoanos.\nO Bidasoa comezara a facer historia a\u00ednda que tivo que esperar \u00e1 d\u00e9cada dos 90 para engadir, polo momento, sete t\u00edtulos m\u00e1is ao seu palmar\u00e9s. Os m\u00e1is importantes foron os da Copa de Europa ga\u00f1ada na tempada 1994-95 en Zagreb (Croacia) e que supuxo o primeiro t\u00edtulo europeo dun equipo vasco en calquera modalidade deportiva e a Recopa de Europa. A entidade irundarra, que logrou clasificarse entre os mellores clubs de Europa da d\u00e9cada, sumou ademais un novo t\u00edtulo de Liga na tempada 1994-95 e d\u00faas Copas do Rei nas tempadas 1990-91 e 1995-96. Na tempada 1999-00 ga\u00f1ou ademais a s\u00faa primeira Copa de Euskadi, t\u00edtulo que repetir\u00eda nas tempadas 2000-01 e 2001-02. \nPresidentes.\nO CD Bidasoa tivo ao longo da s\u00faa historia un total de sete presidentes:"}
{"id": "166121", "revid": "1760258", "url": "https://gl.wikipedia.org/wiki?curid=166121", "title": "Bidasoa Ir\u00fan", "text": ""}
{"id": "166122", "revid": "22570", "url": "https://gl.wikipedia.org/wiki?curid=166122", "title": "Paul Schrader", "text": "Paul Joseph Schrader, nado o 22 de xullo de 1946 en Grand Rapids (M\u00edchigan), \u00e9 un guionista e director de cinema estadounidense. O seu irm\u00e1n \u00e9 o tam\u00e9n guionista e director Leonard Schrader, con quen colaborou nos gui\u00f3ns de \"Mishima\" e \"Blue Collar\". Est\u00e1 casado desde o ano 1983 coa actriz Mary Beth Hurt, con quen ten dous fillos, Molly e Sam."}
{"id": "166123", "revid": "98629", "url": "https://gl.wikipedia.org/wiki?curid=166123", "title": "Taxi Driver", "text": "Taxi Driver \u00e9 un filme estadounidense de 1976 dirixido por Martin Scorsese e escrito por Paul Schrader. O filme est\u00e1 ambientado en Nova York, pouco despois de que terminase a guerra de Vietnam, e est\u00e1 protagonizado por Robert De Niro, quen interpreta a Travis Bickle, un ex-combatente solitario e mentalmente inestable que comeza a traballar como taxista, incorpor\u00e1ndose \u00e1 turbia vida nocturna da cidade.\nSinopse.\nPara soportar o insomnio cr\u00f3nico que sofre dende o seu regreso de Vietnam, Travis Bickle (Robert De Niro) traballa como taxista nocturno en Nova York. \u00c9 un home pouco sociable que apenas ten contacto cos demais, pasa os d\u00edas nos cines para adultos e vive obsesionado con Betsy (Cybill Shepherd), unha atractiva loira que traballa como voluntaria nunha campa\u00f1a pol\u00edtica. Tras estragar a s\u00faa incipiente relaci\u00f3n con Betsy, Travis non pode menos que seguir observando como a violencia, a sordidez e a desolaci\u00f3n se apoderan da cidade, polo que un d\u00eda decide pasar \u00e1 acci\u00f3n."}
{"id": "166124", "revid": "98629", "url": "https://gl.wikipedia.org/wiki?curid=166124", "title": "Hardcore, un mundo oculto", "text": "Hardcore, un mundo oculto (en ingl\u00e9s Hardcore) \u00e9 un filme estadounidense de 1979 escrito e dirixido por Paul Schrader, con George C. Scott como protagonista. Foi galardoado co Oso de Ouro da Berlinale.\nTrama.\nJake Van Dorn (George C. Scott) \u00e9 un pr\u00f3spero empresario local en Grand Rapids (M\u00edchigan), de fortes convicci\u00f3ns calvinistas. Van Dorn \u00e9 o pai de Kristen, unha moza silenciosa e conservadora que inexplicabelmente desaparece durante unha viaxe patrocinada pola igrexa con destino California. Contrata daquela seu pai un investigador privado, Andy Mast (Peter Boyle) dos \u00c1nxeles, e finalmente aparece unha pel\u00edcula de 8mm da filla na compa\u00f1a de dous homes. Van Dorn dec\u00e1tase daquela de que a filla marchara para entrar no submundo da pornograf\u00eda, pasando por unha odisea a trav\u00e9s deste \"underground\" adulto."}
{"id": "166125", "revid": "98629", "url": "https://gl.wikipedia.org/wiki?curid=166125", "title": "Richard Pryor", "text": "Richard Franklin Lenox Thomas Pryor, co\u00f1ecido como Richard Pryor, nado en Peoria o 1 de decembro de 1940 e finado nos \u00c1nxeles o 10 de decembro de 2005, foi un actor e comediante estadounidense. Encantou o p\u00fablico co seu humor \u00e1cido, repleto de cr\u00edticas sociais, e coa s\u00faa facilidade para o drama. Casou sete veces. Faleceu o ano 2005 a consecuencia dun ataque card\u00edaco."}
{"id": "166126", "revid": "23204", "url": "https://gl.wikipedia.org/wiki?curid=166126", "title": "Pollachius virens", "text": "O \"Pollachius virens\" Linneo 1758 , carboeiro, fogoneiro ou burro , \u00e9 un peixe mari\u00f1o da familia dos g\u00e1didos, semellante \u00f3 bacallau (\"Gadus morhua\") ou \u00f3 abadexo (\"Pollachius pollachius\"). En Galicia pode comercializarse coma fogoneiro, non confundir co burro ou fogueiro (\"Melanogrammus aeglefinus\").\nCaracter\u00edsticas.\nPode alcanzar tama\u00f1os de m\u00e1is dun metro e pesos de ata 12\u201314\u00a0kg, a\u00ednda que os talles frecuentes oscilan entre os 35 e os 50\u00a0cm, con pesos de 2\u20135\u00a0kg.\nPresenta o dorso de cor escura, entre negro e o verde escuro , aclar\u00e1ndose \u00f3 gris amarelento nos flancos e branco prateado no ventre. As aletas son da mesma cor c\u00f3 dorso, excepto as p\u00e9lvicas (en posici\u00f3n xugular) que son m\u00e1is p\u00e1lidas. Li\u00f1a lateral p\u00e1lida. Na queixada inferior ten unha pequena barbela (propia dos g\u00e1didos, a excepci\u00f3n do abadexo).\nA aleta caudal presenta un bordo posterior aforquitado, mentres que noutros g\u00e1didos \u00e9 recto.\nH\u00e1bitat e distribuci\u00f3n.\nAlim\u00e9ntase de peixes pequenos, crust\u00e1ceos cop\u00e9podos e outros invertebrados, se ben cando adulto preda predominantemente peixes.\nEspecie migratoria, gregaria, pel\u00e1xica, propia de augas ata profundidades de ata 200 m. Busca augas costeiras e superficiais para a desova, e m\u00e1is profundas no inverno. No ver\u00e1n realiza grandes migraci\u00f3ns cara o norte, \u00e1s zonas de alimentaci\u00f3n. A especie distrib\u00faese polo oc\u00e9ano Atl\u00e1ntico desde o norte de Francia ata Islandia, no suroeste de Groenlandia, as\u00ed como polas costas do leste do Canad\u00e1, sendo moi infrecuente capturala en latitudes m\u00e1is baixas.\nAlcanza a madurez sexual \u00f3s 5-10 anos (na poboaci\u00f3n europea), con talles de 60\u201390\u00a0cm.\nUso culinario.\nSegundo estat\u00edsticas da FAO para 1987 a captura total desta especie foron 483.758 toneladas, a maior parte destinada \u00f3 consumo dos pa\u00edses do norte de Europa, sobre todo Dinamarca e illas Feroe.\nComercial\u00edzase en fresco ou conxelado, e coc\u00ed\u00f1ase fritido, salgado ou seco. Pos\u00fae unha carne branca, facilmente separable."}
{"id": "166127", "revid": "23204", "url": "https://gl.wikipedia.org/wiki?curid=166127", "title": "Affliction", "text": "Affliction \u00e9 un filme estadounidense de 1997, do x\u00e9nero drama, escrito e producido por Paul Schrader. O gui\u00f3n \u00e9 baseado en novela de Russell Banks. Tivo d\u00faas candidaturas aos Premios Oscar.\nArgumento.\nA trama conta a vida de Wade Whitehouse (Nick Nolte), un sheriff de vida gris cuxo contorna pensa que non fixo nada importante na s\u00faa vida. Todo cambia cando se produce a morte dun sindicalista nunha partida de caza. A\u00ednda que a maior\u00eda cre que se trata dun accidente, el pensa que foi un asasinato. Resolver a investigaci\u00f3n ser\u00e1 a oportunidade que esperaba para demostrar a s\u00faa val\u00eda ao seu propio pai (James Coburn) -un home dominante, agresivo e alcoh\u00f3lico- e aos seus veci\u00f1os."}
{"id": "166128", "revid": "85894", "url": "https://gl.wikipedia.org/wiki?curid=166128", "title": "Peter Boyle", "text": "Peter Lawrence Boyle, nado o 18 de outubro de 1935 e finado o 12 de decembro de 2006, foi un actor estadounidense ga\u00f1ador dun Premio Emmy en 1996 polo seu papel de actor convidado na serie \"X Files\". A\u00ednda que nos \u00faltimos anos Peter Boyle era co\u00f1ecido pola s\u00faa participaci\u00f3n na serie \"Everybody Loves Raymond\" como Frank Barone, na s\u00faa filmograf\u00eda at\u00f3panse pel\u00edculas como \"Taxi Driver\" (1976) ou \"Monster's Ball\" (2001)."}
{"id": "166129", "revid": "98629", "url": "https://gl.wikipedia.org/wiki?curid=166129", "title": "Geoffrey Henry", "text": "Geoffrey Arama Henry, nado en 1940 en Aitutaki, \u00e9 un pol\u00edtico das Illas Cook que foi l\u00edder do Partido das Illas Cook (1979-2006) e d\u00faas veces primeiro ministro (1983 e 1989-1999).\nTraxectoria.\nHenry estudou dereito na Universidade Vitoria de Wellington en Nova Zelandia, comezou a s\u00faa carreira pol\u00edtica en 1965 como deputado independente, militante do PIC desde 1972, foi ministro de educaci\u00f3n en 1973 e m\u00e1is tarde de finanzas, converteuse no seu l\u00edder en 1978 logo que o seu primo Albert Henry se vir\u00e1 obrigado a dimitir. A primeira etapa de Geoffrey Henry como primeiro ministro foi curta, entre o 13 de abril e o 16 de novembro de 1983, a morte dun dos membros do seu partido e a oposici\u00f3n de Tupui Ariki Henry, fillo de Albert Royle que se opu\u00f1a ao seu liderado, obr\u00edgano a dimitir, desde aquela foi o l\u00edder da oposici\u00f3n no Parlamento das Illas Cook. O seu segundo mandato como primeiro ministro comezou o 1 de febreiro de 1989 e rematou o 29 de xullo de 1999 cando dimitiu para evitar que os opostos ao seu liderado deixasen o partido Joe Williams substitu\u00eduno como primeiro ministro, mais Henry permaneceu como o l\u00edder do partido.\nEn novembro de 2004, Henry converteuse no viceprimeiro ministro e ministro de finanzas nun goberno de coalici\u00f3n dirixido por Robert Woonton. Henry continuou neste posto ata 2006, cando se retirou da pol\u00edtica, con Henry Puna como o novo l\u00edder do partido.\nDesdeo o 16 de abril de 2009 \u00e9 presidente do Comit\u00e9 Ol\u00edmpico Nacional e Deportivo das Illas Cook, e desde 1992 \u00e9 cabaleiro do Imperio Brit\u00e1nico."}
{"id": "166130", "revid": "15490", "url": "https://gl.wikipedia.org/wiki?curid=166130", "title": "George C. Scott", "text": "George Campbell Scott, nado en Wise (Virxinia) o 18 de outubro de 1927 e finado en Westlake Village (California) o 22 de setembro de 1999, foi un actor de cinema, teatro e televisi\u00f3n norteamericano, al\u00e9n de cineasta e produtor estadounidense."}
{"id": "166131", "revid": "89787", "url": "https://gl.wikipedia.org/wiki?curid=166131", "title": "Yokohama F. Marinos", "text": "O Yokohama F. Marinos (\u6a2a\u6d5cF\u30fb\u30de\u30ea\u30ce\u30b9, \"Yokohama Efu Marinosu\") \u00e9 un equipo de f\u00fatbol xapon\u00e9s da cidade de Yokohama. Xoga na J. League Division 1. O club pertence e est\u00e1 patrocinado pola empresa xaponesa Nissan e ga\u00f1ou o t\u00edtulo J-League en tres ocasiones. O uniforme tradicional do club \u00e9 camiseta azul, pantal\u00f3n branco e medias vermellas. Os partidos como local os disputa no Nissan Stadium, cuxa capacidade \u00e9 de 72.327 asentos.\nO club foi fundado en 1972 como Nissan Motors F.C. e en 1999 produciuse a fusi\u00f3n do Yokohama Mari\u00f1os e Yokohama Fl\u00fcgels. O nome actual ten por obxecto reflectir a importancia tanto de Mari\u00f1os como do legado do Fl\u00fcgels. O Yokohama F. Mari\u00f1os \u00e9 un dos clubs m\u00e1is laureados do Xap\u00f3n, pois conta con tres campionatos da J-League, sete Copas do Emperador e dous Recopas de Asia. Ademais, \u00e9 o equipo que m\u00e1is tempo leva na m\u00e1xima categor\u00eda do f\u00fatbol xapon\u00e9s e xoga no nivel superior desde a Liga Xaponesa de F\u00fatbol de 1982.\nNo club militaron importantes xogadores e adestradores internacionais como Shunsuke Nakamura, Yuji Nakazawa, Julio Salinas, Jon Andoni Goikoetxea, Xabier Azkargorta, Ram\u00f3n Anxo D\u00edaz, Alberto Acosta e Nestor Gorosito. No amateurismo xogaban no estadio de b\u00e9isbol.\nHistoria.\nEn 1973, o equipo empezou baixo o nome de \"Nissan Motors FC\" con sede en Yokohama, e obtivo o ascenso \u00e1 Divisi\u00f3n 2 da Liga Xaponesa de F\u00fatbol en 1976. A administraci\u00f3n do equipo tomou as medidas necesarias para convertelo nun club ganador. \u00c9 as\u00ed que iniciaron a construci\u00f3n dunha relaci\u00f3n de amizade cos colexios e universidades e creando equipos j\u00fanior para nenos das escolas. Da man do primeiro adestrador pago ou director profesional no Xap\u00f3n Shu Kamo, o equipo ga\u00f1ou os campionatos en 1988 e 1989, as\u00ed como a JSL e a Copa do Emperador ga\u00f1ando deste xeito os tres grandes torneos no Xap\u00f3n nese momento.\nEn 1991, foi un dos membros fundadores da J. League. En 1998, logo de perder un dos seus principais patrocinadores, anunciouse que o club rival da cidade, o Yokohama Fl\u00fcgels fusionarase con Mari\u00f1os. Desde ent\u00f3n, unha \"F\" foi introducida no nome para representar \u00e1 participaci\u00f3n do Fl\u00fcgels dentro club. Moitos inchas do Fl\u00fcgels rexeitaron a fusi\u00f3n e neg\u00e1ronse a seguir F. Mari\u00f1os. Como resultado creouse o Yokohama FC, novo rival do F. Mari\u00f1os na cidade.\nNa tempada 2004 as estrelas do Yokohama Mari\u00f1os foron o xogador surcoreano Ahn Jung-Hwan, e o xapon\u00e9s Yuji Nakazawa, mellor futbolista da J. League do ano 2004. O adestrador foi o xapon\u00e9s Takeshi Okada, mellor adestrador da Liga Xaponesa dos anos 2003 e 2004, e seleccionador nacional do Xap\u00f3n no Mundial de Francia de 1998, o primeiro ao que se clasificou Xap\u00f3n. En 2010, Shunsuke Nakamura, gloria do f\u00fatbol nip\u00f3n, volve vestir a camiseta do Yokohama F. Mari\u00f1os.\nEstadio.\nO equipo disputa os seus encontros no Estadio Internacional de Yokohama, tam\u00e9n co\u00f1ecido como Nissan Stadium, cunha capacidade para 72.327 espectadores, e que foi unha das sedes onde se disputaron encontros da Copa Mundial de F\u00fatbol de 2002. Con todo, os adestramentos l\u00e9vanse a cabo no recentemente constru\u00eddo complexo Mari\u00f1os Town no \u00e1rea Minato Mirai de Yokohama."}
{"id": "166134", "revid": "23204", "url": "https://gl.wikipedia.org/wiki?curid=166134", "title": "Blue Collar", "text": "Blue Collar \u00e9 un filme estadounidense de 1978 que supuxo o debut na direcci\u00f3n e gui\u00f3n do cineasta Paul Schrader. Tr\u00e1tase dun drama con alg\u00fans, poucos, elementos humor\u00edsticos. Est\u00e1 protagonizado polos actores Richard Pryor, Harvey Keitel e Yaphet Kotto."}
{"id": "166136", "revid": "89787", "url": "https://gl.wikipedia.org/wiki?curid=166136", "title": "Race of the Classics", "text": "Race of the Classics \u00e9 unha regata de vela que se celebra nos Pa\u00edses Baixos para afeccionados e na que participan estudantes en veleiros cl\u00e1sicos, \u00e9 a competici\u00f3n m\u00e1is importante de Europa non profesional para nav\u00edos cl\u00e1sicos .\nHistoria.\nA regata comezou en 1989 ideada por un estudante de \u00c1msterdan, Luc van Laarhoven para promover as relaci\u00f3ns sociais entre os estudantes, e que xunto cun amigo de estudos, Dirk-Jan de Graaff, desenvolveu o concepto do que ser\u00eda a Race of the Classics, que se concretou, despois de varios meses de organizaci\u00f3n e planificaci\u00f3n, nunha regata de cinco d\u00edas na que participaron catro nav\u00edos que tiveron que facer o traxecto entre Scheveningen e Ramsgate e viceversa. O evento foi medrando nos anos anos seguintes, participando sempre non menos de 16 barcos. O comezo da carreira cambiouse cos anos a \u00c1msterdan e posteriormente a Rotterdam. En cada barco vai un equipo de 15 estudantes dunha facultade ou universidade acompa\u00f1ados polo capit\u00e1n e unha tripulaci\u00f3n experimentada."}
{"id": "166137", "revid": "6939", "url": "https://gl.wikipedia.org/wiki?curid=166137", "title": "Calimocho", "text": "O calimocho, do \u00e9uscaro \"kalimotxo\", \u00e9 un combinado de vi\u00f1o tinto e refresco carbonatado de cola, preparado en diversas partes con distintos nomes e variantes na s\u00faa mestura.\nPreparaci\u00f3n.\nAcost\u00famase usar vi\u00f1o de mesa polo seu prezo accesible e porque o refresco oculta as propiedades dos vi\u00f1os m\u00e1is caros. Dado que \u00e9 unha bebida usada en festas populares, ad\u00f3itaselle engadir xeo para arrefrialo.\nEn ocasi\u00f3ns eng\u00e1deselle un pouco de licor, ben de bebidas espirituosas (vodka ou ron), ben doutros licores (sabor a amorodo), ben vi\u00f1o branco, ou ben outros refrescos con sabor a laranxa ou lim\u00f3n.\n\u00c9 frecuente o seu uso nos botell\u00f3ns. A preparaci\u00f3n m\u00e1is frecuente, por comodidade e econom\u00eda, \u00e9 a mestura a partes iguais de dous \"tetrabricks\" de vi\u00f1o (formato habitual do vi\u00f1o barato) e dous litros de cola.\nNome.\nA orixe do nome non est\u00e1 clara. Na d\u00e9cada de 1970 era co\u00f1ecido segundo as zonas como \"cuba libre pobre\" ou \"rioja libre\". Segundo a sabedor\u00eda popular, o termo \"kalimotxo\" procede do \u00e9uscaro. En 1972, nas festas de Getxo (Biscaia) a mestura foi chamada as\u00ed polo grupo de amigos \"Antzarrak\". Nunha \"txosna\" (caseta con barra de bar) ti\u00f1an o vi\u00f1o picado, e para non tiralo mestur\u00e1rono con cola. Os art\u00edfices foron dous rapaces alcumados \"Kalimero\" e \"Motxo\" que deron nome \u00e1 bebida. O termo ir\u00edase estendendo por Euskadi e pola Pen\u00ednsula Ib\u00e9rica."}
{"id": "166138", "revid": "23204", "url": "https://gl.wikipedia.org/wiki?curid=166138", "title": "Ridley Scott", "text": "Ridley Scott, nado en South Shields, Tyne and Wear, o 30 de novembro de 1937 \u00e9 un director de cinema brit\u00e1nico. \u00c9 irm\u00e1n do tam\u00e9n director Tony Scott.\nTraxectoria.\nFoi candidato en tres ocasi\u00f3ns ao Oscar \u00f3 mellor director. En xaneiro de 2003 foi nomeado cabaleiro pola ra\u00ed\u00f1a Isabel II do Reino Unido."}
{"id": "166141", "revid": "5132", "url": "https://gl.wikipedia.org/wiki?curid=166141", "title": "Club Balonmano Cantabria", "text": "O Club Balonmano Cantabria (1975-2008) foi un equipo de balonm\u00e1n da cidade de Santander (Cantabria). Foi fundado en 1975 co nome de Grupo Deportivo Teka Santander, herdeiro do club \"La Salle Authi\" de Los Corrales de Buelna. Foi un dos clubs m\u00e1is laureados de Espa\u00f1a e de Europa. Debido a problemas econ\u00f3micos, mudou a s\u00faa denominaci\u00f3n en 1995, baixo o patrocinio de Caja Cantabria, que abandonou o seu patrocinio en 1999, adoptando o club o nome de Club Balonmano Cantabria e volvendo a Teka, denomin\u00e1ndose o equipo Teka Cantabria ata a s\u00faa desaparici\u00f3n no ano 2008, tras un breve per\u00edodo no que foi propiedade do Racing de Santander.\nA nivel nacional participou na Liga ASOBAL dende a s\u00faa fundaci\u00f3n en 1990 pola Asociaci\u00f3n de Clubs Espa\u00f1oles de Balonmano (ASOBAL) ata a s\u00faa desaparici\u00f3n. A Liga ASOBAL foi a herdeira da antiga liga espa\u00f1ola de balonm\u00e1n que, entre 1958 e 1990, e coa denominaci\u00f3n de Divisi\u00f3n de Honra, organizou a Federaci\u00f3n Espa\u00f1ola de Balonmano. En total, o club participou en 18 ocasi\u00f3ns na m\u00e1xima categor\u00eda, ga\u00f1ando o t\u00edtulo en d\u00faas ocasi\u00f3ns (1992-93 e 1993-94). Ademais adxudicouse outros t\u00edtulos nacionais como a Copa do Rei e a Supercopa de Espa\u00f1a, ambas en d\u00faas ocasi\u00f3ns, ou a Copa ASOBAL, que ga\u00f1ou catro veces. A nivel internacional conquistou nunha ocasi\u00f3n a m\u00e1xima competici\u00f3n europea de balonm\u00e1n entre clubs, a Copa de Europa, as\u00ed como o Campionato Mundial de Clubs, a Recopa de Europa en d\u00faas ocasi\u00f3ns, ou a Copa EHF.\nA nivel individual destacou Talant Dujshebaev, xogador do club dende 1992 a 1997 e que foi nomeado en d\u00faas ocasi\u00f3ns Xogador do Ano da IHF, ademais de adxudicarse ao longo da s\u00faa carreira numerosos t\u00edtulos nacionais e internacionais. Durante a maior parte da s\u00faa historia, o club xogou no Pavill\u00f3n de La Albericia, a\u00ednda que tam\u00e9n nas s\u00faas \u00faltimas tempadas disputou partidos no Palacio de Deportes de Santander, que dispu\u00f1a de maior capacidade que o anterior.\nHistoria.\nInicios.\nO Club Balonmano Cantabria fundouse en 1975 baixo o nome de Grupo Deportivo Teka Santander, logo da fusi\u00f3n do La Salle Authie o Santander OJE. Por motivos de patrocinio chamouse \"GD Teka Ciclotour\". Herdeiro club La Salle Authi de Los Corrales de Buelna, ocupou a s\u00faa praza, xa que as s\u00faas instalaci\u00f3ns non estaban cubertas e non pod\u00eda participar na segunda categor\u00eda nacional. O porteiro de La Salle Authi, Jos\u00e9 Antonio Revilla, fundou este club tras falar con Jos\u00e9 G\u00f3mez, responsable da empresa Teka, que os patrocinou con 25\u00a0000 pesetas e accedeu a ser o presidente da entidade. Logo de varios anos na segunda categor\u00eda, na tempada 1979-80 disputou a fase de ascenso a Divisi\u00f3n de Honra, a m\u00e1xima categor\u00eda nacional. Para iso deb\u00eda impo\u00f1erse nun dos dous grupos creados, mais non o conseguiu. Ao ano seguinte tampouco puido conseguir o ascenso, sendo o club malague\u00f1o Caja de Ronda o que ascendeu no grupo B. O ano seguinte tam\u00e9n disputou a fase de ascenso, mais nesa ocasi\u00f3n ascendeu o CD Cajamadrid, no grupo 2. Na tempada 1982-83 volveu disputar o ascenso enfront\u00e1ndose no grupo A ao NIFSA Las Palmas, ao M\u00f3stoles e ao San Antonio. Tras cinco encontros, o Teka enfrontouse en Santander ao NIFSA, l\u00edder do grupo, ao que derrotou por 25-15, conseguindo o ascenso de categor\u00eda. Pouco despois enfrontouse ao campi\u00f3n do outro grupo, que tam\u00e9n conseguiu o ascenso, o Granollers-2. Este partido decid\u00eda o campi\u00f3n nacional de Primeira, e que ga\u00f1ou o Teka por 26-21. O equipo nese partido estivo composto por Go\u00f1i, Bad\u00edn, Merino, Iglesias, Solar, Morante, Mazorra, Charly, Sagarduy, Sanrom\u00e1n, B\u00e1rcena e Ortiz. Pasaran oito tempadas en Primeira Divisi\u00f3n e realizaran tres intentos frustrados nas diferentes fases de ascenso a Divisi\u00f3n de Honra, nas cales mantiv\u00e9rase o mesmo adestrador, Rafael Pastor, e o mesmo capit\u00e1n, Pedro B\u00e1rcena.\nPrimeiros anos na elite.\nNa s\u00faa primeira participaci\u00f3n na Divisi\u00f3n de Honra (1983-84) finalizou como noveno clasificado con 21 puntos e mantivo a categor\u00eda na \u00faltima xornada, na que ga\u00f1ou ao CD Cajamadrid por 31-25. Nesa tempada destacou Senad Fetahaji\u0107, que fora fichado xunto a Gordan \u017digi\u0107, Estrella, Postigo, Franc\u00e9s, Dom\u00ednguez e Eslava.\nNa tempada seguinte, o equipo fichou ao porteiro Miguel \u00c1ngel Zu\u00f1iga, a Juli\u00e1n Ruiz, a Ramos, a Gabi Ben Modo, a Paco Ot\u00ed, e ao balc\u00e1nico Slobodan Batinovi\u0107. Conseguiron disputar a Copa do Rei, a\u00ednda que foron eliminados en semifinais polo F. C. Barcelona. Con todo, o Barcelona enfrontouse na final ao Atl\u00e9tico de Madrid, que tam\u00e9n estaba clasificado para competici\u00f3ns europeas, polo que os semifinalistas disputaron un encontro para saber quen disputar\u00eda o ano seguinte a Recopa de Europa. O Teka enfrontouse en Alcal\u00e1 de Henares ao Tecnisa Alicante, ga\u00f1ando por 30 goles a 20. Ese ano, para determinar o campi\u00f3n do t\u00edtulo de liga disput\u00e1ronse d\u00faas fases. A primeira fase serv\u00eda para poder dividir a segunda en tres grupos: o que disputaba o t\u00edtulo, o de permanencia e o da zona media. O Teka clasificouse no grupo B (zona media), clasific\u00e1ndose primeiro con 8 puntos, s\u00f3 por detr\u00e1s dos catro equipos que formaban o grupo que loitaba polo t\u00edtulo: Atl\u00e9tico de Madrid, Barcelona, Tecnisa e Cacaolat Granollers.\nA tempada 1985-86 foi o debut do club nunha competici\u00f3n europea, a Recopa de Europa. Para afrontar esta tempada prescindiuse de Fetahaji\u0107 e \u017digi\u0107 e fichouse a Cimic, a Eduardo Sala e a Carlos Juan. Na primeira rolda da competici\u00f3n europea o equipo enfrontouse ao HC Volksbank K\u00f6flach austr\u00edaco, ao que derrotaron en ambos partidos por 25-27 e 31-23. Nos oitavos de final venceron ao Vikingur Reikiavik de Islandia por 21-22 e 20-18. Nos cuartos de final enfront\u00e1ronse ao V\u00c1EV Epitok de Hungr\u00eda, ao que ga\u00f1aron na casa por 19 goles a 16, mais ante o que perderon por 29-20 en Veszpr\u00e9m, sendo eliminados.\nEsa mesma tempada, logo dun mal comezo na liga, o responsable da secci\u00f3n de balonm\u00e1n, Antonio Revilla, substitu\u00edu ao adestrador Rafael Pastor polo ex xogador Luis Morante. Co cambio ga\u00f1aron ao Atl\u00e9tico de Madrid e remataron clasific\u00e1ndose para disputar a segunda fase entre os mellores, no grupo A. Con todo, foron sextos e \u00faltimos do grupo, polo que non puideron disputar a terceira fase entre os catro mellores. Finalmente foron segundos do grupo A-2 e puideron disputar como sextos da liga a Copa do Rei. A Copa do Rei disputouse en d\u00faas sedes, en Santander e en Alacant. O Teka enfrontouse na casa ao Atl\u00e9tico de Madrid e ao Cacaolat Granollers, para acceder \u00e1 semifinal contra o Barcelona. Con todo, perdeu por 26 goles a 20, malia ter chegado a ir ga\u00f1ando por 16-17.\nNa tempada 1986-87 substitu\u00eduse a Cimic e Batinovi\u0107 por outros dous iugoslavos, Mladinovi\u0107 e Ra\u0161i\u0107, que proced\u00edan do RK Metaloplastika \u0160abac. Outras fichaxes foron Esteban, F\u00e9lix Mart\u00ednez e Miera. Clasific\u00e1ronse para disputar a segunda fase no grupo A-1, no que chegou a ir primeiro logo de ga\u00f1ar ao Barcelona no Palau Blaugrana. Con todo, unha mala racha non lles permitiu acceder \u00e1 eliminatoria polo t\u00edtulo e finalizaron \u00faltimos con tres vitorias, dous empates e cinco derrotas. Na terceira fase s\u00f3 puideron ser terceiros por detr\u00e1s do Atl\u00e9tico de Madrid e o Cacaolat, e tampouco puideron participar na Copa do Rei.\nAo ano seguinte contratouse ao porteiro Perico Garc\u00eda, ao central Chechu Villaldea, ao p\u00edvot Luis\u00f3n Garc\u00eda, ao lateral dinamarqu\u00e9s Otto Mertz, e ao adestrador Javier Garc\u00eda Cuesta. Modificouse o sistema de liga, cunha primeira fase con 12 equipos e unha segunda na cal sum\u00e1banse os puntos conseguidos entre os equipos que compu\u00f1an o grupo, 6. O equipo pasou \u00e1 segunda fase como sexto clasificado con 8 puntos acumulados e terminou sendo quinto con 16 puntos. Clasificouse para a Copa do Rei, celebrada en Xirona, mais foi eliminado nos cuartos de final a mans do Cajamadrid por 27 goles a 23.\n\u00c9poca dourada.\nNa 1988-89 causaron baixa Mladinovic e Mertz, e o club fichou o porteiro sueco Mats Olsson, o lateral island\u00e9s Arason, a Juan Francisco Mu\u00f1oz Melo, a Javier Cabanas e a Nico Pradas. Foi precisamente nesa tempada cando atinxiu alzar o seu primeiro t\u00edtulo oficial, a Copa do Rei logo de vencer en Bilbao o FC Barcelona por 25 a 20, logo de ter ga\u00f1ado anteriormente ao TNT Uniexpress (25-17) e ao Cajamadrid (25-18). Ademais esa mesma tempada clasific\u00e1rase para a segunda fase polo t\u00edtulo ante outros sete equipos. Foi l\u00edder durante a novena xornada, mais perdeu contra o Barcelona e finalmente s\u00f3 puido ser segundo.\nNa tempada seguinte (1989-90), o adestrador Garc\u00eda Cuesta f\u00edxose cargo da selecci\u00f3n espa\u00f1ola e o club fichou a Manolo Cadenas para substitu\u00edlo. Tam\u00e9n asinaron polo club Jaume Puig, Carlos \u00c1lvarez e Aitor Echarburu para completar o equipo. Disputou outra vez a Recopa de Europa, na que venceu ao SC Empor Rostock, ao TV Grosswallstadt, ao Veszpr\u00e9m e por \u00faltimo ao HK Drott de Halmstad para levar \u00e1s s\u00faas vitrinas o primeiro t\u00edtulo internacional. Na s\u00faa primeira participaci\u00f3n na Supercopa de Espa\u00f1a xogaron contra o Cajamadrid e o Barcelona, mais foron derrotados por ambos en \u00c9ibar. Na liga non se disputaron fases, houbo un \u00fanico grupo de dezaseis participantes. Toda a tempada foi moi disputada; na 23\u00aa xornada o Teka quitoulle o primeiro posto \u00f3 Barcelona, mais perderon na 26\u00aa xornada contra o Cajamadrid e o equipo volveu quedar \u00e1s portas do t\u00edtulo ao finalizar na segunda posici\u00f3n. Este \u00faltimo equipo eliminounos nos cuartos de final da Copa do Rei.\nNa primeira competici\u00f3n da tempada 1990-91, a Supercopa de Espa\u00f1a, o Teka derrotou o Elgorriaga Bidasoa nas semifinais por 29-19, mais caeu na final disputada fronte ao Barcelona por 22-18. Debido a que o ano anterior fora campi\u00f3n da Recopa de Europa, o club tivo a posibilidade de escoller entre disputar de novo esta competici\u00f3n ou a Copa IHF polo seu segundo posto na liga, decant\u00e1ndose finalmente pola primeira. Na competici\u00f3n europea eliminou o RK Zagreb nos cuartos de final, mais foron derrotados por 22-20 e 24-24 por Elgorriaga. Ese ano a liga volveu ao sistema de fases, con dous grupos nos que se clasificaban os cinco primeiros para o t\u00edtulo. Logo de acceder ao grupo 1 da segunda fase, estiveron empatados co Barcelona na primeira posici\u00f3n durante varias xornadas, ata que perderon fronte ao Cacaolat Granollers e o propio Barcelona, para rematar finalmente segundos. O Barcelona ga\u00f1ou tam\u00e9n a Copa de Europa, o que adxudicou outra praza m\u00e1is para o ano seguinte na competici\u00f3n, que foi concedida ao segundo clasificado na liga, o Teka. Na Copa do Rei, disputada en xaneiro, o Teka derrotou ao Mepamsa San Antonio, ao Alzira Avidesa e ao Barcelona, para adxudicarse o terceiro posto, xa que nas semifinais caera fronte a Elgorriaga Bidasoa. Esa tempada tam\u00e9n se celebrou a primeira edici\u00f3n da Copa ASOBAL en Eivissa, que daba acceso \u00e1 Copa IHF ao ano seguinte. Clasific\u00e1ronse os dous primeiros de cada grupo: Barcelona e Avidesa no grupo A, e Atl\u00e9tico de Madrid e Teka no grupo B. Nas semifinais derrotaron ao Barcelona por 21-13 e ga\u00f1aron a final fronte ao Avidesa por 30-29, adxudic\u00e1ndose o t\u00edtulo.\nNa tempada seguinte o club fichou a Emilio Alonso como adestrador e a Eduard Medvedev, Javier Reino e Luis\u00f3n Garc\u00eda como xogadores. Na Supercopa de Espa\u00f1a o equipo caeu eliminado nas semifinais polo Barcelona, 20-11. Con todo, ga\u00f1aron o t\u00edtulo da Copa ASOBAL por segunda vez consecutiva, desta volta celebrada en Santander. O equipo dirixido por Emilio Alonso derrotou ao Barcelona en semifinais por 19 goles a 18 logo dunha pr\u00f3rroga, e na final a Elgorriaga por 26-25. Na liga pasou a primeira fase e clasificouse para a segunda, que daba acceso ao t\u00edtulo, e na que finalizou na quinta posici\u00f3n por detr\u00e1s de Barcelona, Granollers, Atl\u00e9tico de Madrid e Alzira Avidesa. Na Copa do Rei o Teka clasificouse para as semifinais logo de superar a Elgorriaga 23-12, mais viuse sorprendido polo Avidesa, ante o que caeu derrotado por 20-16. Na competici\u00f3n europea, a Copa de Europa, enfrontouse na primeira rolda ao Acad\u00e9mico de Braga, contra o que perdeu por 20-15 na ida e ao que ga\u00f1ou por 27-17 na volta. Nos oitavos de final eliminaron ao Eti Biscuits logo de perder en Turqu\u00eda por 30-28 e ga\u00f1ar en Santander 32-17. Nos cuartos de final enfront\u00e1ronse ao Elektromos de Budapest, ao que venceron por 24-28 e 30-18. A semifinal enfrontounos ao campi\u00f3n da tempada pasada, o Barcelona, ante o que empataron en Santander e ao que derrotaron en Barcelona por 23-24. Con todo, na final caeron fronte ao RK Zagreb (22-20 en Graz e 18-28 en Santander).\nOs t\u00edtulos de liga e a Copa de Europa.\nPor\u00e9n non ser\u00eda ata a tempada 1992-93 cando chegou o primeiro t\u00edtulo de Liga, nun ano no que ademais conseguiu alzar a Supercopa de Espa\u00f1a e a Copa IHF. Ese ano o club fichou a Mateo Garralda, a Mijail Jakimovic e a Talant Dujshebaev. Na Supercopa de Espa\u00f1a, celebrada en Torrelavega, ga\u00f1ou no primeiro partido ao Barcelona por 21-19 e no segundo ao Avidesa por 28-19, adxudic\u00e1ndose o t\u00edtulo e o lingote de ouro para o ga\u00f1ador. Na competici\u00f3n europea, ga\u00f1ou a \u00faltima edici\u00f3n da Copa IHF, competici\u00f3n organizada pola Federaci\u00f3n Internacional de Balonm\u00e1n, que ser\u00eda substitu\u00edda o ano seguinte pola Copa EHF, organizada pola Federaci\u00f3n Europea de Balonm\u00e1n. Deste xeito converteuse no \u00fanico equipo espa\u00f1ol na historia en conquistar ese trofeo. Nos oitavos de final enfront\u00e1ronse ao CSKA Moscova, ao que ga\u00f1aron por 26-16 na casa e perderon 25-22 en Rusia, nos cuartos de final ga\u00f1ou ao Asko Linde de Linz por 31-22 e 19-21, e en semifinais ao CSA Steaua Bucarest, ao que derrotou por 16-26 e 31-25 para acceder \u00e1 final, na que se enfrontaron ao Bayer Dormagen, equipo contra o que perderon por 24-20 na ida, e ao que derrotaron por 26-20 en Santander ante 3.500 espectadores. Na Copa ASOBAL derrotaron en semifinais por terceira vez consecutiva ao Barcelona, desta volta por 29-28, a\u00ednda que perdeu na final ante Elgorriaga por 27-23. Na Copa do Rei v\u00edronse superados en cuartos de final polo Avidesa, 29-22. Na Liga ASOBAL, disput\u00e1base unha liga previa que daba acceso a disputar os \"play-offs\". O equipo adxudicouse a fase de liga, na que s\u00f3 cedeu un empate e d\u00faas derrotas en 18 partidos. Nos \"play-offs\" ga\u00f1aron en cuartos ao Arcos de Valladolid por 2 partidos a 0, ao Avidesa por id\u00e9ntico resultado e na final enfront\u00e1ronse ao Granollers, que derrotara ao Barcelona. No primeiro partido en Santander ga\u00f1aron por 30-29 e na volta por 22-25, ga\u00f1ando as\u00ed o primeiro t\u00edtulo de liga na s\u00faa historia.\nNa seguinte campa\u00f1a, os santanderinos conseguiron revalidar o t\u00edtulo da Liga ASOBAL e atinxiron outro logro hist\u00f3rico ao ga\u00f1aren a s\u00faa primeira, e \u00fanica, Copa de Europa, conseguindo un dobre hist\u00f3rico. A tempada comezou coa disputa da Supercopa, onde se enfrontou en semifinais ao Elgorriaga Bidasoa, perdendo por 23-22 en Zaragoza. Na Liga ASOBAL comezaron no grupo B de clasificaci\u00f3n, finalizando terceiros logo de ter ca\u00eddo derrotados ante Elgorriaga en dous partidos e o Barcelona, e ter empatado en tres ocasi\u00f3ns. \u00c1 seguinte rolda pasaron os catro mellores equipos de cada grupo e contabiliz\u00e1ronse os puntos obtidos contra os outros tres rivais da rolda anterior; o Teka tan s\u00f3 sumou catro puntos nesta fase, polo que non pasou \u00e1 seguinte rolda. A actuaci\u00f3n do adestrador Javier Garc\u00eda Cuesta p\u00faxose en cuesti\u00f3n por non poder clasificarse o equipo para a Copa ASOBAL, e o empate ante o Valladolid na fase previa da Copa do Rei finalizou coa s\u00faa dimisi\u00f3n en xaneiro. Xa con Juli\u00e1n Ruiz como adestrador s\u00f3 perderon outros dous partidos na liga e conseguiron acceder aos \"play-offs\" polo t\u00edtulo como segundos de grupo. A principios de ano public\u00e1ronse diversas novas sobre os problemas econ\u00f3micos do club e con Mateo Garralda, que lesionouse xogando ao f\u00fatbol sala, mentres declarou ao club que caera polas escaleiras. Nos cuartos de final da liga enfront\u00e1ronse ao Cadagua G\u00e1ldar, ao que derrotaron en dous encontros. En semifinais tiveron que disputar tres encontros para derrotar ao Alzira Avidesa. Contra todo progn\u00f3stico, o Barcelona, que fora campi\u00f3n da liga regular, foi eliminado nas semifinais contra Elgorriaga, que se enfrontou ao Teka na final. O primeiro partido ga\u00f1ouno o Teka nos penaltis, no segundo venceu por 23-16, o terceiro foi para Elgorriaga (24-19), e o \u00faltimo ga\u00f1\u00e1rono os santanderinos por 22-23, adxudic\u00e1ndose o seu segundo t\u00edtulo de liga consecutivo. Na Copa de Europa disputaron a primeira fase ante o Veszpr\u00e9m KC h\u00fangaro, ao que derrotaron para acceder \u00e1 ligui\u00f1a, no grupo B. Na ligui\u00f1a enfront\u00e1ronse ao RK Celje, o UHK Volksbank Wien e o SG Wallau-Massenheim, finalizando primeiros de grupo, xa que s\u00f3 o Viena e o Wallau os derrotaron f\u00f3ra da casa. Na final enfront\u00e1ronse ao ABC Braga, contra o que empataron na ida en Portugal por 22-22 e ao que ga\u00f1aron na volta en Santander por 23-21, obtendo as\u00ed o segundo t\u00edtulo da tempada e o primeiro na m\u00e1xima competici\u00f3n continental.\nNa tempada 1994-95 adxudicouse o primeiro t\u00edtulo da tempada, a Supercopa, por segunda vez na s\u00faa historia. O partido disputouse en Granada ante 5.500 espectadores, e o Teka ga\u00f1ou ao campi\u00f3n da Copa do Rei, o Barcelona, por 22-20. Nos oitavos de final da Copa do Rei derrotou ao Ademar Le\u00f3n por 20-29 e 28-31, e clasificouse para a fase final celebrada en Cidade Real en febreiro. Cando comezaron os cuartos de final o equipo xa fora eliminado na Copa de Europa e non ti\u00f1a opci\u00f3ns de conseguir o t\u00edtulo de liga, polo que centrouse en ga\u00f1ar a competici\u00f3n copeira. Enfrontouse primeiro ao Seguros Soliss, ao que superou por 21-28. Nas semifinais derrotou ao Elgorriaga nun final axustado (31-32), e por \u00faltimo ga\u00f1ou \u00e1 Sociedad Deportiva Octavio por 27-25, atinxindo as\u00ed outro novo dobre. Nos cuartos de final da Copa ASOBAL enfrontouse ao Puleva Maristas, ao que venceron en ambos partidos, mesmo con r\u00e9cord de goles na volta (43-18). En semifinais enfrontouse ao Octavio e ga\u00f1ou por 28-24, con todo, na final disputada en Vigo caeron fronte ao Barcelona 30-22. En febreiro perderon na Copa de Europa fronte ao Kolding IF, e confirmouse que os tres puntos que conseguiran ata ese momento non eran suficientes para alcanzar ao l\u00edder, o Badel Zagreb, que se clasificou para a final. Na liga finalizaron na terceira posici\u00f3n por detr\u00e1s de Elgorriaga e Barcelona, con seis puntos menos que ambos. O Grupo Teka anunciou que non quer\u00eda seguir sendo o \u00fanico soporte do equipo, cuxo presuposto era de 300 mill\u00f3ns de pesetas. Segundo palabras do xerente, o club s\u00f3 conseguiu o 15\u00a0% dos seus obxectivos, a\u00ednda que a tempada foi proveitosa para o xogador Talant Dujshebaev, elixido Xogador do Ano da IHF (1994) e mellor xogador do torneo na Copa do Rei.\nUn ano en branco.\nNa tempada 1995-96 o club pasou a chamarse Club Balonmano Cantabria, logo de que o Grupo Teka deixara de ser o principal patrocinador, a\u00ednda que tam\u00e9n se denominou Club Balonmano Teka Cantabria, logo da fusi\u00f3n co Clubasa e o Salesianos. Primeiro disputou a Supercopa de Espa\u00f1a, como campi\u00f3n da Copa do Rei o ano anterior, mais perdeu en Santander contra Elgorriaga por 28-29. Tam\u00e9n disputou a Recopa de Europa, chegando ata a final, na que perdeu contra o TBV Lemgo alem\u00e1n por 49-45 (24-19 e 26-25). Anteriormente vencera ao Fraternelle luxemburgu\u00e9s, ao Sparkasse Stadtwerk austr\u00edaco, ao OM Vitrolles franc\u00e9s e ao Estrela Vermella iugoslavo. Os catro primeiros clasificados na primeira volta da liga disput\u00e1ronse a Copa ASOBAL, que ga\u00f1ou o Barcelona logo de derrotar na final ao Cantabria por 24-23 en Castell\u00f3 de la Plana. Na Copa do Rei foi eliminado polo Granollers na pr\u00f3rroga dos cuartos de final (29-30). Na liga foron segundos por detr\u00e1s do Barcelona, que s\u00f3 perdeu un encontro. Ao final da tempada anunciouse que o club pasar\u00eda a chamarse Club Balonmano Caja Cantabria.\n\u00daltimos t\u00edtulos.\nA tempada 1996-97 foi a do reencontro cos t\u00edtulos logo dun ano en branco, os c\u00e1ntabros conseguiron ga\u00f1ar a Copa ASOBAL e o Campionato Mundial de Clubs de Balonm\u00e1n, perdendo a final da Copa do Rei ante o FC Barcelona por un axustado 30-29. A tempada iniciouse cun problema de tramitaci\u00f3n da ficha federativa de Mats Olsson, que era o cuarto estranxeiro do equipo. Finalmente puido xogar en outubro grazas ao caso Bosman, norma que fixo desaparecer as cotas de xogadores estranxeiros. Antes de finalizar o ano Dujshebaev recibiu por segunda ocasi\u00f3n o premio da IHF ao Xogador do Ano, ademais dunha oferta do Nettelstedt alem\u00e1n, polo que foi traspasado ao final da tempada. Na Copa ASOBAL enfront\u00e1ronse os catro primeiros equipos da liga e os c\u00e1ntabros conseguiron adxudicarse o t\u00edtulo logo de ga\u00f1ar na final ao Ademar por 30-22. O seu segundo t\u00edtulo da tempada foi o Campionato Mundial de Clubs, que se adxudicou na final ante o Drammen HK noruegu\u00e9s en Viena (30-29). Na liga s\u00f3 puideron ser terceiros por detr\u00e1s do Barcelona e o Ademar. Na Copa do Rei ga\u00f1ou ao Ciudad Real e ao G\u00e1ldar, mais perdeu a final contra o Barcelona por un axustado 30-29. Na Copa de Europa derrotou ao BK 46 Karis finland\u00e9s nos dezaseisavos de final, e clasificouse para a ligui\u00f1a, na que foron segundos tras o RK Celje. Con todo, o THW Kiel derrotounos nos cuartos de final por 26-23 e 19-24.\nNa tempada seguinte o club acadou os seus dous \u00faltimos t\u00edtulos: a Copa ASOBAL e a Recopa de Europa. Na Copa ASOBAL enfront\u00e1ronse ao Barcelona, o San Antonio, e o Ademar Le\u00f3n. Nas semifinais derrotaron ao Barcelona, que non fora vencido en toda a tempada, por 27-33, e na final ao Ademar por 24-26. Na Recopa de Europa ga\u00f1aron ao HC erdgas Linz, o HC Kovopetrol Plzen, o GOG Gudme, e o Viking Stavanger, para acceder \u00e1 final ante o HSG Dutenhofen/M\u00fcnchholzhausen alem\u00e1n, ao que derrotaron por 30-15 e 26-24. Na Supercopa de Espa\u00f1a caeron ante o Barcelona por 30-28 a principios da tempada. A Copa do Rei celebrouse en febreiro e ga\u00f1aron en cuartos de final ao Valladolid por 37-29, a\u00ednda que foron eliminados nas semifinais contra o San Antonio por 28-23. Terminaron a tempada regular da liga en cuarto lugar, por detr\u00e1s de Barcelona, San Antonio e Ademar. Nos \"play-offs\", o t\u00edtulo foi para o Barcelona ao derrotar ao Caja Cantabria nas semifinais por 32-24 e 26-24, e ao San Antonio na final por 35-27, 32-20 e 29-25.\nSeca e descensos.\nDisputou por primeira vez a Supercopa de Europa en novembro de 1998, mais caeu derrotado en semifinais a mans do Badel Zagreb. Finalmente foi terceiro tras derrotar ao IFK Sk\u00f6vde. Na tempada 1998-99 clasific\u00e1ronse en quinto lugar na Liga ASOBAL. Na Recopa de Europa eliminaron o Otterup HK, o Goldmann Druck Tulln, o IL Runar Sandefjord e o Partizan de Belgrado, para acceder \u00e1 final contra o Ademar Le\u00f3n, que derrot\u00e1ronos por 20-19 e 23-32. Na Copa ASOBAL chegaron \u00e1s semifinais, mais foron eliminados polo Barcelona por 27-25. Na Copa do Rei enfront\u00e1ronse en cuartos de final ao Valladolid, ao que venceron por 27-25, mais foron derrotados polo Portland San Antonio nas semifinais por 30-28.\nA principios da tempada 1999-00 anunciouse que continuaban os seus problemas financeiros, e finalmente o consello de administraci\u00f3n do Real Racing Club de Santander f\u00edxose cargo da xesti\u00f3n do club. A pesar diso, xogou outra vez a Recopa de Europa, onde eliminou o Madeira SAD antes de ser derrotado nos cuartos de final polo Portland San Antonio. Na Liga ASOBAL finalizou como cuarto clasificado, mais foi eliminado nos cuartos de final dos \"play-offs\" ante o Bidasoa, contra o que perdeu nos dous encontros disputados. Clasific\u00e1ronse entre os catro primeiros equipos da primeira volta, accedendo as\u00ed \u00e1 Copa ASOBAL, na que foron eliminados polo Barcelona, 26-18. Na Copa do Rei foron eliminados nos cuartos de final ante o G\u00e1ldar, 22-27.\nEntre o 1999 e o 2006 o equipo encadeou unha serie de tempadas sen ga\u00f1ar ning\u00fan t\u00edtulo, sumido nunha crise econ\u00f3mica e deportiva da que conseguiu sa\u00edr adiante sen perder a categor\u00eda ningunha tempada. Na tempada 2000-01 finalizaron na novena posici\u00f3n da liga con 19 puntos, e disputaron a Copa EHF, onde o Sporting de Lisboa eliminounos na cuarta rolda.\nNas d\u00faas seguintes tempadas (2001-02 e 2002-03) finalizaron sextos e s\u00e9timos na liga, con 32 e 30 puntos respectivamente. Competiron na Copa do Rei en ambas tempadas, con sendas derrotas ante o Ciudad Real (25-35 en 2002 e 20-24 en 2003) nos cuartos de final. Na tempada 2003-04 chegaron aos cuartos de final da Copa EHF, a s\u00faa \u00faltima participaci\u00f3n en competici\u00f3ns europeas, e foron novenos na liga con 26 puntos, amais de ser eliminados de novo nos cuartos de final da Copa do Rei, desta volta contra o Teucro de Pontevedra. Nas ligas das tempadas 2004-05 e 2005-06 foron und\u00e9cimos e d\u00e9cimo terceiros respectivamente, e non se clasificaron para outras competici\u00f3ns nacionais ou internacionais.\nNa tempada 2006-07 consumouse o descenso a Divisi\u00f3n de Honra B, 24 anos despois do seu ascenso e cun amplo palmar\u00e9s nacional e internacional. Foi pen\u00faltimo clasificado con 17 puntos, s\u00f3 por diante do Club Deportivo Bidasoa. Con todo, pouco despois volveu ascender administrativamente en detrimento do CB Altea, ao renunciar este \u00faltimo por motivos econ\u00f3micos. Na tempada 2007-08 conseguiu a permanencia na m\u00e1xima categor\u00eda ao finalizar na d\u00e9cimo cuarta posici\u00f3n con 17 puntos ao ga\u00f1ar ao Ademar Le\u00f3n nun partido emocionante, cun gol do dinamarqu\u00e9s Bo Spellerberg a falta duns poucos segundos para a finalizaci\u00f3n do encontro.\nEn agosto de 2008 anunciouse que logo de ter perdido a s\u00faa praza na Liga ASOBAL ao non ter entregado os avais esixidos pola Federaci\u00f3n, a Liga e a Asociaci\u00f3n de Xogadores, tam\u00e9n perd\u00eda a s\u00faa praza na Divisi\u00f3n de Honra B, ao non cumprir o prazo marcado pola Real Federaci\u00f3n Espa\u00f1ola de Balonmano. Finalmente o club desapareceu ese mesmo ano.\nPatrocinadores.\nO club fundouse co nome de \"Grupo Deportivo Teka Santander\", herdeiro do club \"La Salle-Authi\" de Los Corrales de Buelna. Por motivos de patrocinio denominouse \"GD Teka Ciclotour\". En 1995 o Grupo Teka deixou de ser o principal patrocinador e o equipo pasouse a denominar \"Club Balonmano Cantabria\" durante a tempada 1995-96. En maio de 1996 anunciouse que a entidade bancaria Caja Cantabria ser\u00eda o novo patrocinador, mais deixou de selo en 1999, logo do cal o equipo adoptou outra vez o nome de \"Club Balonmano Cantabria\". Co regreso do patrocinio do Grupo Teka, denominouse \"Teka Cantabria\" ata a s\u00faa desaparici\u00f3n no ano 2008, logo dun breve per\u00edodo no que foi propiedade do Racing de Santander.\nOutras secci\u00f3ns.\nEn 1996 produciuse unha mudanza na denominaci\u00f3n do club logo da fusi\u00f3n do GD Teka (que dispu\u00f1a dun equipo en Divisi\u00f3n de Honra), o Club Balonmano Santander (cun equipo na m\u00e1xima categor\u00eda nacional feminina, Divisi\u00f3n de Honra, outros dous en 1.\u00aa e 2.\u00aa Nacional masculinas, amais das s\u00faas secci\u00f3ns inferiores) e o Salesianos (con varias secci\u00f3ns inferiores).\nNa tempada 1997-98 o equipo de Divisi\u00f3n de Honra feminina chamouse Caja Cantabria Universidad Clubasa. Na primeira fase de clasificaci\u00f3n quedou en quinto lugar, polo que tivo que disputar unha segunda fase para manter a categor\u00eda, na que conclu\u00edu primeiro. Na seguinte tempada foron pen\u00faltimas na liga, polo que tiveron que volver disputar a segunda fase pola permanencia. Nesta ocasi\u00f3n finalizaron en quinto lugar. Na tempada 1999-00 denomin\u00e1ronse Caja Cantabria Universidad, e finalizaron en sexto lugar a primeira fase. De novo tiveron que disputar a fase de permanencia e finalizaron en terceira posici\u00f3n. Desapareceu no ano 2000 e os seus dereitos federativos foron cedidos \u00e1 Agrupaci\u00f3n Deportiva Sagard\u00eda, que disputou a competici\u00f3n co nome de \"Caja Cantabria Verdaloe\".\nPola s\u00faa parte o Teka Universidad, filial do primeiro equipo, converteuse en campi\u00f3n de 2.\u00aa Nacional masculina na tempada 1993-94. Despois disputou a Primeira Divisi\u00f3n Nacional ata no ano 2002-03, no que foi \u00faltimo clasificado.\nPavill\u00f3n.\nNos derradeiros anos da s\u00faa existencia, o club disputaba os seus partidos como local no Palacio de los Deportes de Santander. O edificio \u00e9 obra dos arquitectos Juli\u00e1n Franco e Jos\u00e9 Manuel Palao, e foi inaugurado o 31 de maio de 2003. Local\u00edzase na r\u00faa Alcalde Vega Lamera s/n, ao car\u00f3n doutras grandes infraestruturas culturais e deportivas como o Palacio de Exposici\u00f3ns e Congresos e os Campos de Sport de El Sardinero (estadio de f\u00fatbol onde xoga o Real Racing Club de Santander). \u00c9 de dese\u00f1o vangardista e ten capacidade para 10\u00a0000 persoas en grandes eventos (6\u00a0000 asentos), cunha pista de xogo de 44 x 22 metros.\nAnteriormente, disputaba os seus partidos no Pavill\u00f3n de La Albericia, situado na Avenida do Deporte s/n, onde tam\u00e9n xogou alg\u00fan dos seus \u00faltimos partidos. Durante os seus primeiros anos ti\u00f1a capacidade para 3\u00a0300 espectadores, mais a comezos dos anos 90 ampliouse ata os 4\u00a0000 actuais.\nXogadores.\nXogadores hist\u00f3ricos.\nNo club xogaron alg\u00fans dos xogadores de balonm\u00e1n m\u00e1is destacados de Espa\u00f1a e do mundo, como demostran os diferentes t\u00edtulos que te\u00f1en obtido coas s\u00faas selecci\u00f3ns cando eran membros do club. Por exemplo, Mateo Garralda foi inclu\u00eddo no equipo ideal do Campionato do Mundo de 1993, ademais de ter sido un dos xogadores con m\u00e1is partidos e goles na historia da selecci\u00f3n espa\u00f1ola. Talant Dujshebaev, ademais de conseguir o premio ao Xogador do Ano da IHF en d\u00faas ocasi\u00f3ns, tam\u00e9n ga\u00f1ou o premio ao mellor xogador do Campionato de Europa de 1996. Outros xogadores que te\u00f1en destacado por ter disputado m\u00e1is de 140 encontros coa selecci\u00f3n espa\u00f1ola foron: Jos\u00e9 Javier Hombrados, Juan Francisco Mu\u00f1oz Melo, Javier Cabanas, Jaume Fort, Iosu Olalla, Juli\u00e1n Ru\u00edz, ou Alberto Urdiales.\nOutros xogadores que vestiron a camisola do Cantabria foron Mats Olsson, Chechu Villaldea, Jaume Puig, Aitor Echaburu, Medvedev, Rekondo, Yuri Nesterov, Manuel Miera, Nedeljko Jovanovic, Chechu Fern\u00e1ndez, Oleg Kisselev, Mijail Jakimovich, Santiago Urdiales, Jos\u00e9 Javier Hombrados, Paco Oti, Mariano Ortega ou Peter Gentzel, entre outros."}
{"id": "166142", "revid": "1760450", "url": "https://gl.wikipedia.org/wiki?curid=166142", "title": "Teka Cantabria", "text": ""}
{"id": "166143", "revid": "1760451", "url": "https://gl.wikipedia.org/wiki?curid=166143", "title": "Balonmano Cantabria", "text": ""}
{"id": "166144", "revid": "56817", "url": "https://gl.wikipedia.org/wiki?curid=166144", "title": "If I Don't Live Today, Then I Might Be Here Tomorrow", "text": "\"If I Don't Live Today, Then I Might Be Here Tomorrow\" \u00e9 unha canci\u00f3n da banda de garage rock sueca Mando Diao, editado polo selo EMI o 24 de setembro do 2007 como parte do seu cuarto \u00e1lbum de estudio \"Never Seen the Light of Day\". Foi lanzado s\u00f3 como descarga dixital en todas as tendas de iTunes ag\u00e1s na estadounidense.\nListaxe de canci\u00f3ns.\nTodos os temas compostos por Bj\u00f6rn Dixg\u00e5rd e Gustaf Nor\u00e9n."}
{"id": "166145", "revid": "56817", "url": "https://gl.wikipedia.org/wiki?curid=166145", "title": "Ochrasy", "text": "\"Ochrasy\" \u00e9 unha canci\u00f3n da banda de garage rock sueca Mando Diao, editado como quinto e derradeiro sinxelo do seu \u00e1lbum \"Ode To Ochrasy\" no ano 2007. \"Ochrasy\" \u00e9, segundo o vocalista e guitarrista Bj\u00f6rn Dixg\u00e5rd, o tempo entre o final dun concerto e o amencer. O sinxelo foi lanzado nas tendas europeas de iTunes sen caras-b.\nListaxe de canci\u00f3ns.\nComposta por Bj\u00f6rn Dixg\u00e5rd e Gustaf Nor\u00e9n."}
{"id": "166146", "revid": "865", "url": "https://gl.wikipedia.org/wiki?curid=166146", "title": "Ode To Ochrasy", "text": ""}
{"id": "166149", "revid": "56817", "url": "https://gl.wikipedia.org/wiki?curid=166149", "title": "The Wildfire (If It Was True)", "text": "\"The Wildfire (If It Was True)\" \u00e9 unha canci\u00f3n da banda de garage rock sueca Mando Diao, editado como sinxelo do seu \u00e1lbum \"Ode to Ochrasy\" no ano 2007. Foi lanzado s\u00f3 como descarga dixital, a\u00ednda que se fixeron un feixe de CDs promocionais para a radio. Nos Estados Unidos expandeuse e apareceu como un EP, quit\u00e1ndolle a remestura da cara-b e engad\u00edndolle tres temas de distintas edici\u00f3ns europeas. \"With Or Without Love\" aparece orixinalmente na edici\u00f3n limitada de \"Ode To Ochrasy\", \"A Hard Day's Night\" no sinxelo europeo de \"TV &amp; Me\" e \"Spit On Your Love\" na edici\u00f3n alem\u00e1 de \"Good Morning, Herr Horst\".\nListaxe de canci\u00f3ns.\nTodos os temas compostos por Bj\u00f6rn Dixg\u00e5rd e Gustaf Nor\u00e9n, ag\u00e1s \"A Hard Day's Night\" por John Lennon e Paul McCartney."}
{"id": "166150", "revid": "56817", "url": "https://gl.wikipedia.org/wiki?curid=166150", "title": "Good Morning, Herr Horst", "text": "\"Good Morning, Herr Horst\" \u00e9 unha canci\u00f3n da banda de garage rock sueca Mando Diao, editado s\u00f3 en Alema\u00f1a como segundo sinxelo do seu \u00e1lbum \"Ode to Ochrasy\" no ano 2006. Herr Horst \u00e9 un alem\u00e1n sen fogar que vive en Estocolmo, famoso por tocar a harm\u00f3nica dun xeito moi peculiar. \"Carbon Place\" \u00e9 a primeira canci\u00f3n editada da banda coas letras en sueco. \"Spit On Your Love\" foi tam\u00e9n inclu\u00edda como cara-b no EP \"The Wildfire (If It Was True)\".\nListaxe de canci\u00f3ns.\nTodos os temas por Bj\u00f6rn Dixg\u00e5rd e Gustaf Nor\u00e9n."}
{"id": "166151", "revid": "56817", "url": "https://gl.wikipedia.org/wiki?curid=166151", "title": "TV &amp; Me", "text": "\"TV &amp; Me\" \u00e9 unha canci\u00f3n da banda de garage rock sueca Mando Diao, editada como terceiro sinxelo do seu \u00e1lbum \"Ode To Ochrasy\". Foi lanzado en toda Europa ag\u00e1s en Alema\u00f1a.\nListaxe de canci\u00f3ns.\nTodos os temas por Bj\u00f6rn Dixg\u00e5rd e Gustaf Nor\u00e9n, ag\u00e1s \"A Hard Day's Night\" por John Lennon e Paul McCartney."}
{"id": "166152", "revid": "22570", "url": "https://gl.wikipedia.org/wiki?curid=166152", "title": "CB Calpisa", "text": "O Club Balonmano Calpisa creouse en Alacant nos anos 70 partindo do hist\u00f3rico Obras del Puerto, e converteuse nun dos equipos m\u00e1is importantes da Liga ASOBAL, competici\u00f3n que ga\u00f1ou en catro ocasi\u00f3ns. Actualmente o seu herdeiro \u00e9 o BM Alicante. Posteriormente pasou a denominarse H\u00e9rcules-Calpisa, CB Tecnisa Alicante, CB Tecnis\u00e1n Alicante e Helados Alacant, antes de trasladarse a Benidorm na s\u00faa \u00faltima etapa.\nHistoria.\nDos inicios \u00e1 \u00e9poca dourada.\nO CD Obras del Puerto naceu a principios da d\u00e9cada dos 50 e foi un dos fundadores da Divisi\u00f3n de Honra (actualmente Liga ASOBAL) na tempada 1958-59. A s\u00faa mellor clasificaci\u00f3n foi o segundo posto da tempada 1959-60.\nA principios da tempada 1973-74, o daquela presidente do Obras, Andr\u00e9s Mu\u00f1oz, buscou o patrocinio dunha empresa construtora local, a C\"ompa\u00f1\u00eda Alicantina de Promociones Inmobiliarias S.A.\", e deste xeito o club pasou a denominarse Club Balonmano Calpisa. Co investimento econ\u00f3mico chegaron as fichaxes, as d\u00faas m\u00e1is importantes con Miquel Roca no banco (ata daquela adestrador do hist\u00f3rico BM Granollers, co que ga\u00f1ara sete ligas e d\u00faas copas) e na porter\u00eda con Perram\u00f3n.\nNa tempada 1974-75 chegou a primeira liga, na que o equipo quedou por diante dos grandes da \u00e9poca, o FC Barcelona e o Atl\u00e9tico de Madrid.\nA partir de a\u00ed comezaron cinco tempadas de \u00e9xitos e t\u00edtulos, o Calpisa estivo ata tres tempadas consecutivas sen perder ning\u00fan partido e logrou catro t\u00edtulos de liga de xeito consecutivo dende a tempada 1973-74 ata a 1977-78. A eses t\u00edtulos de Liga un\u00edronselles tam\u00e9n os de tres t\u00edtulos de Copa (1975, 1976 e 1977).\nA pesar de dominar o balonm\u00e1n espa\u00f1ol, non tivo o mesmo \u00e9xito a nivel europeo, onde s\u00f3 na tempada 1977-78 chegou \u00e1s semifinais da Copa de Europa, caendo ante o Slask Wroclaw de Polonia, sendo o primeiro equipo da liga espa\u00f1ola en conseguir chegar tan lonxe na m\u00e1xima competici\u00f3n continental.\nNa tempada 1978-79 sucedeu a Miquel Roca no banco Pitiu Rochel, que fora xogador no Obras del Puerto e que, tralo seu falecemento, deu nome ao pavill\u00f3n no que disputaba o equipo os seus encontros como local.\nCampi\u00f3n da Recopa.\nA \u00e9poca dourada pechouna d\u00e1ndolle \u00e1 cidade o \u00fanico t\u00edtulo internacional de balonm\u00e1n, a Recopa de Europa, ao derrotar na final o potente equipo alem\u00e1n do VfL Gummersbach. O Calpisa chegou \u00e1 final tras eliminar o Union Krems, de Austria, con dous triunfos (21-17 e 28-15), logo desf\u00edxose do Dosza Debrecen h\u00fangaro, perdendo por 24-22 en Hungr\u00eda e ga\u00f1ando 32-19 en Alacant, a continuaci\u00f3n imp\u00faxose ao Goteborg por un esmagador e inesperado 40-25 na s\u00faa cancha, e repetiu vitoria en Suecia por 25-28. Na final venceu 20-15 en Alacant e perdeu 18-16 na daquela Rep\u00fablica Federal Alem\u00e1.\nCadro da Recopa\nO traslado a Benidorm e a disoluci\u00f3n.\nNa tempada 1982-83 o equipo pasa a denominarse Tecnisa, e Tecnis\u00e1n dende a 1983-84 ata a 1987-88. Conseguiu unha Copa do Rei na tempada 1985-86, o que ser\u00eda o seu derradeiro t\u00edtulo, e un par de terceiros postos na liga por detr\u00e1s do FC Barcelona e o Atl\u00e9tico de Madrid.\nDende a tempada 1988-89 ata a 1991-92 pasou a denominarse Helados Alacant. Na tempada 1992-93 o equipo, ante a perda de patrocinadores, decide aceptar a proposta do Concello de Benidorm e xoga os partidos nesa cidade co nome de Balonmano Benidorm.\nA tempada 1992-93 foi a \u00faltima participaci\u00f3n do club na m\u00e1xima categor\u00eda xa que, a pesar de conseguir a permanencia, o equipo se viu obrigado a disolverse por motivos econ\u00f3micos.\nA creaci\u00f3n do BM Alicante.\nCoa colaboraci\u00f3n da canteira dos colexios historicamente m\u00e1is importantes de Alacant en balonm\u00e1n, Agustinos, Salesianos e Xesu\u00edtas (Maristas quedou \u00e1 marxe) e baixo a denominaci\u00f3n de CB Estudiantes, o novo club sa\u00edu en Segunda, ascendeu a Primeira e m\u00e1is tarde ata a Divisi\u00f3n de Honra B na tempada 1995-96, onde competiu ata a s\u00faa cesi\u00f3n de dereitos ao BM Alicante, creado en xullo do 2000 e que coller\u00e1 o relevo do Calpisa."}
{"id": "166159", "revid": "85894", "url": "https://gl.wikipedia.org/wiki?curid=166159", "title": "Shirley Jones", "text": "Shirley Mae Jones, nada o 31 de marzo de 1934 en Charleroi, \u00e9 unha cantante e actriz estadounidense.\nTraxectoria.\nActuou en varios filmes musicais como \"Oklahoma!\" (1955), \"Carousel\" (1956) e \"The Music Man\" (1962). Ga\u00f1ou un oscar \u00e1 mellor actriz secundaria pola s\u00faa interpretaci\u00f3n dunha prostituta en \"Elmer Gantry\" (1960). Pero \u00e9 sobre todo co\u00f1ecida polo papel de Shirley Partridge, a nai vi\u00fava de cinco fillos na comedia de situaci\u00f3n \"The Partridge Family\" (1970\u20131974), coprotagonizada polo seu fillastro David Cassidy, fillo de Jack Cassidy."}
{"id": "166162", "revid": "23204", "url": "https://gl.wikipedia.org/wiki?curid=166162", "title": "Claudia Cardinale", "text": "Claude Josephine Rose Cardinale, co\u00f1ecida como Claudia Cardinale, nada en Tunes o 15 de abril de 1938, \u00e9 unha actriz italiana, de pais sicilianos. Traballou con Sergio Leone, Luchino Visconti ou Russ Meyer, entre outros cineastas. Apareceu en filmes como \"Rocco e os seus irm\u00e1ns\" (1960), \"O Gatopardo\" (1963), \"Cartouche\" (1963), \"8\u00bd\" (1963) e \"Ata que chegou a s\u00faa hora\" (1968)."}
{"id": "166165", "revid": "5863", "url": "https://gl.wikipedia.org/wiki?curid=166165", "title": "Enrique Jardiel Poncela", "text": "Enrique Jardiel Poncela, nado en Madrid o 15 de outubro de 1901 e finado na mesma cidade o 18 de febreiro de 1952, foi un escritor e dramaturgo espa\u00f1ol.\nTraxectoria.\nA s\u00faa obra, relacionada co teatro do absurdo, afastouse do humor tradicional acheg\u00e1ndose a outro m\u00e1is intelectual, inveros\u00edmil e il\u00f3xico, rompendo as\u00ed co naturalismo tradicional imperante no teatro espa\u00f1ol da \u00e9poca. Isto sup\u00faxolle ser atacado por unha gran parte da cr\u00edtica do seu tempo, posto que o seu humor ti\u00f1a un ton \u00e1cido. A isto hai que sumar os seus posteriores problemas coa censura franquista."}
{"id": "166171", "revid": "98629", "url": "https://gl.wikipedia.org/wiki?curid=166171", "title": "Copa do Rei de f\u00fatbol 2001/02", "text": "A Copa do Rei de f\u00fatbol 2001\u201302 foi a edici\u00f3n n\u00famero 98 da Copa do Rei de Espa\u00f1a. Disputouse coa participaci\u00f3n de 80 equipos pertencentes \u00e1s divisi\u00f3ns Primeira, Segunda, Segunda B e Terceira, f\u00f3ra dos equipos filiais que xogasen en devanditas categor\u00edas.\nO campi\u00f3n foi o Deportivo da Coru\u00f1a tras ga\u00f1ar ao Real Madrid por 1-2 no Santiago Bernab\u00e9u. Esta copa co\u00f1\u00e9cese como \"Centenariazo\", en comparaci\u00f3n co Maracanazo, xa que o Real Madrid celebraba o d\u00eda da final, o 6 de marzo de 2002, o seu centenario. A vitoria significou o segundo t\u00edtulo de Copa para os galegos tras o conseguido na tempada 94-95 fronte ao Valencia e que se disputou tam\u00e9n no coliseo branco.\nRolda preliminar.\nNesta rolda preliminar participaron unicamente os equipos de Segunda B e Terceira divisi\u00f3n clasificados (22 e 12 equipos respectivamente), salvo os exentos por sorteo: Cultural Leonesa, Getafe CF, SD Compostela e UE Lleida, todos eles de Segunda B). A eliminatoria estivo composta por 17 encontros e xogouse a dobre partido os d\u00edas 5/6 de setembro de 2001 (ida) e 19/20 de setembro de 2001 (volta).\nClubs exentos: Cultural Leonesa, Getafe CF, SD Compostela e UE Lleida.\n1\u00aa Rolda (1/32 de final).\nNesta primeiro rolda participaron todos os clubs de Primeira e Segunda divisi\u00f3n (42 equipos), m\u00e1is os clubs de Segunda B e Terceira (19 e 1 equipos respectivamente) clasificados da rolda preliminar salvo o CD Toledo (exento por sorteo). A eliminatoria composta por 31 encontros decidiuse a partido \u00fanico, xogado no campo do equipo m\u00e1is d\u00e9bil (segundo categor\u00eda) e disputado os d\u00edas 9, 10 e 11 de outubro e 7 de novembro de 2001. Os partidos xogados en novembro apraz\u00e1ronse no seu d\u00eda por coincidir con partidos da Liga de Campi\u00f3ns que \u00e1 s\u00faa vez foran aprazados polos ataques do 11 de setembro.\nClub exento: CD Toledo.\nNotas:\n2\u00aa Rolda (1/16 de final).\nEsta rolda se mollo os d\u00edas 27, 28 e 29 de novembro do 2001. Nela aos 32 equipos que superaron a fase anterior enfront\u00e1ronse entre si. O sorteo f\u00edxose de tal forma que os equipos de Segunda Divisi\u00f3n, Segunda B e Terceira enfront\u00e1ronse aos equipos de Primeira. Do mesmo xeito que na rolda anterior, a eliminatoria disputouse a partido \u00fanico en campo do rival de menor categor\u00eda.\nFase final.\nA fase final consistiu en 3 roldas eliminatorias a dobre partido con sorteo puro entre os sobreviventes da rolda anterior. Os dous \u00faltimos contendentes xogaron a final o 6 de marzo de 2002.\nOitavos de final.\nA cuarta rolda do torneo disput\u00e1rona os 16 vencedores de dezaseisavos de final. A eliminatoria xogouse a dobre partido os d\u00edas 12 de decembro (ida) e 18 e 19 de decembro de 2001 (volta).\nCuartos de final.\nA quinta rolda do torneo disput\u00e1rona os 8 vencedores de oitavos de final. A eliminatoria xogouse a dobre partido os d\u00edas 9 de xaneiro (ida) e 16 de xaneiro de 2002 (volta).\nSemifinais.\nA sexta rolda do torneo disput\u00e1rona os 4 vencedores de cuartos de final. A eliminatoria xogouse a dobre partido os d\u00edas 23 de xaneiro (ida) e 30 de xaneiro de 2002 (volta).\nFinal.\nA s\u00e9tima e \u00faltima rolda do torneo foi disputada polo Real Madrid e o Deportivo da Coru\u00f1a. A final xogouse a partido \u00fanico, no Santiago Bernab\u00e9u con motivo do Centenario do equipo branco, o d\u00eda 6 de marzo de 2002. O Deportivo consagrouse ga\u00f1ando 1 a 2 e logrou a s\u00faa segunda Copa do Rei."}
{"id": "166174", "revid": "98629", "url": "https://gl.wikipedia.org/wiki?curid=166174", "title": "O Nadal na cultura popular galega", "text": "As festas do Nadal en Galicia comparten rituais coa mesma festividade de Nadal noutros lugares, a\u00ednda que se poden destacar algunhas peculiaridades. Comprenden diferentes celebraci\u00f3ns entre os d\u00edas 24 de decembro e o 6 de xaneiro e te\u00f1en como eixo a conmemoraci\u00f3n do nacemento de Xes\u00fas, malia que os etn\u00f3grafos concordan en que as verdadeiras ra\u00edces son moi anteriores e est\u00e1n relacionadas co solsticio de inverno sobre as que houbo unha superposici\u00f3n relixiosa .\nNoiteboa.\nNa noite do 24 de decembro cel\u00e9brase o nacemento. Por tal motivo serve para reforza-la uni\u00f3n da familia, normalmente na casa paterna. Nesta unidade familiar incl\u00faense as \u00e1nimas dos familiares falecidos, que se cre que ve\u00f1en participar na cea. As\u00ed, na cea de Noiteboa era costume servir un prato m\u00e1is na mesa para que os familiares mortos puidesen compartir coa familia esta celebraci\u00f3n, ou ben deix\u00e1base a mesa sen recoller para que comesen as \u00e1nimas dos ausentes, para os que tam\u00e9n se deixaba a lareira acesa. En Ver\u00edn deix\u00e1baselles cera e leite; Risco sinalaba que en Xinzo de Limia deb\u00eda quedar na casa o cabeza de familia para recibi-las \u00e1nimas. Deste xeito, os membros da familia no al\u00e9n pod\u00edan gozar de calor e comida na casa \u00e1 que pertenc\u00edan. Risco tam\u00e9n relaciona este acto de reservar un sitio e cubertos na mesa como s\u00edmbolo da pousada que se lle d\u00e1 \u00e1 Virxe, pousada que se lle negara en Bel\u00e9n.\nAta tempos recentes era d\u00eda de abstinencia, polo que non se serv\u00edan carnes. Isto explica o costume galego de cear bacallau con coliflor nesta ocasi\u00f3n; noutros lugares ce\u00e1base polbo, verza ou grelos. Entre as sobremesas m\u00e1is t\u00edpicas p\u00f3dense cita-la sopa de am\u00e9ndoas (en Ver\u00edn) ou a compota de pera en vi\u00f1o tinto (Lugo).\nTaboada Chivite di que nalgures tam\u00e9n se lle daba \u00e1s vacas unha sobrecea na Noiteboa, coma se o gando tam\u00e9n fose da familia e tivese dereito a celebra-la festa. Outros costumes que cita son botar unha pr\u00e9sa de sal no pozo ou deixar en auga unhas flores de malva que se recolleran na noite de San Xo\u00e1n, coa crenza de que, a\u00ednda estando loxicamente murchas, aparecer\u00e1n \u00e1 ma\u00f1\u00e1 seguinte frescas e fragrantes, como acabadas de cortar .\nHai sitios, como Ver\u00edn, onde \u00f3 remata-la cea de noiteboa, os rapaces saen a apedra-las \u00e1rbores froiteiras para que o ano entrante desen ben de froita. Adoit\u00e1base facer sobre todo coas \u00e1rbores \"aneiras\", que s\u00f3 dan froito cada dous anos. Era costume representar previamente unha falsa disputa entre o dono da \u00e1rbore, que teimaba en cortala, e outra persoa que a defend\u00eda, porfiando en que despois de apedrala dar\u00eda froito en abundancia .\nO \"Bel\u00e9n\".\nA\u00ednda que a primeira representaci\u00f3n dun nacemento dentro da celebraci\u00f3n no Nadal foi idea de San Francisco de As\u00eds na noiteboa de 1223, a introduci\u00f3n do costume en Galicia debeu de ser tard\u00eda, segundo Taboada Chivite. Da escena do nacemento e da Epifan\u00eda poden atoparse xa exemplos nos t\u00edmpanos, retablos e baldaquinos de moitas igrexas medievais, como se mencionar\u00e1 m\u00e1is adiante. Un dos m\u00e1is antigos en terras galegas pode se-lo relevo que se exp\u00f3n no Museo Arqueol\u00f3xico Provincial de Ourense, procedente do desaparecido mosteiro de San Xo\u00e1n de Camba (Castro Caldelas), de mediados do s\u00e9culo X .\n\u00c9 costume que nas igrexas parroquiais se monte un \"Bel\u00e9n\", representaci\u00f3n figurada do nacemento de Xes\u00fas, rodeado de figuras de pastores e labregos. M\u00e1is modernos son os que cada quen fai na s\u00faa casa ou alg\u00fans concellos nalgunha praza c\u00e9ntrica. Entre os \"bel\u00e9ns\" galegos c\u00f3mpre destaca-lo bel\u00e9n de Baltar, obra que creou o escultor ourens\u00e1n Arturo Baltar en 1967 e que foi ampliando ano tras ano para convertelo nun vivo retrato de Ourense no primeiro cuarto de s\u00e9culo XX, con persoeiros populares reco\u00f1ecibles e edificios caracter\u00edsticos da zona. Desde 1980 exponse permanentemente na igrexa de San Cosme e San Dami\u00e1n, de Ourense.\nSonado tam\u00e9n \u00e9 o bel\u00e9n electr\u00f3nico de Begonte, creado en 1972 polo ent\u00f3n p\u00e1rroco da vila Jos\u00e9 Dom\u00ednguez. Neste bel\u00e9n, animado por m\u00e1is de 50 mecanismos, as figuras realizan os labores propios desta comarca luguesa .\nNa Coru\u00f1a exponse outro gran bel\u00e9n, inaugurado en 1923 e restaurado en 2001, que representa o mapa de Xerusal\u00e9n, ocupando unha superficie de 120 metros cadrados. Tralo bel\u00e9n, pende un gran pano pintado por Camilo D\u00edaz Bali\u00f1o.\nA tradici\u00f3n ap\u00f3crifa sit\u00faa o nacemento de Xes\u00fas nunha humilde corte de pastores, quentado por un boi e un burro ou unha mula. Disque o boi quentaba \u00f3 Neno co seu bafo, mentres que a mula aproveitaba para lle come-la palla do presebe. Por esta actitude ingrata da mula, Deus condenouna \u00e1 esterilidade.\nNa Limia foi un carrizo quen quixo rouba-la palla e o castigo foi ser condenado a se-lo paxaro m\u00e1is pequeno de todos cantos hai.\nA presenza do boi e da mula \u00f3 redor do Neno s\u00f3 se acredita a partir do s\u00e9culo IV, tempo no que se datan as catacumbas de san Sebasti\u00e1n en Roma. Nunha das s\u00faas paredes, un fresco reflicte o boi e o burro axeonllados ante o Neno Xes\u00fas envolto nos seus capizos. Os evanxeos can\u00f3nicos (Mateo, Marcos, Lucas e Xo\u00e1n) non describen as condici\u00f3ns do nacemento de Xes\u00fas. San Lucas \u00e9 o \u00fanico que d\u00e1 alg\u00fan detalle, cando di que, tralo parto, Mar\u00eda \"envolveuno nuns capizos e deitouno na manxadoira, na corte das bestas, porque dentro da pousada non hab\u00eda lugar para eles\" (Lc 2,7), sen falar do gando que puidese estar presente. \u00c9 o ap\u00f3crifo Protoevanxeo de Santiago (mediados do s\u00e9culo II) o que describe o nacemento nunha cova, pero non fala do gando, e o Evanxeo do pseudoMateo (s\u00e9culo VI) conta que \u00f3s tres d\u00edas do nacemente se trasladan a unha corte na que, por fin, aparecen o boi e o burro canda o Neno .\nO tiz\u00f3n de Nadal.\nNa Noiteboa limp\u00e1base coidadosamente o lar e acend\u00edase un gran tronco, denominado \"Tiz\u00f3n\" ou \"Cepo de Nadal\". O acto de varre-lo lar antes de prende-lo lume simbolizaba destru\u00ed-lo vello para dar paso \u00f3 novo. O \"tiz\u00f3n\" deb\u00eda permanecer aceso na lareira ata Aninovo; en troques, por terras de Becerre\u00e1 deb\u00eda durar todo o ano, d\u00e1ndolle lume t\u00f3dolos d\u00edas a\u00ednda que fose por pouco tempo. Logo deix\u00e1base apagar pero conserv\u00e1base durante o resto do ano para acendelo de novo durante as treboadas ou cando se ventaba unha desgraza na casa, como elemento protector do fogar.\nXo\u00e1n Xos\u00e9 P\u00e9rez Labaca escribiu sobre un costume dos celtas que consist\u00eda en acender unha candea o d\u00eda do solsticio de inverno, que ti\u00f1a que arder durante medio d\u00eda seguido para traer boa sorte na casa. E engade:\nVicente Risco def\u00edneo as\u00ed:\nAmais de ser protector e de certo car\u00e1cter sagrado, as cinsas do \"tiz\u00f3n de Nadal\" parec\u00edan ser boas para cura-las febres.\nO culto \u00f3 lume est\u00e1 ben presente na cultura popular galega, coma na doutras latitudes. Poida ser que este \"tiz\u00f3n de Nadal\" sexa unha reliquia dese culto pag\u00e1n que terminou sendo prohibido, sen \u00e9xito, polas \"Sinodais\" de Mondo\u00f1edo no s\u00e9culo XVI por consideralo \"rito gent\u00edlico\" (Eladio Rodr\u00edguez, citando a Murgu\u00eda).\nAs tempas.\nNa Comarca do Condado ad\u00f3itase sa\u00edr \u00e1 eira cun cirio aceso para saber de onde v\u00e9n o vento, \u00e1s 12 da noite en punto. O lugar desde o que sopre o vento indicar\u00e1 como vai vir o tempo e as colleitas no ano pr\u00f3ximo. As\u00ed, o vento do Sur indica ano h\u00famido, o nord\u00e9s avisa que vai ser ano seco, o vento do leste indica un ano de fame e o vento do oeste indica unha anada abondosa.\nO Apalpador.\nPersonaxe mitol\u00f3xico que, baixo diferentes denominaci\u00f3ns -Apalpador, Apalpa-Barrigas ou Pandigueiro-, \u00e9 co\u00f1ecido en diversas comarcas do Pa\u00eds. Indica a tradici\u00f3n que se trata dun carboeiro que vive nos montes e nas devesas durante todo o ano e que baixa durante a noite do apalpadoiro, o d\u00eda 24 ou o d\u00eda 31 de decembro segundo a zona, para apalpar as barrigas dos meni\u00f1os e comprobar que comeran ben durante o ano. Se as atopa cheas, murmura \"as\u00ed estexas todo o ano\". Se non as atopa cheas non di nada, pero deixa en ambos casos unha presada de casta\u00f1as.\nTaboada Chivite recolle o ritual propiciatorio de apalpar a barriga dos mais pequenos.\nEsta tradici\u00f3n comezou a ser recuperada e celebrada por toda a Galiza tras a publicaci\u00f3n dun artigo de Jos\u00e9 Andr\u00e9 L\u00f4pez Gon\u00e7\u00e1lez referente a ela no Portal Galego da L\u00edngua e o traballo de recuperaci\u00f3n, documentaci\u00f3n e promoci\u00f3n levado a termo por diversos colectivos, entidades, centros sociais, escolas e colexios e persoas de todo o Pa\u00eds e especialmente pola asociaci\u00f3n compostel\u00e1 A Gentalha do Pichel.\nHai diversas cantigas populares arredor do personaxe:\nMisa do galo.\nCel\u00e9brase \u00e1 medianoite e debe o nome \u00f3 costume de levar un galo, costume documentado xa na Idade Media. Parece estar relacionado co canto do galo que anuncia o d\u00eda, simbolizando que nesa noite chega a luz que vence o pr\u00edncipe das tebras, \u00e9 dicir, o demo.\nO Papa Sisto III introduciu no s\u00e9culo IV a celebraci\u00f3n en Nadal dunha vixilia nocturna, \"tras canta-lo galo\", \u00e9 dicir, a partir da medianoite, nun pequeno oratorio chamado \"ad praesepium\", ante o presebe, situado tralo altar maior da Bas\u00edlica de Santa Mar\u00eda a Maior de Roma. Desa expresi\u00f3n temporal xorde o nome de \"Misa do galo\" \u00e1 que se celebraba nese momento.\nDentro da celebraci\u00f3n festiva desta data, incl\u00faense bromas entre os fieis que asisten \u00e1 misa, como cose-las saias de d\u00faas mulleres que senten xuntas ou botar tinta na p\u00eda da auga bendita.\nNadal.\nDurante o d\u00eda 25 de decembro, d\u00eda do Nadal, os rapaces van de casa en casa reunidos en \"xuntas\", \"bandos\", \"aguinaldeiros\" ou \"ranchos\", cantando panxoli\u00f1as que acompa\u00f1aban con gaitas, pandeiros, ferri\u00f1os ou cunchas. Basicamente, comezan pedindo permiso \u00f3 dono da casa e logo seguen os sa\u00fados e cantos con motivos do Nadal: \nFinalmente, piden un aguinaldo \u00f3 homenaxeado, que adoita consistir en chourizos, ovos, casta\u00f1as, pan, vi\u00f1o etc., que a \"xunta\" agradece con coplas de louvanza e que vai amoreando para comer \u00f3 d\u00eda seguinte dentro dunha festa de t\u00f3dolos compo\u00f1entes: \nHai ocasi\u00f3ns nas que o dono da casa rexeita as panxoli\u00f1as ou nega o aguinaldo, o que sup\u00f3n cantos de aldraxe:\nA palabra \"panxoli\u00f1a\" tam\u00e9n designa os mecos ou acci\u00f3ns cari\u00f1osas con intenci\u00f3n de adular, e de a\u00ed a expresi\u00f3n \"D\u00e9ixate de panxoli\u00f1as\" coa que se rexeita a quen quere ga\u00f1\u00e1rno-la vontade con afagos e aloumi\u00f1os.\nSantos Inocentes.\nO 28 de decembro cel\u00e9brase a matanza dos nenos de Bel\u00e9n que decretara Herodes para acabar con Xes\u00fas. Nesta data fanse bromas uns \u00f3s outros, denominadas especificamente \"inocentadas\". Crese que non se debe traballar neste d\u00eda porque, sen\u00f3n, os Inocentes vingaranse de quen o faga, levando \u00f3 fracaso todo o que intenten facer. Crese tam\u00e9n que as manchas na pel dalgunhas persoas d\u00e9bense a que a nai traballara neste d\u00eda estando embarazada.\nEn Lugo celebr\u00e1base, polo menos ata o s\u00e9culo XVII, a \"Festa do Bispi\u00f1o\" ou \"dos Bispi\u00f1os\", com\u00fan tam\u00e9n con outros puntos de Espa\u00f1a. Consist\u00eda en nomear \"bispo\" por un d\u00eda a un rapaz, que imitaba os actos e modos do bispo real. A\u00ednda que o costume non ti\u00f1a intenci\u00f3n irreverente sen\u00f3n que ensalzaba a inocencia do rapaz, dos nenos en xeral, terminou sendo prohibido nas \"Constituciones\" do bispado de Lugo de 1669, quizais pola inversi\u00f3n dos valores morais que significaba:\nTaboada Chivite escrib\u00eda en 1963 que o \u00fanico resto que permanec\u00eda destas \"festas dos bispi\u00f1os\" era deixar que un meni\u00f1o dirixise o coro da catedral de Ourense. O d\u00eda das bromas en Galiza non \u00e9 o 28 de decembro, sen\u00f3n, como en moitas outras partes do mundo, o 1 de abril.\nNoitevella.\nCel\u00e9brase o 31 de decembro, \u00faltimo d\u00eda do ano \u00f3 que debe o nome de \"noitevella\" ou \"ano vello\" . Tampouco se deb\u00eda traballar nesta data na que tam\u00e9n, de modo semellante \u00f3 que se fai na noite de San Xo\u00e1n, acostum\u00e1banse facer bromas como arrancar cancelas ou levarse os apeiros de labranza.\nCrese tam\u00e9n que nesta noite cae unha estrela do ceo e desfaise sobre a terra, \u00e1 vez que nace unha nova estrela para substitu\u00edla. Al\u00ed onde ca\u00edan os pedazos ser\u00eda terra de fecundidade e alegr\u00eda.\nTradicionalmente, no paso do Ano vello para o Ano novo, celebr\u00e1base \"a queima do facho\" ou prender o \"lume novo\". Esta pr\u00e1ctica consist\u00eda en preparar entre os veci\u00f1os un ou varios fachos de palla que se prend\u00edan despois da cea. O lume novo ti\u00f1a especial importancia pois pens\u00e1base que durante esa noite, como na de defuntos, as \u00e1nimas dos devanceiros devalaban polas aldeas e se aquec\u00edan ao seu car\u00f3n. O lume do facho ou das fogueiras xunto \u00e1s que se reunia a vici\u00f1anza era levado despois para as casas e mantido at\u00e9 o mencer, deix\u00e1ndose tam\u00e9n comida para que os finados da casa participasen da cea dos vivos.\nO moderno costume de comer doce uvas \u00f3 son das doce badaladas que marcan a medianoite tam\u00e9n \u00e9 com\u00fan en Galicia. Pero en Vilagarc\u00eda fano \u00e1s 12 da ma\u00f1\u00e1 do d\u00eda 31, costume xurdido hai 10 anos, cando un corte de luz impediu facelo na noitevella .\nEste \u00faltimo d\u00eda do ano cel\u00e9brase o San Silvestre, d\u00eda no que se repiten as burlas do d\u00eda dos Inocentes. Conta Taboada Chivite que en tal data os vellos do lugar aconsellaban \u00f3s novos gandeiros que lles cortasen o rabo \u00e1s vacas se quer\u00edan que non moscasen durante o ano. Noutros lugares, esta broma pesada fac\u00edase o d\u00eda de Santo Estevo, 26 de decembro. Outra das bromas t\u00edpicas deste d\u00eda era manda-los xastres \u00f3s seus aprendices a busca-la \"pedra das agullas\", fac\u00e9ndoos cargar con calquera petouto dun sitio a outro.\nA noite de San Silvestre era unha das que escoll\u00edan as bruxas para celebra-los aquelarres, de a\u00ed a expresi\u00f3n popular de \"San Silvestre, meigas f\u00f3ra!\" a modo de ensalmo para afasta-los malos augurios.\nDentro tam\u00e9n desta mesma noite, en Vilardev\u00f3s pr\u00e9ndese o \"lume novo\": fogueiras sobre as que saltan os veci\u00f1os, do mesmo modo que se fai nas de San Xo\u00e1n. Tam\u00e9n se fac\u00edan en Ourense, no adro das igrexas.\nAninovo.\nO primeiro d\u00eda de ano, e moitas veces continuando o ritual do d\u00eda anterior, \u00e9 tam\u00e9n d\u00eda de cantar panxoli\u00f1as, nesta data chamadas \"aninovos\", \"anib\u00f3ns\" ou \"xaneiras\" , tam\u00e9n a cambio do aguinaldo que se lles ha entregar \u00f3s cantores. \u00d3 estar este d\u00eda dedicado \u00f3s Manueis, cantan \u00e1s persoas con este nome unhas coplas especiais, chamadas precisamente \"manueis\", \u00e1s que o protagonista responde invitando a todos a unha rolda de vi\u00f1o. Outros etn\u00f3grafos matizan este costume no sentido de que eran os casados no ano anterior os que \u00edan percorrendo durante a noite as casas dos que se chamaban Manuel, cant\u00e1ndolles coplas e celebrando con eles o novo ano con vi\u00f1o ou augardente. Os \"manueis\" remataban un\u00edndose \u00f3 grupo e continuando a rolda de casa en casa ata a madrugada do aninovo.\nEn aninovo ou, noutros sitios, o d\u00eda anterior, celebr\u00e1base o rito das \"C\u00e9dulas\", que en Ver\u00edn recib\u00eda o nome de \"estrechos\" ou \"estrechas\". Consiste en xuntarse mozos e mozas nun fiadeiro ou no adro da igrexa, \u00f3 redor do \"lume novo\", para realizar un sorteo para emparella-los mozos e mozas do lugar: colocaban nun bote papeis cos nomes deles e noutro cos nomes delas e sacaban alternativamente un papel de cada bote para forma-las parellas. Eladio Rodr\u00edguez sit\u00faa este costume nalgunhas comarcas de Ourense e concreta que o tal sorteo se fai xusto \u00f3 da-las 12 da noite. Logo celebraban unha festa xa no d\u00eda de aninovo na que cada mozo \u00eda acompa\u00f1ado coa moza que lle tocase en sorte, bailando s\u00f3 con ela .\nNeste d\u00eda co que comeza o ano, os mozos vest\u00edan roupa nova, como augurio da nova vida que ter\u00edan o ano entrante.\nReis.\nO 6 de xaneiro d\u00e1se por certo que chegaron os Reis Magos \u00f3 portal de Bel\u00e9n a honrarlle con ouro, incenso e mirra. De a\u00ed o costume de facer regalos \u00f3s meni\u00f1os.\nA presentaci\u00f3n do Neno \u00f3s Reis des\u00edgnase como Epifan\u00eda, e aparece figurada en numerosas mostras da escultura relixiosa, como no P\u00f3rtico das Prater\u00edas ou en San Paio de Antealtares (Santiago de Compostela) ou na Colexiata de Santa Mar\u00eda do Campo (A Coru\u00f1a).\nTr\u00e1tase doutro d\u00eda especialmente sinalado para cantar polas r\u00faas da vila coplas semellantes \u00e1s panxoli\u00f1as pero que, nesta data, se chamaban \"reises\". Hai sitios onde \u00f3 grupo de rapaces que cantan se engaden elementos particulares, como o \"Vello\" e a \"Vella\" de Tomonde (Cerdedo-Cotobade), dous enmascarados vestidos de farrapos que simulan roubar xam\u00f3ns ou chourizos das casas dos veci\u00f1os. En Viana do Bolo son dous rapaces, \"danzante\" e \"madama\", que bailan \u00f3 son das casta\u00f1olas. En Navia de Suarna \u00e9 unha mascarada acompa\u00f1ada por unha gaita. En calquera caso, tras \"pedir licencia\" e cantar as panxoli\u00f1as, van recibindo distintos regalos, sempre comida, que comer\u00e1n logo nunha festa que celebran os participantes, ou ben fan un convite para t\u00f3dolos veci\u00f1os denominado \"morada\" ou \"broma\"; en Tomonde, \"gaiteirada de Reis\".\nNa Mezquita a festa estend\u00edase durante os d\u00edas 5, 6 e 7 de xaneiro, organizada polo \"rei\" e o \"vicerrei\". Taboada Chivite descr\u00edbeo as\u00ed:\nTam\u00e9n Garc\u00eda Ramos recoll\u00eda un costume semellante en Ponte Caldelas: o primeiro de xaneiro reun\u00edase en asemblea a \"xunta dos homes\" para dar posesi\u00f3n \u00f3 novo \"mordomo\". O acto celebr\u00e1base cunha comida, a \"sisa\", a base de bacallau con patacas, pan e vi\u00f1o, \u00e1 que convidaba o mordomo entrante, mentres que o sa\u00ednte convidaba a outra semellante o d\u00eda de Reis.\nFoi trala visita dos Reis \u00f3 Neno cando Herodes mandou mata-los meni\u00f1os de Bel\u00e9n (a\u00ednda que tal feito se celebre uns d\u00edas antes). Xos\u00e9 e Mar\u00eda foron advertidos por un anxo e fuxiron cara Exipto. Contan que cando os soldados \u00edan preguntando onde estaba Xes\u00fas, as ovellas responderon indicando \"\"Belee\u00e9n... Beleee\u00e9n\", mentres que as cabras, para despistalos, dic\u00edan \"Mentes, mentes, ovella furricosa, que vai en Pentes\"\". A Virxe castigou a ovella e deixouna sen fala, e por iso dise que as ovellas non berran a\u00ednda que as maten a paus.\nNoutras lendas os protagonistas son o chasco e o ferreiri\u00f1o. O primeiro respond\u00eda \u00f3s soldados que \"Chas, chas, por ai ben vas\", mentres que o segundo os enganaba dicindo \"Tin tin, por eiqu\u00ed nono vin\". E noutras son o paspall\u00e1s e mailo pimp\u00edn, coas mesmas f\u00f3rmulas.\nEn Galicia crese que San Xos\u00e9 e maila Virxe pasaron por aqu\u00ed cami\u00f1o de Bel\u00e9n ou na fuxida cara Exipto. No s\u00e9culo XVIII corr\u00eda por Camari\u00f1as unha canci\u00f3n de berce que se aseguraba escoitaran dos labios da propia Virxe."}
{"id": "166175", "revid": "89787", "url": "https://gl.wikipedia.org/wiki?curid=166175", "title": "2010 KZ39", "text": "2010 KZ39, tam\u00e9n escrito coma 2010 KZ39, \u00e9 un obxecto trans-neptuniano cunha magnitude absoluta de 4,0. Este feito fai del un candidato a planeta anano.\nDatos preliminares.\nFoi s\u00f3 observado durante un arco de 26 d\u00edas e de momento non se atopou este obxecto en imaxes previas que axudasen a defini-la s\u00faa \u00f3rbita. Base\u00e1ndose na \u00f3rbita preliminar, estimouse que chegar\u00eda \u00f3 seu perihelio \u00f3 redor do ano 2046, e actualmente est\u00e1 a 45,6 UAs respecto do Sol.\nAsumindo un o albedo xen\u00e9rico para os obxectos trans-neptunianos, que \u00e9 de 0.09, o seu di\u00e1metro ser\u00eda duns 700\u00a0km. Pero dende que se sabe que a s\u00faa magnitude absoluta preliminar \u00e9 de 4,0 e o seu verdadeiro albedo \u00e9 desco\u00f1ecido, o seu di\u00e1metro poder\u00eda ir dos 420 \u00f3s 940 kms."}
{"id": "166176", "revid": "89787", "url": "https://gl.wikipedia.org/wiki?curid=166176", "title": "Sandro Rosell", "text": "Alexandre Rosell i Feliu, co\u00f1ecido como Sandro Rosell, nado en Barcelona o 6 de marzo de 1964, \u00e9 un empresario catal\u00e1n que foi presidente do Futbol Club Barcelona entre 2010 e 2014.\nTraxectoria.\n\u00c9 diplomado en Ciencias Empresariais e MBA por ESADE. Empezou a s\u00faa vida profesional na empresa Myrurgia, pasando posteriormente ao departamento de mercadotecnia internacional do Comit\u00e9 Organizador dos Xogos Ol\u00edmpicos de Barcelona'92 (COOB 92). Foi vicepresidente do Futbol Club Barcelona entre 2003 e 2005. \u00c9 propietario da empresa Bonus Sports Mercadotecnia, S.L. (BSM) dedicada \u00e1 mercadotecnia deportiva.\nConv\u00e9rtese no 39\u00ba presidente do Futbol Club Barcelona o 1 de xullo de 2010, logo de ga\u00f1ar as elecci\u00f3ns cun 61,35% de votos dos socios do club. Durante a s\u00faa presidencia o equipo conseguiu d\u00faas Ligas (2010-11, 2012-13), unha Copa do Rei (2011-12), tres Supercopas de Espa\u00f1a (2010, 2011, 2013), unha Liga de Campi\u00f3ns (2010-11), unha Supercopa de Europa (2011) e un Mundial de Clubs (2011).\nO 23 de xaneiro de 2014, Sandro Rosell renuncia ao seu cargo pola admisi\u00f3n a tr\u00e1mite do xu\u00edz Ruz da querela por apropiaci\u00f3n indebida en modalidade de distracci\u00f3n e por simulaci\u00f3n contractual no traspaso de Neymar. Foi substitu\u00eddo no cargo polo ent\u00f3n vicepresidente do club, Josep Maria Bartomeu."}
{"id": "166177", "revid": "35560", "url": "https://gl.wikipedia.org/wiki?curid=166177", "title": ".ma", "text": ".ma \u00e9 o Dominio de Nivel Superior xeogr\u00e1fico (ccTLD) para Marrocos."}
{"id": "166180", "revid": "23204", "url": "https://gl.wikipedia.org/wiki?curid=166180", "title": "Saturnino Montojo", "text": "Saturnino Montojo D\u00edaz, nado en Ferrol o 6 de febreiro de 1796 e finado en San Fernando (C\u00e1diz) o 13 de xu\u00f1o de 1856, foi un mari\u00f1o militar, astr\u00f3nomo e matem\u00e1tico galego, pai do almirante Patricio Montojo Pasar\u00f3n. Formou parte da comisi\u00f3n central de formaci\u00f3n da \"Carta xeogr\u00e1fica de Espa\u00f1a\".\nTraxectoria.\nIngresou na Academia de Gardas Mari\u00f1as de Ferrol o 4 de setembro de 1812 e no curso de Estudos Maiores obtivo a cualificaci\u00f3n de sobresaliente. En 1816 trasladouse a Madrid para ampliar estudos na Academia do Palacio Real, baixo a protecci\u00f3n do Infante don Antonio, naquelas Almirante Xeneral de Espa\u00f1a e Indias, con resultados igualmente \u00f3ptimos. En 1820 ocupou a c\u00e1tedra de f\u00edsica do recentemente creado Ateneo de Madrid e en 1821 formou parte da comisi\u00f3n central de formaci\u00f3n da \"Carta xeogr\u00e1fica\" de Espa\u00f1a.\nEn 1823, xa alf\u00e9rez de nav\u00edo, orden\u00f3uselle embarcar no nav\u00edo \"Asia\" destinado ao Mar do Sur baixo o mando de Roque de Guruzeta. Dobrou o Cabo de Fornos e enfrontouse a unha divisi\u00f3n ao mando do comodoro Gais, brit\u00e1nico que mandaba as forzas navais do Per\u00fa e Colombia, que estaba bloqueando o porto de Callao. Tras un breve combate, pux\u00e9rono en fuga con graves avar\u00edas nos seus buques. Dono do territorio o xeneral Sucre, Guruzeta dividiu forzas e el ficou co nav\u00edo \"Asia\" e dous bergant\u00edns cos que puxo rumbo a Filipinas, pero ao facer augada nas Illas Marianas, a tripulaci\u00f3n, de orixe americana, amotinouse e Montojo e os oficiais foron vencidos e desembarcados naquelas illas. Nun buque baleeiro Montojo alcanzou Manila e pasou a Espa\u00f1a en 1826. Logo foi destinado de oficial de ordes no apostadeiro de Alxeciras e pouco despois no Observatorio de Mari\u00f1a de San Fernando, a petici\u00f3n do seu director. De novo volveu a Filipinas a bordo do \"Santa Ana\" e ao seu regreso a Espa\u00f1a foi destinado definitivamente como astr\u00f3nomo no Observatorio de San Fernando. Desempe\u00f1ou a Xefatura de Estudos do Colexio Naval, en comisi\u00f3n, at\u00e9 que foi cuberto o posto en propiedade, sen desatender o seu destino no Observatorio. Ocupou varias veces a direcci\u00f3n do centro con car\u00e1cter interino. O 29 de maio de 1847 foi nomeado director do Observatorio por renuncia, debida a enfermidade de S\u00e1nchez Cerquero.\nNo mundo cient\u00edfico era co\u00f1ecido polas s\u00faas publicaci\u00f3ns. En 1835 outorg\u00f3uselle o t\u00edtulo de membro honorario da Sociedade Cient\u00edfica de Xibraltar e en 1836 nome\u00f3uselle correspondente da Real Academia das Ciencias de Madrid. En 1837 foi ascendido a capit\u00e1n de fragata e en 1840 a capit\u00e1n de nav\u00edo, comenzando a traballar na rectificaci\u00f3n das posici\u00f3ns dun gran n\u00famero das estrelas contidas no cat\u00e1logo da Sociedade Astron\u00f3mica de Londres, por non estar de acordo cos lugares designados a elas nas cartas astron\u00f3micas e en 1841 foi en comisi\u00f3n por orde do Goberno ao Reino Unido para visitar os observatorios daquel pa\u00eds e modernizar o de San Fernando. Cos seus traballos puido establecerse o fundamento para o gran cat\u00e1logo de 8377 estrelas que foi publicado en 1845 pola Asociaci\u00f3n. Neste mesmo ano creouse o Colexio Naval de San Fernando, nome\u00e1ndose prefecto de estudos sen deixar o seu posto no Observatorio. En 1847 nomeouse director en propiedade deste e en 1848 foille encargada a redacci\u00f3n do plan de estudos do novo Colexio Naval e publicou unha \"Aritm\u00e9tica\" (C\u00e1diz, Imprenta de la Revista M\u00e9dica Gaditana, 1849) e unha \"\u00c1lgebra\" (C\u00e1diz, Imprenta de la Revista M\u00e9dica Gaditana, 1850), non podendo facelo coa \"Trigonometr\u00eda\", pois ao mesmo tempo levaba entre mans a reforma do \"Almanaque N\u00e1utico Espa\u00f1ol\". O exceso de traballo quebrantou a s\u00faa sa\u00fade e caeu enfermo. Con todo conclu\u00edu o traballo pouco antes da s\u00faa morte, e ao final puido publicarse p\u00f3stumo en 1865 co t\u00edtulo de \"Tratado elemental de Trigonometr\u00eda\".\nEn 1851 nome\u00e1rono brigadier da Real Armada Espa\u00f1ola. Traduciu ao espa\u00f1ol o \"Tratado de Astronom\u00eda\" de John Herschel a instancias duns amigos. Este traballo mereceu a aprobaci\u00f3n e felicitaci\u00f3n do propio autor. Seu fillo o almirante Patricio Montojo y Pasar\u00f3n traduciu o complexo \"Dictionnaire de marine. Anglais-Fran\u00e7ais-Allemand-Espagnol-Italien\" do capit\u00e1n H. Paasch. Saturnino foi comisionado en 1855 polo Goberno para que viaxara polos pa\u00edses m\u00e1is importantes, cientificamente falando, para \u00e1 s\u00faa vez po\u00f1er ao d\u00eda o espa\u00f1ol, sendo recibido con aprecio en todos os que visitou, pero non deu terminado a s\u00faa \"Memoria\" desta viaxe, pois faleceu en San Fernando en 1856.\nReco\u00f1ecementos.\nNo concello de Ferrol un centro de ensino secundario leva o seu nome."}
{"id": "166181", "revid": "89787", "url": "https://gl.wikipedia.org/wiki?curid=166181", "title": "Beverly Ricos", "text": "Beverly Ricos \u00e9 unha comedia de situaci\u00f3n estadounidense orixinalmente emitida de 1962 a 1971 pola CBS from 1962 to 1971.\nDesenvolvemento.\nA serie trata dunha familia de monta\u00f1eses pobres que se mudan a Beverly Hills logo de atopar petr\u00f3leo nas s\u00faas terras. Unha produci\u00f3n Filmways creada por Paul Henning, foi todo un \u00e9xito, \"The Beverly Hillbillies\" estivo entre as doce series m\u00e1is vistas durante sete das s\u00faas doce tempadas, d\u00faas veces foi a serie m\u00e1is vista do ano, con varios episodios que permanecen entre os m\u00e1is vistos de todos os tempos.\nEn 1993 20th Century Fox realizou un filme baseado na serie, \"The Beverly Hillbillies\"."}
{"id": "166182", "revid": "23204", "url": "https://gl.wikipedia.org/wiki?curid=166182", "title": "Xos\u00e9 Mar\u00eda Fern\u00e1ndez Freixanes", "text": "Xos\u00e9 Mar\u00eda Fern\u00e1ndez Freixanes, nado en Pontevedra en 1953, \u00e9 un pintor galego. \u00c9 irm\u00e1n do empresario e escritor V\u00edctor F. Freixanes.\nTraxectoria.\nCursou a carreira de Belas Artes na Real Academia de Belas Artes de San Fernando, en Madrid. Foi bolseiro da Deputaci\u00f3n provincial de Pontevedra. Vinculouse ao Grupo Atl\u00e1ntica, con cuxas mostras en Baiona, Compostela e Madrid se deu a co\u00f1ecer como un dos m\u00e1is inquietos exemplos da vangarda pl\u00e1stica de Galiza.\nIlustrou portadas de libros, como \"N\u00ednive\" de Chus Pato (1996)."}
{"id": "166183", "revid": "88215", "url": "https://gl.wikipedia.org/wiki?curid=166183", "title": "Cosme V\u00e1zquez", "text": "Cosme V\u00e1zquez Subiabre, nado en Mondariz o 15 de xaneiro de 1904 e finado en Madrid o 27 de agosto de 1976, foi un futbolista galego, que xogaba de dianteiro. Foi o primeiro galego en marcar un gol na Primeira Divisi\u00f3n, na primeira xornada da tempada 1928/29 que enfrontaba ao seu equipo, o Atl\u00e9tico de Madrid, co Arenas de Getxo.\nTraxectoria.\nProced\u00eda dunha familia moi numerosa, fillo de Emelina Subiabre Pe\u00f1a, de nacionalidade chilena. Comezou a estudar enxe\u00f1ar\u00eda, pero deixouno polo f\u00fatbol. Xogou no Real Vigo Sporting e logo no novo Celta de Vigo, e axi\u00f1a destacou pola s\u00faa capacidade goleadora, por exemplo xa xogando no Celta na Copa do Ap\u00f3stolo en Santiago de Compostela, en novembro de 1925, fronte ao Real Madrid. \nLogo duns anos en Vigo fichou polo Athletic de Madrid. Na tempada 1925-26 proclamouse subcampi\u00f3n rexional co equipo madrile\u00f1o e foi tam\u00e9n subcampi\u00f3n do Campionato de Espa\u00f1a. No campionato estatal tivo unha destacada actuaci\u00f3n, anotando 11 goles e rematando como o terceiro m\u00e1ximo goleador da competici\u00f3n, cun gol menos que os tam\u00e9n galegos Ram\u00f3n Gonz\u00e1lez e Ram\u00f3n Polo, do Deportivo da Coru\u00f1a e do Celta respectivamente. Cosme marcou dous goles nos cuartos de final contra o Espanyol, outros dous nas semifinais contra o Celta (un deles o gol da vitoria na pr\u00f3rroga), e outro na final contra o FC Barcelona que ga\u00f1aron os catal\u00e1ns. Na seguinte campa\u00f1a proclamouse campi\u00f3n do Campionato Rexional Centro.\nEn xu\u00f1o de 1928 Cosme defendeu de novo a el\u00e1stica celeste do Celta nunha xira pola Arxentina e o Uruguai, pero regresou a Madrid coa creaci\u00f3n da Liga espa\u00f1ola de f\u00fatbol na tempada 1928-29. Foi o primeiro galego en marcar un gol na Primeira Divisi\u00f3n. Aconteceu xa no primeiro encontro de liga contra o Arenas de Getxo, onde bateu ao gardameta vasco Jos\u00e9 Mar\u00eda J\u00e1uregui. Foi titular no centro do campo xunto a Arteaga, Santos, Ord\u00f3\u00f1ez e o tam\u00e9n galego Lecube e rematou a tempada como segundo m\u00e1ximo goleador da liga, con 15 goles en 17 partidos, s\u00f3 por detr\u00e1s dos 16 de Paco Bienzobas. \nAo ano seguinte fichou polo Real Madrid xunto co seu compa\u00f1eiro no Atl\u00e9tico Luis Olaso. Por\u00e9n, non triunfou no equipo branco, xogando 16 partidos de liga en d\u00faas tempadas e metendo 4 goles. En 1931 regresou a Vigo para xogar na segunda divisi\u00f3n co Celta, marcando dous goles fronte ao Murcia e o Catalu\u00f1a.\nTras rematar a s\u00faa carreira como xogador, foi directivo e delegado do Atl\u00e9tico de Madrid, residindo nesa cidade o resto da s\u00faa vida."}
{"id": "166184", "revid": "1131", "url": "https://gl.wikipedia.org/wiki?curid=166184", "title": "Cosme V\u00e1zquez Subiabre", "text": ""}
{"id": "166185", "revid": "88215", "url": "https://gl.wikipedia.org/wiki?curid=166185", "title": "Hermidita", "text": "Manuel Hermida Losada, m\u00e1is co\u00f1ecido como Hermidita, nado en Gondomar o 27 de novembro de 1924 e finado en Vigo o 17 de setembro de 2005, foi un futbolista galego das d\u00e9cadas de 1940 e 1950, que xogaba de dianteiro. O seu alcume naceu para distinguilo dos seus t\u00edos e tam\u00e9n xogadores do Celta, Pepe Hermida e \u00c1ngel Hermida.\nTraxectoria.\nComezou a xogar no Pe\u00f1asco e no Berb\u00e9s, onde adestrou \u00e1s ordes de Gustavo L\u00f3pez Corona. Con 19 anos, debutou no Real Club Celta, onde xogou durante 12 anos, disputando un total de 189 partidos nos que marcou 113 goles, feito que o converte no m\u00e1ximo goleador do Celta en toda a s\u00faa historia. Anotou 107 goles na primeira divisi\u00f3n espa\u00f1ola, sendo un dos m\u00e1ximos goleadores hist\u00f3ricos desta categor\u00eda. Amais, marcou tres goles en segunda divisi\u00f3n e outros tantos en partidos de Promoci\u00f3n.\nEn 1956 fichou polo C\u00f3rdoba CF, onde xogou unha tempada."}
{"id": "166186", "revid": "85894", "url": "https://gl.wikipedia.org/wiki?curid=166186", "title": "Ram\u00f3n Torrado", "text": "Ram\u00f3n Torrado Estrada, nado na Coru\u00f1a o 5 de abril de 1905 e finado en Madrid en xaneiro de 1990, foi un director e guionista galego de cinema, irm\u00e1n do autor de teatro Adolfo Torrado Estrada.\nTraxectoria.\nComezou a s\u00faa traxectoria art\u00edstica como pintor e cartelista a\u00ednda que \u00e9 co\u00f1ecido polo seu rol de director de cinema. Realizou por volta de 50 filmes entre 1942 e 1978, co financiamento do r\u00e9xime franquista, logo de fundar en 1940 a produtora Suevia Films, co tam\u00e9n galego Ces\u00e1reo Gonz\u00e1lez. Nas s\u00faas primeiras pel\u00edculas destaca o folclorismo andaluz as\u00ed como a tendencia ao melodrama \"rexional\", preferentemente galego. M\u00e1is tarde realizar\u00eda filmes de car\u00e1cter relixioso por un lado e do chamado Spaghetti Western polo outro."}
{"id": "166187", "revid": "22570", "url": "https://gl.wikipedia.org/wiki?curid=166187", "title": "Segunda divisi\u00f3n espa\u00f1ola 1983/84", "text": "A tempada 1983\u201384 da Segunda Divisi\u00f3n de Espa\u00f1a de f\u00fatbol corresponde \u00e1 53\u00ba edici\u00f3n do campionato. Empezou o 3 de setembro\u00a0de 1983\u00a0e finalizou o 27 de maio\u00a0de 1984.\nClasificaci\u00f3n.\n1 O \"Castilla non puido ascender por ser o equipo filial do Real Madrid.\"&lt;br&gt;\n2 O \"Bilbao Athletic non puido ascender por ser o equipo filial do Athletic Club.\""}
{"id": "166188", "revid": "47401", "url": "https://gl.wikipedia.org/wiki?curid=166188", "title": "\u00c1gata Lys", "text": "Margarita Garc\u00eda San Segundo, co\u00f1ecida como \u00c1gata Lys, nada en Valladolid o 3 de decembro de 1953 e finada o 12 de novembro de 2021, foi unha actriz espa\u00f1ola que ga\u00f1ou notoriedade a ra\u00edz dos seus destapes no cinema espa\u00f1ol do tardofranquismo as\u00ed como pola s\u00faa participaci\u00f3n no progama de TVE \"Un, dos, tres... responda otra vez\" (1972).\nTraxectoria.\nEstudou Filosof\u00eda e Letras na Universidade de Valladolid e Arte Dram\u00e1tica en Madrid. Ao tempo que estudaba arte dram\u00e1tica debutou ante as c\u00e1maras de televisi\u00f3n como azafata del concurso \"Un, dos, tres... responda otra vez\" (1972), de TVE, onde impactou pola s\u00faa beleza e a s\u00faa voz. Non pasou desapercibida para a industria do cinema e \u00e1s poucas semanas deixou o programa para debutar no cinema.\nAs s\u00faas personaxes axi\u00f1a quedaron marcadas pola espectacular presenza de Lys. Unha vez iniciada a transici\u00f3n e a normalizaci\u00f3n do cinema espa\u00f1ol despois de corenta anos de censura pol\u00edtica e relixiosa converteuse nun mito. Tras esta etapa, en 1978 afastouse da gran pantalla, \u00e1 que s\u00f3 volveu en contadas ocasi\u00f3ns para colaborar en t\u00edtulos como \"Los santos inocentes\" (1984), de Mario Camus, \"The Return of the Musketeers\" (1989), de Richard Lester, \"Taxi\" (1996) de Carlos Saura o \"Familia\" (1996), de Fernando Le\u00f3n de Aranoa."}
{"id": "166189", "revid": "56817", "url": "https://gl.wikipedia.org/wiki?curid=166189", "title": "Segunda divisi\u00f3n espa\u00f1ola 1985/86", "text": "A tempada 1985\u201386 da Segunda Divisi\u00f3n de Espa\u00f1a de f\u00fatbol foi a 55\u00ba edici\u00f3n desta competici\u00f3n. Comezou o 31 de agosto\u00a0de 1985 e finalizou o 18 de maio de 1986. O Real Murcia proclamouse campi\u00f3n."}
{"id": "166190", "revid": "29398", "url": "https://gl.wikipedia.org/wiki?curid=166190", "title": "Desorden", "text": "Desorden \u00e9 un grupo de rock procedente de Asturias en activo desde o 2003."}
{"id": "166191", "revid": "23204", "url": "https://gl.wikipedia.org/wiki?curid=166191", "title": "Xos\u00e9 Garc\u00eda Oro", "text": "Xos\u00e9 Garc\u00eda Oro, nado en Goi\u00e1s (Lal\u00edn) o 5 de setembro de 1931 e finado en Noia o 8 de xaneiro de 2019, foi un relixioso e historiador especialista en historia da Baixa Idade Media e historia moderna do Reino de Galicia.\nTraxectoria.\nEstudou nos seminarios da Orde Franciscana e en 1949 ingresou na mesma. Ordenouse sacerdote en 1956. Fixo estudos de Teolox\u00eda e Historia en Roma e de Filosof\u00eda e Letras na Universidade de Santiago de Compostela. Profesor de Paleograf\u00eda e Diplom\u00e1tica, Historia Medieval, Historia Moderna, Lingua e Literatura latinas. Doutor en Filosof\u00eda e Letras, Teolox\u00eda e Historia Eclesi\u00e1stica.\nObra.\nEntre as s\u00faas m\u00e1is de 40 obras, salientan os estudos sobre a nobreza galega na Baixa Idade Media, a Galicia dos s\u00e9culos XIV e XV, unha investigaci\u00f3n sobre as actas municipais de Baiona de Mi\u00f1or, Diego de Muros III e a cultura galega do s\u00e9culo XV, Os Fonseca na Galicia do Renacemento. Especializouse en figuras como Fernando de Andrade e P\u00e9rez das Mari\u00f1as, conde de Andrade e Vilalba, Diego Sarmiento de Acu\u00f1a, Conde de Gondomar e o Cardeal Cisneros.\nEn historia eclesi\u00e1stica ten publicada unha historia da Igrexa galega e unha historia da arquidiocese de Santiago de Compostela e un estudo sobre a reforma dos relixiosos espa\u00f1ois en tempo dos Reis Cat\u00f3licos, entre outras."}
{"id": "166192", "revid": "56817", "url": "https://gl.wikipedia.org/wiki?curid=166192", "title": "Kaotiko", "text": "Kaotiko \u00e9 un grupo de punk rock orixinario do Pa\u00eds Vasco.\nHistoria.\nO grupo formouse a finais da d\u00e9cada de 1990 en Agurain. Tres dos seus integrantes (Aguayo, Fonta e Aguayiko) proced\u00edan do grupo Kaos Etiliko. En setembro de 2001 sacan o seu primeiro disco, \"Mundo kaotiko\". En abril de 2003 publican o seu segundo traballo \"Raska y pierde\". Con estes dous discos de estudio, o 17 de abril de 2004 deciden gravar un DVD en directo na sala Azkena de Vitoria, publicado o 14 de marzo de 2005.\nCun novo selo discogr\u00e1fico, Universal, sae \u00e1 luz \"Destino escrito\". Neste disco colaboran \"El Drogas\" (Barricada) nas canci\u00f3ns \"Abuso\" e \"Correr\u00e9\". La Miki, cantante da banda No Relax, segunda voz en \"Recuerdo\". O \u00e1lbum gr\u00e1vase nos estudios Katarain, de Azkarate, entre decembro de 2005 e xaneiro de 2006.\nO 21 de febreiro de 2008 Kaotiko edita o seu quinto traballo, \"Adrenalina\", coa discogr\u00e1fica Oihuka. Este disco conta coa colaboraci\u00f3n Evaristo (La Polla, Gatillazo) e de Banda Bassotti, coa que gravan o tema \"Luna rossa\".\nNo 2010 lanzan o disco \"Reacciona\", coa discogr\u00e1fica Baga-Biga."}
{"id": "166193", "revid": "56817", "url": "https://gl.wikipedia.org/wiki?curid=166193", "title": "Kaos Etiliko", "text": "Kaos Etiliko foi un grupo punk rock de Agurain, Pa\u00eds Vasco. O grupo separouse no 2000. Tres dos seus integrantes Aguayo (guitarra), Fonta (baixo) e Aguayico (guitarra), formaron Kaotiko. Zigor (voz) e Kepa (bater\u00eda), os outros dous integrantes formaron a banda La Caza, e posteriormente Sioux."}
{"id": "166197", "revid": "88215", "url": "https://gl.wikipedia.org/wiki?curid=166197", "title": "Segunda divisi\u00f3n espa\u00f1ola 1986/87", "text": "A tempada 1986\u201387 da Segunda Divisi\u00f3n Espa\u00f1ola de f\u00fatbol corresponde \u00e1 56\u00ba edici\u00f3n do campionato. Nesta edici\u00f3n houbo 18 participantes, dos cales dous foron galegos: o Celta de Vigo (que acabar\u00eda ascendendo) e o Deportivo da Coru\u00f1a que debido ao formato de competici\u00f3n se enfrontaron catro veces entre eles.\nSegunda fase.\nGrupo A2 (Promoci\u00f3n).\n1 \"O Valencia foi declarado campi\u00f3n de Segunda Divisi\u00f3n por ter m\u00e1is puntos que o Celta de Vigo.\"\n2 \"O Logro\u00f1\u00e9s ascendeu a Primeira Divisi\u00f3n por ter m\u00e1is puntos que o Sestao.\"\nGrupo B (Descenso).\nDebido a que a Primeira e a Segunda Divisi\u00f3n foron expandidas a 20 equipos, non houbo equipos descendidos a Segunda Divisi\u00f3n B.\nClasificaci\u00f3n final.\nA clasificaci\u00f3n final foi a seguinte:\nGoleadores.\nA clasificaci\u00f3n do Trofeo Pichichi desta tempada quedou do seguinte xeito:"}
{"id": "166198", "revid": "29398", "url": "https://gl.wikipedia.org/wiki?curid=166198", "title": "Motorsex", "text": "Motorsex \u00e9 un grupo vasco de punk rock que se formou durante o ver\u00e1n de 2003 en Bilbao.\nHistoria.\nA sa\u00edda de Niko de MCD na primavera de 2003 tras 25 anos nese grupo, foi a causa da fundaci\u00f3n de Motorsex. Nos inicios, o cuarteto estaba formado por 3 membros orixinais de M.C.D., Bernar (bater\u00eda), Joakin (guitarra) e Niko (baixo); ao que se lles une Koldo na voz, proveniente de Distrito Suicida. O nome do grupo \u00e9 un xogo de palabras entre Mot\u00f6rhead e Sex Pistols.\nUnha caracter\u00edstica deste grupo \u00e9 que s\u00f3 publica os seus traballos baixo licenzas libres copyleft e en formato \"single\" principalmente.\nEn agosto de 2003 gravaron o seu debut discogr\u00e1fico co \"Single-I\", que cont\u00e9n d\u00faas canci\u00f3ns \"Animal\" e \"La Veo\". No 2004 gravaron o \"Single-II\", con 3 canci\u00f3ns, sendo unha delas, unha versi\u00f3n do famoso \"Somebody Put Something In My Drink\" do grupo Ramones que retitularon como \"Somebobo\". Nas letras colabora Oscar Beorlegui, m\u00e1is co\u00f1ecido como El Piloto Suicida. A finais de xu\u00f1o de 2004 o grupo gravou un directo, \"En Crudo\". Despois deste directo, Joakin (guitarra) deixou a banda entrando non seu lugar Xenen, proveniente do grupo Vandalismo Gratu\u00edto. En xu\u00f1o de 2006 o a\u00ednda cuarteto grava o \"Single-III\", sendo a despedida de Koldo como cantante. Desde 2007 xa funcionan como tr\u00edo, con Niko na voz principal, gravando o \"Single-IV\" (2008), o \"Single-V\" (2009) e en outubro dese mesmo ano, o \"Single VI\" Ademais, durante ese mesmo ano, editan co grupo arxentino de Rosario Zona 84, un split titulado \"Un&amp;Dos\", que cont\u00e9n 5 temas por banda."}
{"id": "166199", "revid": "865", "url": "https://gl.wikipedia.org/wiki?curid=166199", "title": "Wolfmother", "text": "Wolfmother \u00e9 unha banda australiana de hard rock formada en Erskineville, Sydney no ano 2000. Orixinalmente estivo formada polo vocalista e guitarrista Andrew Stockdale, o baixista e teclista Chris Ross e o bater\u00eda Myles Heskett, e xuntos editaron un \u00e1lbum de estudio, \"Wolfmother\", que acadou o n\u00famero 3 en Australia, o 22 nos Estados Unidos e o 25 no Reino Unido. No ano 2007 a banda ga\u00f1ou o Grammy \u00e1 mellor actuaci\u00f3n de hard rock pola canci\u00f3n \"Woman\", e en agosto do 2008 Ross e Heskett deixaron a banda, a\u00ednda que Stockdale anunciou que continuar\u00e1 Wolfmother con novos membros.\nDespois dun breve hiato, Stockdale volveu cunha nova formaci\u00f3n en xaneiro do 2009 composta polo baixista e teclista Ian Peres, o guitarrista r\u00edtmico Aidan Nemeth e o bater\u00eda Dave Atkins. O primeiro traballo da nova formaci\u00f3n, titulado \"Cosmic Egg\", foi editado o 23 de outubro do 2009. Atkins deixou o grupo en abril do 2010 despois dunha extensa xira e foi substitu\u00f1ido por Will Rockwell-Scott, da banda estadounidense de garage rock The Mooney Suzuki."}
{"id": "166200", "revid": "22570", "url": "https://gl.wikipedia.org/wiki?curid=166200", "title": "Segunda divisi\u00f3n espa\u00f1ola 1987/88", "text": "A tempada 1987\u201388 da Segunda Divisi\u00f3n de Espa\u00f1a de f\u00fatbol correspondeu \u00e1 57\u00ba edici\u00f3n do campionato. Comezou o 30 de agosto de 1987\u00a0e rematou o 22 de maio de 1988.\nClasificaci\u00f3n.\n1 \"O Castilla non puido xogar a promoci\u00f3n nin ascender por ser o equipo filial do Real Madrid.\"\nGoleadores.\nO Trofeo Pichichi desta tempada foi para:"}
{"id": "166201", "revid": "116252", "url": "https://gl.wikipedia.org/wiki?curid=166201", "title": "Meet the Press", "text": "Meet the Press \u00e9 un programa informativo semanal estadounidense producido pola NBC, \u00e9 o programa o m\u00e1is antigo da historia da televisi\u00f3n estadounidense .\nDesenvolvemento.\nO programa comezou na radio radio o 5 de outubro de 1945 co t\u00edtulo de \"American Mercury Presents: Meet the Press\",na Mutual Broadcasting System, era un programa patrocinado por \"The American Mercury\", unha revista que Lawrence E. Spivak mercara en 1939. A partir do 6 de novembro de 1947. comezou a se emitir na televisi\u00f3n co nome de \"Meet the Press\", nome que tam\u00e9n adoptou na radio. En total foron once os presentadores do programa, desde decembro de 2008 \u00e9o David Gregory. \"Meet the Press\" especial\u00edzase en entrevistar a importantes personalidades nacionais da pol\u00edtica, econom\u00eda, diplomacia e outros asuntos p\u00fablicos, e mais \u00e9 o talk show m\u00e1is visto das ma\u00f1\u00e1s do domingo. O programa rep\u00edtese na MSNBC os domingos pola tarde e os luns pola ma\u00f1\u00e1, as\u00ed como en Sirius/XM Satellite Radio, e tam\u00e9n o emite en sindicaci\u00f3n para a radio Westwood One."}
{"id": "166202", "revid": "98629", "url": "https://gl.wikipedia.org/wiki?curid=166202", "title": "F\u00fatbol Club Barcelona (balonm\u00e1n)", "text": "A secci\u00f3n de balonm\u00e1n do Futbol Club Barcelona foi creada o 29 de novembro de 1942 e actualmente compite co nome de FC Barcelona Intersport por motivos de patrocinio. \u00c9 o club m\u00e1is laureado do mundo en balonm\u00e1n, ao ser o equipo que m\u00e1is t\u00edtulos acumula do Estado espa\u00f1ol e de Europa. Viviu a s\u00faa \u00e9poca dourada nos anos 90, cando baixo a direcci\u00f3n de Valero Rivera, triunfou en t\u00f3dalas competici\u00f3ns nas que participou, inclu\u00edndo cinco Copas de Europa de xeito consecutivo entre os anos 1996 e o 2000 e foi co\u00f1ecido como o \"Dream Team\" do balonm\u00e1n. No ano 2011 volveuse coroar como o mellor equipo de Europa ao conquistar a s\u00faa oitava Copa de Europa.\nO pavill\u00f3n no que o FC Barcelona xoga os seus partidos como local \u00e9 o Palau Blaugrana, con capacidade para 8.250 espectadores.\nHistoria.\nBalonm\u00e1n a 11.\nA secci\u00f3n de balonm\u00e1n fundouse oficialmente o 29 de novembro de 1942 da man dos directivos Joan Padr\u00f3 e Josep Tost, a pesar de que se te\u00f1en referencias de partidos amigables disputados polo FC Barcelona dende os anos 30.\nOrixinariamente este deporte xog\u00e1base en campos de f\u00fatbol e con once xogadores, e non foi ata a d\u00e9cada dos 50 cando se comezou a practicar na modalidade actual, con equipos de sete xogadores e en pista cuberta.\nOs \u00e9xitos do balonm\u00e1n comezaron ben cedo. Conseguiu o dobrete do Campionato de Catalu\u00f1a e de Espa\u00f1a durante tres tempadas consecutivas a mediados dos anos 40. Estes triunfos complet\u00e1ronse con dous dobretes m\u00e1is en 1949 e 1951. Na d\u00e9cada dos 50, o equipo azulgrana ga\u00f1ou catro campionatos m\u00e1is de Catalu\u00f1a e un de Espa\u00f1a.\nConsolidaci\u00f3n do balonm\u00e1n a 7.\nOs primeiros \u00e9xitos na nova modalidade de sete xogadores e en pista cuberta tardaron en chegar, de feito o equipo blaugrana tivo que agardar ata finais da d\u00e9cada dos 60, en concreto ata a tempada 1968-69, cando conseguiu o dobrete de Liga e Copa do Rei. A construci\u00f3n e inauguraci\u00f3n do Palau Blaugrana, que ofreceu un espazo propio e maior para as secci\u00f3ns en pista cuberta do FC Barcelona, serviu para consolidar o novo modelo. Se ben durante a d\u00e9cada dos 70, onde dominaban o Granollers, o Calpisa e o Atl\u00e9tico de Madrid, s\u00f3 se conseguiron d\u00faas Copas e unha Liga.\nA \u00e9poca dourada e o dominio europeo.\nA d\u00e9cada dos 80 comezou con dous t\u00edtulos de Liga e unha Copa do Rei, e coincidindo coa chegada de Valero Rivera a direcci\u00f3n t\u00e9cnica do equipo en 1984 foi cando comezou unha \u00e9poca ateigada de t\u00edtulos. Dende aquela e durante d\u00faas d\u00e9cadas, a secci\u00f3n conseguiu numerosos \u00e9xitos tanto nas competici\u00f3ns espa\u00f1olas como en Europa. O FC Barcelona foi o claro dominador do balonm\u00e1n espa\u00f1ol, conseguindo cinco t\u00edtulos de liga de xeito consecutivo entre 1987 e 1992 e outras cinco dende 1995 ata o 2000, ademais de proclamarse nove veces campi\u00f3n da Copa do Rei ata o ano 2000.\nA hexemon\u00eda do Barcelona nas competici\u00f3ns espa\u00f1olas traduciuse tam\u00e9n a nivel continental. O conxunto cul\u00e9, liderado por Serrano e Sagal\u00e9s, ga\u00f1ou tres Recopas de Europa consecutivas a mediados dos 80. Ademais, se conquistou a s\u00faa primeira Copa de Europa en 1991 e d\u00faas Recopas consecutivas a mediados dos 90. Dende 1996 ata o 2000, o equipo de Valero Rivera conquistou cinco Copas de Europa de xeito consecutivo, algo que nunca ning\u00fan outro equipo conseguira e que dificilmente se repetir\u00e1. Este dominio completouse con catro Supercopas de Europa consecutivas.\nO final dunha \u00e9poca.\nNa tempada 2003-04 Valero Rivera deixou a direcci\u00f3n t\u00e9cnica do equipo xunto cun dos mitos do balonm\u00e1n barcelonista, Enric Masip. Con eles, xunto con Urdangarin, Guijosa, Ortega, Xepkin e O'Callaghan entre outros, p\u00faxose fin ao \"Dream Team\" do balonm\u00e1n. A sa\u00edda de Rivera e a chegada ao banco de Xesco Espar, con Masip e O'Callaghan como responsables da secci\u00f3n significou un troco importante, os bos resultados continuaron, mais cun notable baix\u00f3n respecto da \u00e9poca dourada que acababa de atravesar, conseguindo tan s\u00f3 unha Copa de Europa no 2005.\nO dominio do balonm\u00e1n europeo e nacional pasou \u00e1s mans do BM Ciudad Real durante uns anos at\u00e9 que un novo FC Barcelona dirixido por Xavi Pascual e capitaneado por L\u00e1szl\u00f3 Nagy f\u00edxose coa s\u00faa 18\u00aa liga espa\u00f1ola e coa s\u00faa 8\u00aa Copa de Europa na tempada 2010-11.\nXogadores.\nN\u00fameros retirados.\nO club retirou os seguintes dorsais como homenaxe a alg\u00fans dos xogadores m\u00e1is importantes da historia deste equipo de balonm\u00e1n:"}
{"id": "166203", "revid": "56817", "url": "https://gl.wikipedia.org/wiki?curid=166203", "title": "V\u00f3mito (grupo musical)", "text": "V\u00f3mito \u00e9 un grupo musical vasco de rock, formado en Ir\u00fan en 1984."}
{"id": "166204", "revid": "98629", "url": "https://gl.wikipedia.org/wiki?curid=166204", "title": "Discos Suicidas", "text": "Discos Suicidas \u00e9 unha compa\u00f1\u00eda discogr\u00e1fica independente residente en Biscaia, fundada a principios dos anos 1980. Durante todos estes anos traballaron con grupos como: Reincidentes, El \u00daltimo Ke Zierre, Eskorbuto, Piperrak, Parabellum, Distorsi\u00f3n, Zarama, Don Cikuta, BBS Paranoicos ou V\u00f3mito, entre outros.\nNaceu para editar \"Nahiko\", o primeiro single de Zarama. O nome de Discos Suicidas prov\u00e9n do \u00absuicidio comercial\u00bb que supo\u00f1\u00eda editar un \u00e1lbum dun grupo de punk que cantaba en \u00e9uscaro."}
{"id": "166205", "revid": "1131", "url": "https://gl.wikipedia.org/wiki?curid=166205", "title": "Estadio Nuevo Arc\u00e1ngel", "text": "O Estadio Municipal Nuevo Arc\u00e1ngel \u00e9 un estadio de f\u00fatbol espa\u00f1ol da cidade de C\u00f3rdoba. Inaugurouse en 1993 e serve de local\u00eda ao C\u00f3rdoba CF. Ten capacidade para 21.822 espectadores.\nHistoria.\nDespois de derrubar o antigo estadio de El Arc\u00e1ngel, situado a uns 500 metros da s\u00faa situaci\u00f3n actual, e onde o C\u00f3rdoba Club de F\u00fatbol xogou durante 39 anos, inclu\u00eddas 8 tempadas en Primeira Divisi\u00f3n, constru\u00eduse un novo estadio, co mesmo nome oficial, no ano 1993. Contaba con pistas de atletismo e capacidade para 15.500 espectadores sentados.\nRemodelaci\u00f3n.\nNo 2005 comezou unha unha remodelaci\u00f3n completa xa que as instalaci\u00f3ns eran insuficientes para unha cidade e un equipo con aspiraci\u00f3ns importantes no f\u00fatbol. Ademais, a visibilidade era moi deficiente pola distancia entre terreo de xogo e bancadas. Ao finalizar o ano, rematara a nova bancada de preferencia, que ten unha capacidade de 8.726 espectadores en d\u00faas alturas. Esta bancada constru\u00eduse cun edificio de oficinas de 8 plantas xunto a ela, co fin de poder constru\u00edr as instalaci\u00f3ns mediante empresas privadas, que puidesen explotar as oficinas.\nA partir de setembro de 2007 comezou a construci\u00f3n do gol norte con 3.983 asentos, que se estreou en setembro de 2008. Recentemente constru\u00eduse o fondo sur. Posteriormente rematarase o campo coa creaci\u00f3n da bancada oeste, \u00e9 dicir, tribuna cuberta, de caracter\u00edsticas similares \u00e1 xa existente preferencia, pero cun hotel anexo, que explotar\u00e1 a empresa que o constr\u00faa. Ademais, finalizarase o edificio de oficinas da bancada de preferencia (bancada leste), que se manter\u00e1 en bruto ata que se decida a compa\u00f1\u00eda que a utilice durante os pr\u00f3ximos 50 anos.\nTras as obras finalizadas de gol sur na s\u00faa parte baixa, con 3.013 asentos, o aforamento actual do estadio \u00e9 de 21.822 asentos."}
{"id": "166206", "revid": "85894", "url": "https://gl.wikipedia.org/wiki?curid=166206", "title": "A Ferrer\u00eda, Ag\u00fceira, Becerre\u00e1", "text": "A Ferrer\u00eda \u00e9 un lugar da parroquia de Ag\u00fceira no concello lugu\u00e9s de Becerre\u00e1 na comarca dos Ancares. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "166207", "revid": "22570", "url": "https://gl.wikipedia.org/wiki?curid=166207", "title": "Trasbar, Castelo, Cervo", "text": "Trasbar \u00e9 un lugar da parroquia de Castelo no concello lugu\u00e9s de Cervo na comarca da Mari\u00f1a Occidental. Ti\u00f1a 107 habitantes no ano 2009 segundo datos do Instituto Nacional de Estad\u00edstica, dos cales 53 eran homes e 54 eran mulleres."}
{"id": "166208", "revid": "85894", "url": "https://gl.wikipedia.org/wiki?curid=166208", "title": "As Casas Novas, Cervo, Cervo", "text": "As Casas Novas \u00e9 un lugar da parroquia de Cervo no concello lugu\u00e9s de Cervo na comarca da Mari\u00f1a Occidental. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "166211", "revid": "22570", "url": "https://gl.wikipedia.org/wiki?curid=166211", "title": "Segunda divisi\u00f3n espa\u00f1ola 1988/89", "text": "A tempada 1987\u201388 da Segunda Divisi\u00f3n de Espa\u00f1a de f\u00fatbol correspondeu \u00e1 58\u00ba edici\u00f3n do campionato. Comezou o 4 de setembro de 1988 e rematou o 24 de xu\u00f1o de 1989.\nGoleadores.\nO Trofeo Pichichi desta tempada foi para:"}
{"id": "166212", "revid": "85894", "url": "https://gl.wikipedia.org/wiki?curid=166212", "title": "As Abelairas, Cangas, Foz", "text": "As Abelairas \u00e9 un lugar da parroquia de Cangas no concello lugu\u00e9s de Foz na comarca da Mari\u00f1a Central. No ano 2020 estaba deshabitado segundo datos do IGE."}
{"id": "166213", "revid": "22570", "url": "https://gl.wikipedia.org/wiki?curid=166213", "title": "Vilasindre, Cangas, Foz", "text": "Vilasindre \u00e9 un lugar da parroquia de Cangas no concello lugu\u00e9s de Foz na comarca da Mari\u00f1a Central. Ti\u00f1a 14 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 11 eran mulleres."}
{"id": "166216", "revid": "89787", "url": "https://gl.wikipedia.org/wiki?curid=166216", "title": "Topiaria", "text": "A topiaria \u00e9 unha pr\u00e1ctica da xardinaxe que consiste en dar formas art\u00edsticas \u00e1s plantas mediante o recorte con tesoiras de poda. O nome deriva da palabra latina \"topiarius\", \u00e9 dicir, 'xardineiro ou paisaxista ornamental', creador de \"topia\" ou 'lugares', unha palabra grega que os romanos aplicaron tam\u00e9n \u00e1s paisaxes interiores executados ao fresco.\nNormalmente cr\u00e9anse sebes, principalmente de buxos con parterres de flores no interior."}
{"id": "166217", "revid": "85894", "url": "https://gl.wikipedia.org/wiki?curid=166217", "title": "As Cancelas, Adai, Lugo", "text": "As Cancelas \u00e9 un lugar da parroquia de Adai no concello lugu\u00e9s de Lugo na comarca de Lugo. Segundo o Instituto Nacional de Estad\u00edstica en 2015 ti\u00f1a 19 habitantes (9 homes e 10 mulleres)."}
{"id": "166218", "revid": "22570", "url": "https://gl.wikipedia.org/wiki?curid=166218", "title": "Ferreiros, Adai, Lugo", "text": "Ferreiros \u00e9 un lugar da parroquia de Adai no concello lugu\u00e9s de Lugo na comarca de Lugo. Ti\u00f1a 11 habitantes no ano 2015 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "166232", "revid": "98629", "url": "https://gl.wikipedia.org/wiki?curid=166232", "title": "Magneta Lane", "text": "Magneta Lane \u00e9 unha banda canadense de rock alternativo procedente de Toronto, Ontario e formada no ano 2003. Os seus tres membros son mulleres, Lexi Valentine (voces e guitarra), Nadia King (bater\u00eda) e French (baixo). O grupo recibiu boas cr\u00edticas co seu \u00e1lbum de estrea \"The Constant Lover\". O seu primeiro sinxelo, tam\u00e9n titulado \"The Constant Lover\", e o segundo, \"Ugly Socialite\", emit\u00edronse frecuentemente nas canles MTV, VH1 e MuchMusic.\nHistoria.\nA banda formouse no outono de 2003 e pasaron o ano segunte realizando concertos na zona de Toronto. Dende ent\u00f3n foron entrando nas distintas escenas independentes internacionais. O seu son ten sido comparado co de The Strokes, The Runaways e The Pretenders, e ten influencias de Nancy Sinatra, Sonic Youth, The Kinks, Hole e The Cardigans.\nEditaron os seus \u00e1lbums \"The Constant Lover\" e \"Dancing with Daggers\" a trav\u00e9s do selo independente de Toronto Paper Bag Records. \u00c1mbolos dous tiveron \u00e9xito e permit\u00edronlles xiras polo Canad\u00e1, os Estados Unidos, o Xap\u00f3n e parte de Europa. Posteriormente, o grupo asinou un contrato con Last Gang Records e editou \"Gambling with God\" no Canad\u00e1 o 15 de setembro do 2009.\nLexi apareceu como vocalista convidada nos temas de Tokyo Police Club \"Nature Of The Experiment\", de K-os \"Fun\" e de Neverending White Lights \"Black Is The Colour Of My True Love's Heart\".\nTras \"Gambling with God\", a banda pasou por dificultades e estivo desaparecida por un tempo ata regresar en 2013 co EP \"Witchrock\". Este traballo foi publicado a trav\u00e9s da nova discogr\u00e1fica creada polo propio grupo, Splendor House, sendo distribu\u00eddo por eOne Music.\nA m\u00fasica de Magneta Lane apareceu na banda sonora das series \"The L Word\" e \"Lost Girl\" e da pel\u00edcula \"CAKE\"."}
{"id": "166233", "revid": "98629", "url": "https://gl.wikipedia.org/wiki?curid=166233", "title": "Two Gallants", "text": "Two Gallants \u00e9 un d\u00fao de indie rock procedente de San Francisco, California. O nome est\u00e1 tirado do t\u00edtulo dunha historia de James Joyce do libro \"Dublineses\".\nTraxectoria.\nTwo Gallants est\u00e1 composto por Adam Stephens na guitarra, harm\u00f3nica e voces e Tyson Vogel na bater\u00eda e as voces.\nStephens e Vogel comezaron a realizar concertos en San Francisco no ano 2002, cando os dous ti\u00f1an 20 anos. Autoeditaron dous CDs por separado (agora descatalogados), e esas gravaci\u00f3ns estend\u00e9ronse polos Estados Unidos durante os seus primeiros anos de xiras (tocando en casas, almac\u00e9ns, parques ou na r\u00faa). Despois de gravar o seu traballo de estrea, \"The Throes\", para Alive Records, mantiv\u00e9ronse de xira, pero tocando cada vez en m\u00e1is clubs. En xullo do 2005 asinaron con Saddle Creek Records, e no mes de agosto fixeron o seu primeiro concerto no outro lado do Atl\u00e1ntico, en Londres, pasando tam\u00e9n polos festivais de Leeds e Reading.\nEn febreiro do 2006 editaron \"What the Toll Tells\" a trav\u00e9s de Saddle Creek. Del sac\u00e1ronse dous sinxelos: \"Las Cruces Jail\" e \"Steady Rollin'\". Xiraron por Europa despois da aparici\u00f3n do \u00e1lbum, e polos Estados Unidos e o Canad\u00e1 en maio e xu\u00f1o. No ver\u00e1n foron convidados a numerosos festivais europeos, e en setembro volverian a sa\u00edr de xira polos Estados Unidos e Europa.\nDurante a xira estadounidense os medios prest\u00e1ronlle moita atenci\u00f3n a un incidente nunha actuaci\u00f3n en Houston, Texas, cando un polic\u00eda investigando unha denuncia por ru\u00eddo supostamente atacou \u00e1 banda e a varios seareiros cun t\u00e1ser.\nA banda editou o seu terceiro \u00e1lbum, \"Two Gallants\", en setembro do 2007 a trav\u00e9s de Saddle Creek, e este inclu\u00eda o sinxelo \"Despite What You've Been Told\".\nTwo Gallants publicou \"The Bloom and the Blight\" o 4 de setembro do 2012. \u00c9 o seu primeiro traballo en cinco anos e o primeiro tam\u00e9n co selo ATO records."}
{"id": "166235", "revid": "865", "url": "https://gl.wikipedia.org/wiki?curid=166235", "title": "The Clean", "text": "The Clean \u00e9 unha influente banda indie rock neozelandesa formada en Dunedin en 1978. Liderada polos irm\u00e1ns Hamish e David Kilgour, a banda compl\u00e9tase co baixista Robert Scott. As primeiras encarnaci\u00f3ns da banda incl\u00faen a Peter Gutteridge no baixo e a Doug Hood nas voces. The Clean pronto forxou un son caracter\u00edstico, baseado nas melod\u00edas de \u00f3rgano e nunhas sinxelas progresi\u00f3n de acordes, ao estilo dos Ramones."}
{"id": "166236", "revid": "865", "url": "https://gl.wikipedia.org/wiki?curid=166236", "title": "Death in June", "text": "Death in June \u00e9 unha banda inglesa de m\u00fasica post-industrial liderada polo m\u00fasico de folk Douglas Pearce, m\u00e1is co\u00f1ecido coma Douglas P. O grupo orixinalmente formouse en Gran Breta\u00f1a no ano 1981 como un tr\u00edo, pero despois de que os outros membros a deixasen en 1984 e 1985 para traballar noutros proxectos, a banda converteuse no traballo de Douglas P. e varios colaboradores. Douglas P. vive na actualidade en Australia."}
{"id": "166237", "revid": "23204", "url": "https://gl.wikipedia.org/wiki?curid=166237", "title": "Anal Cunt", "text": "Anal Cunt, tam\u00e9n co\u00f1ecida coma AxCx e A.C. por raz\u00f3ns da censura, foi unha banda estadounidense de grindcore, formada en Newton (Massachusetts) en 1988. Dende a s\u00faa aparici\u00f3n, o grupo tivo un bo n\u00famero de cambios na formaci\u00f3n, sendo o vocalista Seth Putnam o \u00fanico membro que estivo sempre no grupo, que se desfixo trala s\u00faa morte en 2011. Co\u00f1ecidos polo seu estilo grindcore e as s\u00faas controvertidas letras, Anal Cunt editou oito \u00e1lbums de estudio ademais de varios recompilatorios e EPs.\nA banda foi categorizada como grindcore, noisecore e hardcore. Acot\u00edo ref\u00edrense a ela polas s\u00faas iniciais A.C. (\u00e1s veces escrito coma AxCx) debido \u00e1 natureza ofensiva do seu nome e pola censura nalgunhas radios e publicaci\u00f3ns, e en moitas das s\u00faas portadas s\u00f3 aparecen estas iniciais. Por\u00e9n, a banda logrou subverter esta abreviatura debuxando esas letras como un ano e unha vulva. O seu primeiro material consist\u00eda en letras ou m\u00fasica non escritas anteriormente. A banda desenvolveu un estilo que consist\u00eda nun son extremadamente alto, r\u00e1pido e agresivo que era creado no momento. Cos anos, a banda cambiou o seu estilo, e aos poucos comezou a incorporar m\u00e1is riffs e letras pre-compostas aos temas. Non foi ata ent\u00f3n cando a banda ga\u00f1ou a s\u00faa reputaci\u00f3n internacional de escandalosos e ofensivos."}
{"id": "166238", "revid": "865", "url": "https://gl.wikipedia.org/wiki?curid=166238", "title": "Napalm Death", "text": "Napalm Death \u00e9 unha banda de grindcore inglesa formada en Birmingham en 1981. O grupo esta composto polo vocalista Mark \"Barney\" Greenway, o baixista Shane Embury, o guitarrista Mitch Harris e o bater\u00eda Danny Herrera.\nConsid\u00e9rase a Napalm Death unha das bandas que definiron o x\u00e9nero grindcore ao incorporar elementos do hardcore punk e o death metal, canci\u00f3ns curtas, tempos r\u00e1pidos, profundas voces guturais e letras sociopol\u00edticas. O seu \u00e1lbum de estrea, \"Scum\", lanzouse no ano 1987 polo selo Earache Records, e foi moi influente na comunidade internacional do metal.\nNapalm Death editou catorce \u00e1lbums de estudio e est\u00e1 listado por Nielsen SoundScan como a 17 banda de death metal con m\u00e1is vendas nos Estados Unidos."}
{"id": "166239", "revid": "17467", "url": "https://gl.wikipedia.org/wiki?curid=166239", "title": "FC Barcelona (balonm\u00e1n)", "text": ""}
{"id": "166240", "revid": "1761430", "url": "https://gl.wikipedia.org/wiki?curid=166240", "title": "Club Balonmano Calpisa", "text": ""}
{"id": "166241", "revid": "1761431", "url": "https://gl.wikipedia.org/wiki?curid=166241", "title": "CB Tecnisa Alicante", "text": ""}
{"id": "166242", "revid": "17467", "url": "https://gl.wikipedia.org/wiki?curid=166242", "title": "FC Barcelona (Balonm\u00e1n)", "text": ""}
{"id": "166243", "revid": "17467", "url": "https://gl.wikipedia.org/wiki?curid=166243", "title": "FC Barcelona Borges", "text": ""}
{"id": "166244", "revid": "23204", "url": "https://gl.wikipedia.org/wiki?curid=166244", "title": "Salvatore Satta", "text": "Salvatore Satta, nado en Nuoro o 9 de agosto de 1902 e finado en Roma o 19 de abril de 1975 foi un xurista e escritor italiano en lingua italiana."}
{"id": "166246", "revid": "22570", "url": "https://gl.wikipedia.org/wiki?curid=166246", "title": "Tom Davis", "text": "Sir Thomas \"Tom\" Robert Alexander Harries Davis, nado o 11 de xu\u00f1o de 1917 en Rarotonga e finado o 23 de xullo de 2007 , foi un m\u00e9dico e pol\u00edtico das Illas Cook que foi primeiro ministro das Illas Cook.\nTraxectoria.\nDavis estudou secundaria en Auckland e fixo medicina na Universidade de Otago, rematando en 1945, foi o primeiro habitante das Illas Cook en graduarse en medicina en Nova Zelandia. Despois serviu como oficial m\u00e9dico nas Illas Cook, mellorando o sistema de sa\u00fade. En 1952 foi aos Estados Unidos para realizar un m\u00e1ster de sa\u00fade p\u00fablica na Universidade Harvard, logo traballou para as forzas armadas e para a NASA.\nPol\u00edtica.\nEn 1970 volveu \u00e1s Cook, fundou o Partido Dem\u00f3crata en 1971, parlamentario desde 1972, conv\u00e9rtese no l\u00edder da oposici\u00f3n. O 25 de xullo de 1978 converteuse no novo primeiro ministro, posto que manter\u00eda ata o 13 de abril de 1983 para dar paso a un goberno de Geoffrey Henry, que durou poucos meses, e o 16 de novembro dese ano asumiu de novo o posto que retivo ata o 29 de xullo de 1987. Casado desde 1979 coa xefe da dinast\u00eda Pa Ariki, Pa Tepaeru Terito Ariki, el recibiu o t\u00edtulo de Pa Tuterangi Ariki e desde 1981 era cabaleiro do Imperio Brit\u00e1nico. Interesado na recuperaci\u00f3n da navegaci\u00f3n dos pobos polin\u00e9sicos dese\u00f1ou d\u00faas canoas (\"vaka\"), a \"Takitumu\" (1991) e a \"Te Au O Tonga\" (1994) coas que utilizando t\u00e9cnicas de navegaci\u00f3n tradicionais navegou xunto cunha tripulaci\u00f3n adestrada polo Pac\u00edfico. En 1992 publicou a s\u00faa autobiograf\u00eda, titulada \"Island boy: An autobiography\". En 2004 foi nomeado alto comisionado en Nova Zelandia."}
{"id": "166247", "revid": "895", "url": "https://gl.wikipedia.org/wiki?curid=166247", "title": "Newell's Old Boys", "text": ""}
{"id": "166248", "revid": "785", "url": "https://gl.wikipedia.org/wiki?curid=166248", "title": "San Rom\u00e1n", "text": "San Rom\u00e1n pode referirse a:\nComo top\u00f3nimo pode referirse a:"}
{"id": "166249", "revid": "5872254", "url": "https://gl.wikipedia.org/wiki?curid=166249", "title": "Club Atl\u00e9tico Newell's Old Boys", "text": "O Club Atl\u00e9tico Newell's Old Boys \u00e9 un club de f\u00fatbol arxentino\u00a0da cidade de Rosario. Fundouse o 3 de novembro de 1903\u00a0e compite na Primeira Divisi\u00f3n da Arxentina.\nEstadio.\nO Newell's Old Boys xoga de local no estadio Marcelo Bielsa, co\u00f1ecido anteriormente como El Coloso del Parque. Inaugurouse en 1911 e ten capacidade para 38.000 espectadores."}
{"id": "166250", "revid": "85894", "url": "https://gl.wikipedia.org/wiki?curid=166250", "title": "San Rom\u00e1n, San Rom\u00e1n, Val do Dubra", "text": "San Rom\u00e1n \u00e9 un lugar da parroquia de San Rom\u00e1n no concello coru\u00f1\u00e9s do Val do Dubra na comarca de Santiago. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 8 eran mulleres."}
{"id": "166257", "revid": "22570", "url": "https://gl.wikipedia.org/wiki?curid=166257", "title": "Sin Motivo", "text": "Sin Motivo \u00e9 un grupo musical de pop-rock formado no 2006 na cidade de Ourense. As s\u00faas letras son en lingua castel\u00e1."}
{"id": "166268", "revid": "98629", "url": "https://gl.wikipedia.org/wiki?curid=166268", "title": "Iv\u00e1n P\u00e9rez Mu\u00f1oz", "text": "Iv\u00e1n P\u00e9rez Mu\u00f1oz, nado en Madrid o 29 de xaneiro\u00a0de 1976, \u00e9 un exfutbolista espa\u00f1ol. Xogaba de dianteiro.\nTraxectoria.\nIv\u00e1n \u00e9 un produto da canteira do Real Madrid. Converteuse en profesional en 1994 xogando co Real Madrid B, antes de facer a s\u00faa primeira aparici\u00f3n no novo equipo principal da seguinte tempada. Se ben no Real Madrid fixera un feitizo de pr\u00e9stamo co Extremadura, deix\u00e1ndoo en 1997 para firmar co Real Betis, e m\u00e1is tarde tivo un breve paso en Francia xogando para o Girondins de Bordeos, antes de firmar co Deportivo da Coru\u00f1a en 1999. Cos galegos, P\u00e9rez foi membro do equipo que ga\u00f1ou a Liga 1999\u201300, pero s\u00f3 apareceu en tres partidos de La liga durante toda a tempada, facendo cinco partidos de Liga en total. M\u00e1is tarde foi cedido ao Numancia e Legan\u00e9s. Posteriormente, rematado xa o seu contrato co Deportivo, xogou no Girona FC, retir\u00e1ndose en 2005.\nSelecci\u00f3n nacional.\nA\u00ednda que non chegou a debutar coa selecci\u00f3n espa\u00f1ola, foi internacional nas categor\u00edas inferiores da mesma e anotou o \u00fanico gol da final do Campionato de Europa sub-21 en 1998, onde Espa\u00f1a ga\u00f1ou a Grecia."}
{"id": "166279", "revid": "22570", "url": "https://gl.wikipedia.org/wiki?curid=166279", "title": "O Bouzal, Ansar, Taboada", "text": "O Bouzal \u00e9 un lugar da parroquia de Ansar no concello lugu\u00e9s de Taboada na comarca de Chantada. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 3 mulleres."}
{"id": "166280", "revid": "1131", "url": "https://gl.wikipedia.org/wiki?curid=166280", "title": "Cal de Mourelle, Ansar, Taboada", "text": "Cal de Mourelle \u00e9 un lugar da parroquia de Ansar no concello lugu\u00e9s de Taboada na comarca de Chantada. Segundo o Instituto Nacional de Estad\u00edstica en 2009 ti\u00f1a seis habitantes (catro homes e d\u00faas mulleres).\nSit\u00faase a car\u00f3n da aldea de Cal de Mourelle (Cerdeda). A aldea est\u00e1 atravesada pola estrada LU-P-1809."}
{"id": "166285", "revid": "85894", "url": "https://gl.wikipedia.org/wiki?curid=166285", "title": "Brandi\u00e1n, Campo, Taboada", "text": "Brandi\u00e1n \u00e9 un lugar da parroquia de Campo no concello lugu\u00e9s de Taboada na comarca de Chantada. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 7 eran mulleres."}
{"id": "166287", "revid": "85894", "url": "https://gl.wikipedia.org/wiki?curid=166287", "title": "Santo Estevo, Ansar, Taboada", "text": "Santo Estevo \u00e9 un lugar da parroquia de Ansar no concello lugu\u00e9s de Taboada na comarca de Chantada. Ti\u00f1a 21 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 10 eran mulleres."}
{"id": "166290", "revid": "85894", "url": "https://gl.wikipedia.org/wiki?curid=166290", "title": "A Chan, Arbo, Arbo", "text": "A Chan \u00e9 un lugar da parroquia de Arbo no concello pontevedr\u00e9s de Arbo na comarca da Paradanta. Ti\u00f1a 75 habitantes no ano 2009 segundo datos do Instituto Nacional de Estad\u00edstica, dos cales 34 eran homes e 41 eran mulleres."}
{"id": "166291", "revid": "85894", "url": "https://gl.wikipedia.org/wiki?curid=166291", "title": "A Chan, Barcela, Arbo", "text": "A Chan \u00e9 un lugar da parroquia de Barcela no concello pontevedr\u00e9s de Arbo na comarca da Paradanta. Ti\u00f1a 70 habitantes no ano 2009 segundo datos do Instituto Nacional de Estad\u00edstica, dos cales 31 eran homes e 39 eran mulleres."}
{"id": "166292", "revid": "22570", "url": "https://gl.wikipedia.org/wiki?curid=166292", "title": "Sintrale Kommisje Sk\u00fbtsjesilen", "text": "A Sintrale Kommisje Sk\u00fbtsjesilen (SKS) \u00e9 unha organizaci\u00f3n frisoa creada en 1945 que ten como principal labor a organizaci\u00f3n dun campionato anual do mesmo nome no que compiten \"sk\u00fbtsje\", veleiros tradicionais de Frisia.\nDesenvolvemento.\nAs competici\u00f3ns de sk\u00fbtsje desenvolv\u00e9ronse ao longo do s\u00e9culo XIX, xeralmente en \u00e9pocas nas que os mari\u00f1eiros ti\u00f1an pouco traballo, pero a partir de 1850 os sk\u00fbtsje entran en decadencia e m\u00e1is a\u00ednda coa chegada dos barcos de petr\u00f3leo, con todo subsist\u00edan competici\u00f3ns de sk\u00fbtsje organizadas localmente, a partir da creaci\u00f3n da SKS vai regular o desenvolvemento dunha competici\u00f3n central a\u00ednda que a organizaci\u00f3n de cada unha das regatas corre a cargo de comit\u00e9s locais. O campionato da SKS ten lugar nas d\u00faas primeiras semanas da Bouwvakvakantie, per\u00edodo de vacaci\u00f3ns nos Pa\u00edses Baixos no que pechan as industrias da construci\u00f3n.\nParticipantes na SKS.\nDesde 1979 participa un grupo fixo de 14 sk\u00fbtsje no campionato, trece pertencentes a comit\u00e9s locais e un que en orixe era privado e despois pasou a depender dunha fundaci\u00f3n, o \"d'Halve Maen\". Esta decisi\u00f3n de establecer un n\u00famero fixo creou malestar en certos sectores e en protesta creouse outra organizaci\u00f3n, a Iepen Fryske Kampioenskippen Sk\u00fbtsjesilen."}
{"id": "166293", "revid": "25871", "url": "https://gl.wikipedia.org/wiki?curid=166293", "title": "L'asturianu mu\u00e9vese", "text": "L'asturianu mu\u00e9vese \u00e9 un \u00e1lbum musical editado por Discos L'Agua\u00f1az en 1997. O principal obxectivo da s\u00faa publicaci\u00f3n \u00e9 a reivindicaci\u00f3n en Asturias de converter o asturiano en lingua oficial, mediante a m\u00fasica principalmente rock, con m\u00fasicos de todo o estado cantando en asturiano. Sae ao mercado coincidindo co D\u00eda das Letras Asturianas.\nHistoria.\nA idea de xuntar a m\u00fasicos de todo o estado para que cantasen os seus temas en asturiano parte do vocalista do grupo Dixebra, Xune Elipe.\nL'Agua\u00f1az, selo discogr\u00e1fico do que el \u00e9 responsable, corre coa produci\u00f3n. E Xune vai viaxando por toda Espa\u00f1a para gravar cos grupos que van aparecer no \u00e1lbum."}
{"id": "166295", "revid": "85894", "url": "https://gl.wikipedia.org/wiki?curid=166295", "title": "Fontenla, Lanta\u00f1o, Portas", "text": "Fontenla \u00e9 un lugar da parroquia de Lanta\u00f1o, no concello pontevedr\u00e9s de Portas, na comarca de Caldas. Segundo o IGE, en 2022 ti\u00f1a xunto co lugar das Cachadas, 134 habitantes (67 homes e 67 mulleres)."}
{"id": "166296", "revid": "85894", "url": "https://gl.wikipedia.org/wiki?curid=166296", "title": "As Cachadas, Lanta\u00f1o, Portas", "text": "As Cachadas \u00e9 un lugar da parroquia de Lanta\u00f1o, no concello pontevedr\u00e9s de Portas, na comarca de Caldas. Segundo o IGE, en 2022 ti\u00f1a xunto co lugar de Fontenla, 134 habitantes (67 homes e 67 mulleres)."}
{"id": "166299", "revid": "85894", "url": "https://gl.wikipedia.org/wiki?curid=166299", "title": "Fontenla, Laxe, Mora\u00f1a", "text": "Fontenla \u00e9 un lugar da parroquia de Laxe no concello pontevedr\u00e9s de Mora\u00f1a na comarca de Caldas. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 19 eran homes e 16 eran mulleres."}
{"id": "166300", "revid": "85894", "url": "https://gl.wikipedia.org/wiki?curid=166300", "title": "O Casal, Laxe, Mora\u00f1a", "text": "O Casal \u00e9 un lugar da parroquia de Laxe no concello pontevedr\u00e9s de Mora\u00f1a na comarca de Caldas. Ti\u00f1a 71 habitantes no ano 2009 segundo datos do Instituto Nacional de Estad\u00edstica, dos cales 35 eran homes e 36 eran mulleres."}
{"id": "166302", "revid": "85894", "url": "https://gl.wikipedia.org/wiki?curid=166302", "title": "O Picho, Baltar, Melide", "text": "O Picho \u00e9 un lugar da parroquia de Baltar no concello coru\u00f1\u00e9s de Melide na comarca da Terra de Melide. Segundo o Instituto Nacional de Estad\u00edstica en 2009 ti\u00f1a un habitante (unha muller)."}
{"id": "166303", "revid": "85894", "url": "https://gl.wikipedia.org/wiki?curid=166303", "title": "Nathan Kress", "text": "Nathan Karl Kress, nado o 18 de novembro de 1992 en Glendale (California) \u00e9 un actor estadounidense.\nTraxectoria.\nKress leva actuando desde os tres anos de idade. A s\u00faa primeira incursi\u00f3n no cine foi como actor de voz en \"\" pero \u00e9 sobre todo co\u00f1ecido polo papel de Fredward \"Freddie\" na serie xuvenil de televisi\u00f3n da cadea Nickelodeon \"iCarly\"."}
{"id": "166304", "revid": "85894", "url": "https://gl.wikipedia.org/wiki?curid=166304", "title": "Luis Fraga Pombo", "text": "Luis Fraga Pombo, nado en Ferrol o 8 de xu\u00f1o de 1971, \u00e9 un xornalista galego.\nTraxectoria.\nLuis estudou Xeograf\u00eda e Historia na Universidade de Santiago de Compostela, comezou no mundo da radio aos catorce anos, realizando pr\u00e1cticas no ver\u00e1n na emisora Antena 3 Berganti\u00f1os, o primeiro contrato foi aos 17 anos como locutor en Radio Ferrol, da Cadena SER, onde presentaba a revista matinal e a radio f\u00f3rmula \"Los 40 principales\". Logo volveu a Antena 3 de radio, onde realizou fundamentalmente informativos, e no \u00faltimo ano na cadea foi xefe de programas da emisora de Ourense. En 1996 incorporouse como reporteiro a Antena 3 Televisi\u00f3n na delegaci\u00f3n para Galicia en Santiago de Compostela e logo de 1999 a 2004 enc\u00e1rgase da edici\u00f3n e presentaci\u00f3n do informativo para Galicia que emiteu neses anos a cadea. No ver\u00e1n de 2004 m\u00fadase a Madrid para presentar o informativo matinal \"Las Noticias de la Ma\u00f1ana\", de \"Antena 3 Noticias\"."}
{"id": "166307", "revid": "32303", "url": "https://gl.wikipedia.org/wiki?curid=166307", "title": "Pervyi Kanal", "text": "Pervyi Kanal (en cir\u00edlico \"\u041f\u0435\u0440\u0432\u044b\u0439 \u043a\u0430\u043d\u0430\u043b\", en galego Primeira Canle, 1TV ou Canle 1 Rusia) \u00e9 a primeira cadea de televisi\u00f3n da Rusia. \u00c9 unha cadea de titularidade p\u00fablica e pertence ao Estado, por\u00e9n ten accionario privado e funciona coma unha cadea xeralista. Desde o ano 1993 pertence \u00e1 Uni\u00f3n Europea de Radiodifusi\u00f3n. A s\u00faa sede est\u00e1 na Torre Ostankino de Moscova.\nHistoria.\nCando a Uni\u00f3n Sovi\u00e9tica desapareceu no ano 1991, a Federaci\u00f3n Rusa asumiu a maior parte das s\u00faas estruturas e instituci\u00f3ns. Un dos primeiros actos do novo goberno de Boris Eltsin foi a sinatura dun decreto presidencial o 27 de decembro de 1991, que prev\u00e9 a competencia de Rusia sobre o sistema de televisi\u00f3n central. A cadea sufriu unha forte crise econ\u00f3mica durante varios anos e mediante un decreto presidencial do 30 de novembro de 1994 foi transformada en sociedade an\u00f3nima.\nNo ano 1995 naceu a \"Televisi\u00f3n P\u00fablica Rusa\" (en ruso \"\u041e\u0431\u0449\u0435\u0440\u043e\u0441\u0441\u0438\u0439\u0441\u043a\u0438\u0439 \u0442\u0435\u043b\u0435\u0432\u0438\u0437\u0438\u043e\u043d\u043d\u044b\u0439 \u043a\u0430\u043d\u0430\u043b\"), denominaci\u00f3n que mantivo ata o ano 2002. A nova cadea mantivo programas da televisi\u00f3n sovi\u00e9tica que eran populares entre a poboaci\u00f3n e introduciu outros novos. O primeiro director da cadea foi o periodista Vladislav Listyev. A privatizaci\u00f3n parcial realizouse debido a delicada situaci\u00f3n econ\u00f3mica da cadea.\nTras o colapso financeiro de 1998, a cadea recibiu un pr\u00e9stamo por parte do Goberno duns 100 mill\u00f3ns de d\u00f3lares.\nA partir do ano 2000 a cadea cambio o seu nome polo actual Pierviy Kanal.\nNo ano 2009 foi a encargada da organizaci\u00f3n do Festival de Eurovisi\u00f3n celebrado en Moscova trala vitoria o ano anterior en Belgrado (Serbia) do cantante Dima Bilan, sendo esta a primeira vez que Rusia ga\u00f1aba o dito certame musical."}
{"id": "166311", "revid": "88215", "url": "https://gl.wikipedia.org/wiki?curid=166311", "title": "Marc\u00f3n Atl\u00e9tico", "text": "O Marc\u00f3n Atl\u00e9tico \u00e9 un club de f\u00fatbol galego da parroquia de Marc\u00f3n, concello de Pontevedra. Compite no Grupo Sur da Preferente Auton\u00f3mica de Galicia.\nHistoria.\nFoi fundado en 1969 trala uni\u00f3n do Juventud de Marc\u00f3n e o San Miguel, con Francisco Rodr\u00edguez Loureiro como primeiro presidente. En 1970 substitu\u00eduno no cargo Manuel Pe\u00f3n Baltasar. Conta con diversos equipos de categor\u00edas de f\u00fatbol base e veterano. Xoga no campo de Carrasco, de herba sint\u00e9tica.\nAcolle o torneo Ferreter\u00eda Galega desde 1970."}
{"id": "166312", "revid": "85894", "url": "https://gl.wikipedia.org/wiki?curid=166312", "title": "Arada, Arada, Monterroso", "text": "Arada \u00e9 un lugar da parroquia de Arada no concello lugu\u00e9s de Monterroso na comarca da Ulloa. Segundo o padr\u00f3n municipal (INE 2012) ten 12 habitantes (8 homes e 4 mulleres), o que sup\u00f3n un aumento nun habitante en relaci\u00f3n ao ano anterior."}
{"id": "166313", "revid": "1410", "url": "https://gl.wikipedia.org/wiki?curid=166313", "title": "Galer\u00eda de imaxes de Alb\u00e1n, Sarria", "text": "Santa Mar\u00eda de Alb\u00e1n \u00e9 unha parroquia que se localiza no concello de Sarria."}
{"id": "166314", "revid": "85894", "url": "https://gl.wikipedia.org/wiki?curid=166314", "title": "Sandolfe, Arada, Monterroso", "text": "Sandolfe \u00e9 un lugar da parroquia de Arada no concello lugu\u00e9s de Monterroso na comarca da Ulloa. Segundo o padr\u00f3n municipal (INE 2012) ten 55 habitantes (27 homes e 28 mulleres)."}
{"id": "166322", "revid": "98629", "url": "https://gl.wikipedia.org/wiki?curid=166322", "title": "Berta Collado", "text": "Berta Collado Rivera \u00e9 unha presentadora e periodista espa\u00f1ola nada o 3 de xullo de 1979 en Talavera de la Reina, (Toledo), a\u00ednda que creceu en Navalmoral de la Mata (C\u00e1ceres), debido \u00e1 vida profesional dos seus pais.\nTraxectoria.\nRealizou traballos de prensa escrita en varias empresas e gabinetes de comunicaci\u00f3n. Comezou no periodismo con 20 anos, chegando a licenciarse, e compaxinando a s\u00faa carreira con diferentes traballos relacionados co sector. Nada m\u00e1is finalizar a s\u00faa carreira, realizou un m\u00e1ster en comunicaci\u00f3n televisiva.\nAdemais, antes xa realizara un curso en TVE de locuci\u00f3n e presentaci\u00f3n de programas de televisi\u00f3n e un ano de interpretaci\u00f3n. Comezou en televisi\u00f3n no ano 2004, concretamente na cadea de televisi\u00f3ns locais Punto TV, pertencente ao grupo Vocento.\nEn Onda 6 foi presentadora da segunda tempada do programa \"Do U Play?\", dirixido por Nacho Ni\u00f1o. M\u00e1is tarde, os canais AXN e Sony en VEO contaron con ela para presentar o seu programa \"Insert Coin\". Ademais, realizou traballos de modelo publicitaria para varias marcas, prestando a s\u00faa imaxe para Deuralde, protagonizou un v\u00eddeo das Fuerzas Armadas Profesionales, e colaborou en curtas.\nNo 2006 copresentou e fixo reportaxes no programa deportivo de Cuatro, \"Maracan\u00e1 06\". En xaneiro de 2007 fixo de reporteira para Cuatro en \"U.V.E.\", producido por Cuarzo Producciones. O 3 de marzo de 2007 comezou a presentar \"Esta tarde con esta gente\", un programa de humor producido por Zeppelin TV que s\u00f3 durou d\u00faas fins de semana.\nO 5 de novembro de 2007 incorporouse ao programa de La Sexta \"S\u00e9 lo que hicisteis...\" como reporteira de eventos pol\u00edticos e deportivos, interpretando cada vez personaxes m\u00e1is diversas. En outubro de 2008, Berta protagonizou a campa\u00f1a \"Somos Extremadura\", con anuncios en solitario e xunto a outros personaxes famosos. En novembro de 2008, cando cumpriu un ano da s\u00faa incorporaci\u00f3n a \"S\u00e9 lo que hicisteis...\", Berta deixou o programa \"Insert Coin\", que presentaba dende hai dous anos e medio, xa que o seu traballo como reporteira ocupaba case todo o seu tempo.\nEn febreiro de 2009, apareceu na portada da revista para homes FHM. En xu\u00f1o de 2009, Berta foi nomeada a 22\u00aa muller m\u00e1is sexy do mundo polos espa\u00f1ois votantes da prestixiosa revista FHM, onde apareceu na s\u00faa portada en febreiro.\nNo ver\u00e1n do 2009, Berta volveu a ter m\u00e1is protagonismo en \"S\u00e9 lo que hicisteis...\". Durante as vacaci\u00f3ns do seu compa\u00f1eiro Dani Mateo, Berta substit\u00faeo facendo a secci\u00f3n de noticias \"Berta y la actualidad\". E no mes de agosto, cubriu as vacaci\u00f3ns do seu compa\u00f1eiro, Miki Nadal, facendo a s\u00faa secci\u00f3n. A principios do 2010, Berta Collado renovou o seu contrato con La Sexta e ademais de reportaxes e sketchs conta cunha secci\u00f3n diaria no plat\u00f3. O 25 de febreiro do 2010 presentou, de forma puntual, o programa enteiro e por primeira vez, substitu\u00edndo \u00e1 presentadora Patricia Conde. A partir do 5 de xullo do 2010, Berta converteuse na presentadora substituta do programa durante as vacaci\u00f3ns de Patricia Conde e o programa pasou a chamarse \"S\u00e9 lo que hicisteis.. verano\".\nEn abril do 2010 anunciouse durante o Festival de cine espa\u00f1ol de M\u00e1laga que protagonizar\u00eda a s\u00faa primeira pel\u00edcula, \u201cSin cita previa\u201d, \u00f3 car\u00f3n do seu compa\u00f1eiro televisivo Miki Nadal. A rodaxe empezar\u00eda despois do ver\u00e1n, compaxinando o programa coa rodaxe e filmando as fins de semana, pero ao rexeitar Miki Nadal o papel na pel\u00edcula, tal como anunciou no seu Twitter, Berta seguiu os pasos do seu compa\u00f1eiro e non vai a interpretar o papel de protagonista en dita pel\u00edcula.\nFoi elixida polos lectores de terra.es a mellor reporteira da TV. Est\u00e1 considerada unha das 10 mulleres m\u00e1is sexys de Espa\u00f1a. Movistar joven elixiuna 'La chica de la semana' en agosto do 2010. No 2010, foi nomeada a 11\u00aa muller m\u00e1is sexy do mundo e 7\u00aa polos espa\u00f1ois votantes da revista FHM. En outubro do 2010 foi portada da revista Must! magazine.\nFoi galardoada co premio Top Glamour Mujer del A\u00f1o \u00e1 mellor comunicadora. O 11 de novembro do 2010 foi reco\u00f1ecida como Rostro Revelaci\u00f3n 2010.\nNo ver\u00e1n de 2016 substit\u00fae a In\u00e9s Ballester como presentadora no programa \"Amigas y conocidas\" de TVE do que forma parte como colaboradora habitual desde 2015."}
{"id": "166333", "revid": "72012", "url": "https://gl.wikipedia.org/wiki?curid=166333", "title": "Virg\u00edlio Teixeira", "text": "Virg\u00edlio Gomes Delgado Teixeira, m\u00e1is co\u00f1ecido como Virg\u00edlio Teixeira, nado o 26 de outubro de 1917 en Funchal (Madeira) e finado o 5 de decembro do 2010 na mesma localidade, foi un actor de cine e televisi\u00f3n portugu\u00e9s.\nTraxectoria.\nVirg\u00edlio Teixeira actuou no cine entre as d\u00e9cadas de 1940 e 1960. Nos anos 40 participou en Portugal en diversos filmes, traslad\u00e1ndose a Hollywood na d\u00e9cada seguinte. \u00d3 longo da s\u00faa carreira participou en 92 produci\u00f3ns cinematogr\u00e1ficas, 150 programas de televisi\u00f3n e d\u00faas pezas de teatro en Espa\u00f1a, Portugal e os Estados Unidos.\nAdemais do seu traballo como actor, Virxilio Teixeira foi delegado da Sociedade Portuguesa de Autores en Funchal. Tam\u00e9n ocupou a conceller\u00eda de Cultura polo Partido Socialdem\u00f3crata de Portugal na C\u00e1mara Municipal de Funchal entre 1980 e 1983.\nCasou catro veces e tivo catro fillos."}
{"id": "166334", "revid": "23204", "url": "https://gl.wikipedia.org/wiki?curid=166334", "title": "O inspector Gadget", "text": "O inspector Gadget \u00e9 unha serie de debuxos animados desenvolvida conxuntamente entre Francia, os Estados Unidos, o Canad\u00e1 e o Xap\u00f3n que se emitiu orixinalmente de 1983 a 1986. En Galicia emitiuna a Televisi\u00f3n de Galicia en 1993.\nDesenvolvemento.\nA serie trata das aventuras dun detective ciborg, o inspector Gadget, un humano dotado con variados gadgets bi\u00f3nicos implantados no seu corpo logo de ter un accidente. A s\u00faa ant\u00edtese \u00e9 o doutor Gang, o l\u00edder dunha organizaci\u00f3n de malevos, co\u00f1ecida como \"MAD\", estaba orixinalmente dobrada en ingl\u00e9s e franc\u00e9s, na versi\u00f3n galega os personaxes reciben o seu nome da versi\u00f3n francesa. A serie foi un \u00e9xito que xerou outros debuxos baseados nos mesmos personaxes, as\u00ed como dous filmes de acci\u00f3n real."}
{"id": "166336", "revid": "5749", "url": "https://gl.wikipedia.org/wiki?curid=166336", "title": "Virg\u00edlio Gomes Delgado Teixeira", "text": ""}
{"id": "166337", "revid": "895", "url": "https://gl.wikipedia.org/wiki?curid=166337", "title": "Estudiantes de la Plata", "text": ""}
{"id": "166342", "revid": "98629", "url": "https://gl.wikipedia.org/wiki?curid=166342", "title": "Painted Dreams", "text": "Painted Dreams foi un serial radiof\u00f3nico estadounidense, que est\u00e1 reco\u00f1ecido como a primeira \"soap opera\" realizada nos Estados Unidos .\nDesenvolvemento.\nO serial creouno Irna Phillips para a emisora WGN, comezou a emitirse o 20 de outubro de 1930, ti\u00f1a unha duraci\u00f3n de 15 minutos e segu\u00eda a relaci\u00f3n dunha nai vi\u00fava americano-irlandesa, Mother Moynihan, coa s\u00faa filla. Ademais de escribila, Phillips tam\u00e9n actuaba na serie ata 1932, cando debido a negativa da emisora a vendelo a unha cadea nacional, como resultado Phillips deixou a serie e creou outra, \"Today's Children\" para a emisora WMAQ co mesmo argumento e personaxes. En 1938 WGN vendeu a serie \u00e1 CBS."}
{"id": "166345", "revid": "89787", "url": "https://gl.wikipedia.org/wiki?curid=166345", "title": "Mariah Carey", "text": "Mariah Carey, nada en Huntington (Estado de Nova York) o 27 de marzo de 1969, \u00e9 unha cantante de pop e R&amp;B, compositora, produtora musical e actriz estadounidense de ascendencia irlandesa-venezolana.\nTraxectoria.\nFixo o seu debut discogr\u00e1fico no ano de 1990, baixo a direcci\u00f3n do executivo de \"Columbia Records\", Tommy Mottola. A finais do ano 1994 publicou \"Merry Christmas\", o \"disco de Nadal\" m\u00e1is vendido da historia.\nDurante a d\u00e9cada de 1990, os seus \u00e1lbums vend\u00e9ronse en grandes cantidades, convert\u00e9ndose na \"Artista con m\u00e1is vendas da d\u00e9cada. Tam\u00e9n galardoada como a \"Artista Feminina do Milenio\" por \"Billboard\" e polo World Music Awards.\nO 2000 deixa a Columbia Records, de Sony Music e asina un contrato por m\u00e1is 80 mill\u00f3ns de d\u00f3lares coa compa\u00f1\u00eda Virgin, considerado como o m\u00e1is grande da historia para unha artista feminina at\u00e9 ese ano. O fracaso comercial do primeiro \u00e1lbum que editou con esta discogr\u00e1fica, obrigou aos executivos a romper o contrato. No 2002, Carey asinou con Island Records e despois dun per\u00edodo relativamente infrutuoso, regresou \u00e1 vangarda da m\u00fasica no 2005 cun dos \u00e1lbums m\u00e1is exitosos da s\u00faa carreira, \"The Emancipation of Mimi\".\nDeclarada en 2008 por \"Billboard\" como unha das \"Mellores Artistas Femininas de Todos os Tempos\", \u00e9 ademais a solista con m\u00e1is sinxelos que alcanzaron o n\u00famero un en Estados Unidos cun total de 19, superando a Elvis Presley.\nOs seus singles \"One Sweet Day\" (1995) e \"We Belong Together\" (2005) son as canci\u00f3ns que m\u00e1is tempo estiveron no n\u00famero un do \"Billboard Hot 100\" de Estados Unidos, cun total de 16 e 14 semanas respectivamente.\nVida persoal.\nEn 2015, Carey comezou a sa\u00edr co multimillonario australiano James Packer e, o 21 de xaneiro de 2016, anunciou que estaban comprometidos. En outubro, por\u00e9n, cancelaron o compromiso. En outubro de 2016, comezou a sa\u00edr co core\u00f3grafo estadounidense Bryan Tanaka."}
{"id": "166347", "revid": "56817", "url": "https://gl.wikipedia.org/wiki?curid=166347", "title": "Culturismo", "text": "O culturismo \u00e9 un tipo de deporte baseado xeralmente en exercicio f\u00edsico intenso, xeralmente anaer\u00f3bico, consistente as m\u00e1is das veces no adestramento con cargas, actividade que se adoita realizar en ximnasios, e cuxo fin adoita ser a obtenci\u00f3n dun corpo con musculatura hipertrofiada ou, en funci\u00f3n das interpretaci\u00f3ns, m\u00e1is definido, voluminoso e proporcionado muscularmente, sen esquecer manter a maior definici\u00f3n e simetr\u00eda posible ao m\u00fasculo Tam\u00e9n adoita chamarse \"musculaci\u00f3n\" a actividade encami\u00f1ada a hipertrofiar o m\u00fasculo (a s\u00faa diferenza co culturismo radica en que a musculaci\u00f3n non esixe poses como obxectivo do traballo muscular), este deporte r\u00e9xeo a IFBB (\"International Federation of BodyBuilders\") e non debe confundirse coa halterofilia nin co atletismo nin co levantamento de peso."}
{"id": "166349", "revid": "1131", "url": "https://gl.wikipedia.org/wiki?curid=166349", "title": "Galer\u00eda de imaxes da Lama, A Lama", "text": "San Salvador da Lama \u00e9 unha parroquia que se localiza no concello da Lama."}
{"id": "166351", "revid": "8354", "url": "https://gl.wikipedia.org/wiki?curid=166351", "title": "Debbie Bramwell", "text": "Debbie Bramwell, nada o 6 de xu\u00f1o de 1966, \u00e9 unha culturista profesional estadounidense de orixe armenia. Comezou a s\u00faa andaina nos ximnasios por vez primeira aos 26 anos de idade. O seu primeiro concurso foi en 1997, que ga\u00f1ou na s\u00faa categor\u00eda. O seu m\u00e1ximo \u00e9xito foi a vitoria no Borderstates Championship dos Estados Unidos, en 2001."}
{"id": "166353", "revid": "98629", "url": "https://gl.wikipedia.org/wiki?curid=166353", "title": "A b\u00f3la azul", "text": "A b\u00f3la azul \u00e9 unha famosa fotograf\u00eda da Terra tomada o 7 de decembro de 1972 pola tripulaci\u00f3n da nave espacial \"Apollo 17\" a unha distancia duns 45\u00a0000 quil\u00f3metros. A imaxe \u00e9 unha das poucas que mostran a Terra completamente iluminada, xa que os astronautas ti\u00f1an o Sol detr\u00e1s deles no momento de tomaren a imaxe. Para os astronautas, que estaban a 45\u00a0000 quil\u00f3metros de distancia, a Terra ti\u00f1a o tama\u00f1o e a aparencia dunha t\u00edpica b\u00f3la de vidro, de a\u00ed o nome. Esta imaxe util\u00edzase na bandeira da Terra, malia que esta non sexa oficial."}
{"id": "166356", "revid": "98629", "url": "https://gl.wikipedia.org/wiki?curid=166356", "title": "Guerra anglo-espa\u00f1ola de 1585-1604", "text": "A guerra anglo-espa\u00f1ola (1585\u20131604) foi un conflito entre os reinos de Inglaterra, gobernada por Isabel I de Inglaterra, e de Espa\u00f1a, onde reinaba Filipe II.\nA guerra comezou con vitorias inglesas como a de C\u00e1diz en 1587 e a perda da Armada Invencible en 1588, pero diversas vitorias espa\u00f1olas como a da Armada Inglesa en 1589, as\u00ed como a enorme mellora na escolta da frota de Indias e a r\u00e1pida recuperaci\u00f3n de Espa\u00f1a ante as perdas, acabaron por debilitar definitivamente a Inglaterra e desembocaron na sinatura dun tratado de paz favorable a Espa\u00f1a en Londres en 1604.\nCausas.\nOs motivos que levaron a Filipe II \u00e1 guerra foron econ\u00f3micos, pol\u00edticos e relixiosos:\nA guerra.\nInicios.\nA guerra comezou en 1585. En setembro dese ano Drake navegou pola costa oeste ib\u00e9rica, saqueando Vigo, A Palma e Santiago de Cabo Verde; cruzou \u00e1s Indias Occidentais capturando Santo Domingo e Cartaxena de Indias, por cuxa devoluci\u00f3n esixiu \u00e1s autoridades espa\u00f1olas o pago dun rescate, e San Agust\u00edn (na Florida). Irritado por estes ataques, Filipe II mandou armar unha gran frota coa misi\u00f3n de invadir Inglaterra.\nA execuci\u00f3n de Mar\u00eda I de Escocia en febreiro de 1587 enfadou os cat\u00f3licos da Europa continental. A s\u00faa reivindicaci\u00f3n ao trono foi herdada por Filipe, que era vi\u00favo de Mar\u00eda I de Inglaterra. En xullo do mesmo ano, Filipe recibe autorizaci\u00f3n do papa Sisto V para depor a Isabel, que xa en 1570 fora excomungada por P\u00edo V.\nExpedici\u00f3n de Drake \u00e1 pen\u00ednsula ib\u00e9rica (1587).\nEn abril de 1587 Drake levou a cabo unha expedici\u00f3n militar con \u00e9xito nas costas da pen\u00ednsula Ib\u00e9rica: atacou a frota amarrada na ba\u00eda de C\u00e1diz, desembarcou no Algarve destru\u00edndo varias fortalezas, atacou a frota de \u00c1lvaro de Baz\u00e1n amarrada en Lisboa, e pondo rumbo \u00e1s illas Azores capturou a carraca portuguesa \"San Felipe\", que procedente das Indias Orientais chegaba \u00e1 pen\u00ednsula cargada de riquezas. No transcurso da expedici\u00f3n a frota inglesa conseguiu destru\u00edr m\u00e1is de 100 barcos espa\u00f1ois, atrasando os plans espa\u00f1ois de invasi\u00f3n m\u00e1is dun ano.\nA Armada Invencible (1588).\nEn agosto de 1588 os plans espa\u00f1ois de invasi\u00f3n de Inglaterra fix\u00e9ronse efectivos: a Armada Invencible espa\u00f1ola, dirixida polo duque de Medina-Sidonia atacou a frota inglesa liderada por Charles Howard na Canle da Manga. As condici\u00f3ns climatol\u00f3xicas adversas e os enfrontamentos coa frota inglesa provocaron a perda ou a captura da metade das naves espa\u00f1olas.\nO fracaso da Armada Invencible permitiu a Inglaterra continuar os seus ataques piratas \u00e1s colonias espa\u00f1olas, \u00e1 vez que continuar coa axuda a Holanda e Francia.\nA Invencible Inglesa (1589).\nEn 1589 as forzas inglesas baixo o mando de Francis Drake e John Norreys atacaron A Coru\u00f1a, de onde foron rexeitadas, e seguiron cara a Lisboa, onde fracasaron no seu intento de provocar un levantamento portugu\u00e9s a favor de don Antonio.\nO fracaso da Contraarmada inglesa causou grandes perdas financeiras no tesouro isabelino, e permitiu a Filipe reconstru\u00edr a frota espa\u00f1ola do Atl\u00e1ntico, que volveu rapidamente a ter supremac\u00eda.\nFeitos seguintes.\nUn sistema sofisticado de escolta e de intelixencia frustraron a maior\u00eda dos ataques corsarios \u00e1 frota de Indias a partir da d\u00e9cada de 1590: as expedici\u00f3ns bucaneiras de Martin Frobisher e John Hawkins no comezo de devandita d\u00e9cada foron derrotadas. As\u00ed mesmo, o nav\u00edo \"Revenge\" (Vinganza) un dos m\u00e1is importantes da s\u00faa mari\u00f1a foi apresado preto dos Azores en 1591, cando unha frota inglesa pretend\u00eda capturar a frota de Indias.\nEn 1592 o mari\u00f1o Pedro de Zubiaur dispersaba un convoi ingl\u00e9s de 40 buques incendiando a nave capit\u00e1 e capturando outros tres barcos; ao ano seguinte na batalla de Blaye derrotaba unha pequena frota de seis buques ingleses (afundindo as s\u00faas d\u00faas unidades principais) e escapaba dunha frota a\u00ednda maior enviada para capturalo.\nExpedici\u00f3n de Drake e Hawkins de 1595-96.\nEntre 1595 e 1596, unha expedici\u00f3n inglesa contra os asentamentos espa\u00f1ois no Caribe, comandada por Drake e Hawkins, foi derrotada primeiro nas Palmas de Gran Canaria e logo en sucesivos enfrontamentos fronte a forzas espa\u00f1olas moi inferiores en n\u00famero en diferentes localizaci\u00f3ns caribe\u00f1as. As defensas espa\u00f1olas adiant\u00e1ronse aos atacantes, sufrindo os ingleses grandes perdas, inclu\u00edndo a morte de ambos os mari\u00f1os.\n\u00daltimos episodios da guerra.\nEn 1595, catro barcos espa\u00f1ois comandados por Carlos de Am\u00e9squita desembarcaron en Cornualla, ao oeste de Inglaterra. Tam\u00e9n fuxiron sen problemas dunha frota enviada para destru\u00edlos.\nEn xullo de 1596, unha expedici\u00f3n anglo-holandesa dirixida polo conde de Essex Robert Devereux saqueou C\u00e1diz, destru\u00edndo a frota espa\u00f1ola fondeada na ba\u00eda; en outubro dese mesmo ano a frota espa\u00f1ola baixo o mando de Mart\u00edn de Padilla naufragou fronte \u00e1s costas de Galicia cando se dirix\u00eda a Irlanda. Inglaterra sufriu unha nova derrota mar\u00edtima nun ataque contra os Azores en 1597.\nTras a morte de Filipe II en 1598, o seu sucesor Filipe III de Espa\u00f1a proseguir\u00eda a guerra contra Inglaterra. En maio de 1600 inici\u00e1ronse conversaci\u00f3ns de paz en Boulogne-sur-Mer, que resultaron erradas.\nEn outubro de 1601 Juan del \u00c1guila desembarcou \u00e1 fronte dos seus terzos en Kinsale, na costa sur de Irlanda, para apoiar as forzas irlandesas que naquela \u00e9poca sosti\u00f1an contra Inglaterra a guerra dos Nove Anos. As tropas espa\u00f1olas ser\u00edan derrotadas a comezos de 1602 na batalla de Kinsale, forzando as\u00ed o seu regreso a Espa\u00f1a.\nAcordos de paz.\nTras a morte de Isabel I en 1603, o seu sucesor Xacobe I de Inglaterra asinou en 1604 o tratado de Londres con Filipe III, mediante o cal ambos os pa\u00edses acordaban o fin da guerra.\nO resultado para Espa\u00f1a foi moito m\u00e1is positivo. Foi a principal potencia europea no s\u00e9culo XVII, ata que as derrotas contra Francia na guerra dos Trinta Anos e o ascenso do poder\u00edo naval holand\u00e9s acabaron reduc\u00edndoa a unha potencia m\u00e1is."}
{"id": "166358", "revid": "55340", "url": "https://gl.wikipedia.org/wiki?curid=166358", "title": "Pierre Woodman", "text": "Pierre Woodman, nado en Auver\u00f1a o 29 de abril de 1963, \u00e9 un fot\u00f3grafo e realizador de pel\u00edculas porno de nacionalidade francesa. Autor de m\u00e1is de 60 filmes pornogr\u00e1ficos, de m\u00e1is de 1.000 escenas X, de 1.500 fotograf\u00edas e de m\u00e1is de 7.000 castings."}
{"id": "166363", "revid": "52194", "url": "https://gl.wikipedia.org/wiki?curid=166363", "title": "Will &amp; Grace", "text": "Will &amp; Grace \u00e9 unha comedia televisiva estadounidense, creada por David Kohan Max Mutchnick. Esta comedia de situaci\u00f3n ambi\u00e9ntase na cidade de Nova York trata sobre a vida coti\u00e1 de \"Will Truman\" e \"Grace Adler\", un avogado gay e unha dese\u00f1adora.\nA serie comezouse a emitir na NBC o 21 de setembro de 1998, cunha grande acollida polo p\u00fablico por iso trasladouse \u00f3 horario de m\u00e1xima audiencia da canle estadounidense. A\u00ednda que a audiencia decaeu na sexta tempada, na oitava e \u00faltima tempada ascendeu novamente. Esta \u00faltima tempada, rodada entre o 2005 e 2006, tivo un gran cap\u00edtulo final retransmitido en directo nos EUA, e tam\u00e9n na Am\u00e9rica Latina polo canal de Sony.\nWill &amp; Grace foi a primeira serie en amosar un a unha parella homosexual bic\u00e1ndose romanticamente, da televisi\u00f3n p\u00fablica estadounidense.\nO t\u00edtulo da obra \u00e9 un xogo de palabras en ingl\u00e9s, que pode traducirse o galego como \"Vontade e Graza\", e tam\u00e9n \u00e9 o nome dos protagonistas.\nEn Espa\u00f1a comezouse a emitir na canle de RTVE, La 2, e na FOX. Posteriormente emitir\u00edase en Sony Entertainment Television.\nSinopse.\nWill e Grace foran mozos na facultade, e durante esta relaci\u00f3n Will descobre a s\u00faa homosexualidade. Anos m\u00e1is tarde, enc\u00f3ntranse no supermercado despois de non verse dende a facultade. Dende este encontro conv\u00e9rtense en grandes e insepar\u00e1beis amigos. \u00d3 principio da serie, Will co\u00f1ece a Jack, un amigo cun estereotipo gay ben marcado, Grace contrata no seu estudio de dese\u00f1o a Karen, unha secretaria que vive do alcol e do di\u00f1eiro."}
{"id": "166366", "revid": "10599", "url": "https://gl.wikipedia.org/wiki?curid=166366", "title": "Sverdlovsk", "text": ""}
{"id": "166367", "revid": "98629", "url": "https://gl.wikipedia.org/wiki?curid=166367", "title": "Calendario celta", "text": "Calendario celta \u00e9 o termo usado para referirse a unha variedade de calendarios usados polos pobos celtas en diferentes \u00e9pocas da historia.\nCalendario celta continental.\nO calendario celta da Europa continental m\u00e1is co\u00f1ecido \u00e9 o calendario galo de Coligny. Descuberto en Coligny, Francia, hoxe at\u00f3pase exposto no museo do pazo das artes galo-romano de Li\u00f3n (ent\u00f3n chamada Lugdunum) a uns 77\u00a0km. de Coligny. Data do s\u00e9culo I BCE, cando o imperio romano impuxo o uso do Calendario xuliano na provincia romana da Gallia Lugdunensis. O calendario est\u00e1 gravado nunha placa de bronce, hoxe fragmentada (crese que foi obxecto de rotura ritual sagrada).\nO calendario de Coligny \u00e9 un intento de conciliar os ciclos da l\u00faa e o sol, considera as fases da l\u00faa como base de c\u00e1lculo, e t\u00f3dolos meses comezan coa mesma fase lunar.\nO calendario usa unha regra matem\u00e1tica para manter un calendario normal de 12 meses sincronizado co ciclo lunar, engadindo un mes extra cada 2 anos e medio. O calendario de Coligny rexistra un ciclo de 62 meses lunares de 5 anos (tam\u00e9n chamado grande ano celta, cando se sincronizan de novo os ciclos do sol e a l\u00faa), dividindo cada mes en 15 d\u00edas de luz (medio ciclo lunar), e 15 d\u00edas de escuridade (o outro medio ciclo lunar).\nA data do inicio do seu uso \u00e9 desco\u00f1ecida, a s\u00faa correspondencia cos calendarios dos celtas insulares (Eire e Breta\u00f1a) suxire que algunhas das formas ling\u00fc\u00edsticas e os c\u00e1lculos impl\u00edcitos poden datar de tempos proto-celtas, aproximadamente do 800 a. C.. O calendario Coligny efect\u00faa unha complexa sincronizaci\u00f3n dos ciclos solar e lunar, mantendo un alto grao de sofisticaci\u00f3n.\nTermos calend\u00e1ricos nas linguas celtas.\nMoitos calendarios e termos de c\u00e1lculo de tempo actuais mante\u00f1en termos utilizados nas linguas medievais e modernas celtas. Foron tomados prestados do lat\u00edn e reflecten a influencia da cultura romana e do cristianismo sobre os celtas insulares (Eire, a Breta\u00f1a, Illa de Man, Cornualla). As palabras prestadas incl\u00faen os nomes dos meses Januarius (irland\u00e9s antigo En\u00e1ir, gal\u00e9s Ionawr), Februarius (irland\u00e9s antigo Febre, gal\u00e9s Chwerfror), Martius (irland\u00e9s antigo Mart, gal\u00e9s Mawrth), Aprilius (irland\u00e9s antigo Apr\u00e9il, gal\u00e9s Ebril), Maius (gal\u00e9s mai), Augustus (irland\u00e9s antigo Auguist, gal\u00e9s AWST), os nomes dos d\u00edas da semana, Dies Solis (Dies Dominica, o Domingo cristi\u00e1n), Dies Lunae, Dies Martis, Dies Mercurii, Dies Iovis, Dies Veneris, Dies Saturnis; os termos Septimania \"semana\" -de sete d\u00edas- (bret\u00f3n Sizun, c\u00f3rnico seithum), Kalendae \"primeiro d\u00eda do mes\" (irland\u00e9s antigo callann, gal\u00e9s Calan, bret\u00f3n kala), tempore \"tempo\" (gal\u00e9s tymor), Matutina \"ma\u00f1\u00e1\" (c\u00f3rnico Metin), V\u00e9spera \"noite\", novena \"mediod\u00eda\" (gal\u00e9s nawn) e Ora \"data\" (gal\u00e9s AWR, bret\u00f3n euros) .\nUn certo n\u00famero de termos Celtas nativos sobreviviu \u00e1 adopci\u00f3n do calendario romano cristi\u00e1n, por\u00e9n:"}
{"id": "166370", "revid": "89787", "url": "https://gl.wikipedia.org/wiki?curid=166370", "title": "Mathias Rust", "text": "Mathias Rust, nado en Wedel o 1 de xu\u00f1o de 1968, \u00e9 un aviador alem\u00e1n co\u00f1ecido pola s\u00faa aterraxe ilegal preto da Praza Vermella en Moscova o 28 de maio de 1987, con dezanove anos de idade, voou dende Hamburgo at\u00e9 Moscova cun Cessna 172B. Logo de atravesar a defensa a\u00e9rea sovi\u00e9tica chegou a aterrar preto do Kremlin.\nO voo a Moscova.\nTras engalar de Uetersen o 13 de maio, Rust encheu a s\u00faa avioneta alugada Cessna 172 B (D-ECJB) a ma\u00f1\u00e1 do 28 de maio de 1987 no aeroporto de Helsinqui- Malmi. Informou ao control de tr\u00e1fico a\u00e9reo que o seu destino era Estocolmo, pero modificou o seu rumbo cara ao leste para desaparecer do espazo a\u00e9reo fin\u00e9s \u00e1 altura de Sipoo con direcci\u00f3n \u00e1s costas do B\u00e1ltico, virando finalmente cara a Moscova. Penetrou na Uni\u00f3n Sovi\u00e9tica nun d\u00eda festivo dos gardas fronteirizos, voando directamente cara a Moscova, onde aterrou na Praza Vermella, sendo posteriormente arrestado por oficiais do KGB.\nNunca o revelou, pero para os entendidos, desde a costa B\u00e1ltica s\u00f3 hab\u00eda que voar sobre o tramo da v\u00eda f\u00e9rrea para chegar a Moscova, a unha altura moi escasa, f\u00f3ra do alcance dos radares da defensa antia\u00e9rea.\nAs consecuencias da aterraxe na Praza Vermella.\nUns d\u00edas despois da aterraxe, Mikhail Gorbachev aproveita este inesperado suceso para substitu\u00edr o ministro de defensa Sergu\u00e9i Sokolov e ao comandante da defensa antia\u00e9rea Alexander Koldunov, antigo as da segunda guerra mundial (ambos os dous contrarios \u00e1 glasnost e a perestroika), por homes af\u00edns \u00e1 s\u00faa pol\u00edtica. M\u00e1is de 2000\u00a0oficiais (a maior\u00eda tam\u00e9n opostos aos movementos reformistas de Gorbachev) perderon os seus postos. Este movemento foi clave na vitoria sobre os anteriormente feros militares, conservadores e antirreformistas.\nO xu\u00edzo a Rust comezou en Moscova o 2 de setembro de 1987. \u00c9 condenado a catro anos de traballos forzados por delitos leves de vandalismo, violaci\u00f3n das leis de aviaci\u00f3n civil e das fronteiras sovi\u00e9ticas. Tras permanecer en prisi\u00f3n 432 d\u00edas no c\u00e1rcere moscovita de Lefortovo, \u00e9 posto en liberdade condicional. Volve a Alema\u00f1a occidental o 3 de agosto de 1988 despois de que o Secretario de Estado Andr\u00e9i Gromyko, actuando como presidente do Soviet Supremo da URSS, asinase o documento que permitiu a Rust recuperar a liberdade.\nRegreso a Alema\u00f1a e vida posterior.\nAo seu regreso a Alema\u00f1a, Rust comeza o seu servizo comunitario obrigatorio nun hospital; pero tras apu\u00f1alar a unha compa\u00f1eira de traballo, \u00e9 sentenciado a 30 meses de prisi\u00f3n, dos que cumpre 15 meses.\nVolve a Rusia, onde traballa como vendedor de zapatos e posteriormente pasa dous anos viaxando ao redor do mundo. Co\u00f1ece a unha muller coa que contraeu matrimonio (Athena) en Trindade, e viv\u00edan xuntos en Berl\u00edn, onde el traballaba para unha compa\u00f1\u00eda financeira.\nNo ano 2007, aos 39 anos, Rust div\u00f3rciase da s\u00faa segunda esposa, unha muller da India.\nEn abril de 1994 Rust volveu a Rusia para visitar puntos de interese, tales como a ponte no que aterrou en 1987.\nActualmente o avi\u00f3n utilizado por Rust no seu famoso voo, un Reims- Cessna F172 P Skyhawk II con rexistro D- ECJB e c/ n F17202087, at\u00f3pase no Deutsches Technikmuseum de Berl\u00edn."}
{"id": "166374", "revid": "98629", "url": "https://gl.wikipedia.org/wiki?curid=166374", "title": "Grinderman", "text": "Grinderman \u00e9 unha banda formada por Nick Cave (voces, guitarra el\u00e9ctrica, \u00f3rgano, piano), Warren Ellis (bouzouki el\u00e9ctrico, Mandocastor, viol\u00edn, viola, guitarra ac\u00fastica, voces), Martyn P. Casey (baixo, guitarra ac\u00fastica, coros) e Jim Sclavunos (bater\u00eda, percusi\u00f3n, coros). O grupo formouse no ano 2006 e todos os seus membros estiveron tam\u00e9n na banda de post-punk Nick Cave and the Bad Seeds. O seu \u00e1lbum de estrea, \"Grinderman\", apareceu no ano 2007, e a este seguiuno \"Grinderman 2\", editado o 13 de setembro do 2010."}
{"id": "166375", "revid": "89787", "url": "https://gl.wikipedia.org/wiki?curid=166375", "title": "My Bloody Valentine", "text": "My Bloody Valentine \u00e9 unha banda de rock alternativo formada en Dublin en 1984. Os seus fundadores foron o guitarrista e vocalista Kevin Shields e o bater\u00eda Colm \u00d3 C\u00edos\u00f3ig, e dende 1987, tras varios cambios, completaron a grupo a vocalista e guitarrista Bilinda Butcher e a baixista Debbie Googe.\nA medida que a s\u00faa m\u00fasica progresaba, o seu uso da distorsi\u00f3n, o \"pitch bending\" e a reverb dixital convert\u00e9ronse nun son que deu a co\u00f1ecerse como shoegazing. O seu aclamado \u00e1lbum de 1991 \"Loveless\" tardou dous anos en sa\u00edr adiante debido a problemas de financiamento. Despois da s\u00faa edici\u00f3n, My Bloody Valentine estivo inactiva tras a marcha de Googe e \u00d3 C\u00edos\u00f3ig en 1995 e separar\u00edase en 1997.\nNo ano 2007 Kevin Shields anunciou unha reuni\u00f3n do grupo, que xirar\u00eda por Europa, Norteam\u00e9rica e Asia. Tras as reedici\u00f3ns dos seus \u00e1lbums, \"Isn't Anything\" e \"Loveless\", e a publicaci\u00f3n do seu recompilatorio \"EP's 1988\u20131991\" (2012), o longamente atrasado terceiro \u00e1lbum de My Bloody Valentine, \"m b v\", foi lanzado o 2 de febreiro de 2013, 22 anos despois da edici\u00f3n do seu anterior \u00e1lbum.\nHistoria.\nFormaci\u00f3n.\nEn 1978 Kevin Shields e Colm \u00d3 C\u00edos\u00f3ig foron presentados nun campionato de karate no sur de Dubl\u00edn. Os dous fix\u00e9ronse amigos e posteriormente formaron The Complex, unha banda de punk rock con Liam \u00d3 Maonla\u00ed, un amigo de \u00d3 C\u00edos\u00f3ig no colexio Col\u00e1iste Eoin. O grupo, que realizou un feixe de concertos e tocaba temas dos Sex Pistols e Ramones, separouse cando \u00d3 Maonla\u00ed deixouno para formar Hothouse Flowers. Shields e \u00d3 C\u00edos\u00f3ig formar\u00edan m\u00e1is tarde A Life in the Day, un tr\u00edo post-punk, pero non foi capaz de tocar diante de m\u00e1is de cen persoas. Tras a disoluci\u00f3n de A Life in the Day, Shields e \u00d3 C\u00edos\u00f3ig crearon My Bloody Valentine a principios de 1983 co vocalista David Conway. Conway, que actuaba co seud\u00f3nimo Dave Stelfox, suxeriu varios nomes de banda, como Burning Peacocks, antes de que o tr\u00edo se decidise por My Bloody Valentine. Shields afirmou que non sab\u00eda que My Bloody Valentine era o t\u00edtulo dun filme de terror canadense de 1981 cando se suxeriu o nome.\nMy Bloody Valentine experimentou varios cambios na formaci\u00f3n nos seus primeiros meses. O guitarrista Stephen Ivers e o baixista Mark Ross foron recrutados en abril de 1983 e a banda puido ensaiar con frecuencia preto de Smithfield e Temple Bar en salas de ensaio propiedade de Aidan Walsh. Walsh, que reservou algunhas das primeiras actuaci\u00f3ns do grupo, dixo que os ensaios eran \"demasiado ruidosos\" e \"tolos\". Ross deixou a banda en decembro de 1983 e foi substitu\u00eddo por Paul Murtagh, que marchar\u00eda a comezos de 1984. No mes de marzo Shields, Ivers e Conway gravaron a primeira demo nunha gravadora de catro pistas na casa dos pais de Shields, en Killiney. Shields e \u00d3 C\u00edos\u00f3ig gavar\u00edan por riba as pistas de baixo e bater\u00eda nos Litton Lane Studios, e a cinta foi usada posteriormente para asegurar un contrato con Tycoon Records.\nPouco despois de gravar a demo Ivers deixou My Bloody Valentine e a moza de Conway, Tina Durkin, uniuse como teclista. Nese tempo, Conway, suxerido por Shields, contactou con Gavin Friday, o vocalista da anda de post-punk Virgin Prunes. Segundo Shields, Conway achegouse a el no barrio de Finglas pediulle consello e este d\u00edxolle que ti\u00f1an que \"sa\u00edr de Dubl\u00edn\". Friday proporcionoulle \u00e1 banda contactos que lle asegurou un concerto en Tilburg, nos Pa\u00edses Baixos. A banda mudouse a ese pa\u00eds despois do concerto e viviu al\u00ed nove meses, abrindo un concerto para R.E.M. o 8 de abril de 1984. Debido \u00e1 falta de oportunidades e a que non ti\u00f1an a documentaci\u00f3n correspondente, o grupo transladar\u00edase a Berl\u00edn a finais de 1984 e gravar\u00eda o seu mini-\u00e1lbum de estrea, \"This Is Your Bloody Valentine\". O disco non recibiu moita atenci\u00f3n e a banda regresar\u00eda temporalmente aos Pa\u00edses Baixos, antes de establecerse en Londres a mediados de 1985.\nLanzamentos independentes.\nTras mudarse a Londres os seus membros perderon o contacto entre eles mentres buscaban onde acomodarse. Tina Durkin, que non confiaba nas s\u00faas habilidades tocando o teclado deixar\u00eda o grupo. Cando o resto dos compo\u00f1entes recuperaron o contacto decidiron busar baixista xa que nunca tiveran un baixista permanente dende a s\u00faa formaci\u00f3n. Shields conseguiu o tel\u00e9fono de Debbie Googe grazas a un contacto na cidade e convidouna a unha audici\u00f3n, recrut\u00e1ndoa como baixista. As sesi\u00f3ns de ensaio fac\u00edanse regularmente nos Salem Studios, que estaban conectados ao selo independente Fever Records. Os administradores da discogr\u00e1fica estaban impresionados coa banda e accederon a publicar un EP, sempre e cando o grupo puidese financiarse as sesi\u00f3ns de gravaci\u00f3n. Editado en decembro de 1985, \"Geek!\" non cumpriu as expectativas da banda. Por\u00e9n, pouco despois do seu lanzamento My Bloody Valentine estaba tocando no circu\u00edto de concertos londiniense xunto con grupos como Eight Living Lags, Kill Ugly Pop e The Stingrays.\nDebido ao lento progreso da banda, Shields contemplou moverse a Nova York, onde viv\u00edan alg\u00fans membros da s\u00faa familia. Por\u00e9n, o cofundador de Creation Records Joe Foster decidira crear o seu propio selo, Kaleidoscope Sound, e convenceu a My Bloody Valentine a gravar e editar un EP. \"The New Record by My Bloody Valentine\", producido por Foster, publicouse en outubro de 1986 e conseguiu algo de \u00e9xito, chegando ao n\u00famero 22 da lista indie brit\u00e1nica tras o seu lanzamento. Debido \u00e1 forza ga\u00f1ada con este traballo a banda comezou a actuar con m\u00e1is frecuencia, desenvolvendo un pequeno grupo de seguidores co que viaxou f\u00f3ra de Londres para tocar, abrindo concertos de grupos como The Membranes.\nLazy Records e fichaxe de Butcher.\nA comezos de 1987 My Bloody Valentine asinou con Lazy Records, outro selo independente que fora creado pola banda de indie pop The Primitives e o seu \"m\u00e1nager\", Wayne Morris. O primeiro lanzamento de My Bloody Valentine coa discogr\u00b4fica foi o sinxelo \"Sunny Sundae Smile\", aparecido en febreiro de 1987. Este chegou ao n\u00famero 6 da lista indie brit\u00e1nica e a banda sa\u00edu de xira tras a s\u00faa publicaci\u00f3n. Despois de varias actuaci\u00f3ns polo Reino Unido, o grupo chegou a abrir concertos de The Soup Dragons. En marzo de 1987, durante a xira con The Soup Dragons, David Conway anunciou a s\u00faa decisi\u00f3n de deixar a banda debido a unha enfermidade g\u00e1strica, disilusi\u00f3n coa m\u00fasica e ambici\u00f3n de converterse en escritor.\nA marcha de Conway deixou a My Bloody Valentine sen vocalista principal, unha situci\u00f3n que Shields, \u00d3 C\u00edos\u00f3ig e Googe decidiron arranxar po\u00f1endo anuncios na prensa musical local. O proceso de audici\u00f3ns, que Shields describiu como \"desastroso e doloroso\", non tivo \u00e9xito debido a que Shields \"mencionou a The Smiths, porque lle gustaba as s\u00faas melod\u00edas\", feito que atraeu a varios vocalistas que el definiu como \"fruitballs\". A\u00ednda que considerou formar outro grupo a banda foi recomendada a varios vocalistas por compa\u00f1eiros e probaron a dous deles, Bilinda Butcher e Joe Byfield. Byfield foi consederado inaxeitado e recrutaron a Butcher. Butcher, cuxa anterior experiencia musical fora tocar a guitarra cl\u00e1sica de nena e cantar e tocar a pandeireta \"con algunhas mozas por diversi\u00f3n\", enter\u00e1rase de que My Bloody Valentine precisaba un vocalista polo eu compa\u00f1eiro, que co\u00f1ecera a Colm \u00d3 C\u00edos\u00f3ig nun ferri nos Pa\u00edses Baixos. Na s\u00faa audici\u00f3n para o grupo cantou \"The Bargain Store\", unha canci\u00f3n de Dolly Parton do seu \u00e1lbum de 1975 do mesmo nome.\nDebido \u00e1 chegada de Butcher, Shields converteuse en co-vocalista, dividindo e a mi\u00fado compartindo estas tarefas con Butcher. Comentando a transici\u00f3n, Shields destacou que Butcher \"soaba ben e pod\u00eda cantar unha das nosas canci\u00f3ns, polo que n\u00f3s s\u00f3 tivemos que ensinarlle a tocar a guitarra\". Shields inicialmente era reticente a ter un papel vocal na banda, pero dixo que \"sempre cantaba na sala de ensaios [...] e compo\u00f1\u00eda as melod\u00edas\". Coa nova formaci\u00f3n o grupo intentou abandonar o nome My Bloody Valentine, pero segundo \u00d3 C\u00edos\u00f3ig e Shields, a banda foi incapaz de decidir outro e mantivo ese \"para ben ou para mal\".\nBaixo presi\u00f3ns de Lazy Records para publicar un \u00e1lbum, My Bloody Valentine comprometeuse e aedeu a lanzar un sinxelo e un mini-\u00e1lbum, citando a necesidade de tempo para estabilizar s\u00faa nova formaci\u00f3n. \"Strawberry Wine\", un sinxelo de tres temas, publicouse en novembro de 1987 e \"Ecstasy\" un mes despois. \u00c1mbolos dous lanzamentos rcibiron unha atenci\u00f3n moderada por parte da cr\u00edtica, acadando os postos 13 e 12 nas listas independentes de sinxeos e \u00e1lbums respectiamente. \"Strawberry Wine\", por\u00e9n, foi descrita como \"sen d\u00fabida o mellor dos dous lanzamentos\", xa que \"Ecstasy\" estivo inzado de dificultades na produci\u00f3n, inclu\u00eddos erros no proceso de masterizaci\u00f3n. \"Ecstasy\" foi criticado por amosar \"un grupo que semellaba que quedara sen cartos a metade da gravaci\u00f3n\", algo que se confirmou m\u00e1is tarde, xa que a banda pagou as sesi\u00f3ns de estudio cos seus propios medios. O contrato de My Bloody Valentine con Lazy dic\u00eda que o selo se encargar\u00eda da promoi\u00f3n dos lanzamentos, mentres que a banda deb\u00eda pagar as gravaci\u00f3ns. Tras a s\u00faa sa\u00edda da discogr\u00e1fica, que posteriormente editou \"Strawberry Wine\" e \"Ecstasy\" no recompilatorio \"Ecstasy and Wine\" (1989) sen o permiso do grupo, Rough Trade Records ofreceulles un contrato para financiar a gravaci\u00f3n e edici\u00f3n dun disco, pero a banda rexeitouno.\nCreation Records e \"Loveless\".\nEn xaneiro de 1988, My Bloody Valentine actuou en Canterbury, abrindo para Biff Bang Pow!, unha banda na que tocaba o fundador de Creation Records Alan McGee. Despois de \"arrebatarlle o escenario\" a Biff Bang Pow!, My Bloody Valentine foi descrita como \"o equivalente irland\u00e9s de H\u00fcsker D\u00fc\" por McGee, que se achegou ao grupo tras o concerto e ofreceulles a oportunidade de gravar e editar u sinxelo con Creation. A banda gravou cinco canci\u00f3ns nun estudio en Walthamstow, no leste de Londres, en menos dunha semana e en agosto de 1988 publicaron \"You Made Me Realise\". O EP foi moi ben recibido pola prensa musical independente e estreouse no n\u00famero 2 da lista indie brit\u00e1nica. Tras o \u00e9xito de \"You Made Me Realise\", My Bloody Valentine publicou o seu primeiro \u00e1lbum de longa duraci\u00f3n, \"Isn't Anything\", en novembro de 1988. Gravado nunha zona rural de Gales, o \u00e1lbum tivo un grande \u00e9xito, recibindo a aclamaci\u00f3n de gran parte da cr\u00edtica, chegando ao n\u00famero 1 da lista indie brit\u00e1nica e influenciando a un bo n\u00famero de bandas shoegaze.\nEn febreiro de 1989 My Bloody Valentine comezou a gravar o seu segundo \u00e1lbum nos Blackwing Studios en Southwark, Londres. Creation Records cr\u00ed que o disco poer\u00eda terse gravado \"en cinco d\u00edas\". Por\u00e9n, ao pouco tempo \"f\u00edxose claro que iso non \u00eda ocorrer\". Tras var\u00edos meses improdutivos, durante os cales Shields asumiu as principais tarefas musicais e t\u00e9cnicas das ssi\u00f3ns, a banda pasou por un total de 19 estudios e contratou a varios enxe\u00f1eiros, inclu\u00eddos Alan Moulder, Anjali Dutt e Guy Fixsen. Debido \u00e1 duraci\u00f3n da gravaci\u00f3n, Shields e Alan McGee acordaron publicar outro EP e o grupo editou \"Glider\" en abril de 1990. O seu sinxelo principal era \"Soon\", que contaba coa primeira gravaci\u00f3n da t\u00e9cnica \"glide guitar\" por Shields. O P chegou ao n\u00famero 2 da lista independnte brit\u00e1nica e a banda sa\u00edu de xira no ver\u00e1n de 1990 para promocionar o lanzamento. En febreiro de 1991, mentres a\u00ednda estaban gravando o seu segundo \u00e1lbum, My Bloody Valentine publicou \"Tremolo\", que foi outro \u00e9xito da cr\u00edtica e chegou \u00e1 cima da lista independente brit\u00e1nica.\nPublicado en 1991, d\u00edxose que \"Loveless\" custou m\u00e1is de 250.000 libras e quebrou Creation Records, feito que Shields negou. O disco foi loubado pola cr\u00edtica de xeito case un\u00e1nime, a\u00ednda que o \u00e1lbum non foi un \u00e9xito comercial. Chegou ao n\u00famero 24 da lista brit\u00e1nica de \u00e1lbums pero internacionalmente non entrou en ningunha lista. McGee botou a My Bloody Valentine de Creation Records pouco despois do lanzamento de \"Loveless\", debido ao longo per\u00edodo de gravaci\u00f3n do disco e a problemas persoais con Shields.\nIsland Records e separaci\u00f3n.\nMy Bloody Valentine asinou con Island Records en outubro de 1992 por un contrato de 250.000 libras. O adianto que recibiu o grupo gastouse na construci\u00f3n dun estudio caseiro en Streatham, no sur de Londres, completado en abril de 1993. Varios problemas t\u00e9cnicos no estudio levaron ao grupo a un estado de \"semi-fusi\u00f3n\", segundo Shields, que dic\u00edase estar pasando por bloqueo creativo. A banda estivo longo tempo inactiva, por\u00e9n gravaron e editaron d\u00faas versi\u00f3ns de 1993 a 1996, o tema de Louis Armstrong \"We Have All the Time in the World\" para o recompilatorio \"Peace Together\" e \"Map Ref. 41\u00b0N 93\u00b0W\" de Wire para o \u00e1lbum tributo \"Whore: Tribute to Wire\".\nEn 1995 Debbie Googe e Colm \u00d3 C\u00edos\u00f3ig deixaron My Bloody Valentine. Googe, que traballou brevemente como taxista tras a s\u00faa marcha, formou o supergrupo de indie rock Snowpony con Katharine Gifford, que tam\u00e9n actuou con Stereolab e Moonshake, e \u00d3 C\u00edos\u00f3ig mudouse aos Estados Unidos, formando Hope Sandoval &amp; the Warm Inventions con Hope Sandoval de Mazzy Star. Shields e Butcher intentaron gravar un terceiro \u00e1lbum de estudio, que Shields dixo que sair\u00eda en 1998, pero Butcher deixar\u00eda a banda en 1997. Incapaz de rematar o traballo Shields illouse, e segundo as s\u00faas palabras \"volveuse tolo\" debuxando comparaci\u00f3ns na prensa musical ao exc\u00e9ntrico comportamento doutros m\u00fasicos, como Brian Wilson de The Beach Boys e Syd Barrett de Pink Floyd. Posteriormente Shields ser\u00eda membro de xira de Primal Scream, colaborou con varios artistas como Yo La Tengo, Dinosaur Jr. e Le Volume Courbe e gravou canci\u00f3ns para a banda sonora da pel\u00edcula de 2003 \"Lost in Translation\".\nestend\u00e9ronse os rumores entre os seguidores do grupo de que fora gravado material para varios \u00e1lbums antes da ruptura da banda. En 1999 informouse de que Shields entregara 60 horas de gravaci\u00f3ns a Island Records, e Butcher confirmou que exist\u00eda \"probablemente suficiente material para encher dous \u00e1lbums\". Shields posteriormente admitiu que un disco de material \"a medio acabar\" fora abandonado, dicindo que \"Estaba morto. Non ti\u00f1a ese esp\u00edrito, esa vida nel\".\nReuni\u00f3n e \"m b v\".\nEn agosto de 2007 apareceron informes que suxer\u00edan que My Bloody Valentine poder\u00eda reunirse para o festival de Coachella de 2008. Informes semellantes circularan xa en 2003, dicindo que Shields, Butcher e \u00d3 C\u00edos\u00f3ig estaban xuntos en Berl\u00edn regravando cinco temas gravados para \"Glider\", e que ser\u00edan publicados nun futuro \"box set\"; e en 2007 os informes suxer\u00edan que My Bloody Valentine ester\u00eda a piques de actuar nunha serie de concertos organizados pola promotora Pod no Irish Museum of Modern Art en Kilmainham, Dubl\u00edn. Shields confirmou posteriormente a reuni\u00f3n e dixo que o terceiro \u00e1lbum de estudio da banda, que comeara a gravar en 1996, estaba case rematado. No mes de novembro de 2007 anunci\u00e1ronse tres concertos no Reino Unido e o 13 de xu\u00f1o de 2008 My Bloody Valentine actuou en p\u00fablico por vez primeira en 16 anos en dous ensaios ao vivo no Institute of Contemporary Arts en Londres.\nMy Bloody Valentine comezou unha extensa xira mundial durante o ver\u00e1n e o outono de 2008. A banda comezou actuando en festivais europeos, como o festival de Roskilde en Dinamarca, o \u00d8yafestivalen en Oslo e o Electric Picnic en Irlanda, ademais de tocar no Fuji Rock Festival en Niigata, Xap\u00f3n. Do 19 ao 21 de setembro o grupo foi comisario e actuou no All Tomorrow's Parties en Nova York, e posteriormente tocou por Norteam\u00e9rica, con datas Chicago, Toronto, Denver, San Francisco, Os \u00c1nxeles e Austin. A banda gastou 200.000 libras en equipo para a s\u00faa xira mundial, a primeira destas caracter\u00edsticas dende a xira de promoci\u00f3n de \"Loveless\" en 1992.\nTras outra xira en 2009, My Bloody Valentine dedicou o seu tempo a completar o seu terceiro disco. O rumores dun \"box set\" de My Bloody Valentine, que estiveran en circulaci\u00f3n entre o p\u00fablico en abril de 2008 tras unha lista publicada na p\u00e1xina xaponesa HMV, comezaron a escoitarse novamente. En marzo de 2012, tras varios atrasos, Sony Music Ireland anunciou a edici\u00f3n do \u00e1lbum recompilatorio \"EP's 1988\u20131991\", unha colecci\u00f3n dos EPs, sinxelos e temas in\u00e9ditos da banda con Creation Records. O recompilatorio foi publicado o 4 de maio de 2012, xunto con versi\u00f3ns remasterizadas de \"Isn't Anything\" e \"Loveless\".\nEn novembro de 2012 Kevin Shields anunciou plans para editar o terceiro \u00e1lbum de My Bloody Valentine en li\u00f1a antes do final de ano. En decembro a banda anunciou a trav\u00e9s de Facebook que o disco estaba rematado e masterizado, e o 27 de xaneiro de 2013, durante un concerto no Electric Brixton de Londres, Shields d\u00edxolle \u00e1 audiencia que o \u00e1lbum \"poder\u00eda estar f\u00f3ra en dous ou trs d\u00edas\". O \u00e1lbum, titulado \"m b v\", publicouse a trav\u00e9s da p\u00e1xina oficial do grupo o 2 de febreiro de 2013, a\u00ednda que a p\u00e1xina caeu debido ao alto tr\u00e1fico. Tras o seu lanzamento \"m b v\" recibiu \"aclamaci\u00f3n universal\", segundo Metacritic, e a banda comezou unha xira mundial.\nPresente.\nEn 2013 Shields anunciou intenci\u00f3ns de publicar un EP de My Bloody Valentine EP \"de material totalmente novo\", ao que continuar\u00eda un cuarto \u00e1lbum de estudio.\nNo mes de setembro de 2017 informouse de que Shields estaba traballando en material para un novo \u00e1lbum de My Bloody Valentine que estaba proxectado para sa\u00edr no ano 2018. En 2018 a banda agardaba publicar dous EPs para o ano seguinte. A comezos do ano 2020 non se producira a\u00ednda ning\u00fan destes lanzamentos.\nEn abril de 2020 a marca de roupa estadounidense Supreme anunciou unha colaboraci\u00f3n con My Bloody Valentine, que licenciaba a arte de \"Glider\", \"Feed Me With Your Kiss\" e \"Loveless\" para a colecci\u00f3n primavera 2020 da compa\u00f1\u00eda."}
{"id": "166376", "revid": "23204", "url": "https://gl.wikipedia.org/wiki?curid=166376", "title": "Spacehog", "text": "Spacehog \u00e9 unha banda inglesa de rock alternativo formada no ano 1994 en Leeds. Est\u00e1 fortemente influenciada por David Bowie, Queen e T.Rex.\nHistoria.\nA pesar de que todos os seus membros son orixinarios de Leeds, a banda formouse en Nova York en 1994 cando Antony Langdon atopouse con Cragg por casualidade nun caf\u00e9 onde Cragg ti\u00f1a un traballo matando ratas. Pouco despois o irm\u00e1n de Langdon, Royston, uniuse \u00e1 banda e naceu Spacehog. Cando o guitarrista orixinal deixou o grupo, Jonny Cragg chamou ao seu amigo Richard Steel para unirse a eles. Ese ano asinaron un contrato con Seymour Stein para o selo Sire Records.\nO 24 de outubro de 1995 Spacehog editou o seu \u00e1lbum de estrea, \"Resident Alien\". Vendeo ao redor das 500.000 copias e conti\u00f1a o \"hit\" \"In the Meantime\", ademais do sinxelo \"Cruel To Be Kind\". \"In the Meantime\" tivo aescoitouse con frecuencia nas radios, e o seu v\u00eddeo tam\u00e9n foi emitido intensamente pola televisi\u00f3n. O seu segundo traballo, \"The Chinese Album\", apareceu o 10 de marzo de 1998. A pesar de non ter tan boas vendas como \"Resident Alien\", a popularidade do grupo continuou medrando e a banda tocou como abreconcertos de Pearl Jam e Supergrass. \"The Chinese Album\" ti\u00f1a un son m\u00e1is \"art\u00edstico\", cun piano ao estilo Pink Floyd no primeiro tema e coa colaboraci\u00f3n de Michael Stipe de R.E.M. na canci\u00f3n \"Almond Kisses\".\nDespois de que a banda sa\u00edse de Elektra Records, Spacehog asinou con Artemis Records e lanzou o seu terceiro \u00e1lbum, \"The Hogyssey\", o 10 de abril do 2001. O disco continuaba a li\u00f1a neo-glam da banda e contaba cos sinxelos \"I Want to Live\" e \"At Least I Got Laid\", ademais da versi\u00f3 funk da peza de Richard Strauss \"Also sprach Zarathustra\". O grupo uniuse a The Black Crowes e Oasis na xira Tour of Brotherly Love.\nArckid.\nAntony, Royston e Christian Langdon un\u00edronse para formar Arckid. En xu\u00f1o do 2006 gravaron oito canci\u00f3ns con Bryce Goggin nos Trout Studios en Brooklyn. Jonny Cragg uniuse a The Twenty-Twos como bater\u00eda, pero posteriormente tocou cos irm\u00e1ns Langdon e Arckid.\nA finais de novembro do 2006 Antony Langdon deixou Arckid amistosamente e ideou un alter ego co\u00f1ecido como \"Louis Arogant\". Este proxecto estivo a piques de rematar cunha gravaci\u00f3n titulada \"Victoria\", pero o \u00e1lbum nunca foi editado.\nAntony Langdon foi brevemente substitu\u00eddo polo guitarrista de Your Vegas Mat Steel, que deixou Arckid despois de que gravasen o seu primeiro v\u00eddeo para volver ao seu antigo grupo. Pete Denton uniuse a eles durante un tempo e Richard Steel acompa\u00f1ounos no escenario nunha serie de concertos.\nReuni\u00f3n.\nEn xullo do 2008 Spacehog reuniuse para realizar dous concertos e coa intenci\u00f3n de traballar nunha nova gravaci\u00f3n."}
{"id": "166377", "revid": "98629", "url": "https://gl.wikipedia.org/wiki?curid=166377", "title": "TV on the Radio", "text": "TV on the Radio \u00e9 unha banda estadounidense de rock experimental, formada no ano 2001 en Brooklyn, Nova York, que abrangue unha ampla gama de x\u00e9neros musicais, dende o post-punk ata o electro e o soul. O grupo editou varios EPs e tres \u00e1lbums, \"Desperate Youth, Blood Thirsty Babes\", \"Return to Cookie Mountain\" e \"Dear Science\".\nTV on the Radio est\u00e1 formada por Tunde Adebimpe (voces/loops), David Andrew Sitek (guitarras/teclados/loops), Kyp Malone (voces/guitarras/baixo/loops) e Jaleel Bunton (bater\u00eda/voces/loops/guitarras). Desde o 2003 e ata o seu falecemento en 2011 tam\u00e9n formou parte da banda Gerard Smith (baixo/teclados).\nEntre os seus colaboradores incl\u00faense David Bowie (voces), Nick Zinner de Yeah Yeah Yeahs (guitarra), Kazu Makino de Blonde Redhead (voces), Martin Perna de Antibalas (saxof\u00f3ns, frauta) e Katrina Ford de Celebration (voces).\nHistoria.\nO primeiro lanzamento de TV on the Radio (inicialmente s\u00f3 cos fundadores Adebimpe e Sitek) foi o autoeditado \"OK Calculator\" en 2002 (t\u00edtulo que fai referencia ao \u00e1lbum de Radiohead \"OK Computer\"). Posteriormente uni\u00faselles Kyp Malone, e editaron o EP \"Young Liars\" no ano 2003. A este seguiulle o \u00e1lbum \"Desperate Youth, Blood Thirsty Babes\", que fixo que a banda ga\u00f1ase no ano 2004 o Shortlist Music Prize. Posteriormente lanzaron un segundo EP, titulado \"New Health Rock\", ese mesmo ano.\nO seu seguinte \u00e1lbum de estudio, \"Return to Cookie Mountain\", foi filtrado a principios do 2006 e obtivo eloxios antes do seu lanzamento por parte de medios como Pitchfork Media. Ser\u00eda editado no mes de xullo en todo o mundo ag\u00e1s nos Estados Unidos e no Canad\u00e1, onde aparecer\u00eda no mes de setembro a trav\u00e9s do selo Interscope. A revista \"Spin\" elixir\u00eda a \"Return to Cookie Mountain\" o mellor \u00e1lbum do ano 2006. Nel aparecen como convidados David Bowie, Celebration, Dragons of Zynth, Martin Perna e Stuart D. Bogie de Antibalas, Blonde Redhead e Nick Ziner de Yeah Yeah Yeahs. Durante a xira estadounidense de promoci\u00f3n, a banda interpretou un feixe de versi\u00f3n co vocalista de Bauhaus e co l\u00edder de Nine Inch Nails Trent Reznor.\nO 23 de setembro de 2008 a banda editou un novo \u00e1lbum de estudio, \"Dear Science\", novamente a trav\u00e9s de Interscope. Estivo dispo\u00f1ible en \"streaming\" na s\u00faa p\u00e1xina de MySpace e foi filtrado en internet o 6 de setembro. O \u00e1lbum recibiu boas cr\u00edticas e foi elixido mellor disco do 2008 por \"Rolling Stone\", \"The Guardian\", \"Spin Magazine, \"The Onion AV Club\", a MTV, \"Entertainment Weekly\" e os lectores de Pitchfork Media, ademais de nunha enquisa aos cr\u00edticos da influente \"Pazz and Jop\". Tam\u00e9n foi nomeado segundo mellor disco do ano pola \"NME\" e cuarto na \"Planet Sound\".\nO 22 de setembro interpretaron \"Dancing Choose\", tema de \"Dear Science\", no programa \"Late Show with David Letterman\". Tam\u00e9n apareceron no \"Later with Jools Holland\" o d\u00eda 30 do mesmo mes, tocando \"Golden Age\" e \"Dancing Choose\", os mesmos temas que interpretar\u00edan no \"Saturday Night Live\" o 7 de febreiro do 2009. A banda tam\u00e9n tocou \"Dancing Choose\" no episodio do 9 de febreiro de \"The Colbert Report\".\nO 3 de setembro de 2009, Tunde Adebimpe anunciou que TV on the Radio tomar\u00edase un ano de descanso. O \u00e1lbum en solitario do guitarrista Kyp Malone, baixo o nome Rain Machine, foi lanzado o 22 de setembro a trav\u00e9s do selo ANTI-. Dave Sitek, co nome Maximum Balloon, lanzou tam\u00e9n un disco en solitario o 24 de agosto de 2010 a trav\u00e9s de Interscope, contando con varios vocalistas convidados como Karen O, David Byrne, ou alg\u00fans dos seus compa\u00f1eiros en TV on the Radio entre outros. Ademais, Dave Sitek produciu o \u00e1lbum de Holly Miranda \"The Magician's Private Library\", no que tam\u00e9n saen os membros de TV on the Radio Jaleel Bunton e Kyp Malone.\nO 7 de febreiro do 2011 o grupo anunciou o fin do seu descanso, xunto co seu novo traballo, titulado \"Nine Types of Light\". O d\u00eda 14 de marzo, informaron que ao seu baixista, Gerard Smith, diagnostic\u00e1ranlle un cancro de pulm\u00f3n, falecendo ese mesmo ano."}
{"id": "166378", "revid": "114718", "url": "https://gl.wikipedia.org/wiki?curid=166378", "title": "Torre Ostankino", "text": "A Torre Ostankino (en ), situada en Moscova, capital da Federaci\u00f3n Rusa, \u00e9 con 537 metros de altura a torre de telecomunicaci\u00f3ns m\u00e1is alta de Europa e a segunda do mundo, sendo s\u00f3 superada pola Torre CN de Toronto, no Canad\u00e1. Entre as construci\u00f3ns en xeral, \u00e9 a terceira m\u00e1is alta, sendo a primeira o ra\u00f1aceos Burj Dubai.\nA torre foi constru\u00edda entre 1963 e 1967. Durante oito anos foi a estrutura m\u00e1is alta do mundo. O enxe\u00f1eiro que a proxectou foi Nicolai Nikitin, responsable por exemplo da estrutura da estatua \u00a1A Nai Patria chama! de 85 metros de altura.\nHistoria.\nIncendio.\nO 27 de agosto de 2000 ocorreu un grande incendio na torre que se iniciou a unha altura de 460 metros e no que arderon tres pisos completamente. Durante a extinci\u00f3n do lume finaron tres persoas. Decenas de cables que soste\u00f1en o edificio romp\u00e9ronse pola calor, pero a pesar disto a torre resistiu en p\u00e9. M\u00e1is tarde estes cables foron repostos. Actualmente a s\u00faa reconstruci\u00f3n est\u00e1 paralizada, e por raz\u00f3ns t\u00e9cnicas non se instalou un elevador adicional. O 25 de maio de 2007 a torre incendiouse outra vez, por\u00e9n este incendio non tivo consecuencias tan serias como o do ano 2000. Todas as persoas que estaban no interior da torre foron evacuadas e o lume foi extinguido sen problemas.\nRestaurante.\nO restaurante \"O s\u00e9timo ceo\" at\u00f3pase a unha altura de 328 metros e ocupa uns tres pisos. Ten forma circular e xira sobre o seu eixo cunha velocidade de entre unha e tres voltas por hora. En toda a s\u00faa historia, o restaurante e a plataforma de observaci\u00f3n recibiron m\u00e1is de 10 mill\u00f3ns de visitas. Na actualidade a plataforma de observaci\u00f3n est\u00e1 reparada e desde o 7 de abril do ano 2009 real\u00edzanse excursi\u00f3ns para grupos organizados. Por\u00e9n o restaurante permanece pechado.\nBandeira.\nAta o ano 1991 a bandeira da Uni\u00f3n Sovi\u00e9tica estaba situada na parte superior da torre. O 12 de xu\u00f1o\u00a0de 2009, coincidindo co D\u00eda de Rusia izouse unha bandeira de Rusia de 2,5 metros de ancho e 5 de largo."}
{"id": "166381", "revid": "85894", "url": "https://gl.wikipedia.org/wiki?curid=166381", "title": "Os Carball\u00e1s, Muras, Muras", "text": "Os Carball\u00e1s \u00e9 un lugar da parroquia de Muras no concello lugu\u00e9s de Muras na comarca da Terra Ch\u00e1. Segundo o IGE, en 2019 ti\u00f1a 2 habitantes (1 home e 1 muller), o cal sup\u00f3n unha diminuci\u00f3n respecto do ano 2009, cando ti\u00f1a 3 habitantes."}
{"id": "166382", "revid": "23204", "url": "https://gl.wikipedia.org/wiki?curid=166382", "title": "A Abelaira, Muras, Muras", "text": "A Abelaira \u00e9 un lugar da parroquia de Muras no concello lugu\u00e9s de Muras na comarca da Terra Ch\u00e1. Segundo o IGE, en 2019 ti\u00f1a 2 habitantes (1 home e 1 muller), o que sup\u00f3n un aumento respecto do ano 2009, cando ti\u00f1a un habitante.\nEste lugar dista da capital do concello 0,7 quil\u00f3metros."}
{"id": "166397", "revid": "865", "url": "https://gl.wikipedia.org/wiki?curid=166397", "title": "Boiled Beef &amp; Rotting Teeth", "text": "Boiled Beef &amp; Rotting Teeth \u00e9 o segundo EP da banda estadounidense de grunge Mudhoney. Foi editado en 1989 polo selo Sub Pop e cont\u00e9n os dous primeiros sinxelos do grupo, \"Touch Me I'm Sick\" e \"You Got It\", xunto coas s\u00faas caras-b. O tema \"Hate the Police\" tam\u00e9n ser\u00eda lanzado como sinxelo. As canci\u00f3n do EP foron posteriormente inclu\u00eddas no recompilatorio de 1990 \"Superfuzz Bigmuff Plus Early Singles\"."}
{"id": "166399", "revid": "27155", "url": "https://gl.wikipedia.org/wiki?curid=166399", "title": "Hornblenda", "text": "A hornblenda ou hornablenda, horneblenda, \u00e9 o nome dun grupo de minerais pertencente \u00e1 clase dos silicatos ou dos aluminosilicatos. A s\u00faa f\u00f3rmula xen\u00e9rica \u00e9 Ca2(Mg,Fe,Al)5(Al,Si)8O22(OH)2. A hornblenda forma parte da composici\u00f3n de moitas rochas \u00edgneas e metam\u00f3rficas, tales como granitos, gneises, sienitas, dioritas, gabros, basaltos, andesitas e xistos... Forma parte do grupo dos anf\u00edbolos, constitu\u00eddos por mestura isomorfa de silicatos de calcio, magnesio, ferro, aluminio e, por veces, tam\u00e9n de sodio, magnesio ou titanio. O termo horneblenda non se refire a un mineral en particular, sen\u00f3n que \u00e9 unha designaci\u00f3n xen\u00e9rica dada aos anf\u00edbolos de cor moi escura que non poden ser facilmente identificadas sen a an\u00e1lise da s\u00faa composici\u00f3n qu\u00edmica.\nO nome prov\u00e9n do alem\u00e1n \"Horn\" (corno) e \"Blende\" (de blenden = relucir) , en referencia ao brillo do mineral.\nEstrutura.\nNa s\u00faa rede cristalina, os i\u00f3ns de ferro, magnesio e aluminio poden substitu\u00edrse mutuamente sen problema e, ent\u00f3n, \u00e9 dif\u00edcil distinguir as diferentes variedades minerais deste mineral, que se denominan magnesiohornblenda, ferrohornblenda e aluminohornblenda, segundo o elemento predominante. Hai m\u00e1is variedades a\u00ednda, como a pargasita, a hastingsita, a tschermakita...\nComo regra xeral, p\u00f3dese indicar que os minerais con maior contido de ferro te\u00f1en cores m\u00e1is escuros.\nA\u00ednda que a hornblenda \u00e9 un mineral extensamente distribu\u00eddo, non se adoita formar en cristais vistosos.\nCaracter\u00edsticas.\n\u00c9 de cor escura a verde escura. Os cristais xeralmente son opacos, a\u00ednda que alg\u00fans exemplares poden ser transparentes. O seu h\u00e1bitat cristalino vai desde pequenos prismas at\u00e9 agullas. O corte polos cristais pode ser hexagonal, a\u00ednda que raras veces son sim\u00e9tricos. Tam\u00e9n se adoita atopar en forma masiva. Creba de forma imperfecta en d\u00faas direcci\u00f3ns, a 56\u00ba e a 124\u00ba. A fractura \u00e9 irregular. Deixa raia parda ou agrisada na t\u00e1boa de porcelana.\nTen como minerais asociados: cuarzo, feldespato, auxita, magnetita, mica\nDep\u00f3sitos.\nHai dep\u00f3sitos importantes en: Bancroft (Ontario, Canad\u00e1); Noruega; Bohemia; Monte Vesuvio (Italia); Nova York."}
{"id": "166400", "revid": "1762858", "url": "https://gl.wikipedia.org/wiki?curid=166400", "title": "Horneblenda", "text": ""}
{"id": "166407", "revid": "75439", "url": "https://gl.wikipedia.org/wiki?curid=166407", "title": "Pupuke Robati", "text": "Pupuke Robati, nado o 9 de abril de 1925 en Rakahanga e finado o 26 de abril de 2009 en Auckland (Nova Zelandia), foi un boxeador, m\u00e9dico e pol\u00edtico das Illas Cook, que asumiu o posto de primeiro ministro entre o 29 de xullo de 1987 e o 1 de febreiro de 1989.\nTraxectoria.\nRobati fixo a s\u00faa educaci\u00f3n secundaria en Rarotonga, foi boxeador afeccionado, chegando a ser campi\u00f3n de peso galo das Cook, e realizou a carreira de medicina en Fidxi gradu\u00e1ndose en 1948, de volta \u00e1s Illas Cook traballou en Rarotonga, Mangaia, e Atiu. En 1966 foi a Nova Zelandia para perfeccionar os seus co\u00f1ecementos na Universidade de Otago, un ano antes entrara como independente no Parlamento, resultando relixido en 1968, entrou a militar en 1972 no recentemente creado Partido Dem\u00f3crata, mantendo o seu escano nas seguintes oito elecci\u00f3ns xerais. En 1978 durante o goberno de Tom Davis asumiu o posto de viceprimeiro ministro e en 1987 converteuse no primeiro ministro logo de retirarse Davis da pol\u00edtica, durante os seus 18 meses de mandato fixo aprobar polo parlamento unha emenda constitucional que reco\u00f1ec\u00eda a herdanza dos principios cristi\u00e1ns do pa\u00eds e afirmando a estrita observancia do sabbath (domingo) no arquip\u00e9lago, durante o seu goberno o pa\u00eds entrou na Organizaci\u00f3n Mundial da Sa\u00fade.\nA derrota do seu partido nas elecci\u00f3ns de 1989 rematou co goberno de Robati. Nomeado cabaleiro do Imperio Brit\u00e1nico en 2001, desde ese ano ata 2004 foi presidente do Parlamento pero nas elecci\u00f3ns de 2004 perdeu o seu escano fronte ao candidato independente Piho Rua, logo retirouse da pol\u00edtica, mantendo o posto de presidente da Asociaci\u00f3n de Boxeo Afeccionado das Illas Cook que ti\u00f1a desde finais da d\u00e9cada de 1960."}
{"id": "166408", "revid": "1410", "url": "https://gl.wikipedia.org/wiki?curid=166408", "title": "Liga dos Pireneos", "text": "A Liga dos Pireneos (en catal\u00e1n Lliga dels Pirineus) \u00e9 unha competici\u00f3n internacional de balonm\u00e1n de car\u00e1cter oficial que disputa anualmente a principios da tempada dende 1997 clubs afiliados \u00e1 \"Federaci\u00f3n Catal\u00e1 de Balonm\u00e1n\" e a \"Ligue du Languedoc-Roussillon de Handball\". Foi impulsada pola Federaci\u00f3n Catal\u00e1 de Balonm\u00e1n en substituci\u00f3n da Liga Catal\u00e1 de Balonm\u00e1n, que perdera interese debido \u00e1 escaseza de clubs que pod\u00edan rivalizar co FC Barcelona e o BM Granollers. A competici\u00f3n s\u00e9guese disputando entre os catro mellores equipos, os dous mellor clasificados nas s\u00faas respectivas ligas nacionais na tempada anterior, a\u00ednda que no 2007 inclu\u00edronse representantes doutras rexi\u00f3ns lim\u00edtrofes como Arag\u00f3n.\nO gran dominador da Liga dos Pireneos \u00e9 o FC Barcelona, que leva conquistado once das catorce edici\u00f3ns celebradas.\nEdici\u00f3ns.\nXIV Liga dos Pireneos (2010).\n FC Barcelona 38-31 BM Granollers \nXV Liga dos Pireneos (2011).\n FC Barcelona 38-26 BM Granollers "}
{"id": "166410", "revid": "23204", "url": "https://gl.wikipedia.org/wiki?curid=166410", "title": "Premio Hugo", "text": "O Premio Hugo ou Science Fiction Achievement Awards \u00e9 unha serie de importantes galard\u00f3ns outorgados a obras de ciencia ficci\u00f3n ou en menor grao fantas\u00eda, as\u00ed como a artistas gr\u00e1ficos, guionistas, editores etc. Tivo unha gran relevancia nas d\u00e9cadas dos 60 e 70, pero progresivamente foi perdendo prestixio en beneficio doutros premios. O premio Hugo recibe o seu nome en honra a Hugo Gernsback, fundador da pioneira revista de ciencia ficci\u00f3n, \"Amazing Stories\" e da invenci\u00f3n do termo ciencia ficci\u00f3n."}
{"id": "166411", "revid": "22570", "url": "https://gl.wikipedia.org/wiki?curid=166411", "title": "Sport Lisboa e Benfica (balonm\u00e1n)", "text": "A secci\u00f3n de balonm\u00e1n do Sport Lisboa e Benfica compite na LPA, a m\u00e1xima competici\u00f3n deste deporte en Portugal. A pesar de ser unha das secci\u00f3ns m\u00e1is antigas do club lisboeta, tivo altos e baixos, retomando a competici\u00f3n no mandato do presidente Presidente Lu\u00eds Filipe Vieira."}
{"id": "166413", "revid": "6485757", "url": "https://gl.wikipedia.org/wiki?curid=166413", "title": "Aurelio Ribalta", "text": "Aurelio Ribalta Copete, nado en Ferrol o 1 de abril de 1864 e finado en Soto del Real (Madrid) o 7 de setembro de 1940, foi un escritor e xornalista galego. Foi membro correspondente da Real Academia Galega.\nTraxectoria.\nCursou os estudos secundarios en Madrid entre 1873 e 1877. Estudou Leis e Filosof\u00eda na Universidade de Santiago de Compostela e doutorouse en Madrid. En 1895 comezou o seu traballo na Administraci\u00f3n de Facenda. Formou parte do grupo de intelectuais galeguistas establecidos na capital. Al\u00ed fundou a revista \"Estudios Gallegos\", desde onde en 1915 realizou un chamamento para defender a lingua galega. O 5 de xaneiro de 1916 Ant\u00f3n Villar Ponte recolleu a chamada e comezou dende as p\u00e1xinas de \"La Voz de Galicia\" unha campa\u00f1a para a creaci\u00f3n dunha Liga de Amigos do Idioma Galego.\nAchegado ao rexionalismo, foi nomeado representante do Comit\u00e9 Regionalista de Santiago para a Xunta de Defensa de Galicia e participou nas reuni\u00f3ns dos seus integrantes, como a da Cova C\u00e9ltica. Tivo un papel relevante na constituci\u00f3n das Irmandades da Fala.\nEn 1910 realizou a s\u00faa proposta ortogr\u00e1fica foneticista, practicada e defendida no seu \"Libro de Konsagrazi\u00f3n. Feixe de poes\u00edas gallegas\". En 1917 editou en Barcelona unha \"Escolma de Poes\u00edas de Rosal\u00eda de Castro\".\nPermanece in\u00e9dita no convento de San Francisco do Val de Deus a s\u00faa obra \"Gram\u00e1tica gallega elementale\", datada en 1940."}
{"id": "166414", "revid": "54334", "url": "https://gl.wikipedia.org/wiki?curid=166414", "title": "Slag in de Rondte", "text": "Slag in de Rondte \u00e9 un marat\u00f3n de vela de cinco d\u00edas de duraci\u00f3n que se celebra anualmente nos Pa\u00edses Baixos desde 1995 nas augas do mar de Wadden, organizado pola Fundaci\u00f3n Wantij e na que participan nav\u00edos tradicionais, aak, tjalk e cl\u00edper.\nDesenvolvemento.\nA competici\u00f3n ten lugar na primeira semana de novembro, e comeza e remata na cidade frisoa de Harns, os competidores poden ga\u00f1ar puntos nos seguintes portos: De Cocksdorp (na illa de Texel), Vlieland, Skylge, Ameland, Skierm\u00fbntseach e Noordpolderzijl, segundo canto m\u00e1is dif\u00edcil sexa chegar desde Harns m\u00e1is puntos recibe o nav\u00edo. A distancia total a percorrer \u00e9 de aproximadamente 160 millas n\u00e1uticas, os participantes intentan conseguir o maior n\u00famero de puntos no menor tempo posible utilizando o vento e as mareas, como a competici\u00f3n acontece no outono as condici\u00f3ns clim\u00e1ticas poden ser dif\u00edciles, con fortes choivas, fr\u00edo e vento."}
{"id": "166415", "revid": "5132", "url": "https://gl.wikipedia.org/wiki?curid=166415", "title": "Steven Paul Jobs", "text": ""}
{"id": "166416", "revid": "1888", "url": "https://gl.wikipedia.org/wiki?curid=166416", "title": "Celestino Noya", "text": "Celestino Noya Rodr\u00edguez, nado en Barro en 1905 e finado en Pontevedra en xaneiro de 1994, foi un pol\u00edtico e escritor galego.\nTraxectoria.\nEstudou o bacharelato en Pontevedra e Filosof\u00eda e Letras na Universidade de Santiago de Compostela. Exerceu a docencia no Colexio Le\u00f3n XIII e no instituto de Noia como catedr\u00e1tico de Xeograf\u00eda, e despois foi catedr\u00e1tico do Instituto de Lugo (1933-1936). Colaborou na prensa, foi correspondente de \"El Pueblo Gallego\" en Pontecesures, e en 1927 publicou a noveli\u00f1a \"Morta!\" na colecci\u00f3n Lar. Militante do Partido Republicano Gallego, despois pasou a Izquierda Republicana, foi nomeado concelleiro de Lugo en febreiro de 1936, elixido Presidente da Deputaci\u00f3n de Lugo o 31 de marzo de 1936, presidiu a Comisi\u00f3n Executiva para a propaganda do Estatuto, e viaxou a Madrid para presentar o Estatuto \u00e1s Cortes Espa\u00f1olas. Cando se produciu o golpe de Estado do 18 de xullo de 1936 estaba en Madrid. Durante a guerra foi xefe de oficinas de Sanidade de Madrid, Murcia e Alacant. Cando rematou a guerra civil foi detido sen proceso no campo de concentraci\u00f3n do castelo de Santa B\u00e1rbara de Alacant ata agosto de 1940. Depurado como profesor de instituto, pasou a dar clases no Colexio Le\u00f3n XIII que dirix\u00eda Xes\u00fas Garrido \u00c1lvarez. Rehabilitado, foi catedr\u00e1tico de Xeograf\u00eda e Historia do Instituto S\u00e1nchez Cant\u00f3n e secretario do Instituto. Xubilouse en 1975. Recibiu a Gran Cruz de Afonso X O Sabio."}
{"id": "166417", "revid": "106474", "url": "https://gl.wikipedia.org/wiki?curid=166417", "title": "N1 deild karla", "text": "A N1 deild karla \u00e9 a m\u00e1xima competici\u00f3n de balonm\u00e1n en Islandia e consta dunha categor\u00eda masculina e outra feminina. A primeira tempada que se disputou esta competici\u00f3n foi a 1939-40, sendo a terceira competici\u00f3n de balonm\u00e1n indoor m\u00e1is antiga do mundo, por detr\u00e1s da H\u00e5ndboldligaen dinamarquesa (1936) e a Elitserien sueca (1931). Con 21 t\u00edtulos, o Valur \u00e9 o club m\u00e1is laureado da competici\u00f3n, mentres que Haukar pos\u00fae o r\u00e9cord mundial de anos acumulados entre dous t\u00edtulos nacionais acadados, pasando 57 anos entre o seu primeiro t\u00edtulo en 1943 e o seu segundo t\u00edtulo ligueiro, conquistado no ano 2000. Est\u00e1 organizada pola Federaci\u00f3n Islandesa de Balonm\u00e1n (HS\u00cd)."}
{"id": "166418", "revid": "839", "url": "https://gl.wikipedia.org/wiki?curid=166418", "title": "Federaci\u00f3n Islandesa de Balonm\u00e1n", "text": "A Federaci\u00f3n Islandesa de Balonm\u00e1n (en island\u00e9s Handknattleikssamband \u00cdslands ou HS\u00cd) \u00e9 o m\u00e1ximo organismo nacional que rexe o balonm\u00e1n en Islandia e ten a s\u00faa sede en Reiquiavik. \u00c9 tam\u00e9n o organizador da N1 deild karla, a m\u00e1xima categor\u00eda deste deporte no pa\u00eds."}
{"id": "166421", "revid": "21293", "url": "https://gl.wikipedia.org/wiki?curid=166421", "title": "Academia de San Rosendo", "text": ""}
{"id": "166422", "revid": "1131", "url": "https://gl.wikipedia.org/wiki?curid=166422", "title": "As Penizas", "text": "O top\u00f3nimo galego As Penizas pode referirse a:"}
{"id": "166424", "revid": "21293", "url": "https://gl.wikipedia.org/wiki?curid=166424", "title": "Academia Auriense Mindoniense de San Rosendo", "text": ""}
{"id": "166427", "revid": "25871", "url": "https://gl.wikipedia.org/wiki?curid=166427", "title": "Nick DeWolf", "text": "Nicholas DeWolf, nado en Filadelfia o 3 de xullo de 1928 e finado o 16 de abril de 2006 foi o cofundador de Teradyne, a empresa con sede en Boston creadora do Sistema de testado autom\u00e1tico, en 1960, canda Alex d'Arbeloff, un compa\u00f1eiro de clase do Instituto de Tecnolox\u00eda de Massachusetts (MIT). Foi as\u00ed mesmo un destacado fot\u00f3grafo."}
{"id": "166429", "revid": "5863", "url": "https://gl.wikipedia.org/wiki?curid=166429", "title": "Ram\u00f3n Pernas", "text": "Ram\u00f3n Pernas L\u00f3pez, nado o 4 de marzo de 1952 en Viveiro, \u00e9 un xornalista, guionista, cr\u00edtico literario e escritor galego en lingua castel\u00e1.\nTraxectoria.\nPernas estudou Ciencias da Informaci\u00f3n e sociolox\u00eda na Universidade Complutense, colaborou como cr\u00edtico literario e articulista en publicaci\u00f3ns como \"Tiempo\" e \"Intervi\u00fa\", e como columnista en \"Cuadernos del Norte\" e na axencia OTR. Foi subdirector de \"Nueva Empresa\" e director de \"Actual\" e traballou como guionista na TVE (\"Si yo fuera presidente\"). Durante oito anos foi director editorial de Espasa Calpe. Como escritor publicou as novelas \"Si t\u00fa me dices ven\" (1996), \"El pabell\u00f3n azul\" (1998), \"Paso a dos\", pola que recibiu o Premio Ateneo de Sevilla e que tam\u00e9n resultou finalista do Premio Nacional de Literatura, \"Brumario\" (2000), \"Libro de actas\" (2003) e \"Del viento y la memoria\" (2006). En \"Poes\u00eda (in)completa\" (2008) axuntou nun \u00fanico volume a pr\u00e1ctica totalidade da s\u00faa obra po\u00e9tica.. Ademais publicou contos en volumes colectivos e escribiu con Jos\u00e9 Mario Armero o libro \"Cien a\u00f1os de circo en Espa\u00f1a\", tam\u00e9n \u00e9 autor con Jos\u00e9 Luis Cabo e Xos\u00e9 Enrique Acu\u00f1a de \"Galicia en blanco y negro\" (2000).\nPernas dirixe \"\u00c1mbito Cultural\" do grupo El Corte Ingl\u00e9s e colabora como articulista en xornais como \"La Voz de Galicia\" e foi presidente do Club de Periodistas Gallegos en Madrid e acad\u00e9mico da Academia Auriense-Mindoniense de San Rosendo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua castel\u00e1]]\n[[Categor\u00eda:Xornalistas de Viveiro]]\n[[Categor\u00eda:Guionistas de Galicia]]\n[[Categor\u00eda:Cr\u00edticos literarios de Galicia]]\n[[Categor\u00eda:Nados en Viveiro]]\n[[Categor\u00eda:Nados en 1952]]"}
{"id": "166430", "revid": "21293", "url": "https://gl.wikipedia.org/wiki?curid=166430", "title": "Ram\u00f3n Pernas L\u00f3pez", "text": ""}
{"id": "166433", "revid": "85894", "url": "https://gl.wikipedia.org/wiki?curid=166433", "title": "Jennie Kwan", "text": "Jennifer Trinidad Fernando, nada nos \u00c1nxeles o 9 de setembro de 1973, \u00e9 unha actriz e cantante estadounidense de orixe filipina, m\u00e1is co\u00f1ecida como Jennie Kwan.\nTraxectoria.\nKwan \u00e9 sobre todo co\u00f1ecida polo papel de Samantha \"Sam\" Woo na serie \"California Dreams\" (1993-1996) e por po\u00f1er a voz de Suki na serie de animaci\u00f3n \"\" (2005-2008), tam\u00e9n actuou en series como \"Family Matters\", \"A Nanny\" e no filme \"Trojan War\". No teatro participou en pezas como \"Miss Saigon\" e \"Avenue Q\". Como cantante participou no grupo xuvenil \"Nobody's Angel\" (2001-2002)"}
{"id": "166436", "revid": "89787", "url": "https://gl.wikipedia.org/wiki?curid=166436", "title": "Hashim Tha\u00e7i", "text": "Hashim Tha\u00e7i, nado en Buroj\u00eb (Sk\u00ebnderaj) o 24 de abril de 1968, \u00e9 un pol\u00edtico e ex-guerrilleiro kosovar, que foi primeiro ministro de Kosovo entre 2008 e 2014 e presidente de Kosovo entre 2016 e 2020.\nFoi presidente do Partido Democr\u00e1tico de Kosovo (PDK) dende a s\u00faa creaci\u00f3n en 1999 ata 2016.\nAntigo l\u00edder do grupo guerrilleiro Ex\u00e9rcito de Liberaci\u00f3n de Kosovo, Tha\u00e7i \u00e9 reclamado pola xustiza serbia desde 1997 polas s\u00faas actividades paramilitares. Est\u00e1 considerado terrorista por Serbia e polo Departamento de Seguridade Nacional dos Estados Unidos. En 2020 o Tribunal Especial para Kosovo con sede na Haia acusouno de crimes de guerra e crimes contra a humanidade, o que provocou a s\u00faa dimisi\u00f3n da presidencia do pa\u00eds.\nTraxectoria.\nDespois de graduarse, Tha\u00e7i cursou estudos de posgrao sobre Historia de Europa Sudoriental no Departamento de Relaci\u00f3ns Internacionais da Universidade de Z\u00farich. Durante a s\u00faa etapa universitaria, foi un dos l\u00edderes estudant\u00eds albaneses, e o primeiro estudante presidente da Universidade de Pristina paralela, creada en 1989 como ruptura coa Universidade de Pristina por mor do boicot dos albaneses de Kosovo ao novo estatuto imposto por Slobodan Milo\u0161evi\u0107 a Kosovo e Metohija.\nU\u00c7K e guerra de Kosovo.\nA principios da d\u00e9cada de 1990 foi membro da resistencia pasiva contra Belgrado. Ante a falta de resultados, fundou canda a outros membros o Ex\u00e9rcito de Liberaci\u00f3n de Kosovo (U\u00c7K). A pesar da fundaci\u00f3n do Partido Democr\u00e1tico de Kosovo, o U\u00c7K seguiu utilizando a violencia e a intimidaci\u00f3n a rivais pol\u00edticos para manter o control da rexi\u00f3n. Condenado por un tribunal serbio a 22 anos de c\u00e1rcere por actos de terrorismo, refuxiouse en Su\u00edza, onde rematou estudos de Ciencias Pol\u00edticas. Trala Guerra de Kosovo apareceu na conferencia de Rambouillet (1999), postul\u00e1ndose como l\u00edder dos negociadores albanokosovares, co apoio dos EUA.\nElecci\u00f3ns de 2007.\nNas elecci\u00f3ns kosovares do 17 de novembro de 2007 o PDK venceu co 34 % dos votos, pactando coa Liga Democr\u00e1tica de Kosovo (do Presidente Fatmir Sejdiu). A participaci\u00f3n nos comicios foi especialmente baixa por mor do boicot da minor\u00eda serbia. Hashim Tha\u00e7i garantiu a s\u00faa intenci\u00f3n de declarar a independencia de Kosovo o 10 de decembro, d\u00eda fixado pola ONU para a fin das negociaci\u00f3ns con Serbia. Foi proclamado Primeiro Ministro o 9 de xaneiro de 2008.\nMalia que o 19 de novembro de 2007 a Uni\u00f3n Europea advertira a Tha\u00e7i e os seus aliados albaneses que non levasen a cabo a declaraci\u00f3n de independencia sen realizar antes unha consulta, o 17 de febreiro de 2008 declarou unilateramente a independencia da Rep\u00fablica de Kosovo, co reco\u00f1ecemento inmediato dos Estados Unidos, a condena por parte de Rusia e divisi\u00f3n na UE."}
{"id": "166439", "revid": "89787", "url": "https://gl.wikipedia.org/wiki?curid=166439", "title": "Lisardo G\u00f3mez", "text": "Lisardo G\u00f3mez Gonz\u00e1lez, nado en Lugo o 8 de outubro de 1974, \u00e9 un adestrador profesional de baloncesto galego. Tras ser xogador e adestrador do Estudiantes de Lugo, pasou a ser adestrador asistente de Rub\u00e9n Dom\u00ednguez do Club Baloncesto Breog\u00e1n e, trala destituci\u00f3n do mesmo, pasou a facerse cargo do cadro de xogadores durante dous d\u00edas at\u00e9 a chegada de Pepe Rodr\u00edguez. Trala marcha do \u00faltimo faise cargo como adestrador principal do club. O 16 de marzo de 2016, vese obrigado a deixar temporalmente o club debido a unha baixa indefinida por enfermidade, sendo substitu\u00eddo polo seu compa\u00f1eiro Quique Fraga."}
{"id": "166447", "revid": "89787", "url": "https://gl.wikipedia.org/wiki?curid=166447", "title": "Jos\u00e9 Mar\u00eda Odriozola", "text": "Jos\u00e9 Mar\u00eda Odriozola Lino, nado en Pontevedra o 23 de xullo de 1939, \u00e9 un dirixente deportivo galego, presidente da Federaci\u00f3n Espa\u00f1ola de Atletismo.\nTraxectoria.\nFillo do enxe\u00f1eiro agr\u00f3nomo Miguel Odriozola (Misi\u00f3n Biol\u00f3xica de Galicia) e sobri\u00f1o do bibliotecario e historiador Antonio Odriozola, criouse nunha acomodada e prestixiosa familia pontevedresa.\nEstudou en biolox\u00eda na Universidade Complutense de Madrid, onde se licenciou a comezos da d\u00e9cada dos sesenta. Nesa \u00e9poca tam\u00e9n tivo o seu primeiro contacto co deporte de alta competici\u00f3n, ao acadar campionatos de Espa\u00f1a tanto en rugbi como en atletismo, onde conseguiu os t\u00edtulos estatais de campi\u00f3n universitario en 800 m e en 4x400.\nProsegue os seus estudos e consegue doutorarse na mesma Complutense e en 1974 traballa como investigador asociado na Universidade Harvard. En 1983 consegue a praza de catedr\u00e1tico de bioqu\u00edmica na Complutense e comeza a especializarse en nutrici\u00f3n deportiva, o que lle abrir\u00e1 as portas da Federaci\u00f3n Espa\u00f1ola de Atletismo, onde se integra no equipo de Juan Manuel de Hoz. En 1989, logo da retirada deste, ga\u00f1a as s\u00faas primeiras elecci\u00f3ns para presidente da Federaci\u00f3n, vitorias que repetir\u00eda en 1993, 1997, 2001, 2005 e 2008, nestas tres \u00faltimas ocasi\u00f3ns ao ser o \u00fanico candidato presentado. En 2012 foi elixido de novo para outros catro anos, logo de ga\u00f1ar fronte \u00e1 candidatura do que fora o seu vicepresidente, Vicente A\u00f1\u00f3.\n\u00c9 ademais vicepresidente e membro do Comit\u00e9 Executivo do Comit\u00e9 Ol\u00edmpico Espa\u00f1ol, e membro do Consello Directivo da Federaci\u00f3n Internacional de Atletismo (IAAF) dende 1999. \u00c9 tam\u00e9n membro da Comisi\u00f3n Nacional Antidopaxe de Espa\u00f1a."}
{"id": "166452", "revid": "111586", "url": "https://gl.wikipedia.org/wiki?curid=166452", "title": "Oxymoron", "text": "Oxymoron \u00e9 un grupo musical de Oi!/streetpunk alem\u00e1n formado en 1992 por Sucker (voces) e seu curm\u00e1n Bjoern (bater\u00eda), canda dous amigos, Martin (guitarra) e Filzlaus (baixo)."}
{"id": "166453", "revid": "89787", "url": "https://gl.wikipedia.org/wiki?curid=166453", "title": "Jos\u00e9 Antonio Santiso Miramontes", "text": "Jos\u00e9 Antonio Santiso Miramontes, nado en Mabegondo (Abegondo) o 26 de setembro de 1960, \u00e9 un pol\u00edtico galego do PPdeG.\nTraxectoria.\nFoi alcalde de Abegondo entre os anos 1991 e 1992 como independente pola UMI, entre 1995 e 2004 polo Partido Popular de Galicia (PPdeG), e de novo dende o 2009. Foi conselleiro de Pol\u00edtica Agroalimentaria da Xunta de Galicia desde o 2004 ata o 2005, e m\u00e1is tarde parlamentario do Parlamento de Galicia. Tam\u00e9n foi membro da Comisi\u00f3n de Medio Ambiente da Federaci\u00f3n Espa\u00f1ola de Municipios y Provincias (FEMP).\nSantiso ocupou o cargo de conselleiro sucedendo a Juan Miguel Diz Guedes. Posteriormente, a partir do 2005 ata a s\u00faa reincorporaci\u00f3n \u00e1 alcald\u00eda, ocupou un escano no Parlamento de Galicia.\nSantiso accedeu \u00e1 alcald\u00eda de Abegondo en 1991, como \u00fanico concelleiro do UMI, e co apoio de PP, CNG e CDS. Ao cabo dun ano sufriu unha moci\u00f3n de censura pasando a ser alcalde Tom\u00e1s Regueiro Cacheiro, do CDS. No 1995 recuperou a alcald\u00eda de Abegondo tras presentar unha moci\u00f3n de censura xa integrado no PP, e a catro meses de rematar a lexislatura.\nSantiso seguiu como alcalde de Abegondo entre 1995 e 2004, con tres maior\u00edas absolutas con m\u00e1is do 70% dos votos, o que o converteu no rexedor m\u00e1is votado de Espa\u00f1a en municipios de m\u00e1is de 5.000 habitantes. Cando Santiso abandonou a alcald\u00eda foi sucedido por Juan Jos\u00e9 Rocha, tam\u00e9n do PPdeG. Santiso accedeu por terceira vez \u00e1 alcald\u00eda \u00f3 prosperar a moci\u00f3n de censura presentada polo seu grupo e apoiada polo \u00fanico concelleiro socialista. Tanto os concelleiros do PPdeG como o socialista d\u00e9ranse da baixa con anterioridade dos seus respectivos partidos. A moci\u00f3n recibiu 7 votos a favor e 6 en contra do BNG e da Agrupaci\u00f3n Progresista de Abegondo (APdeA), fundada polo anterior alcalde, Juan Jos\u00e9 Rocha, tras abandonar o PPdeG.\nNas elecci\u00f3ns municipais de 2011 e 2015 Santiso ga\u00f1a a alcald\u00eda co PP por maior\u00eda absoluta.\nEn xullo do 2011, Jos\u00e9 Antonio Santiso foi elixido presidente do Consorcio As Mari\u00f1as polos representantes dos nove concellos que o conforman, tomando o relevo do anterior presidente Julio Sacrist\u00e1n. En 2015 foi reelixido para este cargo.\nNas elecci\u00f3ns municipais de 2019 foi escollido de novo alcalde de Abegondo."}
{"id": "166458", "revid": "109216", "url": "https://gl.wikipedia.org/wiki?curid=166458", "title": "Enfrontamentos relixiosos na India", "text": "Os enfrontamentos relixiosos na India ref\u00edrese a altercados con violencia e conflitos diversos con motivaci\u00f3n relixiosa entre, principalmente, musulm\u00e1ns, cristi\u00e1ns e hind\u00fas na India. Os enfrontamentos entre cristi\u00e1ns e hind\u00fas adquiren especial relevancia na rexi\u00f3n sueste do pa\u00eds, en Kranataka.\nCaracter\u00edsticas.\nO fundamentalismo relixioso consid\u00e9rase un dos principais impulsores, xunto co nacionalismo hind\u00fa, o separatismo sikh, o evanxelismo cristi\u00e1n e o fundamentalismo isl\u00e1mico que act\u00faan como catalizadores ou como forzas primarias dos gromos de violencia.\nOs actos de violencia incl\u00faen incendios de templos, reconversi\u00f3n de fieis pola forza e ameazas de violencia f\u00edsica, queima de libros sagrados, violaci\u00f3ns e destruci\u00f3n de escolas, colexios e cemiterios."}
{"id": "166459", "revid": "23204", "url": "https://gl.wikipedia.org/wiki?curid=166459", "title": "BM Ciudad Real", "text": "O Club Balonmano Ciudad Real foi un equipo de balonm\u00e1n da cidade de Cidade Real, Castela-A Mancha (Espa\u00f1a). As s\u00faas orixes rem\u00f3ntanse ao ano 1981, e constitu\u00eduse formalmente en 1983 co nome de Agrupaci\u00f3n Deportiva Cultural Caser\u00edo Vig\u00f3n. Foi un dos clubs m\u00e1is laureados de Espa\u00f1a e de Europa. Debido \u00e1 falta de apoios institucionais e de afeccionados, o equipo trasladouse a Madrid co nome de Club Balonmano Atl\u00e9tico de Madrid en 2011. Dende 2003 ata o seu traslado \u00e1 capital espa\u00f1ola o club xogou no Quijote Arena, un pavill\u00f3n con capacidade para 5\u00a0863 espectadores.\nA nivel nacional participou na Liga ASOBAL (nome que recibe a m\u00e1xima categor\u00eda do balonm\u00e1n espa\u00f1ol) durante 19 tempadas consecutivas, dende o seu ascenso na tempada 1992-93 ata a s\u00faa desaparici\u00f3n logo da tempada 2010-11. Ao longo da s\u00faa historia ga\u00f1ou o t\u00edtulo de liga en cinco ocasi\u00f3ns (2003-04, 2006-07, 2007-08, 2008-09 e 2009-10). Ademais adxudicouse outros t\u00edtulos nacionais como as s\u00faas d\u00faas Copas do Rei (2002-03 e 2007-08), cinco Copas ASOBAL (2003-04, 2004-05, 2005-06, 2006-07 e 2007-08) e tres Supercopa de Espa\u00f1a (2004-05, 2007-08 e 2010-11). A nivel internacional conquistou en tres ocasi\u00f3ns a m\u00e1xima competici\u00f3n europea de balonm\u00e1n entre clubs, a Liga de Campi\u00f3ns, as\u00ed como d\u00faas Recopas de Europa e tres Supercopas de Europa, ou os dous t\u00edtulos do Campionato Mundial de Clubs.\nHistoria.\nAntecedentes.\nAs orixes do club rem\u00f3ntanse \u00e1 tempada 1980-81 cando a base e a canteira do \"Colegio Ntra. Sra. del Prado\" (Marianistas) procuraba axudas para as s\u00faas actividades deportivas arredor do balonm\u00e1n, convert\u00e9ndose no principal foco de desenvolvemento co balonm\u00e1n en Cidade Real. Nesa \u00e9poca, a empresa Espumosos Vig\u00f3n colaborou con material deportivo ao colexio, que participaba baixo o nome de CB Prado. Nas tempadas 1981-82 e 1982-83 mant\u00edvose a colaboraci\u00f3n de xeito similar, obtendo os t\u00edtulos de campi\u00f3ns provinciais xuven\u00eds. Deste xeito iniciouse a relaci\u00f3n que levou \u00e1 creaci\u00f3n do club e a participar na categor\u00eda s\u00e9nior.\nO 2 de xullo de 1983 fundouse a Agrupaci\u00f3n Deportiva Cultural Caserio Vig\u00f3n logo de aprobar a s\u00faa inscrici\u00f3n no rexistro, que albergaba varias secci\u00f3ns deportivas. \u00c9 xa que logo, a tempada 1983-84 a oficial na que se inicia a historia do club, que na categor\u00eda s\u00e9nior conseguiu o campionato provincial e o ascenso a Terceira Divisi\u00f3n.\nAscenso e consolidaci\u00f3n na Divisi\u00f3n de Honra (1983-1998).\nLogo de tres intentos consecutivos de ascenso infrutuosos nos anos 1989, 1990 e 1991, na tempada 1991-92 chegaba o ansiado ascenso \u00e1 Divisi\u00f3n de Honra na fase de ascenso celebrada ese ano na cidade manchega. Este foi un momento de ouro na historia do club, o punto de partida dos \u00e9xitos posteriores. Miguel Cobo Serrano presidiu o club dende a s\u00faa fundaci\u00f3n ata a tempada do ascenso.\nO per\u00edodo entre 1993 e 1998 foi unha etapa de altos e baixos ata que o club conseguiu a s\u00faa consolidaci\u00f3n entre os mellores. O trauma do descenso na primeira tempada do club na ASOBAL (1992-93) superouse coa recuperaci\u00f3n do dereito deportivo a participar, ante as dificultades que non puideron superar outros clubs. A necesidade de novos trocos para adaptarse \u00e1s exixencias da elite motivou un novo dese\u00f1o na estrutura do club que, como primeiro paso, supuxo o troco do seu nome \u00e1 nova denominaci\u00f3n A.D.C. BM. Ciudad Real o 14 de xu\u00f1o de 1993 baixo a presidencia de Felipe Caballero. Reiniciouse as\u00ed, coa nova denominaci\u00f3n, e o patrocinio de Seguros Sol\u00eds, o retorno \u00e1 Liga ASOBAL, categor\u00eda na que participa dende aquela.\nNa tempada 1994-95 o equipo clasificouse por primeira vez para disputar a Copa do Rei, na tempada seguinte (1995-96) clasificouse para xogar a Copa ASOBAL e na tempada 1998-99 chegou a s\u00faa primeira clasificaci\u00f3n para xogar nunha competici\u00f3n europea, a City Cup logo de finalizar a liga na cuarta posici\u00f3n e culminaba o proceso de City-Cup foi a antesala do gran cambio que se anunciaba para o club.\nA \u00e9poca dourada.\nCoa chegada \u00e1 presidencia de Domingo D\u00edaz de Mera acel\u00e9rase e afianzase o proxecto, abrindo a v\u00eda cara os \u00e9xitos deportivos. Unha reorganizaci\u00f3n interna do club na dobre orientaci\u00f3n organizativa e deportiva acel\u00e9rase con novas incorporaci\u00f3ns que fortalecen \u00e1mbalas d\u00faas facetas e incorpor\u00e1ronse expertos en xesti\u00f3n deportiva, ademais de que os patrocinadores permitiron intensificar os esforzos para que o club puidera fichar a xogadores de primeiro nivel.\nA modernizaci\u00f3n do club levou ao equipo ao plano internacional, present\u00e1ndose con solvencia \u00e1s competici\u00f3ns europeas. Constru\u00eduse un equipo con perspectiva de futuro ao tempo que se axusta \u00e1 exixencia do grupo feito para ga\u00f1ar en t\u00f3dalas competici\u00f3ns.\n\u00c9 na tempada 2001-02 cando o equipo consegue o seu primeiro t\u00edtulo, a Recopa de Europa, que abriu o cami\u00f1o a t\u00f3dolos t\u00edtulos posibles, tanto a nivel estatal como internacional, as\u00ed como abr\u00eda a porta a participaci\u00f3n noutras competici\u00f3ns.\nNa tempada 2003-04 inaugurouse o Quixote Arena, o que evidencia o crecemento e a consolidaci\u00f3n do club. Ese mesmo ano o equipo conquista a s\u00faa primeira Liga e o dereito a competir na Liga de Campi\u00f3ns, a m\u00e1xima competici\u00f3n europea e que ga\u00f1ar\u00eda por primeira vez na tempada 2005-06.\nA sucesi\u00f3n de \u00e9xitos deportivos nos inicios do S. XXI sup\u00faxolle a consideraci\u00f3n de mellor club de Europa na clasificaci\u00f3n de resultados deportivos pola revista \"Handball Woche\", a m\u00e1is prestixiosa do balonm\u00e1n europeo, en varias tempadas.\nNa tempada 2007-08 chegou a consagraci\u00f3n definitiva do club manchego coa consecuci\u00f3n dos cinco t\u00edtulos (Liga, Copa do Rei, Copa ASOBAL, Supercopa de Espa\u00f1a e Copa de Europa). O equipo conseguiu nunha d\u00e9cada tres Copas de Europa (d\u00faas de xeito consecutivo), e tres ligas consecutivas, ademais das tres Supercopas de Europa.\n2010, o ano da liga perfecta.\nA tempada 2009-10 \u00e9 co\u00f1ecida polos seareiros como a da Liga perfecta., xa que o equipo de Cidade Real conseguiu pechar a tempada con 60 puntos en 30 xornadas sen ningunha derrota nin ning\u00fan empate para conseguir a s\u00faa quinta Liga (cuarta consecutiva) e ga\u00f1ando o seu segundo Campionato Mundial de Clubs en Qatar.\nPavill\u00f3n.\nDende 2003, o BM Ciudad Real xogou os seus partidos como local no Quijote Arena, un pavill\u00f3n constru\u00eddo polo Concello de Cidade Real. A moderna instalaci\u00f3n, con capacidade para case 6\u00a0000 persoas, foi o \u00fanica de Espa\u00f1a constru\u00eddo expresamente para xogar ao balonm\u00e1n. O ano do traslado do equipo a Madrid foi empregado unicamente para adestramentos do Atl\u00e9tico de Madrid e partidos de categor\u00edas inferiores."}
{"id": "166460", "revid": "1763686", "url": "https://gl.wikipedia.org/wiki?curid=166460", "title": "Renovalia Ciudad Real", "text": ""}
{"id": "166461", "revid": "1763698", "url": "https://gl.wikipedia.org/wiki?curid=166461", "title": "Balonmano Ciudad Real", "text": ""}
{"id": "166462", "revid": "23204", "url": "https://gl.wikipedia.org/wiki?curid=166462", "title": "A Nanny", "text": "A Nanny (en ) \u00e9 unha comedia de situaci\u00f3n estadounidense emitida orixinalmente pola CBS de 1993 a 1999. En Galicia emitiuna a Televisi\u00f3n de Galicia a partir de 1995.\nDesenvolvemento.\nA serie coproduc\u00edrona Sternin &amp; Fraser Ink, Inc. e Highschool Sweethearts en colaboraci\u00f3n con TriStar Television para a CBS protagonizada por Fran Drescher como Fran Fine, unha cativadora e simp\u00e1tica xud\u00eda de Queens que se convert\u00eda por casualidade na aia, \"nanny\" en ingl\u00e9s, dos tres fillos de Maxwell Sheffield, un produtor teatral vi\u00favo, membro da clase alta de Nova York.\nMoita da inspiraci\u00f3n da serie procede da vida persoal da s\u00faa creadora, Fran Drescher, e presenta nomes e trazos baseados nos seus familiares e amigos. A serie ga\u00f1ou unha Rose d'Or e un Emmy. Desde comezo da d\u00e9cada do 2000 fix\u00e9ronse algunhas adaptaci\u00f3ns noutros pa\u00edses baseadas nos gui\u00f3ns orixinais da serie."}
{"id": "166463", "revid": "21293", "url": "https://gl.wikipedia.org/wiki?curid=166463", "title": "The Nanny", "text": ""}
{"id": "166465", "revid": "89787", "url": "https://gl.wikipedia.org/wiki?curid=166465", "title": "BM Altea", "text": "O Club Balonmano Altea foi un equipo de balonm\u00e1n da localidade de Altea, Alacant (Espa\u00f1a). Logo de 34 anos de historia desapareceu en agosto do 2008 debido \u00e1 imposibilidade de atopar unha xunta directiva que afrontara a d\u00e9beda econ\u00f3mica acumulada polo club.\nNas nove tempadas que o equipo alacantino competiu na Liga ASOBAL (a m\u00e1xima categor\u00eda do balonm\u00e1n espa\u00f1ol), o seu mellor resultado foi o cuarto posto da tempada 2002-03. Tam\u00e9n conseguiu chegar en d\u00faas ocasi\u00f3ns \u00e1s semifinais da Copa do Rei nas tempadas 2001-02 e 2002-03. Nas competici\u00f3ns europeas hai que salientar o subcampionato da Copa EHF na tempada 2003-04, cando caeu na final fronte ao equipo alem\u00e1n do THW Kiel. Na tempada 2002-03 conseguira chegar ata as semifinais na terceira competici\u00f3n continental.\nA \u00faltima tempada da s\u00faa existencia militou no Grupo C da Primeira Divisi\u00f3n Estatal ocupando a praza que conseguira a tempada 2006-07 o seu filial, tras ter renunciado \u00e1 s\u00faa praza na liga ASOBAL por motivos econ\u00f3micos.\nTrala s\u00faa desaparici\u00f3n acordouse a creaci\u00f3n dun novo club como soluci\u00f3n para integrar aos equipos alteanos, o Handbol Esportiu Altea presidido por Toni Fuster, que comezar\u00eda a competir na categor\u00eda provincial."}
{"id": "166468", "revid": "5132", "url": "https://gl.wikipedia.org/wiki?curid=166468", "title": "CD Cajamadrid (balonm\u00e1n)", "text": "O Club Deportivo Cajamadrid foi un equipo de balonm\u00e1n da localidade de Alcal\u00e1 de Henares, Madrid (Espa\u00f1a). Foi un dos clubs hist\u00f3ricos de finais da d\u00e9cada dos 80 no Estado espa\u00f1ol e en Europa.\nHistoria.\nO CD Cajamadrid foi fundado en 1978 pola Caja de Ahorros y Monte de Piedad de Madrid en apoio ao deporte madrile\u00f1o, un dos seus fundadores foi Jes\u00fas L\u00f3pez Ricondo, que foi presidente do club dende a s\u00faa fundaci\u00f3n en 1978 ata 1987. O Cajamadrid participou na Divisi\u00f3n de Honra e na Liga ASOBAL de balonm\u00e1n, ademais de competir en competici\u00f3ns europeas como a Copa IHF, da que foi semifinalista nas tempadas 1988-89 e 1989-90. Nas competici\u00f3ns dom\u00e9sticas c\u00f3mpre salientar os subcampionatos da Liga ASOBAL (1987-88), Copa do Rei (1993-94 como Juventud Alcal\u00e1) e Supercopa de Espa\u00f1a (1989-90).\nAdemais da secci\u00f3n de balonm\u00e1n, o club contaba con outras d\u00faas secci\u00f3ns: unha secci\u00f3n de baloncesto cun equipo na Primeira Divisi\u00f3n (categor\u00eda de prata logo da ACB), e unha secci\u00f3n de ciclismo cun equipo afeccionado.\nEn 1991 a entidade financeira decidiu eliminar este club deportivo, cedendo a estrutura deportiva ao Juventud Alcal\u00e1, ao cal patrocinou durante os catro anos seguintes."}
{"id": "166469", "revid": "12452", "url": "https://gl.wikipedia.org/wiki?curid=166469", "title": "Super 10", "text": ""}
{"id": "166470", "revid": "1888", "url": "https://gl.wikipedia.org/wiki?curid=166470", "title": "Xes\u00fas Fern\u00e1ndez Gonz\u00e1lez", "text": "Xes\u00fas Fern\u00e1ndez Gonz\u00e1lez, nado en Chantada en 1870 e finado en Santiago de Compostela o 28 de xaneiro de 1928, foi un escritor e xornalista galego.\nTraxectoria.\nFoi sarxento no Batall\u00f3n Cazadores de La Habana. Colaborou en \"Gaceta de Galicia\" e dirixiu en 1900 \"Las Riberas\" de Chantada. Secretario do C\u00edrculo Cat\u00f3lico de Obreros de Chantada en 1905, foi propagandista do deputado Javier Garc\u00eda de Leaniz. Colaborou en \"El Norte de Galicia\", \"El Regional\", \"La Regi\u00f3n\" e \"Letras Regionales\" e foi redactor e administrador de \"El Eco de Santiago\". Foi oficial do Concello de Redondela; funcionario de educaci\u00f3n, traballou como oficinista na Escola de Veterinaria de Santiago de Compostela. Cando pechou en setembro de 1924, foi destinado \u00e1 Escola Normal de Valladolid, a\u00ednda que ao mes seguinte foi agregado \u00e1 Secretar\u00eda da Universidade de Santiago de Compostela. En 1921 ga\u00f1ou o certame literario na honra de Armando Palacio Vald\u00e9s organizado polo C\u00edrculo San Fernando de C\u00e1diz coa novela \"Lo que Dios quiere\". En 1925 obtivo o premio de novela curta de \"El Diario Espa\u00f1ol\" de Buenos Aires coa obra \"Dios te deje ir con bien\". Foi correspondente da Real Academia Galega.\nVida persoal.\nCasou en Santiago de Compostela con Pastora V\u00e1zquez Cobas en 1899 e foi pai de Mar\u00eda de la Paz e Alfonso Fern\u00e1ndez V\u00e1zquez.\nObras.\nEn galego.\nEscribiu en galego unha \u00fanica obra, a novela \"Como son os do grorioso. Ant\u00f3n Piruleiro\", publicada na colecci\u00f3n Lar en 1925."}
{"id": "166474", "revid": "8981", "url": "https://gl.wikipedia.org/wiki?curid=166474", "title": "Carbono quiral", "text": ""}
{"id": "166476", "revid": "98629", "url": "https://gl.wikipedia.org/wiki?curid=166476", "title": "21 Lutetia", "text": "21 Lutetia \u00e9 un asteroide pertencente \u00f3 cinto de asteroides e dun tipo espectral infrecuente. Mide uns 100\u00a0km de di\u00e1metro (aproximadamente 130\u00a0km no seu eixo m\u00e1is longo). Foi descuberto en 1852, e o seu nome prov\u00e9n da denominaci\u00f3n latina de Par\u00eds. \u00c9 o asteroide m\u00e1is grande visitado por unha sonda, a nave Rosetta.\nDescubrimento e exploraci\u00f3n.\nLutetia foi descuberto o 15 de novembro de 1852 por Hermann Goldschmidt desde o balc\u00f3n do seu apartamento en Par\u00eds. Entre novembro e decembro de 1852 o astr\u00f3nomo alem\u00e1n Georg R\u00fcmker e outros calcularon unha \u00f3rbita preliminar. En 1903 foi fotografado en oposici\u00f3n por Edward Pickering desde o observatorio de Harvard, calcul\u00e1ndolle unha magnitude na oposici\u00f3n de 10,8.\nHai rexistros de d\u00faas ocultaci\u00f3ns estelares de Lutetia, observadas desde Malta en 1997 e Australia en 2003, cunha \u00fanica franxa observada en cada unha, e producindo resultados que m\u00e1is ou menos coinciden coas medici\u00f3ns do sat\u00e9lite IRAS.\nO 10 de xullo de 2010 a sonda espacial Rosetta, da ESA, aproximouse a Lutetia a unha distancia m\u00ednima de 3168 \u00b1 7.5\u00a0km a unha velocidade de 15\u00a0km/s mentres \u00eda de cami\u00f1o \u00f3 seu encontro co cometa 67P/Churyumov-Gerasimenko. O achegamento proporcionou imaxes cunha resoluci\u00f3n de ata 60 metros por p\u00edxel. Entre os instrumentos de medida tam\u00e9n se atopaban espectr\u00f3metros e experimentos de campo magn\u00e9tico, plasma, po e radio. Os datos recollidos axudar\u00e1n a determinar se Lutetia \u00e9 un asteroide indiferenciado de clase C ou un asteroide de tipo M. Antes de Lutetia, o asteroide m\u00e1is grande visitado fora 253 Mathilde.\nCaracter\u00edsticas.\nMasa.\nO sobrevoo de Rosetta desmostrou que a masa de Lutetia \u00e9 de 1,7x1018 quilogramos, menor que os 2,57x1018 kg estimados antes do sobrevoo.\nComposici\u00f3n.\nA composici\u00f3n de Lutetia foi un enigma para os cient\u00edficos durante un tempo, aumentando as investigaci\u00f3ns en anticipaci\u00f3n do sobrevoo de Rosetta. A\u00ednda que foi clasificado como un asteroide de tipo M, a maior parte dos cales son met\u00e1licos, Lutetia \u00e9 un dos membros an\u00f3malos e non mostra grande evidencia de metal na s\u00faa superficie. De feito hai indicios dunha superficie non met\u00e1lica: un espectro plano e de baixa frecuencia, similar \u00f3 das condritas carbon\u00e1ceas e asteroides de tipo C e distinto do espectro dos meteoritos met\u00e1licos, un baixo albedo de radar a diferenza dos altos albedos de asteroides met\u00e1licos como 16 Psyche, evidencia de materiais hidratados na superficie, abundancia de silicatos e unha capa m\u00e1is grosa de regolito que na maior\u00eda de asteroides. Sosp\u00e9itase que a densidade de Lutetia \u00e9 alta, da orde de 5 g/cm3.\nA sonda Rosetta descubriu que Lutetia est\u00e1 cuberto por unha capa de regolito duns 600 m de espesor, que suaviza as formas de moitos grandes cr\u00e1teres.\nForma e inclinaci\u00f3n axial.\nAs fotograf\u00edas tomadas por Rosetta confirmaron os resultados da an\u00e1lise de 2003 da curva de luz que describ\u00eda Lutetita como aproximadamente unha esfera con trazos irregulares. Un estudo levado a cabo por I. N. Belskaya et al entre 2004 e 2009 propo\u00f1\u00eda que \"Lutetia ten unha forma non convexa, probablemente debido a un gran cr\u00e1ter\"; a\u00ednda non est\u00e1 claro se as observaci\u00f3ns de Rosetta apoian esta afirmaci\u00f3n. A an\u00e1lise da curva de luz tam\u00e9n indicou que os polos de Lutetia apuntan cara as coordenadas ecl\u00edpticas (\u03b2, \u03bb) = (3\u00b0, 40\u00b0) ou (\u03b2, \u03bb) = (3\u00b0, 220\u00b0), con 10\u00ba de incerteza, implicando unha inclinaci\u00f3n axial de 85\u00ba ou 89\u00ba, respectivamente, o que significa que o eixo de rotaci\u00f3n est\u00e1 aproximadamente paralelo \u00e1 ecl\u00edptica, de forma parecida \u00f3 planeta Urano.\nNomenclatura.\nEn marzo de 2011 o grupo de traballo para a nomenclatura planetaria da Uni\u00f3n Astron\u00f3mica Internacional acordou un esquema para nomear os trazos xeogr\u00e1ficos de Lutetia. Dado que Lutetia (que tam\u00e9n lle deu nome \u00f3 elemento qu\u00edmico Lutecio) era unha cidade romana (Par\u00eds), os cr\u00e1teres dos seus asteroides levar\u00edan nomes de cidades do Imperio Romano e das partes adxacentes de Europa durante o tempo no que Lutetia existiu. As s\u00faas rexi\u00f3ns ser\u00e1n nomeadas segundo o descubridor de Lutetia (Goldschmitt) e segundo as provincias do Imperio Romano do tempo de Lutetia. Outros trazos ser\u00e1n nomeados en base a r\u00edos do Imperio Romano e das partes adxacentes de Europa no momento de existencia de Lutetia."}
{"id": "166477", "revid": "89787", "url": "https://gl.wikipedia.org/wiki?curid=166477", "title": "(523639) 2010 RE64", "text": "2010 RE64, tam\u00e9n escrito coma 2010 RE64, \u00e9 un obxecto trans-neptuniano cunha magnitude absoluta de 4,2. Este feito fai del un candidato a planeta anano.\nDatos preliminares.\nFoi s\u00f3 observado durante un arco de 29 d\u00edas e de momento non se atopou este obxecto en imaxes previas que axudasen a defini-la s\u00faa \u00f3rbita. O co\u00f1ecemento sobre a s\u00faa \u00f3rbita \u00e9 moi limitado. Base\u00e1ndose na \u00f3rbita preliminar, estimouse que chegar\u00eda \u00f3 seu perihelio \u00f3 redor do ano 2165 e chegou o seu afelio en marzo do 2010. Actualmente est\u00e1 unhas 55,8 UAs respecto do Sol.\nAsumindo un o albedo xen\u00e9rico para os obxectos trans-neptunianos, que \u00e9 de 0.09, o seu di\u00e1metro ser\u00eda duns 640\u00a0km. Pero dende que se sabe que a s\u00faa magnitude absoluta preliminar \u00e9 de 4,2 e o seu verdadeiro albedo \u00e9 desco\u00f1ecido, o seu di\u00e1metro poder\u00eda ir dos 380 \u00f3s 860 kms."}
{"id": "166478", "revid": "23204", "url": "https://gl.wikipedia.org/wiki?curid=166478", "title": "Joe Williams", "text": "Joseph Williams, nado en 1934 en Aitutaki e finado en 2020, foi un m\u00e9dico e pol\u00edtico das Illas Cook, pa\u00eds do que foi primeiro ministro de xullo a novembro de 1999.\nEstudos.\nJoe Williams fixo os seus estudos primarios na s\u00faa illa natal, en 1950 obtivo unha bolsa de estudo do goberno neozeland\u00e9s para seguir os estudos secundarios en Kaikohe en Nova Zelandia, facendo a partir de 1955 a carreira de medicina na Universidade de Otago en Dunedin, permanecendo al\u00ed cinco anos, logo dun ano suplementario en Christchurch logrou o seu diploma de medicina, completando a s\u00faa formaci\u00f3n cunha especializaci\u00f3n en medicina tropical na Universidade de Hawaii.\nCarreira pol\u00edtica.\nAo seu retorno \u00e1s Cook, Williams presentouse \u00e1s elecci\u00f3ns xerais de 1972, resultando elixido polo Partido Dem\u00f3crata que acababa de fundar o seu amigo e colega Tom Davis. Dous anos m\u00e1is tarde, nas elecci\u00f3ns xerais de 1974 pres\u00e9ntase polo Partido das Illas Cook, ocupando tras elas as carteiras de sa\u00fade e educaci\u00f3n no goberno de Albert Henry. A comezos de 1978, pouco antes das elecci\u00f3ns abandonou o seu partido para fundar con Raui Pokoati e William Estall un novo partido, Unity Party. Williams presentouse na circunscrici\u00f3n de Puaikura, onde s\u00f3 conseguiu 37 votos , logo desa experiencia abandonou a actividade pol\u00edtica, marchou a Nova Zelandia onde exerceu a profesi\u00f3n m\u00e9dica. En 1993 volveu ao Partido das Illas Cook, present\u00e1ndose ao ano seguinte na circunscrici\u00f3n dos residentes no exterior, logrando o escano. Participou no goberno de Geoffrey Henry como ministro da sa\u00fade, reelixido deputado nas elecci\u00f3ns de 1999 aliouse pouco despois co Partido Dem\u00f3crata de Terepai Maoate coa fin de botar ao goberno de Henry. Finalmente Williams foi elixido primeiro ministro o 29 de xullo por 13 votos contra 12, mant\u00e9ndose \u00e1 cabeza dunha fr\u00e1xil coalici\u00f3n menos de cinco meses, ao tempo que a oposici\u00f3n lle botaba en cara pasar m\u00e1is tempo en Nova Zelandia ca no arquip\u00e9lago. O 18 de novembro o seu goberno foi derrubado por unha moci\u00f3n de censura, Terepai Maoate foi elixido novo primeiro ministro.\nEn 2002 presentou a s\u00faa candidatura para director xeral da Organizaci\u00f3n Mundial da Sa\u00fade, pero a s\u00faa candidatura foi finalmente rexeitada, unha das raz\u00f3ns foi a s\u00faa implicaci\u00f3n na controversia Diatranz, esta era unha compa\u00f1\u00eda neozelandesa especializada na investigaci\u00f3n farmac\u00e9utica que afirmaba que mediante o implantamento de c\u00e9lulas de porco en humanos pod\u00edase loitar contra a diabetes, co apoio de Williams propuxo experimentar o seu m\u00e9todo nas Illas Cook, un arquip\u00e9lago que ti\u00f1a unha das taxas de diabetes m\u00e1is elevadas do mundo, o que resultou nunha gran controversia nas Cook, en Nova Zelandia e na prensa internacional. Ademais do debate \u00e9tico sobre a utilizaci\u00f3n de insulares como cobaias humanas, numerosos cient\u00edficos alegaron os posibles riscos de transmitiren virus porcinos ao ser humano, raz\u00f3n pola que este x\u00e9nero de transplante de c\u00e9lulas est\u00e1 prohibido na meirande parte dos pa\u00edses do mundo. Finalmente o proxecto foi abandonado. Williams m\u00e1is tarde intentou seguir unha carreira pol\u00edtica en Nova Zelandia, presentouse candidato nas elecci\u00f3ns xerais de 2005 polo partido New Zealand First na circunscrici\u00f3n de Maungakiekie, sen \u00e9xito. No ano 2008 foi elixido presidente da Cook Islands Health Network Association in New Zealand."}
{"id": "166479", "revid": "89787", "url": "https://gl.wikipedia.org/wiki?curid=166479", "title": "Auld Lang Syne", "text": "Auld Lang Syne \u00e9 unha canci\u00f3n patrimonial escocesa cuxa letra consiste nun poema escrito en 1788 por Robert Burns, un dos poetas escoceses m\u00e1is populares. Ad\u00f3itase utilizar en momentos solemnes, como aqueles en que algu\u00e9n se despide, inicia ou acaba unha viaxe longa no tempo, un funeral etc. Hoxe est\u00e1 especialmente relacionada coa celebraci\u00f3n do Aninovo.\nLetra.\nFoi traducida ao galego por Pl\u00e1cido Castro e publicada o 30 de xaneiro de 1966 no \"Faro de Vigo\", \"Nun aniversario de Robert Burns\", logo recollida en \"Irlanda en Pl\u00e1cido Castro\", antolox\u00eda publicada polo IGADI en 2011."}
{"id": "166480", "revid": "22570", "url": "https://gl.wikipedia.org/wiki?curid=166480", "title": "Universidade de M\u00edchigan", "text": "A Universidade de M\u00edchigan (\"UM\") \u00e9 unha universidade p\u00fablica estadounidense que est\u00e1 situada no estado de M\u00edchigan, cuxo campus principal se atopa en Ann Arbor e ten outros campus menores en Flint e Dearborn. \u00c9 unha das universidades p\u00fablicas de maior prestixio nos Estados Unidos."}
{"id": "166482", "revid": "23204", "url": "https://gl.wikipedia.org/wiki?curid=166482", "title": "Plataforma per Catalunya", "text": "Plataforma per Catalunya (\"PxC\") \u00e9 un partido pol\u00edtico de Catalu\u00f1a, cuxo n\u00facleo pol\u00edtico \u00e9 a cr\u00edtica das pol\u00edticas de inmigraci\u00f3n catal\u00e1s. \u00c9 cualificado de xen\u00f3fobo e ultradereitista. A Plataforma, identific\u00e1se como un partido identitario e populista.\nHistoria e caracter\u00edsticas.\nO programa pol\u00edtico de PxC bas\u00e9ase na oposici\u00f3n \u00e1 inmigraci\u00f3n isl\u00e1mica, que considera unha ameaza para os principios democr\u00e1ticos imperantes na sociedade catal\u00e1, e reclama a aplicaci\u00f3n de \"tolerancia cero\" ante a delincuencia e o terrorismo, a defensa dos valores tradicionais da familia e a protecci\u00f3n do medio ambiente. O partido prop\u00f3n unha regulaci\u00f3n m\u00e1is s\u00f3lida ante a inmigraci\u00f3n.\nNas elecci\u00f3ns municipais de 2003 obtivo un 10% de votos na cidade barcelonesa de Vic, cidade da cal \u00e9 natural o seu presidente, Josep Anglada. Nas elecci\u00f3ns auton\u00f3micas de 2003 chegou a reunir case 5.000 votos en toda Catalu\u00f1a, sendo estas as s\u00faas primeiras elecci\u00f3ns, o que non abondou para entrar no parlamento catal\u00e1n.\nTralas elecci\u00f3ns municipais de 2007, PxC ten concelleiros en sete localidades catal\u00e1s: Vic, Manresa, Manlleu, e Roda de Ter (Barcelona), Cervera e Sant Mart\u00ed de Riucorb (Lleida), Olot (Xirona) e Vendrell (Tarragona)."}
{"id": "166483", "revid": "89787", "url": "https://gl.wikipedia.org/wiki?curid=166483", "title": "Strontrace", "text": "A Strontrace \u00e9 unha regata de vela que se celebra anualmente nos Pa\u00edses Baixos desde 1974 ideada por Reid de Jong na que participan nav\u00edos tradicionais, na s\u00faa maior\u00eda sk\u00fbtsje e tjalk.\nDesenvolvemento.\nA idea da Strontrace bas\u00e9ase nas viaxes de nav\u00edos que antes da aparici\u00f3n dos fertilizantes realizaban o transporte de esterco (\"stront\" en neerland\u00e9s) desde Frisia cara a Bollenstreek, rexi\u00f3n de Holanda onde se precisaba para o cultivo dos bulbos. A regata principia en Warkum chega a Warmond, ag\u00e1s o primeiro ano que foi en Sassenheim, e al\u00ed \u00e9 onde se vira de novo para Warkum. Se os ventos son desfavorables p\u00f3dense empregar sirgas para tirar da embarcaci\u00f3n desde terra e axudarse con remos. Desde Warkum p\u00e1sase polo IJsselmeer, e logo atrav\u00e9sase, xa con navegaci\u00f3n a motor, o Buiten IJ, IJ e a Canal do Mar do Norte, logo de a\u00ed p\u00f3dense seguir dous percorridos xa utilizando a vela, a trav\u00e9s de \u00c1msterdan por Kostverlorenvaart ata Nieuwe Meer e logo ao Ringvaart ata chegar a Warmond ou ben por Spaarndam e Haarlem ata Warmond."}
{"id": "166486", "revid": "124656", "url": "https://gl.wikipedia.org/wiki?curid=166486", "title": "Ramiro Varela Pe\u00f3n", "text": "Ramiro Varela Pe\u00f3n, nado en Arto\u00f1o (Agolada) o 23 de xullo de 1956, \u00e9 un pol\u00edtico galego.\nTraxectoria.\nO seu sogro, Manuel Costa Casares, foi o anterior alcalde de Agolada e o primeiro da democracia. Varela foi tam\u00e9n presidente do Consorcio para o Servizo Contraincendios e Salvamento das comarcas do Deza e Tabeir\u00f3s-Terra de Montes.\nVarela entrou no consistorio como porteiro, ascendeu a auxiliar administrativo e m\u00e1is adiante xu\u00edz de paz e responsable da brigada de Protecci\u00f3n Civil. Varela participou dende 1991 na lista do Partido Popular como suplente, posto que repetiu ata 1999. En 2003 foi o n\u00famero 11 (o \u00faltimo da lista de candidatos). Trala dimisi\u00f3n do seu sogro como alcalde en novembro de 2005 accedenu \u00e1 alcald\u00eda trala renuncia doutros tres candidatos da lista do PPdeG local, o que posibilitou que Varela pasase do posto 11 \u00f3 7 e puidese ser elixido edil. Encabezou a candidatura do PPdeG en 2007 e foi reelixido alcalde con maior\u00eda absoluta, \u00f3 igual que en 2011 e 2015. En setembro de 2016 tomou posesi\u00f3n como deputado provincial trala renuncia de Xos\u00e9 Crespo. En 2019 perdeu a alcald\u00eda en favor do candidato do Partido Anticorrupci\u00f3n y Justicia Lu\u00eds Calvo Migu\u00e9lez, o cal logrou a maior\u00eda absoluta.\nVida persoal.\nEst\u00e1 casado e ten d\u00faas fillas."}
{"id": "166487", "revid": "6939", "url": "https://gl.wikipedia.org/wiki?curid=166487", "title": "Plataforma por Catalu\u00f1a", "text": ""}
{"id": "166488", "revid": "23204", "url": "https://gl.wikipedia.org/wiki?curid=166488", "title": "(55565) 2002 AW197", "text": "(55565) 2002 AW197 \u00e9 un obxecto trans-neptuniano (TNO). Foi descuberto por Michael E. Brown e o seu equipo o 10 de xaneiro do ano 2002. Est\u00e1 clasificado coma cubewano. As medici\u00f3ns feitas co Telescopio Espacial Spitzer confirmaron que 2002 AW197 \u00e9 un fundado candidato a planeta anano. Est\u00e1 situado preto do Abismo de Kuiper.\nCandidato a planeta anano.\nAs observaci\u00f3ns da emisi\u00f3ns termais feitas polo Spitzer Space Telescope no 2007, d\u00e1nlle a este obxecto un di\u00e1metro duns 734(+116 -108) kms e un albedo de 0,117(+0,04 -0,03). O tama\u00f1o m\u00ednimo estimado para ser un planeta anano \u00e9 duns 400 kms de di\u00e1metro.\nSuperficie.\nA an\u00e1lise do ESO do espectro electromagn\u00e9tico revela unha forte li\u00f1a no vermello e non amosa a presenza de xeo de auga (en contraste con Quaoar, que tam\u00e9n \u00e9 vermello) suxerindo a presenza de material org\u00e1nico.\nDistancia.\nActualmente est\u00e1 a 46,5 UAs respecto do Sol e acadar\u00e1 o seu afelio \u00f3 redor do ano 2079."}
{"id": "166489", "revid": "52373", "url": "https://gl.wikipedia.org/wiki?curid=166489", "title": "Emilio Lousas Mu\u00ed\u00f1a", "text": "Emilio Lousas Mu\u00ed\u00f1a, nado en 1950, \u00e9 un pol\u00edtico galego do PPdeG.\nTraxectoria.\nFuncionario en excedencia do Concello de Alfoz, onde traballou m\u00e1is de tres d\u00e9cadas. Nas elecci\u00f3ns municipais de 2007 encabezou a candidatura do PPdeG \u00e1 alcald\u00eda de Alfoz en substituci\u00f3n de Antonio G\u00f3mez Rigueira e foi elixido alcalde con maior\u00eda absoluta. Nas municipais de 2011 repetiu como candidato a alcalde e obtivo a maior\u00eda absoluta.\nEst\u00e1 casado, ten dous fillos e \u00e9 funcionario."}
{"id": "166490", "revid": "1987", "url": "https://gl.wikipedia.org/wiki?curid=166490", "title": "Donald Davidson", "text": "Donald Herbert Davidson nado en Springfield, Massachusetts, o 6 de marzo de 1917 e finado o 30 de agosto de 2003 en Berkeley (California), foi un dos fil\u00f3sofos que abriu o pensamento anal\u00edtico a novos horizontes m\u00e1is pragm\u00e1ticos.\nTraxectoria.\nFormado na Universidade Harvard, deu clases posteriormente na Stanford, Princeton, Rockefeller, Chicago, e California.\nA s\u00faa obra exerceu considerable influencia en diversas \u00e1reas da filosof\u00eda a partir dos anos 1960, en especial nas \u00e1reas da filosof\u00eda da mente, filosof\u00eda da linguaxe, e teor\u00eda da acci\u00f3n.\nPensamento.\nDavidson entende que hai un interpretar comprensivo na comunicaci\u00f3n intersubxectiva que se relaciona coas condici\u00f3ns de verdade dun enunciado. Davidson vai impugnar o empirismo do seu mestre Willard Van Orman Quine, non existe un dualismo entre subxectividade e mundo obxectivo, entende que non existen un presunto material neutro \u00e1 espera de ordenaci\u00f3n conceptual. Toma distancia fronte a unha ciencia que ve como omniabarcadora e que acabar\u00e1 coa filosof\u00eda mesma.\nExiste un modo lex\u00edtimo de co\u00f1ecemento distinto da ciencia f\u00edsica que permite abordar filosoficamente os sentimentos, os desexos, as intenci\u00f3ns e todo un discurso mental desprezado polo empirismo. Sendo un externalista (existen conexi\u00f3ns entre o mundo exterior e o contido dos nosos pensamentos), afirma por\u00e9n que interpretamos un experimento como interpretamos calquera outra cousa. Davidson segue afincado no materialismo fisicista pero entende que existen descrici\u00f3ns verdadeiras dende o punto de vista epistemol\u00f3xico que non se se cinguen a leis f\u00edsicas. O pensamento esixe elementos compartidos de verdade e obxectividade, existe un contexto p\u00fablico intersubxectivo ao que a mente se ve dalg\u00fan xeito sometida. Non podemos entender a outro se non compartimos o seu mundo e non o vemos tan l\u00f3xico como o somos n\u00f3s (principio de caridade). A fonte da obxectividade \u00e9 a intersubxectividade (trangulaci\u00f3n).\nRelaciona tam\u00e9n a filosof\u00eda pr\u00e1ctica coa filosof\u00eda da linguaxe ao estudar a acci\u00f3n. Considera que a conduta intencional obedece a un proceso causal pero isto non impide que existan contradici\u00f3ns no suxeito debido \u00e1 mente parcelada onde se mesturan desexos e arelas en secci\u00f3ns mentais semiaut\u00f3nomas."}
{"id": "166491", "revid": "5863", "url": "https://gl.wikipedia.org/wiki?curid=166491", "title": "Camar\u00f3n de la Isla", "text": "Jos\u00e9 Monje Cruz, co\u00f1ecido artisticamente como Camar\u00f3n de la Isla ou simplemente Camar\u00f3n, nado en San Fernando, C\u00e1diz o 5 de decembro de 1950 e finado en Badalona o 2 de xullo de 1992, foi un cantaor flamenco andaluz. \u00c9 considerado un renovador do cante."}
{"id": "166492", "revid": "6939", "url": "https://gl.wikipedia.org/wiki?curid=166492", "title": "Jos\u00e9 Monge Cruz", "text": ""}
{"id": "166494", "revid": "25871", "url": "https://gl.wikipedia.org/wiki?curid=166494", "title": "Miguel Poveda", "text": "Miguel \u00c1ngel Poveda Le\u00f3n, co\u00f1ecido como Miguel Poveda, nado en Barcelona o 13 de febreiro de 1973, \u00e9 un cantaor flamenco de orixe catal\u00e1."}
{"id": "166495", "revid": "89787", "url": "https://gl.wikipedia.org/wiki?curid=166495", "title": "Francisco Garc\u00eda Su\u00e1rez", "text": "Francisco Garc\u00eda Su\u00e1rez, nado en Allariz en 1957, \u00e9 un pol\u00edtico galego do BNG, alcalde de Allariz de 2000 a 2018.\nTraxectoria.\nDiplomado en Maxisterio. Foi secretario-interventor do concello da Mezquita. Foi concelleiro de Allariz dende o ano 1990 e tenente de alcalde (1991-2000). \u00c9 alcalde de Allariz polo Bloque Nacionalista Galego (BNG) dende o ano 2000. Sucedeu no cargo a Anxo Quintana. Ademais, ata o 2003 foi secretario de organizaci\u00f3n da Executiva do BNG."}
{"id": "166496", "revid": "23204", "url": "https://gl.wikipedia.org/wiki?curid=166496", "title": "La Ni\u00f1a de los Peines", "text": "La Ni\u00f1a de los Peines, nada en Sevilla o 10 de febreiro de 1890 e finada na mesma cidade o 26 de novembro de 1969, foi unha cantaora flamenca. Est\u00e1 considerada unha das voces m\u00e1is importantes na historia desta arte."}
{"id": "166497", "revid": "15490", "url": "https://gl.wikipedia.org/wiki?curid=166497", "title": "Carmen Linares", "text": "Carmen Pacheco Rodr\u00edguez, co\u00f1ecida como Carmen Linares, nada en Linares (provincia de Xa\u00e9n) en 1951, \u00e9 unha cantaora de flamenco e int\u00e9rprete tam\u00e9n de canci\u00f3n espa\u00f1ola. As\u00ed mesmo, ten traballado en teatro e zarzuela.\nCarmen Linares conquistou por m\u00e9ritos propios un lugar privilexiado na cultura espa\u00f1ola contempor\u00e1nea. Pertence \u00e1 mellor xeraci\u00f3n de flamenco xunto con Camar\u00f3n, Paco de Luc\u00eda, Enrique Morente, Manolo Sanl\u00facar, Jos\u00e9 Merc\u00e9 e Tomatito. Carmen Linares \u00e9 reco\u00f1ecida como unha lenda viva do flamenco.\nTraxectoria.\nNos anos setenta traballou en Madrid en tablaos e nos anos oitenta en festivais nacionais xunto con artistas do talle de Enrique Morente, Camar\u00f3n de la Isla, Carmen Mora e os irm\u00e1ns Juan e Pepe Habichuela.\nComo cantaora en solitario comezou en 1980 con Juan e Pepe Habichuela, reivindicouse nos noventa con reco\u00f1ecidos discos e consolidouse co seu disco esencial \"Antolog\u00eda de la mujer en el cante\", declarado un dos mellores 10 discos da historia do flamenco.\nArtista de reco\u00f1ecido prestixio internacional, interpretou \"El Amor Brujo\" de Manuel de Falla con orquestras sinf\u00f3nicas en escenarios de Nova York, Par\u00eds, Buenos Aires, Tokio e Sydney. Participou en proxectos de grandes artistas como Manolo Sanl\u00facar, Blanca L\u00ed, Uri Caine, V\u00edctor Ullate e Carlos N\u00fa\u00f1ez.\nRecibiu o Premio Nacional de M\u00fasica de 2001 e publicou m\u00e1is de 30 t\u00edtulos inclu\u00edndo discos e colaboraci\u00f3ns propias e d\u00faos con Joan Manuel Serrat, Arc\u00e1ngel, S\u00edlvia P\u00e9rez Cruz e Miguel Poveda. Mestra de novas xeraci\u00f3ns, interpretou en versi\u00f3n flamenca obras dos poetas Federico Garc\u00eda Lorca, Juan Ram\u00f3n Jim\u00e9nez, Miguel Hern\u00e1ndez, Rafael Alberti e Jos\u00e9 \u00c1ngel Valente.\nCreou o seu propio selo discogr\u00e1fico en 2007, realizou xiras internacionais coa s\u00faa compa\u00f1\u00eda e acadou \u00e9xito en Nova York cunha hist\u00f3rica actuaci\u00f3n con Marina Heredia e Arc\u00e1ngel en 2018 no Carnegie Hall. En 2019 obtivo o reco\u00f1ecemento ao World Music Award da Universidade de Berklee.\nNa tempada 2021/2022 estreou \"Cantaora: 40 anos de flamenco\", proxecto cun grande elenco de m\u00fasicos, coreograf\u00edas de baile, momentos de cante jondo e homenaxes a Paco de Luc\u00eda, Enrique Morente e Mercedes Sosa.\nEn maio de 2020, recibiu conxuntamente con Mar\u00eda Pag\u00e8s, o Premio Princesa de Asturias das Artes."}
{"id": "166498", "revid": "1576", "url": "https://gl.wikipedia.org/wiki?curid=166498", "title": "Estrella Morente", "text": "Estrella Morente Carbonell, nada en Las Gabias (provincia de Granada) en 1980, \u00e9 unha cantaora flamenca andaluza. Prov\u00e9n da familia Morente, ori\u00fanda da provincia de Granada. O seu pai, Enrique Morente, tam\u00e9n cantaor, e a s\u00faa nai Aurora Carbonell, bailaora, transmit\u00edronlle desde a s\u00faa infancia a esencia do flamenco. Est\u00e1 casada co toureiro Javier Conde."}
{"id": "166499", "revid": "89787", "url": "https://gl.wikipedia.org/wiki?curid=166499", "title": "Mayte Mart\u00edn", "text": "Mar\u00eda Teresa Mart\u00edn Cadierno, co\u00f1ecida como Mayte Mart\u00edn, nada en Barcelona en 1965, \u00e9 unha cantaora de flamenco."}
{"id": "166500", "revid": "25871", "url": "https://gl.wikipedia.org/wiki?curid=166500", "title": "Tete Montoliu", "text": "Vicen\u00e7 Montoliu i Massana, co\u00f1ecido como Tete Montoliu, nado en Barcelona o 28 de marzo de 1933 e finado na mesma cidade o 24 de agosto de 1997, foi un pianista e compositor de jazz catal\u00e1n, o primeiro que transcendeu as fronteiras estatais e acadou sona a nivel internacional."}
{"id": "166501", "revid": "6308920", "url": "https://gl.wikipedia.org/wiki?curid=166501", "title": "Carlos Saura", "text": "Carlos Saura Atar\u00e9s, nado en Huesca o 4 de xaneiro de 1932 e finado en Collado Villalba o 10 de febreiro de 2023, foi un director de cinema espa\u00f1ol, de amplo prestixio internacional."}
{"id": "166502", "revid": "5863", "url": "https://gl.wikipedia.org/wiki?curid=166502", "title": "Arc\u00e1ngel", "text": "Austin Agust\u00edn Santos, m\u00e1is co\u00f1ecido polo nome art\u00edstico Arc\u00e1ngel, nado na cidade de Nova York o 23 de decembro de 1985, \u00e9 un cantante e compositor de reggaeton e actor dominicano-boricua. Trasladouse a Porto Rico en 2002, interesado en converterse nun int\u00e9rprete de reggaet\u00f3n. Durante a s\u00faa estad\u00eda en Porto Rico, formou parte do d\u00fao Arc\u00e1ngel &amp; Da Ghetto."}
{"id": "166503", "revid": "15490", "url": "https://gl.wikipedia.org/wiki?curid=166503", "title": "Rafael Rodr\u00edguez Villarino", "text": "Rafael Rodr\u00edguez Villarino, nado en Ourense o 16 de xu\u00f1o de 1965, \u00e9 un psic\u00f3logo, profesor e pol\u00edtico galego do PSdeG-PSOE. En 2019 presentouse como candidato \u00e1 alcald\u00eda de Ourense.\nTraxectoria.\nProfesor da UNED e profesor asociado da Universidade de Vigo no Campus de Ourense. \nConcello de Amoeiro.\nFoi alcalde de Amoeiro polo Partido dos Socialistas de Galicia dende o ano 2007, sucedendo no cargo a Manuel Fern\u00e1ndez Rinc\u00f3n. Logo das elecci\u00f3ns municipais de 2007 gobernou co apoio dun concelleiro do Bloque Nacionalista Galego. Revalidou o seu cargo tras acadar a maior\u00eda absoluta nas elecci\u00f3ns municipais de 2011 e nas de 2015.\nDende decembro de 2017 \u00e9 secretario provincial do PSOE de Ourense. Liderou a lista do seu partido ao concello de Ourense, polo que renunciou oficialmente \u00e1 alcald\u00eda de Amoeiro o 15 de abril de 2019 e foi sucedido por Jos\u00e9 Luis Gonz\u00e1lez.\nConcello de Ourense.\nEn Ourense ga\u00f1ou as elecci\u00f3ns, \u00f3 obter 9 dos 27 concelleiros, pero finalmente non puido asumi-la alcald\u00eda tras un pacto entre Democracia Ourensana e o PPdeG, que elixiu alcalde a Gonzalo P\u00e9rez J\u00e1come. Tam\u00e9n foi elixido deputado provincial e candidato \u00e1 presidencia da Deputaci\u00f3n, se ben Jos\u00e9 Manuel Baltar mantivo a presidencia grazas \u00f3 apoio de Democracia Ourensana, a cambio isto da elecci\u00f3n de J\u00e1come como alcalde. Desta forma situouse como voceiro socialista no concello, mantendo sonadas discrepancias con J\u00e1come, \u00f3 igual que este as manti\u00f1a cos demais membros da oposici\u00f3n. En outubro de 2020 presentou unha moci\u00f3n de censura contra o alcalde ourens\u00e1n, tras ser acusado este de corrupci\u00f3n por parte de compa\u00f1eiros e ed\u00eds do seu partido, chegando o PPdeG a abandonalo o goberno. Por\u00e9n, os populares, imprescindibles para saca-la moci\u00f3n adiante, dixeron que non apoiar\u00edan a moci\u00f3n se Villarino era o candidato \u00e1 alcald\u00eda. En abril de 2021 Villarino renunciou \u00e1 alcald\u00eda en favor da s\u00faa n\u00famero 2, mais nesta ocasi\u00f3n os populares pediron a marcha de Villarino da pol\u00edtica e a renuncia de t\u00f3dolos seus cargos p\u00fablicos, ante o cal se negou. En xu\u00f1o de 2021 o PPdeG regresou \u00f3 goberno de J\u00e1come, o cal estivera gobernando os meses anteriores con tan s\u00f3 outros dous concelleiros m\u00e1is. En xullo de 2022 J\u00e1come expulsou aos concelleiros populares do goberno.\nNo marco da renovaci\u00f3n das estruturas territoriais do PSdeG concorreu de novo \u00e1s primarias provinciais en xaneiro de 2022, sendo reelixido secretario xeral do partido na provincia fronte \u00f3 alcalde do Barco de Valdeorras, Alfredo Garc\u00eda Rodr\u00edguez. Pese a haber manifestado a s\u00faa disposici\u00f3n a concorrer \u00e1s primarias para a candidatura \u00e1 alcald\u00eda, ao igual que a Secretaria Xeral e vicevoceira Natalia Gonz\u00e1lez Beneitez, a Executiva galega decidiu suspende-las primarias en novembro de 2022 e nomear ao exalcalde Francisco Rodr\u00edguez Fern\u00e1ndez como novo candidato, ante o cal renunciou como voceiro socialista no concello, centr\u00e1ndose a partir de ent\u00f3n nas s\u00faas labores como secretario provincial."}
{"id": "166505", "revid": "23204", "url": "https://gl.wikipedia.org/wiki?curid=166505", "title": "Potos\u00ed", "text": "A cidade de Potos\u00ed, co\u00f1ecida como a Villa Imperial de Potos\u00ed \u00e9 unha cidade no sur da Rep\u00fablica de Bolivia, capital do departamento de Potos\u00ed, e da provincia de Tom\u00e1s Fr\u00edas. Est\u00e9ndese ao p\u00e9 dun monte lendario chamado Cerro Rico (en quechua: 'Sumaj Orcko'), no que estivo situada a maior mina de prata do mundo desde mediados do s\u00e9culo XVI ata mediados do s\u00e9culo XVII.\nSegundo os \u00faltimos datos do censo oficial de 2012 do Instituto Nacional de Estad\u00edstica de Bolivia INE, o Departamento de Potos\u00ed ten 828.093 habitantes (410.822 homes e 417.271 mulleres) mentres que na cidade (capital) a s\u00faa poboaci\u00f3n chega a 189.652 habitantes A s\u00faa altitude media \u00e9 de 4.067 msnm, polo que \u00e9, entre as cidades de m\u00e1is de 100.000 habitantes, a segunda m\u00e1is alta do mundo detr\u00e1s de El Alto, a\u00ednda que esta \u00faltima int\u00e9grase no aglomerado de A Paz, de menor altitude que Potos\u00ed.\nA poboaci\u00f3n ind\u00edxena representa aproximadamente o 65% da poboaci\u00f3n (entre quechuas e aimar\u00e1s) segundo unha enquisa racial de Bolivia no 2009, logo mestizos que representan o 30% e brancos (principalmente crioulos) un 5% aproximadamente."}
{"id": "166506", "revid": "23204", "url": "https://gl.wikipedia.org/wiki?curid=166506", "title": "Cobija", "text": "A cidade de Cobija \u00e9 a capital do departamento de Pando en Bolivia. Ten unha poboaci\u00f3n de 20.820 habitantes segundo o censo de 2001."}
{"id": "166507", "revid": "23204", "url": "https://gl.wikipedia.org/wiki?curid=166507", "title": "Tarija", "text": "A cidade de Tarija \u00e9 a capital do departamento de Tarija en Bolivia. Ten unha poboaci\u00f3n de 135.783 habitantes segundo o censo de 2001."}
{"id": "166508", "revid": "23204", "url": "https://gl.wikipedia.org/wiki?curid=166508", "title": "Santa Cruz de la Sierra", "text": "A cidade de Santa Cruz de la Sierra \u00e9 a capital do departamento de Santa Cruz en Bolivia. Ten unha poboaci\u00f3n de 1.113.582 habitantes segundo o censo de 2001."}
{"id": "166509", "revid": "23204", "url": "https://gl.wikipedia.org/wiki?curid=166509", "title": "Trinidad, Bolivia", "text": "A cidade de Trinidad \u00e9 a capital do departamento del Beni en Bolivia. Ten unha poboaci\u00f3n de 75.540 habitantes segundo o censo de 2001."}
{"id": "166510", "revid": "23204", "url": "https://gl.wikipedia.org/wiki?curid=166510", "title": "Oruro", "text": "A cidade de Oruro \u00e9 a capital do departamento de Oruro en Bolivia. Ten unha poboaci\u00f3n de 201.230 habitantes segundo o censo de 2001."}
{"id": "166511", "revid": "23204", "url": "https://gl.wikipedia.org/wiki?curid=166511", "title": "Coltan", "text": "O coltan \u00e9 unha mestura de dous minerais: columbita e tantalita. Da columbita extr\u00e1ese o niobio e da tantalita, o t\u00e1ntalo. Este \u00faltimo \u00e9 un metal de alta resistencia t\u00e9rmica, electro-magn\u00e9tica e corrosiva e por tales capacidades o seu uso est\u00e1 moi difundido na composici\u00f3n de dispositivos electr\u00f3nicos: tel\u00e9fonos m\u00f3biles, ordenadores, GPS, consolas, MP3, MP4, reprodutores de DVD, sat\u00e9lites... O niobio \u00e9 semellante ao t\u00e1ntalo, al\u00e9n do potencial como hipercondutor. Ambos os metais foron e contin\u00faan sendo fundamentais para o avance tecnol\u00f3xico da comunicaci\u00f3n port\u00e1til.\nHistoria e caracter\u00edsticas.\nAs maiores reservas de tantalita (na forma coltan, ou sexa, xunto coa columbita) est\u00e1n na Rep\u00fablica do Congo, onde se desenvolve unha guerra civil hai anos en torno da posesi\u00f3n das minas, entre outras complicaci\u00f3ns \u00e9tnicas, territoriais e pol\u00edticas. A ONU presenta estimativas desconcertantes como a que xa morreron m\u00e1is de 4 mill\u00f3ns de persoas na disputa polo tam\u00e9n chamado \"ouro azul\", al\u00e9n da impresionante facturaci\u00f3n de m\u00e1is de 250 mill\u00f3ns de d\u00f3lares estadounidenses que obtivo o Ex\u00e9rcito de Ruanda do comercio do ansiado mineral.\nA minar\u00eda de columbita-tantalita provoca grandes impactos no medio ambiente tropical do Congo, especialmente se non se toman as debidas medidas de mitigaci\u00f3n ambiental (feito obvio no medio dunha rexi\u00f3n en guerra), a pesar de se encontraren as minas pr\u00f3ximas ou dentro de parques nacionais. A obtenci\u00f3n deses materias para elaborar compo\u00f1entes electr\u00f3nicos \u00e9 complexa e cara. Ambos os metais son extremadamente caros e raros na natureza.\nPa\u00edses produtores.\nO principal produtor de coltan \u00e9 a Rep\u00fablica Democr\u00e1tica do Congo con cerca do 80% das reservas mundiais estimadas, a\u00ednda que existen reservas probadas ou en explotaci\u00f3n no Brasil co 5% das reservas, Tailandia tam\u00e9n cun 5% e Australia con outro 5%. No Brasil, as maiores reservas de tantalita enc\u00f3ntranse nos estados de Roraima (sobre todo no sur do estado) e no Amap\u00e1."}
{"id": "166513", "revid": "5132", "url": "https://gl.wikipedia.org/wiki?curid=166513", "title": "Lucentum Alicante", "text": ""}
{"id": "166514", "revid": "5132", "url": "https://gl.wikipedia.org/wiki?curid=166514", "title": "Pepe Rodr\u00edguez", "text": "Jos\u00e9 Luis Rodr\u00edguez Gonz\u00e1lez, co\u00f1ecido popularmente como Pepe Rodr\u00edguez, nado en Xirona o 29 de maio de 1962, \u00e9 un adestrador profesional de baloncesto. Actualmente \u00e9 o adestrador do UCAM Murcia Feminino da Liga Feminina 2.\nTraxectoria.\nPepe Rodr\u00edguez comezou a s\u00faa andaina como adestrador nas categor\u00edas inferiores do Valvi Girona, chegando a adestrar ao primeiro equipo en ACB en 1993. Despois do seu paso na m\u00e1xima categor\u00eda do baloncesto espa\u00f1ol, marcha aos Estados Unidos para ser adestrador axudante de Mike Montgomery nos californianos Stanford Cardinal da NCAA.\nDespois do seu paso pola liga universitaria estadounidense, comezou a adestrar a diferentes equipos da Liga LEB (e da EBA, antes da existencia da propia LEB). Comezou a s\u00faa andaina no Gand\u00eda, pasando logo na primeira tempada da LEB a adestrar ao Melilla. Ao ano seguinte marchar\u00eda a Xix\u00f3n, onde evitou o descenso do equipo, para volver a Melilla onde ga\u00f1ou a Copa Pr\u00edncipe.\nDespois deste equipo, e cunha etapa no Baloncesto Murcia, Rodr\u00edguez pasa a dirixir ao Ovarense Ovar da Liga Portuguesa de Baloncesto, co que foi subcampi\u00f3n de Copa e semifinalista da propia liga. Posteriormente foi adestrador asistente no Lucentum Alicante na ACB e, ao ano seguinte, votar\u00eda \u00e1 LEB onde adestrar\u00eda ao Ciudad de Huelva durante d\u00faas tempadas, chegando nunha delas \u00e1s semifinais. Posteriormente volver\u00eda a Gand\u00eda, onde salva ao equipo do descenso. O 14 de decembro de 2010 asina contrato co Club Baloncesto Breog\u00e1n de Lugo tralo cesamento de Rub\u00e9n Dom\u00ednguez polos malos resultados obtidos."}
{"id": "166516", "revid": "1764492", "url": "https://gl.wikipedia.org/wiki?curid=166516", "title": "Obras del Puerto", "text": ""}
{"id": "166517", "revid": "56817", "url": "https://gl.wikipedia.org/wiki?curid=166517", "title": "Michael Landon", "text": "Michael Landon, nado o 31 de outubro de 1936 en Nova York e finado o 1 de xullo de 1991 en Malib\u00fa, foi un actor, guionista, director e produtor de televisi\u00f3n estadounidense.\nTraxectoria.\nLandon \u00e9 co\u00f1ecido polas interpretaci\u00f3ns de Little Joe Cartwright en \"Bonanza\" (1959\u20131973), Charles Ingalls en \"Little House on the Prairie\" (1974\u20131983) e Jonathan Smith en \"Highway to Heaven\" (1984\u20131989), todas as tres na NBC. Landon ademais produciu, escribiu e dirixiu moitos dos episodios das series nas que apareceu, e tam\u00e9n escribiu e dirixiu o telefilme autobiogr\u00e1fico \"The Loneliest Runner\" (1976) ademais de crear a serie \"Father Murphy\" (1981-1983) interpretada por Merlin Olsen."}
{"id": "166518", "revid": "98629", "url": "https://gl.wikipedia.org/wiki?curid=166518", "title": "Epopea de Gilgamesh", "text": "A Epopea de Gilgamesh, tam\u00e9n co\u00f1ecida como o Poema de Gilgamesh, \u00e9 unha narraci\u00f3n de orixe sumeria, na Mesopotamia, considerada como a narraci\u00f3n escrita m\u00e1is antiga da historia. Elaborouse mediante a escrita cuneiforme en t\u00e1boas de arxila, o que favoreceu a s\u00faa conservaci\u00f3n. A versi\u00f3n m\u00e1is completa que se conserva consta de doce t\u00e1boas, das cales once foron escritas cara a primeira metade do II milenio a. C. e a \u00faltima, que constit\u00fae unha narraci\u00f3n independente das demais, cara \u00e1 fin do I milenio a. C.\nAo comezo do poema, Gilgamesh \u00e9 o desp\u00f3tico rei de Uruk, cuxos s\u00fabditos se queixan aos deuses, cansos da s\u00faa luxuria desenfreada, a cal o leva a forzar \u00e1s mulleres da cidade. Os deuses atenden esta petici\u00f3n creando a Enkidu, un home salvaxe destinado a enfrontarse a Gilgamesh. Pero cando ambos entraban en combate, no canto de darse morte fanse amigos para sempre e emprenden perigosas aventuras. Xuntos dan morte ao xigante Humbaba e ao Toro do Ceo, e Gilgamesh rexeita o amor da deusa Inanna. Como castigo a estes actos de impiedade, os deuses fan que Enkidu morra en plena mocidade. Impresionado pola desaparici\u00f3n do seu amigo, Gilgamesh emprende a procura da inmortalidade, a cal o leva at\u00e9 os conf\u00edns do mundo, onde viven o sabio Utnapishtim e a s\u00faa muller, \u00fanicos sobreviventes do Diluvio, aos que os deuses concederon o don que Gilgamesh pretende agora. Con todo, o heroe non alcanza o que pretende. No cami\u00f1o de volta, atopa, seguindo instruci\u00f3ns de Utnapishtim, unha planta que devolve a mocidade a quen a toma; pero unha serpe r\u00f3uballa e Gilgamesh volve a Uruk coas mans baleiras, convencido de que a inmortalidade \u00e9 patrimonio exclusivo dos deuses. \nO n\u00facleo sentimental do poema at\u00f3pase no d\u00f3 de Gilgamesh trala morte do seu amigo. Os cr\u00edticos consideran que \u00e9 a primeira obra literaria que fai \u00e9nfase na mortalidade humana fronte \u00e1 inmortalidade dos deuses. O poema incl\u00fae unha versi\u00f3n do mito do diluvio universal.\nOrixe.\nOrixinariamente, a obra co\u00f1ec\u00edase co t\u00edtulo \"Sha naqba \u012bmuru\" (\"Aquel que viu as profundidades\") ou \"Sh\u016btur eli sharr\u012b\" (\"Por riba de todos os outros reis\"), versos tomados do inicio da obra que aluden \u00e1 natureza excepcional de Gilgamesh.\nO poema escribiuse en t\u00e1boas de arxila empregando a escritura cuneiforme cara aos anos 2500-2000\u00a0a.\u00a0C. Ademais desta versi\u00f3n en lingua sumeria, que presenta moitos ocos debidos \u00e1 s\u00faa deficiente conservaci\u00f3n. Cons\u00e9rvanse versi\u00f3ns posteriores, tam\u00e9n fragmentarias en lingua acadia e hitita. As edici\u00f3ns e traduci\u00f3ns modernas da obra incorporan este material para complementar os espazos baleiros da versi\u00f3n sumeria.\nA versi\u00f3n m\u00e1is completa da que se disp\u00f3n actualmente procede da biblioteca do rei asirio do s\u00e9culo VII a. C. Assurbanipal en N\u00ednive, quen procurou coleccionar copias de todos os documentos escritos no mundo que el co\u00f1eceu. Consiste nun conxunto de doce t\u00e1boas de arxila. As once primeiras narran a \"Epopea de Gilgamesh\" e a duod\u00e9cima cont\u00e9n un poema independente sobre a baixada de Gilgamesh aos infernos.\nO texto non separa os versos, mais polo ritmo calc\u00falase que pode ter uns 3500.\nOs expertos opinan que a orixe c\u00f3mpre procurala nunha serie de poemas sobre o heroe e rei mitol\u00f3xico Gilgamesh, que puido existir realmente e ser un monarca sumerio do Segundo Per\u00edodo Din\u00e1stico Inicial (s\u00e9culo XXVII a. C.). Algunhas destas lendas foron narradas en verso e os poema resultantes se artellaron nun poema m\u00e1is extenso.\nArgumento.\nO poema trata das aventuras do rei Gilgamesh, tam\u00e9n co\u00f1ecido coma Istubar, e o seu amigo Enkidu. Xira en torno a d\u00faas tem\u00e1ticas principais, a procura da gloria e a procura da inmortalidade, dominantes nas seis primeiras e nas seis \u00faltimas t\u00e1boas, respectivamente.\nA historia principia coa presentaci\u00f3n do rei Gilgamesh de Uruk, o meirande Rei divino que, conta a narraci\u00f3n, existiu. A s\u00faa severidade provoca que a deusa Ninhursag cree ao home salvaxe Enkidu, quen se dedica a amolar aos pastores. O rei env\u00edalle \u00e1 prostituta sagrada Shamhat, quen civiliza a Enkidu.\nEnkidu e Shamhat casan, e Gilgamesh acode \u00e1 voda coa intenci\u00f3n de facer valer o seu dereito de pernada, mais Enkidu res\u00edstese o que provoca a loita entre os dous personaxes. Finalmente, reconc\u00edlianse e Gilgamesh convence a Enkidu para viaxaren xuntos ao bosque para mataren ao xigante Humbaba e adquiriren as\u00ed a gloria.\nNa segunda parte, a da procura da inmortalidade, Enkidu enferma e, moribundo, descende aos infernos. Gilgamesh compad\u00e9cese del e emprende unha perigosa viaxe para visitar aos dous \u00fanicos seres humanos que sobreviviron ao Diluvio universal, Utnapishtim e a s\u00faa dona. O sobrevivente r\u00e9tao a permanecer esperto seis d\u00edas e sete noites se quere a s\u00faa axuda, pero nada m\u00e1is remata de lle facer a proposici\u00f3n, Gilgamesh fica durmido. Derrotado, emprende o regreso a Urk, non sen antes de que Utnapishtim lle fale de certa planta do fondo do oc\u00e9ano que o far\u00e1 novo outra vez.\nVersi\u00f3n \u00abest\u00e1ndar\u00bb.\nA versi\u00f3n \u00abest\u00e1ndar\u00bb atopouse na biblioteca de Asurbanipal, foi escrita en babilonio est\u00e1ndar, un dialecto da lingua acadia que s\u00f3 se usaba con fins literarios, e utiliza un tipo de m\u00e9trica bastante parecida \u00e1 m\u00e9trica hebraica, fundada no paralelismo sem\u00e1ntico, a\u00ednda que tam\u00e9n pos\u00fae elementos de m\u00e9trica cuantitativa. O verso est\u00e1 xeralmente dividido en dous hemistiquios que reiteran a mesma idea expresada de d\u00faas formas distintas.\nEsta versi\u00f3n foi estandarizada por Sin-Liqe-Unninni entre o 1300\u00a0a.\u00a0C. e o 1000\u00a0a.\u00a0C. con base nunha versi\u00f3n m\u00e1is antiga que a oficial. Esta complementaci\u00f3n mediante cambio ou engadido de fragmentos era un proceso com\u00fan na \u00e9poca e o \"Poema de Gilgamesh\" non foi a excepci\u00f3n.\nA versi\u00f3n est\u00e1ndar e a acadia previa difer\u00e9ncianse na introduci\u00f3n, ou \u00edncipit. A versi\u00f3n m\u00e1is antiga comeza coas palabras: \u00abExcedendo a todos os demais reis\u00bb, mentres que na est\u00e1ndar di: \u00abEl que v\u00eda o profundo\u00bb (\"\u0161a nagbu am\u0101ru\"). A palabra acadia \"nagbu\", 'profundo', neste caso probablemente fai referencia a certos \u00abmisterios\u00bb. No entanto, Andrew George considera que se refire a alg\u00fan co\u00f1ecemento espec\u00edfico que Gilgamesh trouxo da s\u00faa reuni\u00f3n con Utnapishtim; el ga\u00f1ou o co\u00f1ecemento no reino de Ea, cuxo reino c\u00f3smico \u00e9 a fonte da sabedor\u00eda. En xeral, crese que Gilgamesh adquiriu o co\u00f1ecemento para vivir unha boa vida: como adorar aos deuses, por que \u00e9 necesaria a morte para os humanos, que fai bo a un rei e como vivir unha boa vida. A t\u00e1boa XI cont\u00e9n o mito do diluvio que foi copiado na s\u00faa maior parte da \u00e9pica de Atrahasis.\nA t\u00e1boa XII \u00e9 un ap\u00e9ndice do poema \u00e9pico, unha secuela da XI e probablemente engadida en data posterior, polo cal foi omitida at\u00e9 anos recentes. Ten a inconsistencia narrativa de presentar a Enkidu vivo, e ten pouca relaci\u00f3n coa ben argumentada t\u00e1boa XI. De feito, o poema ten unha estrutura circular na cal as li\u00f1as iniciais c\u00edtanse na t\u00e1boa XI para dar, xunto co final, a idea dun ciclo. A t\u00e1boa XII \u00e9 m\u00e1is ben unha copia dun conto anterior no cal Gilgamesh env\u00eda a Enkidu a recuperar alg\u00fans dos seus bens ao inframundo, Enkidu morre e regresa como esp\u00edrito para contarlle ao rei a natureza do inframundo. Este evento parece superfluo dado que na t\u00e1boa VII Enkidu tivo xa un so\u00f1o no que se lle revelou como \u00e9 ese lugar.\nContido das t\u00e1boas.\nA obra xira ao redor de d\u00faas tem\u00e1ticas, as primeiras seis t\u00e1boas describen a procura da gloria e as restantes a procura da inmortalidade.\nVersi\u00f3n en babil\u00f3nico antigo.\nTodas as t\u00e1boas, ag\u00e1s a segunda e a terceira, prove\u00f1en de distintos orixinais e polo tanto a s\u00edntese argumental faise con base en diferentes versi\u00f3ns:\nPoemas sumerios.\nHai cinco historias existentes de Gilgamesh en forma de poemas antigos en sumerio. Probablemente circulaban independentemente, en lugar de ter a forma dunha epopea unificada. Alg\u00fans dos nomes dos personaxes principais nestes poemas difiren lixeiramente dos nomes acadios posteriores; por exemplo, \"Bilgamesh\" est\u00e1 escrito en lugar de \"Gilgamesh\", e hai algunhas diferenzas nas historias subxacentes, como o feito de que Enkidu \u00e9 o servente de Gilgamesh na versi\u00f3n sumeria:\n\"O se\u00f1or da Monta\u00f1a do Vivente e Hei, hurra!\" corresponden ao episodio de \"Bosque dos Cedros\" (que na versi\u00f3n est\u00e1ndar c\u00f3ntanse nas t\u00e1boas II - V). Gilgamesh e Enkidu viaxan con outros homes ao bosque dos cedros. Al\u00ed, atrapado por Humbaba, Gilgamesh eng\u00e1nao (coa axuda de Enkidu nunha das versi\u00f3ns) para que abandone as s\u00faas auras, perdendo as\u00ed o seu poder.\n\"O Heroe en Batalla\" corresponde ao episodio do \"Toro no Ceo\" (na versi\u00f3n est\u00e1ndar at\u00f3pase na t\u00e1boa VI) na versi\u00f3n acadia. O apetito voraz do touro causa seca e dificultades na terra mentres Gilgamesh d\u00e1se un fest\u00edn. Lugalbanda conv\u00e9nceo de enfrontarse \u00e1 besta e loita xunto a Enkidu.\nOs enviados de Akka non te\u00f1en un episodio correspondente na epopea, pero os temas de se mostrar misericordia aos cativos e o consello dos anci\u00e1ns da cidade tam\u00e9n aparecen na versi\u00f3n est\u00e1ndar da historia de Humbaba. No poema, Uruk enfronta o asedio das tropas de Kish dirixidas polo seu rei Agga, a quen Gilgamesh derrota e perdoa.\n\"Neses d\u00edas, neses d\u00edas afastados\", tam\u00e9n co\u00f1ecidos como \"Gilgamesh, Enkidu e o Inframundo\", \u00e9 a fonte da traduci\u00f3n acadia inclu\u00edda como t\u00e1boa XII na versi\u00f3n est\u00e1ndar, que conta a viaxe de Enkidu ao Inframundo. Tam\u00e9n \u00e9 a principal fonte de informaci\u00f3n para o mito da creaci\u00f3n sumeria e a historia de \"Inanna e a \u00e1rbore Huluppu\". \n\"O gran touro salvaxe est\u00e1 deitado\", un poema sobre a morte, sepultura e consagraci\u00f3n de Gilgamesh como un semideus, reinando e xulgando aos mortos. Despois de so\u00f1ar con como os deuses deciden o seu destino despois da morte, Gilgamesh toma consello, prepara o seu funeral e ofrece agasallos aos deuses. Unha vez falecido, ent\u00e9rrano baixo o \u00c9ufrates, desviando o seu curso e logo devolv\u00e9ndoo.\nTemas.\nGilgamesh \u00e9 un personaxe dos chamados redondos porque evoluciona ao longo da narraci\u00f3n. Primeiramente busca o poder a calquera prezo, quere satisfacer os seus desexos de maneira ego\u00edsta, sen ter en conta ning\u00fan l\u00edmite, nin moral. Peca por tanto de hybris e por iso \u00e9 castigado, un tema cl\u00e1sico nas literaturas antigas. Posteriormente, a partir da morte de Enkidu, busca a inmortalidade, como fan os guerreiros e cabaleiros a trav\u00e9s das s\u00faas xestas (as primeiras aventuras buscaban a fama). Pero na s\u00faa viaxe inici\u00e1tica acaba aprendendo a inutilidade desta procura, posto que \u00e9 consustancial ao ser humano ser mortal. Asumir esta realidade o faculta para ser un bo rei (hai que remarcar que o protagonista deste poema ten unha base hist\u00f3rica nun monarca existente).\nTam\u00e9n se interpretou que Gilgamesh \u00e9 como o sol, que percorre os doce signos astrol\u00f3xicos ou os doce meses do ano (hai 12 t\u00e1boas ou partes) e que, como o astro, ten un momento de ascenso e brillantez para acabar decaendo. \u00c9 precisamente ao deus Sol Shamash a quen invoca a s\u00faa nai antes de bendicir a marcha dos heroes. Representar\u00eda a forza da luz contra Enkidu, que ser\u00eda o representante da escuridade, no dualismo oriental caracter\u00edstico. Enkidu nace do barro, como pasar\u00e1 noutros mitos de creaci\u00f3n, como o b\u00edblico, onde os deuses modelan o home a partir de materiais terreais. Esta dualidade ser\u00e1 explorada noutras parellas da literatura posterior e tam\u00e9n aparece no mesmo protagonista, posto que o rei ten unha parte divina e outra humana. \nA amizade que une os dous homes transf\u00f3rmaos: Enkidu logra a civilizaci\u00f3n e Guilgameix suaviza o seu temperamento. As mulleres, en cambio, ocupan un lugar subordinado \u00e1 trama, a pesar da importancia da deusa do amor como s\u00edmbolo de orde mundial. L\u00edganse sempre ao sexo, como a prostituta que inicia Enkidu ou as v\u00edtimas de violaci\u00f3n que fan desatar a c\u00f3lera divina.\nOs so\u00f1os premonitorios e as interpretaci\u00f3ns que fan ao espertar xogan un importante papel para que a trama avance. Esta importancia dos so\u00f1os est\u00e1 presente a outras moitas historias de \u00e1mbito oriental.\nA oposici\u00f3n da humanidade e coa natureza \u00e9 un tema recorrente: Gilgamesh respecto a Enkidu (proveniente do mundo natural), Humbaba (gardi\u00e1n do Bosque de Cedros), os seres escorpi\u00f3n (gardi\u00e1ns da porta que protexe o sol) e Siduri (o vi\u00f1ateiro dos deuses que protexe a el mesmo e \u00e1s vi\u00f1as de Gilgamesh). O tema da oposici\u00f3n da humanidade e a natureza, concretamente os bosques, interpretouse que ten relaci\u00f3n co alto valor da madeira, extra\u00edda dos cedros do actual L\u00edbano, para os sumerios debido \u00e1 talla de bosques pola expansi\u00f3n da agricultura.\nInfluencia na literatura posterior.\nSegundo o investigador grego Ioannis Kordatos, hai un gran n\u00famero de versos paralelos, as\u00ed como episodios e temas que indican unha influencia importante da epopea na \"Odisea\" de Homero. \nTam\u00e9n se argumentou que existe influencia deste poema nalg\u00fans dos cap\u00edtulos da Biblia (parte da cal se redactou na \u00e9poca do cativerio dos xudeus en Babilonia, arredor do s\u00e9culo VI\u00a0a.\u00a0C.). A Torre de Babel ou a meretriz de Babilonia son supostamente os elementos m\u00e1is claramente tomados pola tradici\u00f3n hebrea do poema babil\u00f3nico, xunto cos dous grandes mitos: o diluvio universal, do que escapou un escollido dos deuses, e o feito de que unha planta que pode outorgar a xuventude \u00e9lle roubada \u00e1 humanidade, o que garda un paralelismo co episodio de Ad\u00e1n e Eva.\nDado que o mito de Gilgamesh data de arredor do 1300\u00a0a.\u00a0C. (probablemente maior, pois esta \u00e9 a data da compilaci\u00f3n acadia) pode pensarse que os relatos da Biblia est\u00e1n inspirados neste mito e non ao contrario. Este punto foi debatido a comezos do s\u00e9culo XX.\nVersi\u00f3ns modernas.\nA totalidade das t\u00e1boas que se conservan da biblioteca de Assurbanipal, unhas 25.000 en total, at\u00f3panse no Museo Brit\u00e1nico e foron traducidas por George Smith a partir de 1872. En 1984 traduciuse o poema ao ingl\u00e9s coa axuda do escritor John Gardner. En castel\u00e1n existe a traduci\u00f3n de Fabi\u00e1n Chueca Crespo, \"La epopeya de Gilgamesh\", publicada no 2008 pola editorial Random House Mondadori, a partir da versi\u00f3n inglesa de 1999 de Andrew George."}
{"id": "166519", "revid": "30025", "url": "https://gl.wikipedia.org/wiki?curid=166519", "title": "Tel\u00eamaco Borba", "text": "Tel\u00eamaco Borba \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2014 era de 75.054 habitantes. \u00c9 co\u00f1ecida coa denominaci\u00f3n popular de \"Capital do Papel\"."}
{"id": "166520", "revid": "1888", "url": "https://gl.wikipedia.org/wiki?curid=166520", "title": "Javier Varela P\u00e9rez", "text": "Javier Varela P\u00e9rez, nado en Antas de Ulla o 2 de maio de 1964, \u00e9 un pol\u00edtico galego do PPdeG.\nTraxectoria.\nFillo de Jos\u00e9 Antonio Varela Casal, alcalde de Antas de Ulla. Entrou a traballar no Concello de Antas de Ulla como persoal laboral contratado, xunto coa s\u00faa muller. Nas elecci\u00f3ns municipais de 1995 figurou no posto 13 da candidatura do PP en Antas de Ulla. Trala morte do seu pai o 24 de xullo de 1998, sucedeuno interinamente Jos\u00e9 Robustiano Taboada, ata que a finais de agosto elix\u00edron alcalde a Javier. Nas municipais de 1999 encabezou a candidatura do Partido Popular de Galicia \u00e1 alcald\u00eda de Antas e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta.\nVarela foi obxecto de d\u00faas auditor\u00edas por parte do Consello de Contas de Galicia, motivadas pola demora na presentaci\u00f3n dos balances anuais do concello. Tales balances levaban catro anos sen presentarse, os correspondentes ao per\u00edodo 2004-2007. Segundo o alcalde, o motivo foi que o interventor municipal non estaba de acordo cos balances elaborados pola alcald\u00eda. Nese momento a Comisi\u00f3n de Contas municipal levaba 12 anos sen ser convocada.\nVarela foi acusado pola oposici\u00f3n de irregularidades na xesti\u00f3n econ\u00f3mica do concello, de ocultaci\u00f3n de facturas e de opacidade na contabilidade da sociedade municipal Empresa de Promoci\u00f3n Integral do Concello de Antas de Ulla S.L., entre outras acusaci\u00f3ns.\nAdemais Varela denunciou ter sido suplantado na rede social Tuenti por uns desco\u00f1ecidos, que ter\u00edan mantido conversas con menores de idade. A denuncia foi presentada perante a Garda Civil.\nEn xaneiro de 2016 consolidou catro prazas de funcionario do Concello, a s\u00faa propia, a da s\u00faa muller, a da muller dun concelleiro do PP e a dunha persoa vinculada ao partido."}
{"id": "166522", "revid": "103786", "url": "https://gl.wikipedia.org/wiki?curid=166522", "title": "Manuel Rivera Dom\u00ednguez", "text": "Manuel Rivera Dom\u00ednguez, nado en Arbo o 20 de novembro de 1944, \u00e9 un empresario e pol\u00edtico galego do Partido Popular de Galicia (PPdeG). \u00c9 Axente da Propiedade Inmobiliaria. Est\u00e1 casado e ten tres fillos.\nTraxectoria.\nEnxe\u00f1eiro de profesi\u00f3n. Nas elecci\u00f3ns municipais de 1991 encabezou unha candidatura independente \u00e1 alcald\u00eda de Arbo e foi elixido alcalde grazas ao apoio do concelleiro do PSdeG-PSOE. Nas municipais de 1995 presentouse polo PPdeG e foi elixido alcalde con maior\u00eda absoluta. Volveu ser reelixido nas sucesivas elecci\u00f3ns, sempre con maior\u00eda absoluta, ata 2011. En 1999 foi elixido deputado provincial.\nAs empresas Inmobiliaria Rivera y Capital Quattro, vinculadas \u00e1 familia de Rivera, executan preto do 85% da actividade inmobiliaria do municipio. Rivera e a s\u00faa familia tam\u00e9n adquiriron terreos r\u00fasticos para promover unha recualificaci\u00f3n que lles permitiu constru\u00edr unha gasolineira. Rivera ten d\u00faas empresas inmobiliarias, Fran-River Promociones e Rivera y Rodr\u00edguez. O seu fillo, Manuel Rivera Vi\u00e9itez, \u00e9 administrador \u00fanico de tres inmobiliarias, administrador doutras d\u00faas e socio de d\u00faas m\u00e1is. A familia Rivera comprou a finais dos anos 90 terreos que daquela eran r\u00fasticos, segundo o Plan Xeral de 1998, para promover a s\u00faa recualificaci\u00f3n para uso industrial e comercial. A Conseller\u00eda de Pol\u00edtica Territorial, dirixida por Xos\u00e9 Cu\u00ed\u00f1a, aprobou a proposta.\nNo ano 2023 entra no partido IPPA (Independientes Para el Progreso de Arbo), para presentarse a candidatura do d\u00eda 28 de maio.\nVida persoal.\nCasou con Mar\u00eda Luisa Vi\u00e9itez Fern\u00e1ndez, filla de Ignacio Vi\u00e9itez Gonz\u00e1lez."}
{"id": "166526", "revid": "89787", "url": "https://gl.wikipedia.org/wiki?curid=166526", "title": "Rogelio Mart\u00ednez Gonz\u00e1lez", "text": "Rogelio Mart\u00ednez Gonz\u00e1lez, nado na Arnoia en 1956, \u00e9 un pol\u00edtico galego.\nTraxectoria.\nDende maio de 2009 ata outubro de 2015 foi delegado da Xunta de Galicia na provincia de Ourense. Ata o seu nomeamento como delegado foi vicepresidente primeiro da Deputaci\u00f3n de Ourense, baixo a presidencia de Xos\u00e9 Lu\u00eds Baltar. Tam\u00e9n foi portavoz do Grupo do Partido Popular de Galicia (PPdeG) na Corporaci\u00f3n Provincial, as\u00ed como presidente da Mancomunidade do Ribeiro e alcalde da Arnoia polo PPdeG durante 30 anos. No momento de acceder \u00e1 alcald\u00eda foi o alcalde m\u00e1is novo de Espa\u00f1a. O 8 de outubro de 2015 o presidente da Xunta, Alberto N\u00fa\u00f1ez Feij\u00f3o, cesouno como delegado territorial."}
{"id": "166529", "revid": "5863", "url": "https://gl.wikipedia.org/wiki?curid=166529", "title": "Jos\u00e9 Camilo Fari\u00f1as", "text": "Jos\u00e9 Camilo Fari\u00f1as Viso foi alcalde da Arnoia dende maio do 2009 at\u00e9 xu\u00f1o de 2015.\nTraxectoria.\nConcelleiro e tenente de alcalde da Arnoia, foi elixido alcalde en maio de 2009 ao deixar o cargo Rogelio Mart\u00ednez Gonz\u00e1lez por ser nomeado delegado da Xunta de Galicia na provincia de Ourense. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda da Arnoia e foi elixido alcalde con maior\u00eda absoluta."}
{"id": "166531", "revid": "895", "url": "https://gl.wikipedia.org/wiki?curid=166531", "title": "Toshack", "text": ""}
{"id": "166537", "revid": "89787", "url": "https://gl.wikipedia.org/wiki?curid=166537", "title": "Robert Wigmore", "text": "Robert George Wigmore, nado o 8 de setembro de 1949 en Rarotonga, \u00e9 un pol\u00edtico das Illas Cook, l\u00edder do Partido Dem\u00f3crata.\nTraxectoria.\nWigmore foi elixido para o Parlamento por primeira vez nas elecci\u00f3ns de 1999 na circunscrici\u00f3n de Titikaveka, foi subsecretario do primeiro ministro Robert Woonton antes de ser nomeado ministro de agricultura en novembro de 2002.. Nas elecci\u00f3ns de 2004 ga\u00f1ou en primeira instancia o seu escano pero logo dun recurso electoral perdeuno tres meses despois, nesa \u00e9poca Wigmore permaneceu neutral nas desputas sobre o liderado no seu partido.\nNas elecci\u00f3ns de 2006 presentouse de novo por Titikaveka pero a elecci\u00f3n foi declarada inv\u00e1lida nesa circunscrici\u00f3n, realiz\u00e1ronse novas elecci\u00f3ns en febreiro de 2007 e nelas Wigmore logrou acceder ao parlamento.\nWigmore accedeu de novo ao goberno en xullo de 2009, substitu\u00edndo ao anterior ministro de turismo Wilkie Rasmussen. O 23 de decembro de 2009 asumiu o posto de viceprimeiro ministro, substitu\u00edndo a Terepai Maoate.. En abril de 2010 foi expulsado do partido a\u00ednda que foi readmitido nunha conferencia do partido celebrada en xu\u00f1o, convert\u00e9ndose no novo l\u00edder do Partido Dem\u00f3crata, servindo como ministro de asuntos exteriores e de agricultura ata as elecci\u00f3ns de 2010, no que o seu partido perdeu as elecci\u00f3ns a\u00ednda que el mantivo o escano."}
{"id": "166538", "revid": "85894", "url": "https://gl.wikipedia.org/wiki?curid=166538", "title": "Pilar Souto Iglesias", "text": "Mar\u00eda del Pilar Souto Iglesias, nada en Arteixo en 1961, foi alcaldesa de Arteixo polo PSdeG-PSOE entre 2007 e 2011. Gobernou co apoio do BNG e de TEGA. Tam\u00e9n foi deputada provincial na Deputaci\u00f3n da Coru\u00f1a."}
{"id": "166540", "revid": "17467", "url": "https://gl.wikipedia.org/wiki?curid=166540", "title": "Baloncesto Murcia", "text": ""}
{"id": "166542", "revid": "6388622", "url": "https://gl.wikipedia.org/wiki?curid=166542", "title": "Xaqu\u00edn Garc\u00eda Couso", "text": "Xaqu\u00edn Garc\u00eda Couso, nado en Arz\u00faa en 1953, \u00e9 un pol\u00edtico galego que vinculado ao BNG.\nTraxectoria.\nEstivo emigrado en Barcelona, onde quitou o t\u00edtulo de profesor de autoescola. Encabezou a candidatura do BNG en Arz\u00faa nas elecci\u00f3ns municipais de 1995 e de 1999 logrando 2 e 4 concelleiros, respectivamente, e sendo a segunda formaci\u00f3n m\u00e1is votada tralo PPdeG. Nas elecci\u00f3ns municipais de 2003 encabezou de novo a candidatura do BNG, logrando 5 concelleiros, e foi elixido alcalde co apoio dos 2 concelleiros do PSdeG-PSOE cos cales gobernou en coalici\u00f3n ata maio do 2004, gobernando dende ent\u00f3n en minor\u00eda. Nas municipais de 2007 volveu encabezar a candidatura do BNG e foi reelixido alcalde con maior\u00eda absoluta. Nese mandato pertenceu \u00f3 Consello Federal da Federaci\u00f3n Galega de Municipios e Provincias (FEGAMP). Non puido presentarse \u00e1s municipais de 2011 porque a Xunta Electoral da Zona de Santiago o declarou \"inelixible\" ao ser condenado \"en sentenza non firme, por un delito contra a Administraci\u00f3n p\u00fablica\"., polo que foi substitu\u00eddo como candidato nacionalista e posteriormente como alcalde polo seu compa\u00f1eiro Xos\u00e9 Lu\u00eds Garc\u00eda L\u00f3pez. Tras un progresivo afastamento do seu partido e do seu sucesor (o cal pasou a ser independente), pasou a formar parte de Compromiso por Galicia, encabezando a s\u00faa candidatura en Arz\u00faa nas municipais de 2019 (seu irm\u00e1n fix\u00e9rao no 2015), logrando 1 concelleiro e formando parte da oposici\u00f3n."}
{"id": "166544", "revid": "89787", "url": "https://gl.wikipedia.org/wiki?curid=166544", "title": "Axencia Espacial Brasileira", "text": "A Axencia Espacial Brasileira, co\u00f1ecida tam\u00e9n polas siglas \"AEB\", \u00e9 a autoridade civil do Brasil a cargo do programa espacial do pa\u00eds. Opera na base espacial de Alc\u00e1ntara e o Centro de Lanzamento da Barreira do Inferno. A axencia puxo ao Brasil \u00e1 cabeza da tecnolox\u00eda espacial en Latinoam\u00e9rica e converteuno nun socio importante para a cooperaci\u00f3n na Estaci\u00f3n Espacial Internacional."}
{"id": "166545", "revid": "56817", "url": "https://gl.wikipedia.org/wiki?curid=166545", "title": "Eurodeputado", "text": "Os deputados ao Parlamento Europeo, co\u00f1ecidos como eurodeputados ou europarlamentarios, son os membros electos do Parlamento Europeo, a instituci\u00f3n que no marco institucional da Uni\u00f3n Europea desempe\u00f1a, xunto co Consello, os poderes lexislativo e orzamentario, ademais da funci\u00f3n de control pol\u00edtico que sobre o resto de instituci\u00f3ns, e particularmente sobre a Comisi\u00f3n Europea, corresp\u00f3ndelle en exclusiva, e a cuxo presidente elixe."}
{"id": "166546", "revid": "22570", "url": "https://gl.wikipedia.org/wiki?curid=166546", "title": "Alternativa pola Unidade", "text": "Alternativa pola unidade, tam\u00e9n co\u00f1ecida como ApU \u00e9 unha corrente de pensamento dentro do Bloque Nacionalista Galego na que se xuntan a Uni\u00f3n do Povo Galego (UPG) e militantes independentes do propio BNG. O seu l\u00edder e voceiro \u00e9 Guillerme V\u00e1zquez. En 2010 \u00e9 a corrente maioritaria dentro do partido."}
{"id": "166547", "revid": "6939", "url": "https://gl.wikipedia.org/wiki?curid=166547", "title": "Independentista", "text": ""}
{"id": "166548", "revid": "6939", "url": "https://gl.wikipedia.org/wiki?curid=166548", "title": "Federalista", "text": ""}
{"id": "166549", "revid": "89787", "url": "https://gl.wikipedia.org/wiki?curid=166549", "title": "Santi Dom\u00ednguez", "text": "Santiago Dom\u00ednguez Oliveira, co\u00f1ecido como Santi Dom\u00ednguez, nado en Vigo o 25 de xullo de 1964, \u00e9 un pol\u00edtico militante do Bloque Nacionalista Galego, da corrente +BNG.\nTraxectoria.\nNas elecci\u00f3ns municipais de 2007 encabezou a lista do BNG en Vigo, e foi nomeado tenente de alcalde. Nas municipais de 2011 repetiu como candidato do BNG \u00e1 alcald\u00eda, foi elixido concelleiro e foi portavoz municipal ata a s\u00faa renuncia en 2013."}
{"id": "166550", "revid": "16394", "url": "https://gl.wikipedia.org/wiki?curid=166550", "title": "Poema de Gilgamesh", "text": ""}
{"id": "166557", "revid": "23204", "url": "https://gl.wikipedia.org/wiki?curid=166557", "title": "Antonio Montero Fern\u00e1ndez", "text": "Antonio Montero Fern\u00e1ndez, nado no Uruguai en 1965, \u00e9 un pol\u00edtico galego do PPdeG.\nTraxectoria.\n\u00c9 empregado de banca, est\u00e1 solteiro e non ten fillos. Concelleiro en Avi\u00f3n polo PPdeG, foi o substituto de Francisco Gil Zamora logo do falecemento deste o 29 de maio de 2005. Nas elecci\u00f3ns municipais de 2007 encabezou a candidatura do PPdeG \u00e1 alcald\u00eda e foi elixido alcalde con maior\u00eda absoluta. \nDende xaneiro do 2010 \u00e9 tam\u00e9n vicesecretario do PP en Ourense, posto para o que foi nomeado polo vicepresidente do Parlamento de Galicia e novo presidente provincial, Xos\u00e9 Manuel Baltar Blanco. Ademais forma parte do Consello Federal da Federaci\u00f3n Galega de Municipios e Provincias (FEGAMP). Nas municipais de 2011 volveu ser elixido alcalde con maior\u00eda absoluta."}
{"id": "166558", "revid": "25871", "url": "https://gl.wikipedia.org/wiki?curid=166558", "title": "Arturo Fern\u00e1ndez", "text": "Arturo Fern\u00e1ndez Rodr\u00edguez, nado en Xix\u00f3n o 21 de febreiro de 1929 e finado o 4 de xullo de 2019, foi un actor espa\u00f1ol, dedicado, con \u00e9xito, ao teatro, o cinema e a televisi\u00f3n."}
{"id": "166559", "revid": "88215", "url": "https://gl.wikipedia.org/wiki?curid=166559", "title": "Nino Mir\u00f3n", "text": "Saturnino Mir\u00f3n Guti\u00e9rrez, m\u00e1is co\u00f1ecido como Nino Mir\u00f3n, nado en La Franca (Ribadeva), \u00e9 un empresario galego da construci\u00f3n inmobiliaria.\ntraxectoria.\n\u00c9 presidente do grupo empresarial Nino Mir\u00f3n, fundado en 1984. Abrangue as empresas Nino Mir\u00f3n y Xiabre, S.L. (construtora), Inmobiliaria Nino Mir\u00f3n, S.L., Provipo, S.L. e Joaqu\u00edn Costa 18, S.L. (promotoras), Gestvedra, S.L. (hostalar\u00eda), e Ibersolar Inversiones S.L. (participada).\n\u00c9 afeccionado ao ciclismo e foi presidente do Pontevedra CF entre 2001 e xaneiro de 2011. En xu\u00f1o de 2007 converteuse en propietario do equipo ao facerse m\u00e1ximo accionista na conversi\u00f3n en Sociedade An\u00f3nima Deportiva, co 52 % das acci\u00f3ns.\nO 5 de abril do ano 2016 a Garda Civil identificouno como presunto autor dun roubo no seu propio chal\u00e9 de Sanxenxo."}
{"id": "166565", "revid": "89787", "url": "https://gl.wikipedia.org/wiki?curid=166565", "title": "Ante Vuku\u0161i\u0107", "text": "Ante Vuku\u0161i\u0107, nado en Sinj o 4 de xu\u00f1o de 1991, \u00e9 un futbolista croata. Xoga de dianteiro e o seu club actual \u00e9 o NK Olimpija Ljubljana."}
{"id": "166568", "revid": "1131", "url": "https://gl.wikipedia.org/wiki?curid=166568", "title": "Saturnino Mir\u00f3n Guti\u00e9rrez", "text": ""}
{"id": "166569", "revid": "45576", "url": "https://gl.wikipedia.org/wiki?curid=166569", "title": "S\u00e9culo -XXVII", "text": "O s\u00e9culo XXVII antes de nosa era comezou o 1 de xaneiro do ano 2700 a.C. e terminou o 31 de decembro de 2601 a.C.\nAcontecementos.\nExipto.\n2613 a.C.: Exipto: Fin da Terceira Dinast\u00eda de Exipto coa morte de Huni, inicio da Cuarta Dinast\u00eda baixo Snefru\nChina.\n2697 a.C.: o emperador amarelo sobe ao trono."}
{"id": "166570", "revid": "72012", "url": "https://gl.wikipedia.org/wiki?curid=166570", "title": "Francisco Acal Eiros", "text": "Francisco Acal Eiros, nado en Abrairas (A Bra\u00f1a, Baleira) o 6 de xu\u00f1o de 1932 e finado en Lugo o 26 de maio de 2013, foi un pol\u00edtico galego, alcalde de Baleira durante trinta e catro anos, dende 1977 ata 2013.\nTraxectoria.\nFoi presidente da C\u00e1mara Agraria local e foi designado alcalde de Baleira en 1977. Nas primeiras elecci\u00f3ns democr\u00e1ticas foi o candidato de UCD \u00e1 alcald\u00eda de Baleira, e foi elixido alcalde. Repetiu como alcalde nas municipais de 1983 por Coalici\u00f3n Galega, volveu ser elixido nas municipais de 1987 pola CPG e a partir de 1991 polo PPdeG nas sucesivas convocatorias electorais, sempre con maior\u00eda absoluta.\nA\u00ednda que anunciou que non ti\u00f1a previsto repetir candidatura, finalmente volveuse presentar como candidato \u00e1 alcald\u00eda de Baleira polo PPdeG nas municipais de 2011 e volveu ser elixido alcalde con maior\u00eda absoluta. Faleceu en 2013, mentres ocupaba a alcald\u00eda, e foi relevado no cargo por \u00c1ngel Enrique Mart\u00ednez-Puga L\u00f3pez.\nAcal foi tam\u00e9n presidente da Asociaci\u00f3n de Amigos da Marronda e cabaleiro da Orde do Cami\u00f1o de Santiago.\n "}
{"id": "166572", "revid": "98629", "url": "https://gl.wikipedia.org/wiki?curid=166572", "title": "Georgios Samaras", "text": "Georgios Samaras, nado en Heracli\u00f3n o 21 de febreiro de 1985, \u00e9 un exfutbolista grego. Xogaba de dianteiro e foi internacional coa selecci\u00f3n grega. Actualmente \u00e9 vicepresidente do OFI Creta."}
{"id": "166573", "revid": "89787", "url": "https://gl.wikipedia.org/wiki?curid=166573", "title": "Lourenzo Fern\u00e1ndez Prieto", "text": "Lourenzo Fern\u00e1ndez Prieto, nado en Vilago\u00edz (A Devesa, Ribadeo) o 28 de maio de 1961, \u00e9 un historiador galego. En 2021 foi elixido membro da Real Academia Galega, pasando no 2023 a ser membro de n\u00famero.\nTraxectoria.\n\u00c9 catedr\u00e1tico de Historia Contempor\u00e1nea da Universidade de Santiago de Compostela desde 2005. Foi secretario do IDEGA entre 1992 e 1995 e pertence ao seu Consello Cient\u00edfico. Elixido en varios per\u00edodos, desde 1986, membro do Claustro e da Xunta de Goberno da USC, as\u00ed como do Consello Universitario de Galicia. Vicerreitor de relaci\u00f3ns institucionais da USC entre 2007 e 2010. Na actualidade \u00e9 director do departamento de Historia Contempor\u00e1nea da universidade compostel\u00e1 e membro do consello de administraci\u00f3n da Editorial Galaxia. Colabora habitualmente en diversos medios de comunicaci\u00f3n do pa\u00eds.\nEspecializado en Historia agraria e Historia do s\u00e9culo XX, os seus \u00e1mbitos principais de traballo refiren \u00e1 mudanza tecnol\u00f3xica, as mudanzas na sociedade rural contempor\u00e1nea e a pol\u00edtica da memoria.\nDirixe o Proxecto interuniversitario Nomes e Voces, dedicado \u00e1 investigaci\u00f3n da represi\u00f3n franquista en Galicia, e o Grupo de historia agraria e pol\u00edtica do mundo rural da USC (Histagra).\nA s\u00faa produci\u00f3n e actividade cient\u00edfica comprende m\u00e1is dun cento de publicaci\u00f3ns, as\u00ed como o liderado de diversos proxectos e convenios de investigaci\u00f3n. Ten participado en proxectos europeos dos programas STRIDE (mudanza tecnol\u00f3xica) e FAIR (propiedade comunal). No intervalo de 2005 a 2010 foi elixido vicepresidente da Sociedade Espa\u00f1ola de Historia Agraria.\nDende 1995, forma parte do General Board da rede europea ESTER (\"European School for Training in Economic and Social historical Research\"), respons\u00e1bel da formaci\u00f3n de estudantes de doutoramento.\nEn maio de 2010, concorreu con outros seis candidatos \u00e1 reitor\u00eda da USC, proceso no que pasou \u00e1 segunda volta.\nO 3 de xu\u00f1o de 2023 leu o discurso de ingreso como membro de n\u00famero da RAG."}
{"id": "166574", "revid": "56817", "url": "https://gl.wikipedia.org/wiki?curid=166574", "title": "Instituto Universitario de Estudos e Desenvolvemento de Galicia", "text": "O Instituto Universitario de Estudos e Desenvolvemento de Galicia ou IDEGA \u00e9 un organismo dependente da USC localizado en Compostela e destinado \u00e1 investigaci\u00f3n cient\u00edfica e ao asesoramento t\u00e9cnico. Sup\u00f3n ademais un centro de intercambio cient\u00edfico entre Galiza e o estranxeiro."}
{"id": "166575", "revid": "6939", "url": "https://gl.wikipedia.org/wiki?curid=166575", "title": "IDEGA", "text": ""}
{"id": "166578", "revid": "6939", "url": "https://gl.wikipedia.org/wiki?curid=166578", "title": "Mari\u00f1o Ferro", "text": ""}
{"id": "166579", "revid": "12452", "url": "https://gl.wikipedia.org/wiki?curid=166579", "title": "Celtic de Glasgow", "text": ""}
{"id": "166581", "revid": "52373", "url": "https://gl.wikipedia.org/wiki?curid=166581", "title": "Jos\u00e9 Antonio Feijoo Alonso", "text": "Jos\u00e9 Antonio Feijoo Alonso, nado en 1950, \u00e9 un empresario e pol\u00edtico galego.\nTraxectoria.\nEmpresario. Concelleiro en Xinzo de Limia con Centristas de Galicia e o PPdeG, baixo os gobernos de Isaac Vila, presentouse por Coalici\u00f3n Galega \u00e1 alcald\u00eda en 1999, pactando co PSdeG e o BNG e rot\u00e1ndose na alcald\u00eda co socialista Gonzalo Iglesias Sueiro, sendo alcalde dende 2001 ata as municipais de 2003.. \nNas elecci\u00f3ns municipais de 2007 encabezou a candidatura do PPdeG \u00e1 alcald\u00eda de Baltar e foi elixido alcalde con maior\u00eda absoluta, sucedendo a Silvestre Rodr\u00edguez Lorenzo. \u00c9 tam\u00e9n deputado provincial na Deputaci\u00f3n de Ourense. Nas municipais de 2011 volveu se elixido alcalde de Baltar, tam\u00e9n con maior\u00eda absoluta."}
{"id": "166586", "revid": "1888", "url": "https://gl.wikipedia.org/wiki?curid=166586", "title": "Adolfo Campos Panadeiros", "text": "Adolfo Campos Panadeiros, nado en Doz\u00f3n o 1 de agosto de 1934 e finado en Santiago de Compostela o 24 de maio de 2021, foi un empresario e pol\u00edtico galego, alcalde de Doz\u00f3n de 1987 a 2020.\nTraxectoria.\nEmigrou a Venezuela. Retornou a mediados dos sesenta e instalouse en Lal\u00edn, invertendo co seu irm\u00e1n Ovidio en negocios de hostaler\u00eda e espect\u00e1culos e despois nunha f\u00e1brica de pensos. Como empresario foi presidente de Nucamsa e administrador do Matadoiro Comarcal de Deza Lal\u00edn, ademais de rexentar unha gasolineira.\nComezou a s\u00faa carreira pol\u00edtica como concelleiro de Lal\u00edn en 1976. Afiliouse \u00e1 UCD e nas primeiras elecci\u00f3ns democr\u00e1ticas presentouse no segundo posto desa candidatura en Lal\u00edn e foi elixido concelleiro. En 1983 encabezou a lista do Partido Galeguista \u00e1 alcald\u00eda de Doz\u00f3n que acadou cinco concelleiros, pero non obtivo a maior\u00eda. Nas elecci\u00f3ns municipais de 1987 foi o cabeza de lista de Independentes de Doz\u00f3n, que a\u00ednda que s\u00f3 obtivo 3 dos once concelleiros, grazas a unha tripla alianza logrou proclamarse alcalde. Conseguiu a maior\u00eda absoluta nas municipais de 1991, xa no Partido Popular. Desde ent\u00f3n revalidou sempre a maior\u00eda.\nFoi condenado por prevaricaci\u00f3n en febreiro de 2008 a nove anos de inhabilitaci\u00f3n por adoptar unha serie de resoluci\u00f3ns contrarias aos dereitos da funcionaria municipal Ana Lois Navaza, que o denunciou por acoso laboral. Logo da apelaci\u00f3n de Campos, a Audiencia Provincial declarou en xullo de 2008 a nulidade parcial da sentenza e o reenv\u00edo da causa ao Xulgado do Penal para que ditase unha nova resoluci\u00f3n.\nEn novembro de 2015 foi detido no marco da Operaci\u00f3n Qatedra, pedindo d\u00edas despois a s\u00faa baixa como militante do PP, e continuando na alcald\u00eda como non adscrito, se ben volveu a encabezala candidatura popular no 2019.\nEn xu\u00f1o de 2020 dimitiu de alcalde e de concelleiro, por raz\u00f3ns de sa\u00fade, e foi substitu\u00eddo na alcald\u00eda polo seu fillo Adolfo Campos V\u00e1zquez. Campos V\u00e1zquez xa vi\u00f1a presidindo os plenos municipais uns meses antes, precisamente pola sa\u00fade do pai.\nO 21 de xullo de 2020 foi condenado pola Audiencia de Pontevedra a dous anos de prisi\u00f3n e o pago dunha multa de 1080 euros como autor do delito continuado de falsidade en documento p\u00fablico. Tam\u00e9n foron condenados o exsecretario e unha exconcelleira e tesoureira.\nVida persoal.\nCasou con Mar\u00eda V\u00e1zquez Di\u00e9guez e foi pai de Adolfo, M\u00f3nica e Alejandro Campos V\u00e1zquez."}
{"id": "166589", "revid": "6939", "url": "https://gl.wikipedia.org/wiki?curid=166589", "title": "Jos\u00e9 Antonio Feij\u00f3o Alonso", "text": ""}
{"id": "166590", "revid": "23204", "url": "https://gl.wikipedia.org/wiki?curid=166590", "title": "Nantes ARH", "text": "O Nantes Atlantique Rink Hockey, ou NARH \u00e9 un dos dous equipos de h\u00f3ckey a pat\u00edns da localidade de Nantes (Pa\u00edses do Loira) xunto con Association Sportive de Toutes Aides) e un dos catro clubs da \u00e1rea da cidade xunto coa Amicale La\u00efque des Cou\u00ebts de Bouguenais e a Amicale La\u00efque de Saint S\u00e9bastien.\nHistoria.\nO club foi fundado en 1991 trala fusi\u00f3n de dous clubs da cidade para tentar ter un equipo na elite do h\u00f3ckey franc\u00e9s. O seu equipo s\u00e9nior foi evolucionando nestes 20 anos ata chegar \u00e1 Nationale 1, liga que ga\u00f1ou na tempada 1994-95. Ao longo da s\u00faa historia participou en varias ocasi\u00f3ns en competici\u00f3ns europeas, a\u00ednda que non conseguiu ga\u00f1ar ning\u00fan t\u00edtulo continental. O seu mellor resultado na Copa de Francia da tempada 2008-09 cando chegou \u00e1 semifinal, onde perdeu fronte ao HC Qu\u00e9vert por 4 a 1.\nPalmar\u00e9s.\n1 Nationale 1: 1994-95"}
{"id": "166591", "revid": "89787", "url": "https://gl.wikipedia.org/wiki?curid=166591", "title": "Copa CERS 2009", "text": "A vix\u00e9simo novena edici\u00f3n da Copa CERS iniciouse o 18 de outubro do 2008, e finalizou o 19 de abril do 2009 coa disputa da final a catro na localidade catal\u00e1 de Lloret de Mar (La Selva).\nO campi\u00f3n desta edici\u00f3n da segunda competici\u00f3n europea foi o catal\u00e1n CH Matar\u00f3, que derrotou cun gol na pr\u00f3rroga na final ao equipo local do C.H. Lloret, finalizando o partido co resultado de 2-1. A XXIX edici\u00f3n da Copa da CERS, comezou o 18 de outubro de 2008 e finalizou o 19 de abril\u00a0de 2009. Os \u00e1rbitros designados para a final a catro foron: Enrico Armati (Su\u00edza), Thomas Ullrich (Alema\u00f1a) e Derek Bell (Inglaterra)."}
{"id": "166599", "revid": "1131", "url": "https://gl.wikipedia.org/wiki?curid=166599", "title": "Santiago Dom\u00ednguez Olveira", "text": ""}
{"id": "166604", "revid": "89787", "url": "https://gl.wikipedia.org/wiki?curid=166604", "title": "Copa do Rei 2009 de h\u00f3ckey a pat\u00edns", "text": "A 66\u00aa edici\u00f3n da Copa do Rei foi disputada no Pazo dos Deportes de Riazor da Coru\u00f1a (Galiza) entre o 19 e o 22 de marzo do 2009. O campi\u00f3n desta edici\u00f3n foi o Roncato Vic, que conseguiu a s\u00faa segunda Copa ao derrotar na final ao Barcelona Sorli Discau. Marc Torra f\u00edxose cos galard\u00f3ns de mellor xogador e m\u00e1ximo goleador con 5 goles.\nOs \u00e1rbitros designados nesta edici\u00f3n foron os galegos Mar\u00eda Teresa Mart\u00ednez, Fran Garc\u00eda e Emilio Mari\u00f1as; os catal\u00e1ns Jordi Vidal, Joan Molina, \u00d2scar Valverde, Miquel Alemany, Luis Delfa, Josep G\u00f3mez e Antonio G\u00f3mez; o valenciano Jos\u00e9 Juan Melero; o asturiano Alberto Garrote; e os madrile\u00f1os Germ\u00e1n Sandoval e Sergi Mayor.\n\u00c1s 13h do 4 de febreiro realizouse o sorteo da Copa no Sal\u00f3n de Plenos do Concello de A Coru\u00f1a, ao que asistiron os presidentes, adestradores e os capit\u00e1ns dos oito equipos participantes.\nT\u00f3dolos partidos foron retransmitidos en directo pola G2, a segunda canle de televisi\u00f3n da Compa\u00f1\u00eda de Radio-Televisi\u00f3n de Galicia.\nParticipantes.\n\"Os equipos clasificados como cabezas de serie te\u00f1en unha estrela ao lateral ().\" Entre par\u00e9nteses o posto que cada equipo ocupaba ao finalizar a primeira volta do campionato."}
{"id": "166605", "revid": "89787", "url": "https://gl.wikipedia.org/wiki?curid=166605", "title": "Jos\u00e9 Carlos Fern\u00e1ndez", "text": "Jos\u00e9 Carlos Fern\u00e1ndez Piedra, alcumado Zlatan, nado en Trujillo o 14 de maio de 1983, \u00e9 un futbolista peruano. Xoga de dianteiro e o seu club actual \u00e9 o Univ. C\u00e9sar Vallejo."}
{"id": "166606", "revid": "22570", "url": "https://gl.wikipedia.org/wiki?curid=166606", "title": "Sociedad Deportivo Quito", "text": "O Sociedad Deportivo Quito \u00e9 un club de f\u00fatbol ecuatoriano\u00a0da cidade de Quito. Fundouse o 9 de xullo\u00a0de 1940 e compite na Serie A de Ecuador."}
{"id": "166608", "revid": "89787", "url": "https://gl.wikipedia.org/wiki?curid=166608", "title": "Pallars Sobir\u00e0", "text": "O Pallars Sobir\u00e0 \u00e9 unha comarca da provincia de Lleida, en Catalu\u00f1a. Est\u00e1 situada nos Pireneos e a s\u00faa capital \u00e9 Sort. En 2009 ti\u00f1a 7.625 habitantes.\nA comarca limita con Occitania (Francia) polo norte, Andorra polo leste, Alt Urgell e Pallars Juss\u00e0 polo sur, e Alta Ribagor\u00e7a e Val de Ar\u00e1n polo oeste."}
{"id": "166609", "revid": "98629", "url": "https://gl.wikipedia.org/wiki?curid=166609", "title": "Pla de l'Estany", "text": "O Pla de l'Estany \u00e9 unha comarca da provincia de Xirona, en Catalu\u00f1a. Limita coas comarcas de Garrotxa, Alt Empord\u00e0 e Giron\u00e8s, e a s\u00faa capital \u00e9 Banyoles. En 2009 ti\u00f1a 30.153 habitantes.\nA comarca foi creada en 1988 logo de aprobarse nun referendo. Ata ent\u00f3n formou parte do Giron\u00e8s. O seu nome, literalmente \"chaira do lago\", fai referencia ao Lago de Banyoles, o m\u00e1is grande de Catalu\u00f1a."}
{"id": "166612", "revid": "895", "url": "https://gl.wikipedia.org/wiki?curid=166612", "title": "Saudade (\u00e1lbum)", "text": "Saudade \u00e9 o oitavo \u00e1lbum de estudio do grupo de folk galego Luar na Lubre. Foi publicado o 25 de outubro de 2005, baixo o selo Warner Music."}
{"id": "166613", "revid": "85894", "url": "https://gl.wikipedia.org/wiki?curid=166613", "title": "Barra de Mi\u00f1o, Santo Eusebio da Peroxa, Coles", "text": "Barra de Mi\u00f1o \u00e9 un lugar da parroquia de Santo Eusebio da Peroxa, no concello ourens\u00e1n de Coles. \nTi\u00f1a 10 habitantes no ano 2011 segundo datos do INE e do IGE, dos cales 6 eran homes e 4 mulleres, o que sup\u00f3n unha diminuci\u00f3n respecto do ano 1999 cando ti\u00f1a 13 habitantes.\nEn Barra de Mi\u00f1o hai un apeadoiro de Adif."}
{"id": "166615", "revid": "4598953", "url": "https://gl.wikipedia.org/wiki?curid=166615", "title": "Fen\u00f3meno f\u00edsico", "text": "Un fen\u00f3meno f\u00edsico \u00e9 aquel que ocorre sen que as mol\u00e9culas cambien de posici\u00f3n."}
{"id": "166616", "revid": "23204", "url": "https://gl.wikipedia.org/wiki?curid=166616", "title": "Francisco Xabier Gonz\u00e1lez Garc\u00eda", "text": "Francisco Xabier Gonz\u00e1lez Garc\u00eda \u00e9 un historiador galego.\nTraxectoria.\nDoutor en Xeograf\u00eda e Historia pola Universidade de Santiago de Compostela e profesor titular de Historia Antiga na devandita universidade. \u00c9 un investigador contratado polo Laboratorio de Patrimonio, Paleoambiente e Paisaxe. Publicou importantes estudos sobre a Galicia da Idade de Ferro.\nDefende que en Galicia \"o peso e a influencia do c\u00e9ltico resulta manifesto e, por iso, deben ser tidos en conta \u00e1 hora de interpretar o pasado\" "}
{"id": "166621", "revid": "23204", "url": "https://gl.wikipedia.org/wiki?curid=166621", "title": "Snits", "text": "Snits () \u00e9 unha cidade e antigo concello de Frisia (Pa\u00edses Baixos) integrado o 1 de xaneiro de 2011 no novo concello de S\u00fadwest Frysl\u00e2n que abrangue boa parte do suroeste de Frisia, con Snits como a capital do novo concello. A cidade local\u00edzase ao suroeste da capital frisoa Ljouwert e conta con case 33.000 habitantes, constitu\u00edndo un centro importante no suroeste fris\u00f3n, cun importante porto no Snitser Mar e entre os seus monumentos salienta o \"Wetterpoarte\", co\u00f1ecido internacionalmente polo seu nome en neerland\u00e9s, \"Waterpoort\", unha porta que conecta a cidade co mar que se converteu no s\u00edmbolo da cidade. A cidade tam\u00e9n ten unha longa tradici\u00f3n de competici\u00f3ns deportivas no mar, a m\u00e1is co\u00f1ecida \u00e9 o Sneekweek, dedicada \u00e1 vela, e tam\u00e9n \u00e9 un dos puntos polo que pasa o \"Alvest\u00eadetocht\", unha competici\u00f3n de patinaxe de velocidade sobre xeo. Snits \u00e9 unha das once cidades tradicionais de Frisia, co\u00f1ecidas como \"Fryske st\u00eaden\".\nPoboaci\u00f3n.\nO concello de Snits contaba con 33.431 habitantes o 1 de xaneiro de 2010, ademais da propia capital municipal hab\u00eda outras tres entidades de poboaci\u00f3n reco\u00f1ecidas: Ysbrechtum con 650 habitantes en 2008, Offenwier, 160 habitantes, e Loai\u00efngea que conta con 70 habitantes.\nHistoria.\nSnits edificouse orixinalmente nun promontorio areoso, aumentando tras a construci\u00f3n ao sur dun dique que permitiu a formaci\u00f3n dun p\u00f3lder co\u00f1ecido como Skerhim, conform\u00e1ndose a cidade arredor dunha v\u00eda fluvial, co\u00f1ecida nos documentos antigos como \"Magna Fossa\" , esas v\u00edas fluviais con sa\u00edda cara ao norte (Geau, Snitser Aldfeart) fix\u00e9ronse necesarias pola desaparici\u00f3n do brazo de mar que formaba o esteiro do r\u00edo De Boarn, o Middelsee. Ao longo do s\u00e9culo XIII Snits recibiu diversos privilexios de cidade, en 1295 declarouse un grande incendio que destru\u00edu case todas as s\u00faas casas, e a cidade tivo que volver a edificarse de novo, e en 1456 recibiu dereitos municipais, codificados no \"Stadboek\". Por volta de 1492 comezou a construci\u00f3n das murallas ao seu redor, convert\u00e9ndose as\u00ed na \u00fanica cidade amurallada de Frisia , da antiga fortificaci\u00f3n quedan a Wetterpoarte e o baluarte.\nEconom\u00eda.\nA co\u00f1ecida cadea de roupa C&amp;A abriu a s\u00faa primeira tenda en Sneek en 1861. En 1902 abriu a f\u00e1brica de Tonnema que elabora caramelos de menta baixo a marca KING. A cidade conta tam\u00e9n con f\u00e1bricas de aceiro, maquinaria de construci\u00f3n e cordeler\u00eda n\u00e1utica. Desde 1964 conta cunha f\u00e1brica de cremalleiras da YKK, que foi a primeira planta xaponesa nos Pa\u00edses Baixos, tam\u00e9n Mitsui Sekka fabricante xapon\u00e9s de fibras sint\u00e9ticas ten unha planta na cidade.\nTransportes.\nAs principais v\u00edas de comunicaci\u00f3n que pasan polo concello son a autoestrada A7 que vai de Zaandam, na provincia de Holanda Setentrional ata a fronteira con Alema\u00f1a, a estrada provincial N354. O concello conta cunha estaci\u00f3n de tren, aberta en 1883, e de autobuses na s\u00faa proximidade, as li\u00f1as de autobuses est\u00e1n servidas pola empresa p\u00fablica Connexxion e o tren por Arriva Personenvervoer Nederland que conecta con Ljouwert e Starum. En barco p\u00f3dense navegar o Houkesleat que conecta coa Canle da Princesa Margriet, Geau que liga con Drylts, De Swette con Ljouwert e Frjentsjerter Feart con Frjentsjer."}
{"id": "166622", "revid": "85894", "url": "https://gl.wikipedia.org/wiki?curid=166622", "title": "A Peroxa (hom\u00f3nimos)", "text": "O top\u00f3nimo galego A Peroxa pode referirse a:"}
{"id": "166623", "revid": "5863", "url": "https://gl.wikipedia.org/wiki?curid=166623", "title": "Ignacio Ellacur\u00eda", "text": "Ignacio Ellacur\u00eda Beascoechea, nado en Portugalete, Biscaia, o 9 de novembro de 1930 e finado en San Salvador, o 16 de novembro de 1989 foi un fil\u00f3sofo e te\u00f3logo vasco nacionalizado salvadore\u00f1o.\nTraxectoria.\nIngresou no noviciado da Compa\u00f1\u00eda de Xes\u00fas en Loiola. Foi enviado ao Salvador e completou os seus estudos de filosof\u00eda en Quito, continu\u00e1ndoos en Insbruck onde foi disc\u00edpulo de Karl Rahner. Fixo os seus votos como xesu\u00edta na s\u00faa vila natal en 1962. Tres anos despois doutorouse en filosof\u00eda na Universidade Complutense onde foi disc\u00edpulo de Xabier Zubiri.\nDestinado ao Salvador, entrou na Universidade Centroamericana (UCA) onde, ademais de investigar, se implicou na realidade social do pa\u00eds e asumiu cargos directivos na propia universidade, as\u00ed como o de Director do Departamento de Filosof\u00eda. O xeneral dos xesu\u00edtas, padre Arrupe, confioulle a educaci\u00f3n dos novizos da compa\u00f1\u00eda na provincia Centroamericana.\nA s\u00faa obra \"Teolox\u00eda pol\u00edtica\" enc\u00e1drao na teolox\u00eda da liberaci\u00f3n. En 1976 empezou a dirixir a \"Revista de Estudios Americanos\". A s\u00faa editorial \"A sus \u00f3rdenes, mi capital\" recruou as hostilidades dos sectores conservadores. Os seus pronunciamentos p\u00fablicos e o seu traballo social acabaron afectando \u00e1 propia universidade, que sufriu a retirada dos apoios estatais, o acoso da dereita salvadore\u00f1a e a violencia paramilitar. Tras o asasinato do bispo de San Salvador, \u00d3scar Romero, ficou baixo a protecci\u00f3n da Embaixada espa\u00f1ola e sa\u00edu f\u00f3ra do pa\u00eds entreg\u00e1ndose a unha campa\u00f1a para dar a co\u00f1ecer a situaci\u00f3n de inxustiza social e represi\u00f3n que se viv\u00eda no seu pa\u00eds.\nEn 1983 foi nomeado director do \"Seminario Xabier Zubiri\". En 1989 regresou ao Salvador onde continuou co seu labor de denuncia e de traballo a prol dunha sa\u00edda negociada ao conflito civil. Fundou con Jon Sobrino a \"Revista Latinoamericana de Teolog\u00eda.\"\nO 16 de novembro de 1989 foi asasinado por un pelot\u00f3n do Batall\u00f3n Atacatl da Forza Armada Salvadore\u00f1a xunto con outros cinco xesu\u00edtas, unha muller e unha nena."}
{"id": "166624", "revid": "23204", "url": "https://gl.wikipedia.org/wiki?curid=166624", "title": "David Pirri", "text": "David Almaz\u00e1n Abril, co\u00f1ecido como David Pirri, nado en Sabadell o 12 de febreiro de 1974, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista.\nTraxectoria como adestrador.\nNa tempada 2009\u201310 f\u00edxose cargo do CE Sabadell da Segunda Divisi\u00f3n B na xornada 15, en substituci\u00f3n de Ram\u00f3n Moya."}
{"id": "166625", "revid": "895", "url": "https://gl.wikipedia.org/wiki?curid=166625", "title": "CP M\u00e9rida", "text": ""}
{"id": "166626", "revid": "85894", "url": "https://gl.wikipedia.org/wiki?curid=166626", "title": "A Pena, Penarrubia, Baralla", "text": "A Pena \u00e9 un lugar da parroquia de Penarrubia no concello de Baralla. Segundo o IGE a s\u00faa poboaci\u00f3n en 2009 era de 24 persoas (13 homes e 11 mulleres), o que sup\u00f3n unha diminuci\u00f3n respecto do ano 1999 cando ti\u00f1a 28 habitantes.\nNa Pena naceron os escritores Evaristo e Asunci\u00f3n Correa Calder\u00f3n."}
{"id": "166627", "revid": "23204", "url": "https://gl.wikipedia.org/wiki?curid=166627", "title": "Andr\u00e9s Mendieta", "text": "Andr\u00e9s Mendieta Ocamica, nado en Lekeitio (Biscaia) o 12 de febreiro de 1945, \u00e9 un exfutbolista espa\u00f1ol, que xogaba de porteiro. Debutou en Segunda Divisi\u00f3n co Indautxu, pasando logo ao Real Madrid. Formou parte do club branco durante cinco anos, pero non chegou a debutar, sa\u00edndo cedido d\u00faas tempadas ao Rayo Vallecano e outras d\u00faas ao Deportivo da Coru\u00f1a, co que debutou en Primeira Divisi\u00f3n. Finalmente militou durante catro anos no Castell\u00f3n, co que logrou o ascenso \u00e1 m\u00e1xima categor\u00eda na tempada 1971/72.\n\u00c9 pai do tam\u00e9n futbolista Gaizka Mendieta.\nTraxectoria.\nEmpezou a xogar ao f\u00fatbol nos xuven\u00eds do Bego\u00f1a, pasando logo ao primeiro equipo, que xogaba nas categor\u00edas rexionais vascas. En 1964 fichou polo Indautxu, co que debutou na Segunda Divisi\u00f3n na segunda xornada da tempada 1964/65, da man do adestrador Rafael Iriondo. Disputou 31 partidos esa tempada e ao ano seguinte fichou polo Real Madrid. \nChegou ao equipo branco como terceiro porteiro e non chegou a debutar, sendo o gardameta titular Betancort. Na s\u00faa segunda tempada sa\u00edu cedido ao Rayo Vallecano, de Segunda Divisi\u00f3n, onde xogou 31 encontros en dous anos, nun equipo adestrado por Eguiluz primeiro, e Olmedo despois. A continuaci\u00f3n foi cedido outra vez, ao Deportivo da Coru\u00f1a. No club galego debutou en Primeira Divisi\u00f3n, pero xogou s\u00f3 8 partidos, sendo Joanet o porteiro habitualmente elixido polo adestrador Chech\u00e9 Mart\u00edn. Ademais estudou Qu\u00edmica na Universidade de Santiago de Compostela.\nEn novembro de 1969 foi recuperado polo Real Madrid, que ti\u00f1a lesionados aos porteiros Betancort e Junquera, a\u00ednda que tampouco ent\u00f3n chegou a debutar. No ver\u00e1n de 1970 desvinculouse do Real Madrid e fichou polo Castell\u00f3n, onde xogou durante catro tempadas, as d\u00faas \u00faltimas na Primeira Divisi\u00f3n, despois de ascender na 1971/72.\nSelecci\u00f3n espa\u00f1ola.\nFoi internacional coa selecci\u00f3n ol\u00edmpica espa\u00f1ola, coa que disputou os Xogos Ol\u00edmpicos de 1968 en Cidade de M\u00e9xico, obtendo un diploma ol\u00edmpico.\nVida persoal.\n\u00c9 pai do tam\u00e9n futbolista Gaizka Mendieta."}
{"id": "166631", "revid": "6939", "url": "https://gl.wikipedia.org/wiki?curid=166631", "title": "Nova Caixa Galicia", "text": ""}
{"id": "166634", "revid": "98629", "url": "https://gl.wikipedia.org/wiki?curid=166634", "title": "Gaizka Mendieta", "text": "Gaizka Mendieta Zabala, nado en Bilbao\u00a0o 27 de marzo\u00a0de 1974, \u00e9 un exfutbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola.\nPersoal.\n\u00c9 fillo do tam\u00e9n futbolista Andr\u00e9s Mendieta."}
{"id": "166635", "revid": "5863", "url": "https://gl.wikipedia.org/wiki?curid=166635", "title": "Jes\u00fas Otero Varela", "text": "Jes\u00fas Otero Varela, nado en Merza o 29 de xaneiro de 1959, \u00e9 un pol\u00edtico galego do PPdG, que foi alcalde de Vila de Cruces.\nTraxectoria.\nComezou a s\u00faa carreira pol\u00edtica como concelleiro de Alianza Popular en Vila de Cruces en 1983. En maio de 1990, logo do falecemento en accidente do alcalde Sergio Iglesias Pazos, foi elixido alcalde. Nas elecci\u00f3ns municipais de 1991 encabezou a candidatura do PPdeG e revalidou a alcald\u00eda cunha ampla maior\u00eda absoluta. Mantivo a alcald\u00eda nos sucesivos comicios, sempre con maior\u00eda absoluta. Formou parte da candidatura do PPdeG ao Congreso dos Deputados por Pontevedra en 2004 e 2008, sen resultar inicialmente elixido, ata que en xu\u00f1o de 2011 tomou posesi\u00f3n como deputado en sunstituci\u00f3n de Mar\u00eda Ramallo, mant\u00e9ndose ata os comicios xerais de novembro dese mesmo ano.\nNas elecci\u00f3ns municipais de 2019 perdeu a maior\u00eda absoluta e a alcald\u00eda, tras apoiar nacionalistas e socialistas ao independente Lu\u00eds Taboada S\u00e1nchez. Nas municipais de 2023 encabezou de novo a candidatura do PPdeG mais nesta ocasi\u00f3n pasou a sela segunda forza tralos independentes, polo que continuou na oposici\u00f3n."}
{"id": "166636", "revid": "1888", "url": "https://gl.wikipedia.org/wiki?curid=166636", "title": "Xes\u00fas Otero Varela", "text": ""}
{"id": "166649", "revid": "89787", "url": "https://gl.wikipedia.org/wiki?curid=166649", "title": "Tr\u00edo (sexo)", "text": "Un tr\u00edo \u00e9 a realizaci\u00f3n do acto sexual entre tres persoas, en calquera das pos\u00edbeis combinaci\u00f3ns de sexos. A\u00ednda que se trata de sexo grupal, non adoita ser considerado unha orx\u00eda. Pode implicar a pr\u00e1ctica de sexo exclusivamente heterosexual, cando hai unha parella de homes ou mulleres que se dedica a compracer ao membro impar do sexo contrario. Pract\u00edcase sexo exclusivamente homosexual cando o tres individuos son do mesmo sexo. E p\u00f3dese practicar ambos os tipos de relaci\u00f3ns cando polo menos un dos integrantes do tr\u00edo \u00e9 bisexual e ten relaci\u00f3ns tanto cun home como cunha muller."}
{"id": "166650", "revid": "89787", "url": "https://gl.wikipedia.org/wiki?curid=166650", "title": "Brugal", "text": "Brugal \u00e9 o nome e a marca comercial dunha gran variedade de rons da Rep\u00fablica Dominicana, producidos por Brugal &amp; Co., C. por A en tres plantas de destilaci\u00f3n, unha en Puerto Plata e d\u00faas en San Pedro de Macor\u00eds. Xunto con Barcel\u00f3 e Berm\u00fadez, son co\u00f1ecidos como \"as tres B's\".\nHistoria.\nAndr\u00e9s Brugal Montaner era un emigrante de Sitges (Catalu\u00f1a) do s\u00e9culo XIX. Despois de estar en Santiago de Cuba, decidiu marchar \u00e1 Rep\u00fablica Dominicana e ter a residencia permanente en Puerto Plata. Durante a s\u00faa estancia en Cuba adquirira experiencia na fabricaci\u00f3n de ron, e en base a esa experiencia fundou en 1888 Brugal &amp; Co. en Puerto Plata, marcando as\u00ed o inicio dunha longa tradici\u00f3n familiar, convert\u00e9ndose no pioneiro do liderado empresarial na sociedade dominicana.\nEn 1920 constru\u00edronse os primeiros almac\u00e9ns para o envellecemento do ron en barricas de carballo. En 1976, xunto con Extraviejo, a empresa desenvolveu o segmento Ron Premium na Rep\u00fablica Dominicana. En 1998, Brugal &amp; Co. lanzou as variedades Brugal Lim\u00f3n, Pasi\u00f3n e Brugal Unico. En 2005 a compa\u00f1\u00eda lanzou barr\u00eds de aceiro de 5 litros para as marcas de menor nivel.\nEn febreiro de 2008 Brugal &amp; Co. foi adquirida polo grupo escoc\u00e9s de destilaci\u00f3n Edrington. A adquisici\u00f3n dun 60 % das acci\u00f3ns supuxo o desembolso duns 200 mill\u00f3ns de euros.\nNa actualidade, o presidente Franklin Baez Brugal e a maior\u00eda dos membros da xunta directiva son descendentes directos do fundador da empresa.\nExpansi\u00f3n e operaci\u00f3ns.\nA empresa estendeuse a moi diversas \u00e1reas, como o gando, agricultura, ecolox\u00eda, veterinaria e produtos farmac\u00e9uticos, a distribuci\u00f3n de licores de sona internacional e as bebidas alcoh\u00f3licas, ferraxer\u00eda, produci\u00f3n doutras bebidas alcoh\u00f3licas e patrocinio de instituci\u00f3ns involucradas no eido social.\nBrugal ten f\u00e1bricas en Puerto Plata, pero a distribuci\u00f3n e as oficinas de comercializaci\u00f3n est\u00e1n situadas en Santo Domingo, cunha oficina rexional en Santiago de los Caballeros. Brugal ten presenza internacional en illas do Caribe, os Estados Unidos, Canad\u00e1 e Europa, onde Espa\u00f1a e Italia son os maiores consumidores."}
{"id": "166651", "revid": "89787", "url": "https://gl.wikipedia.org/wiki?curid=166651", "title": "Euxenio Charl\u00f3n", "text": "Euxenio Charl\u00f3n Arias, nado en Santa Cecilia de Trasancos (Ferrol) o 14 de novembro de 1887 e finado en Ferrol o 4 de agosto de 1930, foi un dramaturgo e actor galego.\nTraxectoria.\nCon catorce anos ingresou na Escola de Artes e Oficios de Ferrol, e entre os anos 1901 e 1906 compaxinou os estudos de Aritm\u00e9tica, Xeometr\u00eda e Debuxo co traballo de ebanista. Casou en 1911 con Teresa Vi\u00f1as coa que tivo seis fillos.\nParticipou na fundaci\u00f3n da Irmandade da Fala de Ferrol e na do coro Toxos e Froles, e foi un dos primeiros impulsores do teatro en galego. Gran amigo do seu compa\u00f1eiro de estudos e profesi\u00f3n, Manuel S\u00e1nchez Hermida, as\u00ed os define Ricardo Carballo Calero:\nXuntos compuxeron \"Mal de moitos\", \"Trato a cegas\", \"Ax\u00fadate\" e \"O que non sabe ma\u00f1as\" (\"O Menci\u00f1eiro\"). Ademais, Charl\u00f3n escribiu en solitario a comedia \"Carmela\" e o sainete \"Tumbos de feira\", as\u00ed como letras para canci\u00f3ns das corais."}
{"id": "166652", "revid": "1888", "url": "https://gl.wikipedia.org/wiki?curid=166652", "title": "Irmandade da Fala", "text": ""}
{"id": "166653", "revid": "1888", "url": "https://gl.wikipedia.org/wiki?curid=166653", "title": "Euxenio Charl\u00f3n Arias", "text": ""}
{"id": "166654", "revid": "1888", "url": "https://gl.wikipedia.org/wiki?curid=166654", "title": "Euxenio Montes", "text": ""}
{"id": "166655", "revid": "1888", "url": "https://gl.wikipedia.org/wiki?curid=166655", "title": "Ux\u00edo Charl\u00f3n", "text": ""}
{"id": "166656", "revid": "89787", "url": "https://gl.wikipedia.org/wiki?curid=166656", "title": "Jos\u00e9 Antonio Armada", "text": "Jos\u00e9 Antonio Armada P\u00e9rez, nado en Bande en marzo de 1975, \u00e9 un pol\u00edtico galego do PPdeG.\nTraxectoria.\nLicenciado en Dereito pola Universidade Complutense de Madrid. \nFoi escollido alcalde do Concello de Bande polo Partido Popular de Galicia (PPdeG) nas elecci\u00f3ns municipais de 2007, \u00f3 encabezar por primeira vez a lista local do partido. Dende o ano 2007 revalidou a alcald\u00eda novamente 3 veces, nas elecci\u00f3ns municipais de 2011, nas elecci\u00f3ns municipais de 2015 e nas elecci\u00f3ns municipais de 2019, e todas con maior\u00eda absoluta.. \nEn marzo de 2020 presentou a s\u00faa renuncia como alcalde para poder ir nas listas do Partido Popular de Galicia pola provincia de Ourense para as elecci\u00f3ns galegas de xullo dese ano.\nEn xullo de 2020 sa\u00edu elixido deputado auton\u00f3mico do Partido Popular por Ourense.\nActualmente \u00e9 secretario executivo do Comit\u00e9 de Direcci\u00f3n do PPdeG na provincia de Ourense, membro do Comit\u00e9 Executivo do Partido Popular de Galicia e Deputado Auton\u00f3mico no Parlamento de Galicia.\nVida persoal.\nEstivo casado coa deputada popular Ana Bel\u00e9n V\u00e1zquez e non ten fillos."}
{"id": "166658", "revid": "56817", "url": "https://gl.wikipedia.org/wiki?curid=166658", "title": "Ver\u00f3nica Giuliani", "text": "\u00darsula Giuliani, elevada aos altares en calidade de Santa pola Igrexa cat\u00f3lica co nome de Ver\u00f3nica Giuliani, nada en Mercatello en 1660 e finada en Citt\u00e0 dei Castello o 9 de xullo de 1727, foi unha m\u00edstica italiana que pertenceu \u00e1 Orde de Clarisas Capuchinas."}
{"id": "166659", "revid": "109216", "url": "https://gl.wikipedia.org/wiki?curid=166659", "title": "Eladio Mangana N\u00f3voa", "text": "Eladio Mangana N\u00f3voa, nado en 1965, \u00e9 un pol\u00edtico galego do PPdeG.\nTraxectoria.\nFoi alcalde de Ba\u00f1os de Molgas polo Partido Popular de Galicia (PPdeG) dende o ano 2003 at\u00e9 o 2015, sucedendo a Jos\u00e9 Carlos Sequeiros P\u00e9rez.\nO seu foi un dos nomes m\u00e1is considerados para substitu\u00edr o ent\u00f3n vicepresidente segundo da Deputaci\u00f3n de Ourense Enrique Novoa cando este foi nomeado candidato do PPdeG para as elecci\u00f3ns auton\u00f3micas do 2009. \u00c9 vogal da xunta directiva do PPdeG en Ourense."}
{"id": "166660", "revid": "92340", "url": "https://gl.wikipedia.org/wiki?curid=166660", "title": "Carlos Cano", "text": "Jos\u00e9 Carlos Cano Fern\u00e1ndez, co\u00f1ecido artisticamente como Carlos Cano, nado en Granada o 28 de xaneiro de 1946 e finado o 19 de decembro de 2000, foi un cantautor e poeta andaluz que recuperou estilos tradicionais andaluces relativamente esquecidos como o trobo popular, e moi especialmente a copla andaluza, libr\u00e1ndoa da s\u00faa apropiaci\u00f3n polo franquismo."}
{"id": "166662", "revid": "109216", "url": "https://gl.wikipedia.org/wiki?curid=166662", "title": "Manuel Jes\u00fas Gonz\u00e1lez Cap\u00f3n", "text": "Manuel Jes\u00fas Gonz\u00e1lez Cap\u00f3n, nado en Baralla o 25 de decembro de 1951 e finado o 1 de xullo de 2019, foi un empresario e pol\u00edtico galego do PPdeG.\nTraxectoria.\nAlcalde de Baralla dende 1987, nas elecci\u00f3ns locais de 2019 sa\u00edu elixido como alcalde con maior\u00eda absoluta. Gonz\u00e1lez Cap\u00f3n tomou posesi\u00f3n do seu cargo o 15 de xu\u00f1o, mais o d\u00eda 28 dese mesmo mes renunciou \u00f3 cargo por motivos de sa\u00fade. Faleceu tres d\u00edas despois da renuncia, e foi elixido para o posto o seu fillo, Miguel Gonz\u00e1lez Pi\u00f1eiro. "}
{"id": "166664", "revid": "1131", "url": "https://gl.wikipedia.org/wiki?curid=166664", "title": "Larry King", "text": "Lawrence Harvey Zeiger, m\u00e1is co\u00f1ecido polo pseud\u00f3nimo de Larry King, nado en Brooklyn (Nova York) o 19 de novembro de 1933 e finado nos \u00c1nxeles o 23 de xaneiro de 2021, foi un escritor, xornalista e locutor estadounidense. Entre 1985 e 2010 conduciu un programa nocturno de entrevistas na CNN chamado \"Larry King Live\", un dos programas de entrevistas m\u00e1is duradeiros na televisi\u00f3n estadounidense.\nBiograf\u00eda.\nEn xullo de 2009, apareceu no programa \"The Tonight Show com Conan O'Brien\", onde dixo que desexa ser preservado crionicamente tras a s\u00faa morte, como xa revelado no seu libro \"My Remarkable Journey\".\nO d\u00eda 29 de xu\u00f1o de 2010, Larry King anunciou que \u00eda pechar o seu programa (Larry King Live), tras 25 anos. Pero dixo que non se vai aposentar, e que pode presentar especiais sobre temas importantes nacionais e internacionais.\nEn 16 de decembro de 2010, foi ao ar a \u00faltima edici\u00f3n do programa \"Larry King Live\", que contou coa participaci\u00f3n de varias personalidades que gravaron ou presentaron ao vivo declaraci\u00f3ns de felicitaci\u00f3ns e despedida para Larry King."}
{"id": "166669", "revid": "15490", "url": "https://gl.wikipedia.org/wiki?curid=166669", "title": "Alan Parker", "text": "Sir Alan William Parker, nado en Islington o 14 de febreiro de 1944 e finado en Londres o 31 de xullo de 2020, foi un director de cine, produtor, escritor e actor ingl\u00e9s.\nTraxectoria.\nEstivo activo tanto na industria do cine brit\u00e1nico como en Hollywood e foi un dos fundadores da Director's Guild de Gran Breta\u00f1a."}
{"id": "166670", "revid": "85894", "url": "https://gl.wikipedia.org/wiki?curid=166670", "title": "Froufe, Vide, Ba\u00f1os de Molgas", "text": "Froufe \u00e9 un lugar da parroquia de Vide no concello de Ba\u00f1os de Molgas, na comarca de Allariz - Maceda.\nTi\u00f1a 91 habitantes no ano 2011 segundo datos do INE e do IGE, dos cales 45 eran homes e 46 mulleres. Iso sup\u00f3n unha aumento da poboaci\u00f3n respecto a 2010, cando ti\u00f1a 90 habitantes (45 homes e 45 mulleres).\nSegundo o IGE a s\u00faa poboaci\u00f3n en 2009 era de 94 persoas (48 mulleres e 46 homes), o que sup\u00f3n un aumento respecto do ano 1999 cando ti\u00f1a 89 habitantes."}
{"id": "166672", "revid": "1888", "url": "https://gl.wikipedia.org/wiki?curid=166672", "title": "Henrique Labarta Pose", "text": ""}
{"id": "166673", "revid": "85894", "url": "https://gl.wikipedia.org/wiki?curid=166673", "title": "Xos\u00e9 Mar\u00eda Chao Ledo", "text": "Xos\u00e9 Mar\u00eda Chao Ledo, nado e Vilalba o 30 de setembro de 1844 e finado na mesma vila o 9 de xullo de 1894, foi un sacerdote e poeta galego.\nTraxectoria.\nFillo de labregos, estudou a carreira eclesi\u00e1stica no Seminario de Mondo\u00f1edo. Foi p\u00e1rroco de Santalla, San Xurxo de Rioaveso, Santiago de Cu\u00ed\u00f1a e Santa Mar\u00eda de Lu\u00eda. Foi un verdadeiro poeta popular \"que soubo expresarse nun galego enxebre\" e do que Carvalho Calero louva a s\u00faa naturalidade. O seu bi\u00f3grafo Lence Santar cualif\u00edcao de \"crego sabido, sinxelo, falangueiro, amigo de dar esmolas e amante, como poucos da terra galega\". O seu sobri\u00f1o-neto, o escritor Xos\u00e9 Chao Rego, no mesmo libro fala da \"paix\u00f3n tel\u00farica\" que manifesta o amor \u00e1 Terra que ti\u00f1a Xos\u00e9 Mar\u00eda Chao.\nEn 1871 estreou en Mondo\u00f1edo \"Noite Boa de 1871\"."}
{"id": "166674", "revid": "1888", "url": "https://gl.wikipedia.org/wiki?curid=166674", "title": "Jos\u00e9 Mar\u00eda Chao Ledo", "text": ""}
{"id": "166676", "revid": "54334", "url": "https://gl.wikipedia.org/wiki?curid=166676", "title": "Santiago Fern\u00e1ndez", "text": "Santiago Fern\u00e1ndez Fern\u00e1ndez, nado en Muros o 24 de maio de 1947 \u00e9 un actor e escritor galego.\nTraxectoria.\nLicenciado en\nArte Dram\u00e1tica e mestre. De ampla experiencia teatral, foi actor, director e\nfundador do grupo de teatro independente Tespis, actor de Teatro Circo, da\nEscola Dram\u00e1tica Galega e de Teatro do Morcego. Actualmente dirixe o Estudio de\nTeatro Casahamlet onde imparte docencia, act\u00faa e dirixe a compa\u00f1\u00eda de teatro.\nCoordinador e\nrelator de numerosos cursos para docentes sobre dramaturxia escolar, lectura\nexpresiva e oralidade.\nProfesor de\ndiversos cursos de posgrao sobre\u00a0\u00a0 \"Teor\u00eda e pr\u00e1ctica da interpretaci\u00f3n\" nas\nUniversidades de Santiago de Compostela e A Coru\u00f1a\u00a0\n( 1999-2004) \"Comunicaci\u00f3n e informaci\u00f3n radiof\u00f3nica\",\nUniversidade da Coru\u00f1a,( 2014)\nActor e\ndirector de dobraxe.\nComo escritor\nten publicados sete libros sobre did\u00e1ctica da l\u00edngua: \"Agromar, l\u00edngua\" \"galega\"\n(Anaya,1980), \"Comentarios literarios\",(Andhea,1985),\nou manuais especializados, \"A voz do actor\"\n( Deputaci\u00f3n, 2001).\nCo ensaio \"Historia dunha montaxe\" \"teatral\", levou o Premio Literario Cidade\nda Coru\u00f1a en 1982; o Otero Pedrayo no ano 2010 compartido con Manuel Lourenzo\npolo seu labor en Casahamlet, o de Bos e Xenerosos de a AELG, en reco\u00f1ecemento\no labor en Casahamlet( 2014).\n\u00c9 colaborador\ndos xornais \"La voz de Galicia\" \"e El Ideal gallego.\"\nEn Radio Coru\u00f1a,\nCadena SER, dirixe o programa \"Escuela de\nPadres\".\nNarrador de\nconcertos Did\u00e1cticos coa Orquestra Sinf\u00f3nica de Galicia: \"Pedro e o lobo\", (Prokofiev), \"Historia\ndun soldado\" (F. Ramuz e I. Strawinnsky), \"O Rei David\" (A. Honegger), \"La\nm\u00fasica y los sentidos\" (J.A. Abad), \"Historias\nde la percusi\u00f3n\" , \"Homenaje\" \"al Quijote, El vuelo del moscard\u00f3n\" (R\nKorsakof) \"The Ty Pewriter\" ( L.\nAndersen); \"Epigrama del\" \"enga\u00f1o y la sombra\" ( J. Vizoso), \"Egmont\" ( L.V. Beetthoven, 2014).\nCo grupo de\nC\u00e1mara In It\u00ednere: \"Cantigas do Mar\" (\nMart\u00edn C\u00f3dax), Eirexa dos Minimes,\u00a0\nBruxelas.\nCoa Real\nPhilarmon\u00eda de Galicia, \"Las siete\npalabras\" (Haindy); \"Werther\" ( G.\nPugnani(2.014)\nNarrador de\nlibros sonoros \u2013 sondecontos-: \"A memoria\ndas \u00e1rbores\", (Kalandraka2000), \"O Gatipedro\",\n(Kalandraka 2002), \"H\u00e9rcules y Crunia,\"\n(Kalandraka,2004).\nComo actor ou\ndirector de teatro ten interpretado textos de E. Ionescu, E. Mrozeck, A .Chejov,\nE . Albee, Puskin, F.\nD\u00farremant, Castelao, A. Cunqueiro, M. Lourenzo,W. Shakespeare, H. M\u00fcller\u2026\nEn cine ou\ntelevisi\u00f3n ten participado como actor en:\u00a0\n\"\" (H. Carr\u00e9, 1993 ); \"A lei da fronteira\" ( A. Aristarain,\n1995); \"\" ( teleserie)\n( TVG, 1999); \"Galicia Expr\u00e9s\"\n(teleserie) ( TVG, 2000); \"O l\u00e1pis do carpinteiro\"\n( , 2002); \"Autopsia\" ( M.\nBar\u00e1,2002); \"As leis de Celavella\"\n( J. Paz, 2008); \"O\" \"cami\u00f1o\nprimitivo: Asturias\" (doc) (\nJ.Salgado, 2008)\u2026entre outros.\u00a0"}
{"id": "166678", "revid": "3054", "url": "https://gl.wikipedia.org/wiki?curid=166678", "title": "Middlesbrough FC", "text": ""}
{"id": "166680", "revid": "89787", "url": "https://gl.wikipedia.org/wiki?curid=166680", "title": "Annie Leonard", "text": "Annie Leonard, nada en Seattle, Washington en 1964, \u00e9 unha experta en materia de comercio internacional, cooperaci\u00f3n internacional, desenvolvemento sost\u00edbel e sa\u00fade ambiental estadounidense. F\u00edxose moi co\u00f1ecida sobre todo polo seu documental A historia das cousas (\"The Story of Stuff\"), que trata sobre o ciclo vital de bens e servizos. Outros documentais que realizou posteriormete foron \"A historia dos cosm\u00e9ticos\" e \"A historia da auga embotellada\", onde anima a que os consumidores esixan aos seus gobernos leis con produtos inocuos e respectuosos co medio ambiente.\nTraxectoria.\nLeonard ten unha licenciatura do Barnard College e un t\u00edtulo da Universidade Cornell en planificaci\u00f3n urbana e rexional. Protagoniza A historia das cousas, un documental sobre o ciclo de vida de bens e servizos. Ralph Nader denomina o documental \"un modelo de claridade e motivaci\u00f3n\".\nLeonard \u00e9 coordinadora de Global Alliance for Incinerator Alternatives (Alianza Global para Alternativas \u00e1 Incineraci\u00f3n) e participa nas xuntas directivas do International Forum for Globalization e a Environmental Health Fund.\nAnteriormente ocupou cargos co Health Care Without Harm (Coidado da Sa\u00fade Sen Dano), Essential Information (Informaci\u00f3n esencial) e Greenpeace, e actualmente \u00e9 coordinadora do Grupo de traballo de Patrocinantes para a Produci\u00f3n e Consumo Sost\u00edbeis En 1992 declarou fronte ao Congreso dos Estados Unidos sobre o tema do tratamento internacional do lixo.\nLeonard vive en California coa s\u00faa filla."}
{"id": "166682", "revid": "23204", "url": "https://gl.wikipedia.org/wiki?curid=166682", "title": "A historia das cousas", "text": "A historia das cousas (en ingl\u00e9s \"The Story of Stuff\") \u00e9 un documental web sobre o ciclo de vida dos bens e servizos.\nHistoria e caracter\u00edsticas.\nO documental, posto en li\u00f1a o 4 de decembro de 2007, est\u00e1 narrado por Annie Leonard, quen ten un t\u00edtulo de grao do Barnard College e un t\u00edtulo de grao da Universidade Cornell en cidade e planificaci\u00f3n rexional. O documental est\u00e1 patrocinado pola Tides Foundation e o Funders Workgroup for Sustainable Production and Consumption, con Free Range Studios para producir o filme.\nDe acordo co sitio, xa hai m\u00e1is de 4 mill\u00f3ns de persoas que viron o documental. Ralph Nader referiuse ao filme como \"un modelo de claridade e motivaci\u00f3n\".\nContido.\nO documental de 20 minutos presenta unha visi\u00f3n cr\u00edtica da sociedade consumista. Expon as conexi\u00f3ns entre un gran n\u00famero de problemas sociais e do ambiente, e conv\u00f3canos a todos a crear un mundo m\u00e1is sost\u00edbel e xusto. O documental est\u00e1 dividido en 7 cap\u00edtulos: \"Introduction\" (Introduci\u00f3n), \"Extraction\" (Extracci\u00f3n), \"Production\" (Produci\u00f3n), \"Distribution\" (Distribuci\u00f3n), \"Consumption\" (Consumo), \"Disposal\" (Lixo) e \"Another Way\" (Outro cami\u00f1o).\nO documental describe a \"econom\u00eda de materiais\", un sistema composto por extracci\u00f3n, produci\u00f3n, distribuci\u00f3n, consumo e lixo. Este sistema est\u00e9ndese con persoas, o goberno e a corporaci\u00f3n.\nO seu punto de vista est\u00e1 fundamentado por varios datos estad\u00edsticos. Algunhas das afirmaci\u00f3ns son:\nO documental tam\u00e9n cita o que V\u00edtor Lebow dixo en 1955:\nAlg\u00fans dos temas mencionados son: retardante de chama bromado, poluci\u00f3n, custo externalizado, obsolescencia planificada, publicidade, incineraci\u00f3n, dioxinas e reciclaxe."}
{"id": "166683", "revid": "23204", "url": "https://gl.wikipedia.org/wiki?curid=166683", "title": "Alta Ribagor\u00e7a", "text": "A Alta Ribagor\u00e7a \u00e9 unha comarca da provincia de Lleida, en Catalu\u00f1a. Est\u00e1 situada nos Pireneos e a s\u00faa capital \u00e9 El Pont de Suert. En 2009 ti\u00f1a 4.375 habitantes.\nA comarca limita co Val de Ar\u00e1n polo norte, Pallars Sobir\u00e0 polo leste, Pallars Juss\u00e0 polo sur, e a comarca aragonesa de Ribagorza polo oeste. A comarca foi creada por lei en 1987, e, ata ent\u00f3n e dende a divisi\u00f3n de 1936 formara parte do Pallars Juss\u00e0.\nConcellos.\nActualmente a comarca est\u00e1 formada por tan s\u00f3 3 concellos. Entre 1965 e 1972 desapareceron 8 concellos, anexion\u00e1ndose a outros da comarca ou do Pallars Juss\u00e0. No s\u00e9culo XIX a comarca chegou a ter 56 concellos."}
{"id": "166696", "revid": "19415", "url": "https://gl.wikipedia.org/wiki?curid=166696", "title": "Tempada 2008-2009 da OK Liga", "text": "A 40\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o 13 de setembro do 2008 e finalizou o 30 de maio do 2009 co derradeiro partido da final polo t\u00edtulo. Os equipos ascendidos de 1\u00aa foron o Arian Sitges, o Enrile PAS Alcoi e o Astral Pool Ma\u00e7anet. A competici\u00f3n continuou xog\u00e1ndose co formato de liga regular con play-off, mais nesta ocasi\u00f3n, a diferenza da edici\u00f3n anterior, os cuartos de final xog\u00e1ronse ao mellor de tres partidos en lugar de cinco. O campi\u00f3n desta edici\u00f3n da liga foi o FC Barcelona, que ga\u00f1ou o seu 22\u00ba t\u00edtulo (12\u00ba de xeito consecutivo).\nO equipo m\u00e1is goleador foi o Alnimar Reus Deportiu con 100 goles, e o menos goleador foi o G\u00fcell Voltreg\u00e0 con 51 goles. O equipo menos goleado foi o Barcelona Sorli Discau con 43 goles encaixados, mentres que o Astral Poo Ma\u00e7anet foi o equipo m\u00e1is goleado da competici\u00f3n con 101. Jordi Adroher (CP Vic) e Jordi Bargall\u00f3 (HC Liceo) compartiron o \"pichichi\" con 36 goles cada un. O mellor xogadore da liga foi Reinaldo Garc\u00eda (HC Liceo).\nAo finalizar a liga, os tres equipos descendidos foron o Grup Clima Matar\u00f3, G\u00fcell Voltreg\u00e0 e o Arian Sitges."}
{"id": "166697", "revid": "1888", "url": "https://gl.wikipedia.org/wiki?curid=166697", "title": "B. F. Skinner", "text": ""}
{"id": "166698", "revid": "98629", "url": "https://gl.wikipedia.org/wiki?curid=166698", "title": "Fusil M16", "text": "O M16 \u00e9 o fusil de asalto est\u00e1ndar do ex\u00e9rcito dos Estados Unidos, usado por primeira vez na Guerra de Vietnam en substituci\u00f3n do M14. O M16 foi rexeitado inicialmente por estar constru\u00eddo en gran parte de pl\u00e1stico e aluminio.\nHistoria.\nO fusil M16 \u00e9 unha versi\u00f3n militarizada do fusil AR-15, dese\u00f1ado por Eugene Stoner. Ao principio atopou varios obst\u00e1culos polo Estado Maior da Axencia de Proxectos de Investigaci\u00f3n Avanzados de Defensa, ou DARPA, que prefer\u00eda un rifle de tama\u00f1o maior. Foi a primeira arma constru\u00edda con materiais compostos, especialmente aceiro, aluminio e pl\u00e1stico. Pasaron dous anos ata que o modelo AR-15 obtivo o apoio dentro das Forzas Armadas nunha demostraci\u00f3n, trala que o xeneral Curtis LeMay ordenou a compra 8500 AR-15 para defender as bases a\u00e9reas do Comando A\u00e9reo Estrat\u00e9xico, a\u00ednda que o secretario de Defensa Robert McNamara cancelou posteriormente esta orde. Isto non impediu que unidades de operaci\u00f3ns especiais e asesores dos Estados Unidos no Vietnam obtiveran rifles AR-15s.\nOs primeiros modelos s\u00f3 ti\u00f1an cargadores de 20 cartuchos, unha desvantaxe en comparaci\u00f3n co AK-47 sovi\u00e9tico e os rifles chineses, ademais de presentar problemas de funcionamento ao mollarse.\nNo inicio da Guerra do Vietnam obtivo unha mala reputaci\u00f3n, xa que o Ex\u00e9rcito estadounidense non distribu\u00edu entre os soldados o equipo de limpeza das armas a instancias do fabricante, o que provocou avar\u00edas frecuentes nestes rifles.\nPa\u00edses e conflitos onde foi usado.\nO M16, ademais de ser utilizado polas Forzas Armadas dos Estados Unidos e Vietnam do Sur contra o Ex\u00e9rcito de Vietnam do Norte e os guerrilleiros marxistas do Vietcong durante a Guerra do Vietnam (1954-1975), foi usado en Nicaragua pola Fronte Sandinista de Liberaci\u00f3n Nacional (FSLN), durante a insurrecci\u00f3n de 1978 e 1979 contra a ditadura de Anastasio Somoza Debayle e a Garda Nacional nese pa\u00eds, a\u00ednda que a guerrilla tam\u00e9n usou o rifle belga FN FAL e o israel\u00ed IMI Galil. No Salvador foi empregado polas Forzas Armadas do Salvador (FAES) entre 1980 e 1992, contra a guerrilla Frente Farabundo Mart\u00ed de Liberaci\u00f3n Nacional (FMLN), durante a Guerra Civil.\nEn 1982, Israel empregou este rifle contra o L\u00edbano e a Organizaci\u00f3n para a Liberaci\u00f3n de Palestina (OLP) na Guerra do L\u00edbano de 1982. Na Guerra do Golfo de 1991 foi usado polas forzas da coalici\u00f3n multinacional para liberar Kuwait. O cascos azuis das Naci\u00f3ns Unidas us\u00e1rono na Operaci\u00f3n \"Restore Hope\" en Somalia no ano 1993. Estados Unidos utilizouno contra os talib\u00e1ns en Afganist\u00e1n en 2001 e de novo contra Iraq en operaci\u00f3ns nese pa\u00eds en 2003. Israel usou este rifle en xullo e agosto de 2006 durante a Guerra do L\u00edbano de 2006 contra a organizaci\u00f3n Hezbola."}
{"id": "166701", "revid": "56817", "url": "https://gl.wikipedia.org/wiki?curid=166701", "title": "Firmamento", "text": "Consid\u00e9rase firmamento a b\u00f3veda celeste ou esfera celeste na que est\u00e1n aparentemente fixos os astros.\nNa antig\u00fcidade os sacerdotes e os astr\u00f3nomos cr\u00edan que as estrelas estaban fixas na b\u00f3veda celeste (o fragmento de ceo observable), polo que se chamou \"firmamento\" a este conxunto \u201cfirme\u201d. Diferenciando as estrelas fixas das errantes ou \"planetas\".\nNo sistema xeoc\u00e9ntrico de Claudio Tolomeo (ano 2 d.C.), a \u201cesfera das estrelas fixas\u201d constitu\u00eda a casca externa do Universo, no centro da cal se atopaba a Terra. A idea de \u201cfixas ou firmes\u201d continuou con Cop\u00e9rnico e Kepler ata que finalmente, no s\u00e9culo XVIII, desbotouse polos traballos de Edmund Halley, o c\u00e1lculo das \u00f3rbitas dos cometas cruzaba ditas esferas polo que non pod\u00edan ser de ning\u00fan material s\u00f3lido.\nO termo \"firmamento\" s\u00e9guese utilizando de xeito coloquial e xen\u00e9rico referido ao ceo na s\u00faa totalidade."}
{"id": "166706", "revid": "89787", "url": "https://gl.wikipedia.org/wiki?curid=166706", "title": "Copa do Rei 2008 de h\u00f3ckey a pat\u00edns", "text": "A 65\u00aa edici\u00f3n da Copa do Rei foi disputada no Poliesportiu Les Comes de Igualada, Barcelona (Catalu\u00f1a) entre o 28 de febreiro e o 2 de marzo do 2008. O campi\u00f3n desta edici\u00f3n foi o Noia Freixenet, que conseguiu a s\u00faa segunda Copa ao derrotar na final ao Roncato Vic. Guillem Cabestany f\u00edxose cos galard\u00f3ns de mellor xogador (compartido co seu compa\u00f1eiro de equipo Pere Varias) e m\u00e1ximo goleador con 5 goles.\nA canle de televisi\u00f3n espa\u00f1ola La 2, Teledeporte e a canle de TV v\u00eda Internet da RFEP emitiron os partidos da competici\u00f3n.\nParticipantes.\n\"Os equipos clasificados como cabezas de serie te\u00f1en unha estrela ao lateral ().\" Entre par\u00e9nteses o posto que cada equipo ocupaba ao finalizar a primeira volta do campionato."}
{"id": "166708", "revid": "23204", "url": "https://gl.wikipedia.org/wiki?curid=166708", "title": "Bill Mollison", "text": "Bill Mollison (1928, Tasmania, Australia) \u00e9 un investigador, cient\u00edfico, profesor e naturalista co\u00f1ecido como 'pai da permacultura', un sistema de dese\u00f1o integrado desenvolvido conxuntamente con David Holmgren que enlaza agricultura, horticultura, arquitectura e ecolox\u00eda, avanzando na s\u00faa conexi\u00f3n con sistemas econ\u00f3micos, estratexias de acceso \u00e1s terras e sistemas legais para empresas e comunidades.\nRecibiu o premio Nobel alternativo en 1981 xunto con Patrick van Rensburg."}
{"id": "166709", "revid": "98629", "url": "https://gl.wikipedia.org/wiki?curid=166709", "title": "Masanobu Fukuoka", "text": ", nado en Iyo (Ehime) o 2 de febreiro de 1913 e finado o 16 de agosto de 2008, foi un agricultor e microbi\u00f3logo xapon\u00e9s, autor das obras \"The One-Straw Revolution: An Introduction to Natural Farming\" e \"A Senda natural do Cultivo\", nas cales presenta as s\u00faas propostas para unha forma de agricultura chamada \"agricultura natural\" ou \"o m\u00e9todo Fukuoka\". En 1988 recibiu o Premio Ramon Magsaysay na categor\u00eda Servizo P\u00fablico, pola s\u00faa contribuci\u00f3n para o ben da humanidade.\nNos \u00faltimos 20-30 anos utilizou o seu m\u00e9todo para reforestar zonas con tendencia \u00e1 desertificaci\u00f3n. En Tailandia, en Filipinas, na India e nalg\u00fans pa\u00edses africanos transformou pequenas rexi\u00f3ns desertificadas en \u00e1reas verdes. Tam\u00e9n iniciou un proxecto de reforestaci\u00f3n en Grecia.\nTraxectoria.\nDescendente dunha familia dedicada \u00e1 agricultura desde hai s\u00e9culos, comezou a s\u00faa carreira como edaf\u00f3logo, desvi\u00e1ndose despois cara \u00e1 fitopatolox\u00eda. \u00c1 idade de 25 anos, comezou a dubidar da sabedor\u00eda da agronom\u00eda moderna. Guiado pola s\u00faa intuici\u00f3n, decidiu buscar un m\u00e9todo de cultivo que protexese as caracter\u00edsticas da terra e eliminase traballos innecesarios. Deixou o seu traballo como cient\u00edfico de investigaci\u00f3n, e volveu \u00e1 s\u00faa granxa familiar na Illa de Shikoku -no Xap\u00f3n meridional- para cultivar laranxas mikan ecol\u00f3xicas. Desde ese punto dedicou a s\u00faa vida a desenvolver un sistema de cultivo ecol\u00f3xico \u00fanico que non precisa arrincar as \"malas\" herbas, nin usar pesticidas nin fertilizantes, nin tampouco labranza.\nO M\u00e9todo Fukuoka.\nFukuoka practica un sistema de cultivo que el denomina \"agricultura natural\". A\u00ednda que algunhas das s\u00faas pr\u00e1cticas son espec\u00edficas para o Xap\u00f3n, a idea que rixe o seu m\u00e9todo aplicouse con \u00e9xito ao redor do mundo. O seu sistema enc\u00e1drase dentro do \u00e1mbito da Permacultura.\nA esencia do m\u00e9todo de Fukuoka \u00e9 reproducir as condici\u00f3ns naturais tan fielmente como sexa posible de modo que o solo se enriquece progresivamente e a calidade dos alimentos cultivados aumenta sen ning\u00fan esforzo.\nPrincipios de traballo.\nEstes principios de traballo bas\u00e9anse nunha filosof\u00eda de \"non facer\" (Wu Wei) , ou m\u00e1is exactamente \"non intervir\".\nFukuoka alcanzou un grao de comprensi\u00f3n dos microecosistemas do solo, de maneira que ideou un sistema de traballo que libera de laboreo e esforzos innecesarios da agricultura co\u00f1ecida. O seu m\u00e9todo, chamado \u00e1s veces por el como Agricultura Natural Mah\u0101y\u0101na, bas\u00e9ase en comezar \"dando\" e logo recibir de forma natural , en lugar de \"exixir\" \u00e1 Terra at\u00e9 esgotala.\nSistema de traballo.\nO sistema Fukuoka ba\u00e9ase en respectar, e incluso potenciar, os ciclos naturais, de maneira que estes aseguran unha mellor calidade do crecemento das plantas. Mediante sinxelas intervenci\u00f3ns no momento adecuado, permite reducir considerablemente o tempo de traballo. Estas intervenci\u00f3ns te\u00f1en a s\u00faa base na interacci\u00f3n da biosfera e do solo.\nB\u00f3las de arxila (Nendo dango).\nPara mellorar a produci\u00f3n da natureza coa menor intervenci\u00f3n posible ideou un sistema que permite substitu\u00edr o arado as\u00ed como os espantallos e outros m\u00e9todos:"}
{"id": "166710", "revid": "1809398", "url": "https://gl.wikipedia.org/wiki?curid=166710", "title": "Bela Kun", "text": ""}
{"id": "166711", "revid": "1131", "url": "https://gl.wikipedia.org/wiki?curid=166711", "title": "Lu\u00eds Emilio Batall\u00e1n", "text": "Lu\u00eds Emilio Batall\u00e1n Gonz\u00e1lez, nado en Santiago de Compostela o 18 de setembro de 1948, \u00e9 un m\u00e9dico e m\u00fasico galego.\nTraxectoria.\nFillo de Luis Batall\u00e1n Pena. En 1975 publicou o disco \"Ah\u00ed ven o maio\", no que musicaba poemas de Curros Enr\u00edquez, Celso Emilio Ferreiro, Ram\u00f3n Cabanillas, Rosal\u00eda de Castro e \u00c1lvaro Cunqueiro e do que se venderon m\u00e1is de cincocentos mil exemplares. Foi durante catro anos presidente do Pontevedra Club de F\u00fatbol. En 1989 apareceu o seu segundo disco, \"Ballet da nena\", con letras propias e de Ux\u00edo Novoneyra, Neira Vilas, Rosal\u00eda de Castro, Celso Emilio Ferreiro e Manuel Antonio. En 1992 apareceu o seu terceiro elep\u00e9 \"Eres un f\u00e1rmaco\". O seu traballo \"Tu retrato\" apareceu en 2007.\nXubilouse como m\u00e9dico rural en Mora\u00f1a.\nVida persoal.\nLu\u00eds Emilio Batall\u00e1n foi fillo de Luis Batall\u00e1n Pena, m\u00e9dico e alcalde de Mora\u00f1a durante o franquismo, e de Ofelia Gonz\u00e1lez Taboada, farmac\u00e9utica en Mora\u00f1a, finada en 2015. Est\u00e1 casado e ten catro fillos."}
{"id": "166712", "revid": "1888", "url": "https://gl.wikipedia.org/wiki?curid=166712", "title": "Luis Emilio Batall\u00e1n", "text": ""}
{"id": "166725", "revid": "5749", "url": "https://gl.wikipedia.org/wiki?curid=166725", "title": "Xacobe Sanz", "text": ""}
{"id": "166729", "revid": "5863", "url": "https://gl.wikipedia.org/wiki?curid=166729", "title": "Consumismo", "text": "O consumismo acostuma facer referencia tanto \u00e1 acumulaci\u00f3n, compra ou consumo de bens e servizos considerados non esenciais, como ao sistema pol\u00edtico e econ\u00f3mico que promove a adquisici\u00f3n competitiva de riqueza como signo de status e prestixio dentro dun grupo social. O consumo a grande escala na sociedad contempor\u00e1nea compromete seriamente os recursos naturais e o equilibrio ecol\u00f3xico."}
{"id": "166730", "revid": "13097", "url": "https://gl.wikipedia.org/wiki?curid=166730", "title": "Corpo celeste", "text": ""}
{"id": "166733", "revid": "839", "url": "https://gl.wikipedia.org/wiki?curid=166733", "title": "Tomi\u00f1o (planta)", "text": "O tomi\u00f1o ou tomentelo \u00e9 unha planta arom\u00e1tica da familia das labi\u00e1ceas. O seu nome cient\u00edfico \u00e9 Thymus vulgaris L. D\u00e1lle nome \u00f3 concello de Tomi\u00f1o.\nDescrici\u00f3n.\nTr\u00e1tase dunha planta vivaz e rastreira, con p\u00f3las delgadas e de secci\u00f3n cuadrangular, cubertas de abundante pilosidade. As follas son ovais, obtusas, duns 18x10 mm. As flores nacen no ver\u00e1n, en grupos terminais e cunhas br\u00e1cteas na base semellantes \u00e1s follas, cunha corola bilabiada, de cor rosa p\u00farpura.\nO tomi\u00f1o \u00e9 planta propia de prados, beiras dos cami\u00f1os e, en xeral, terreos h\u00famidos, entre os 500 e os 1.500 m de altitude.\nUsos medicinais.\nPresenta propiedades antiespasm\u00f3dicas, antitusivas, expectorantes e antis\u00e9pticas. Por estas propiedades util\u00edzase na medicina tradicional para tratar problemas respiratorios coma catarro, bronquite, tose etc., as\u00ed como para casos de inapetencia, malas dixesti\u00f3ns, cistite; c\u00f3mpre ter precauci\u00f3n na dose porque pode provocar reacci\u00f3ns al\u00e9rxicas, especialmente nos meni\u00f1os. Por v\u00eda externa, serve para combate-lo reumatismo.\nO tomi\u00f1o na cultura popular galega.\nPara curar o reumatismo qu\u00e9imase tomi\u00f1o e n\u00e9beda, e co fume afuman ben a camisa do enfermo. Deste xeito a enfermidade desaparecer\u00e1 por moito tempo ou mesmo para sempre (Lis Quib\u00e9n)."}
{"id": "166734", "revid": "1131", "url": "https://gl.wikipedia.org/wiki?curid=166734", "title": "Froufe", "text": "O top\u00f3nimo galego Froufe pode referirse a:"}
{"id": "166735", "revid": "85894", "url": "https://gl.wikipedia.org/wiki?curid=166735", "title": "O Tellado, San Cosmede de Cusanca, O Irixo", "text": "O Tellado \u00e9 un lugar da parroquia de San Cosmede de Cusanca, no concello do Irixo, na comarca do Carballi\u00f1o. Segundo o IGE en 2017 ti\u00f1a dezasete habitantes (nove homes e oito mulleres), dous m\u00e1is ca en 2015 (7 homes e 8 mulleres), catro menos ca en 2009 (10 homes e 9 mulleres) e oito menos ca en 1999.\nNeste lugar celebr\u00e1base a feira do Tellado os d\u00faas 2 e 17 de cada mes, nunha carballeira pr\u00f3xima. O cami\u00f1o de arrieiros pasaba preto, cruzando o r\u00edo Vi\u00f1ao na ponte das Campinas, na parroquia de Santa Mar\u00eda do Campo. Polo Tellado pasaba unha desviaci\u00f3n do cami\u00f1o cara a Doz\u00f3n. No campo da feira, amais de pendellos para dar servizo aos feirantes, hab\u00eda unha capela adicada a santo Ant\u00f3n. En 2014 constru\u00eduse un viaduto a car\u00f3n da aldea, polo que discorre a li\u00f1a de alta velocidade Olmedo-Zamora-Galicia.\nDo outro lado do r\u00edo Vi\u00f1ao est\u00e1 a aldea do Tellado, da parroquia de Campo."}
{"id": "166737", "revid": "1131", "url": "https://gl.wikipedia.org/wiki?curid=166737", "title": "Manuel Hermida Losada", "text": ""}
{"id": "166738", "revid": "5863", "url": "https://gl.wikipedia.org/wiki?curid=166738", "title": "Emilio Guill\u00edn", "text": "Emilio Guill\u00edn, nado en Santiago de Compostela o 14 de marzo de 1976, \u00e9 un xornalista e presentador de televisi\u00f3n galego.\nTraxectoria.\nCon 19 anos comezou a presentar programas de entretemento e informativos en Radio Televisi\u00f3n Compostela (RTC), ao tempo que estudaba Filolox\u00eda Galega na USC. En 1998 comezou a colaborar no \"Supermartes\" da TVG.\nEn 2000, marchou a Madrid a estudar Interpretaci\u00f3n e Arte Dram\u00e1tica na Fundaci\u00f3n Shakespeare, e Xornalismo na Universidade Carlos III de Madrid, continuando a s\u00faa formaci\u00f3n cun mestrado de Xornalismo Audiovisual (IEPA-CES).\nAl\u00ed seguiu no mundo da televisi\u00f3n, colaborando no informativo de Canal+ presentado por Marta Reyero, e en canles como CNN+, Localia ou Expansi\u00f3n TV. En 2004 pasou a Antena 3, como reporteiro do programa \"Diario de una boda\", conducido por Jaime Cantizano, falando dos preparativos do enlace matrimonial entre Filipe de Borb\u00f3n e Letizia Ortiz. Ese mesmo ano pasou a TVE, presentando en TVE-2 o programa \"Aqu\u00ed hay trabajo\".\nEn 2006 regresou a Galicia, para presentar \"Perdelo todo\" e \"Mundo Verbena\", da TVG. En 2007 Susanna Griso f\u00edchao para presentar varias secci\u00f3ns do magazine matinal \"Espejo p\u00fablico\" de Antena 3.\nNo ver\u00e1n de 2010 presenta \"Na punta do p\u00e9\" -programa diario, en directo e itinerante-, no access prime time da Televisi\u00f3n de Galicia.\nEn 2011 e 2012 presentou \"Xiz\", concurso diario emitido en V televisi\u00f3n (canal auton\u00f3mico privado de Galicia)."}
{"id": "166739", "revid": "85894", "url": "https://gl.wikipedia.org/wiki?curid=166739", "title": "Alfredo G\u00f3mez Ollero", "text": "Alfredo G\u00f3mez Ollero, nado en Paderne de Allariz o 9 de setembro de 1905 e finado en Nantes o 13 de febreiro de 1943, foi un militar e maquis galego.\nTraxectoria.\nFillo dunha humilde familia campesi\u00f1a, aprendeu a ler con 20 anos, traballaba nos ver\u00e1ns como cordoeiro cunha cuadrilla de temporeiros en C\u00f3rdoba. O 16 de xullo de 1936 viuse atrapado polo estoupido da Guerra Civil na zona republicana. Chegou a capit\u00e1n do ex\u00e9rcito republicano, combatendo \u00e1s ordes do xeneral Enrique L\u00edster, e exiliouse en Francia.\nInternado nos campos de concentraci\u00f3n, pasou despois a Nantes e entrou na 178 Compa\u00f1\u00eda de Traballadores Espa\u00f1ois. Foi o m\u00e1ximo responsable da resistencia \u00e1 invasi\u00f3n alem\u00e1 na zona inferior do Loira. Serv\u00eda de enlace ao Partido Comunista de Espa\u00f1a no exilio. Foi detido, xulgado pola Gestapo nun proceso sumar\u00edsimo \"o proceso dos 42\" celebrado o 16 de setembro de 1942, simulacro de xu\u00edzo que a ocupaci\u00f3n alem\u00e1 artellou para escarmentar as continuas sabotaxes dos resistentes. Foi encarcerado, torturado e fusilado espido e coas mans atadas \u00e1s costas o 13 de febreiro de 1943, xunto con outros 37 maquis, entre eles o seu paisano Benedicto Blanco Dobarro, de Avi\u00f3n.\nLe Colectif du Proc\u00e9s des 42, unha organizaci\u00f3n dedicada \u00e1 recuperaci\u00f3n da memoria hist\u00f3rica dos 37 executados polos nazis, descubriu o 13 de febreiro de 2006 en Nantes un monumento na s\u00faa honra."}
{"id": "166740", "revid": "1576", "url": "https://gl.wikipedia.org/wiki?curid=166740", "title": "Jos\u00e9 Manuel Freire Couto", "text": "Jos\u00e9 Manuel Freire Couto, nado en 1955, \u00e9 un m\u00e9dico e pol\u00edtico galego do PPdeG.\nTraxectoria.\n\u00c9 licenciado en Medicina, est\u00e1 casado e ten d\u00faas fillas. Foi alcalde de Barbad\u00e1s polo Partido Popular de Galicia (PPdeG) dende o ano 1987 at\u00e9 o 2015. \u00c9 coordinador pol\u00edtico da xunta directiva do PPdeG en Ourense. Tam\u00e9n \u00e9 xerente do Instituto Ourens\u00e1n de Desenvolvemento Econ\u00f3mico (INORDE), vogal do Consello de Administraci\u00f3n de Xestur Ourense, presidente da Asociaci\u00f3n de Desenvolvemento Rural Comarca de Ourense (ARDECOU), secretario do Consello de Administraci\u00f3n do Parque Tecnol\u00f3xico de Galicia (Tecn\u00f3pole) e vogal da Fundaci\u00f3n Dorz\u00e1n. Ademais \u00e9 cabaleiro da Orde do Cami\u00f1o de Santiago e presidente do Padroado Provincial de Turismo."}
{"id": "166742", "revid": "5863", "url": "https://gl.wikipedia.org/wiki?curid=166742", "title": "Imre Lakatos", "text": "Imre Lakatos, nado en Debrecen, Hungr\u00eda, o 9 de novembro de 1922 e finado en Londres o 2 de febreiro de 1974, foi un fil\u00f3sofo da ciencia que desenvolveu o falsacionismo de Karl Popper.\nTraxectoria.\nFormado na Universidade de Debrecen, a s\u00faa nai e a s\u00faa avoa foron asasinadas en Auschwitz entrementres el conseguiu fuxir dos nazis cambiando de nome. Convertido nun convencido comunista, traballou no ministerio de Educaci\u00f3n da rep\u00fablica sovi\u00e9tica do seu pa\u00eds e asistiu tam\u00e9n aos seminarios de Gyorgy Luk\u00e1cs. A\u00ednda que estudou tam\u00e9n na Universidade estatal de Moscova, foi acusado de revisionismo polo comunismo oficial e metido na cadea.\nImplicouse na revoluci\u00f3n h\u00fangara de 1956 que foi esmagada pola Uni\u00f3n Sovi\u00e9tica, o que provocou a s\u00faa fuxida a Viena, e m\u00e1is tarde ao Reino Unido onde se doutorou na Universidade de Cambridge. Posteriormente, traballou na Escola de Econom\u00eda de Londres e foi o editor do \"British Journal for the Philosophy of Science\" ata a s\u00faa s\u00fapeta morte dunha hemorraxia cerebral.\nPensamento.\nIntroduciu a dimensi\u00f3n hist\u00f3rica no co\u00f1ecemento cient\u00edfico. A filosof\u00eda da ciencia sen historia fica baleira e a a historia da ciencia sen filosof\u00eda \u00e9 cega. Introduce a posibilidade de correcci\u00f3n das reconstruci\u00f3ns racionais por medio de estudos hist\u00f3ricos independentes. Para el historia significa, por unha banda, conxunto de feitos hist\u00f3ricos e, por outra, un conxunto de proposici\u00f3ns hist\u00f3ricas. Calquera historia \u00e9 unha reconstruci\u00f3n cargada de teor\u00eda e de valor. Existe pois, tam\u00e9n no eido cient\u00edfico, unha profunda conexi\u00f3n entre \u00e1mbolos dous planos.\nComo Popper, entende que s\u00f3 \u00e9 cient\u00edfico o refutable, o falsable. Considera inxel o positivismo cient\u00edfico que cre que se poden verificar sobre a experiencia as construci\u00f3ns cient\u00edficas co fin de outorgarlles a categor\u00eda de verdade. Pero non comparte a cr\u00edtica radical de Paul Feyerabend para quen non existen ciencias no sentido dos racionalistas sen\u00f3n humanidades.\nPara Lakatos s\u00f3 se poden refutar sistemas te\u00f3ricos completos e non hip\u00f3teses illadas. Aumenta, xa que logo, a escala da unidade de avaliaci\u00f3n que non \u00e9 o enunciado illado a confirmar no experimento sen\u00f3n o programa de investigaci\u00f3n.\nEste \u00e9 un conxunto de teor\u00edas sucesivas a contrastar con teor\u00edas rivais. O programa de investigaci\u00f3n ten un n\u00facleo duro e un cinto protector formado por hip\u00f3teses auxiliares. O n\u00facleo duro vese afectado se non poden predicir fen\u00f3menos por conter anomal\u00edas emp\u00edricas, momento no que pode ser substitu\u00eddo por un programa rival que \u00e9 quen de explicar m\u00e1is c\u00f3 anterior e predicir feitos novos."}
{"id": "166744", "revid": "839", "url": "https://gl.wikipedia.org/wiki?curid=166744", "title": "Alistair Te Ariki Campbell", "text": "Alistair Te Ariki Campbell, nado o 25 de xu\u00f1o de 1925 en Rarotonga e finado o 16 de agosto de 2009 , foi un escritor neozeland\u00e9s, orixinario das Illas Cook.\nTraxectoria.\nNado dunha nai maor\u00ed, Teu Bosini e dun pai neozeland\u00e9s Jock Campbell, pasou a s\u00faa infancia en Penrhyn, illa de onde era orixinaria a s\u00faa familia materna, logo da morte de s\u00faa nai en 1932 por tuberculose, e de seu pai ao ano seguinte, envi\u00e1rono cos seus dous irm\u00e1ns ao orfanato de Dunedin (Nova Zelandia).\nEn 1943 comezou a estudar na Universidade de Otago, despois ingresou no \"\"Wellington Teachers College\", non rematou os seus estudos e comezou a traballar como xardineiro do hospital da Cruz Vermella de Wellington, dedic\u00e1ndose ao tempo a ler e escribir, publicando o seu primeiro poema en 1950, \"Elegy\", na revista literaria \"Mine Eyes Dazzle\"\". Nese mesmo ano casou coa escritora Fleur Adcock, antes de divorciarse en 1958 para se unir a unha actriz nova, Meg Anderson. En 1961 publicou unha novela infantil, \"The Happy Summer\". Os seus primeiros escritos reflicten apenas reflicten as s\u00faas orixes polin\u00e9sicas, ser\u00e1 a partir da d\u00e9cada de 1960, cando comeza a se interesar pola historia dos maor\u00eds de Nova Zelandia, en 1963 publicou \"\"Sanctuary of Spirits\", unha historia dos Ngati Toa, tribo instalada preto de Pukurua Bay; nos anos seguintes compuxo unha serie de poemas sobre o mesmo tema, finalmente publicados en 1972 nunha escolma titulada \"Kapiti\". En 1974, unha das s\u00faas pezas \"When the Bough Breaks\" p\u00faxose en escena en Wellington. Entre 1976 e 1979 foi presidente do PEN Club de Nova Zelandia.\nEn 1979 retorna por primeira vez \u00e1s Illas Cook, visitando Rarotonga e Penrhyn, inspir\u00e1ndolle unha das s\u00faas composici\u00f3ns m\u00e1is c\u00e9lebres, \"The Dark Lord of Savaiki\" aparecida en 1980 e tam\u00e9n \"Stone Rain: The Polynesian Strain\" (1992). En 1984 publicou as s\u00faas memorias co t\u00edtulo de \"Island to Island\"\".\nEn 2005, Alistair Te Ariki Campbell recibiu pola s\u00faa obra o \"Prime \"Minister\u2019s Awards for Literary Achievement\""}
{"id": "166745", "revid": "22570", "url": "https://gl.wikipedia.org/wiki?curid=166745", "title": "Pere Ermengol", "text": "Pere Ermengol de Rocafort ou Pedro Armengol, nado en La Guarida dels Prats en 1238 e finado o 27 de abril de 1304, foi un mercedario catal\u00e1n adicado ao rescate de cativos.\nTraxectoria.\nCriado nunha familia nobre, era fillo do bar\u00f3n de Rocafort Arnau de Eermengol. Orfo de nai a unha idade temper\u00e1 desnvolveu un car\u00e1cter combativo e altivo que o levou ao asasinato nunha liorta contra unha banda rival nunha cacer\u00eda.\nConvertido nun fuxitvo, dedicouse ao crime e \u00e1 extorsi\u00f3n polas monta\u00f1as del Prades e a serra de Montsant. Liscou da persecuci\u00f3n das autoridades ata que o seu propio pai foi cunha partida na s\u00faa busca. Estreitado o cerco, no medio da pelexa, reco\u00f1eceu ao seu proxenitor ao ver que, lonxe de querer matalo, non respond\u00eda aos seus golpes. Isto provocoulle unha fonda transformaci\u00f3n, Obtido o perd\u00f3n do rei Xaime I o Conquistador, renunciou todos os bens que por herdanza do pai \u00edan corresponderlle e ingresou na orde dos mercedarios disposto a arriscar a s\u00faa vida no rescate de cativos nos reinos inimigos, particularmente en terras do islam.\nAs\u00ed, no reino de Murcia rescatou en 1261, 231 cativos; no reino de Granada en 1262, 202 prisioneiros; e en Alxeria, en 1264, tam\u00e9n unhas ducias. Para o rescate buscaban esmolas e chegaban a ofrecerse eles mesmos como ref\u00e9ns.\nAforcamento.\nEn Beja\u00efa, Alxeria, no ano 1266, el e Frei Guillerme Florenti atoparon como prisioneiros dezaoito adolescentes cristi\u00e1ns sen que os cartos recadados das esmolas lles alcancen para o rescate. Pere ofr\u00e9cese como ref\u00e9n, mentres Guillerme parte para conseguir o que restaba para o pagamento. Como Guillerme se atrasou, Pere foi aforcado. Cando Guillerme foi recuperar o cad\u00e1ver atopouse con que o seu compa\u00f1eiro a\u00ednda viv\u00eda. Os cartos empreg\u00e1ronse para rescatar novos cativos.\nComo consecuencia deste episodio, Pere ficou cunha desviaci\u00f3n cervical e unha forte dor cr\u00f3nica.\nPosteriormente fixo vida contemplativa en Barcelona ata que decidiu retirarse \u00e1 s\u00faa vila natal.\nSignificaci\u00f3n.\nA s\u00faa memoria \u00e9 moi venerada en Catalu\u00f1a como un santo nacional e a orde mercedar\u00eda teno como modelo de virtudes heroicas. Inocencio XI canonizouno en 1688.\nAs s\u00faas reliquias foron moi veneradas ata que o 23 de xullo de 1936 unhas asaltantes guind\u00e1ronas ao lume. Uns poucos \u00f3sos foron rescatados sen calcinar e est\u00e1n gardados nunha urna na igrexa de Santiago da s\u00faa vila natal. A s\u00faa festa \u00e9 o 26 de abril."}
{"id": "166746", "revid": "1888", "url": "https://gl.wikipedia.org/wiki?curid=166746", "title": "Alfredo Garc\u00eda Rodr\u00edguez", "text": "Alfredo Laudelino Garc\u00eda Rodr\u00edguez, nado en Oblanca de Luna (Sena de Luna, na provincia de Le\u00f3n) en 1953, \u00e9 un pol\u00edtico leon\u00e9s do PSdeG-PSOE.\nTraxectoria.\n\u00c9 profesor. Nas elecci\u00f3ns municipais de 1999 encabezou a candidatura do PSdeG-PSOE \u00e1 alcald\u00eda do Barco de Valdeorras e foi elixido alcalde grazas a un pacto de goberno, sucedendo a Julio Gurriar\u00e1n Canalejas. Nas municipais de 2003 volveu ser elixido alcalde, agora con maior\u00eda absoluta. Volveu ser elixido nas sucesivas elecci\u00f3ns, sempre con maior\u00eda absoluta. Foi deputado provincial na Deputaci\u00f3n de Ourense.\nAdemais, en novembro de 2015 foi elixido presidente da Federaci\u00f3n Galega de Municipios e Provincias, co apoio do BNG, cargo que ocupou ata 2019.\nVida persoal.\n\u00c9 vi\u00favo e ten d\u00faas fillas."}
{"id": "166748", "revid": "5312", "url": "https://gl.wikipedia.org/wiki?curid=166748", "title": "Reloxo de auga", "text": "Un reloxo de auga ou clepsidra (grego \u03ba\u03bb\u03ad\u03c0\u03c4\u03b5\u03b9\u03bd \"kleptein\" , 'roubar'; \u1f55\u03b4\u03c9\u03c1 \"hydor\", 'auga') \u00e9 calquera reloxo en que o tempo se mide mediante a regra que sinala o fluxo de l\u00edquido que entra no (clepsidra de entrada) contedor, ou a regra que mide a sa\u00edda (clepsidra de sa\u00edda) do l\u00edquido pola boca do contedor.\nHistoria.\nSon, xunto co reloxo de sol, os m\u00e1is vellos instrumentos de medida do tempo, coas \u00fanicas excepci\u00f3ns dos gnomons verticais e a conta de d\u00edas con varas regradas. Onde e cando foron inventados desco\u00f1\u00e9cese, dada a s\u00faa grande antig\u00fcidade.\nA clepsidra de sa\u00edda con forma de cunca \u00e9 a forma m\u00e1is sinxela dun reloxo de auga, exist\u00eda xa en Babilonia e Exipto arredor do s\u00e9culo XVI a. C. Nestas clepsidras de sa\u00edda a regra situ\u00e1base no interior da cunca, existindo unha regra horaria para cada mes do ano exipcio.\nOutras rexi\u00f3ns do mundo, inclu\u00edndo a India e a China, tam\u00e9n te\u00f1en evidencias precoces de reloxos de auga, pero as datas son menos seguras. Alg\u00fans autores afirman que os reloxos da auga apareceron na China no 4000 a.C.\nOs gregos e romanos fixeron avances no dese\u00f1o do reloxo de auga para inclu\u00edr na clepsidra de entrada un sistema de retroalimentaci\u00f3n inicial, e un mecanismo de fuga, que estaban ligados a aut\u00f3matas e amosan unha maior precisi\u00f3n. En Bizancio fixeron outros avances, e particularmente no mundo isl\u00e1mico, con complexos segmentos e engrenaxes epicicloides, facendo cada vez m\u00e1is precisos os reloxos, incorporando rodas de auga, e programaci\u00f3n, avances que eventualmente fixeron a viaxe de volta cara a Europa. Independentemente diso, os chineses desenvolveron os seus propios dese\u00f1os e construci\u00f3ns de reloxos avanzados de auga, incorporando as engrenaxes, mecanismos de escape e rodas de auga, pasando as s\u00faas ideas a Corea e ao Xap\u00f3n.\nEstes primeiros reloxos de auga calibr\u00e1banse cun reloxo de sol. A pesar de non acadar un nivel de precisi\u00f3n comparable aos patr\u00f3ns de cronometraxe de hoxe en d\u00eda, o reloxo de auga foi o dispositivo de cronometraxe m\u00e1is preciso e m\u00e1is comunmente utilizado por milenios (non depend\u00eda da visibilidade do sol), ata que foi substitu\u00eddo polos reloxos de p\u00e9ndulo m\u00e1is precisos da Europa do s\u00e9culo XVIII."}
{"id": "166749", "revid": "13097", "url": "https://gl.wikipedia.org/wiki?curid=166749", "title": "Cl\u00e9psidra", "text": ""}
{"id": "166750", "revid": "1888", "url": "https://gl.wikipedia.org/wiki?curid=166750", "title": "Gy\u00f6rgy Luk\u00e1cs", "text": ""}
{"id": "166751", "revid": "1888", "url": "https://gl.wikipedia.org/wiki?curid=166751", "title": "Alfredo Laudelino Garc\u00eda Rodr\u00edguez", "text": ""}
{"id": "166755", "revid": "83328", "url": "https://gl.wikipedia.org/wiki?curid=166755", "title": "Alfonso Fuente", "text": "Jos\u00e9 Alfonso Fuente Parga, nado en 1972, \u00e9 un pol\u00edtico galego do PPdeG.\nTraxectoria.\nEstudou Empresariais e exerce como asesor fiscal. Concelleiro de Barreiros polo Partido Popular de Galicia (PPdeG), logo do falecemento do alcalde Luis Fraga Leiro o 21 de maio de 2005, foi elixido para substitu\u00edlo. Nas elecci\u00f3ns municipais de 2007 encabezou a candidatura do PPdeG e foi elixido alcalde con maior\u00eda absoluta..\nEstivo implicado nunha serie de procesos xudiciais e pol\u00edticos que derivan da s\u00faa xesti\u00f3n urban\u00edstica no municipio nos primeiros anos da d\u00e9cada do 2010. Ampar\u00e1ndose na obsolescencia da normativa urban\u00edstica local (unhas Normas Subsidiarias municipais), Fuente Parga concedeu licenzas de edificaci\u00f3n en terreos sen urbanizar que non ti\u00f1an servizos suficientes. Tales licenzas foron emitidas en contra do criterio da secretaria municipal. Por este motivo o alcalde, dous concelleiros da Xunta de Goberno e a arquitecta municipal est\u00e1n implicados nunha causa penal por prevaricaci\u00f3n que se resolve no xulgado de Mondo\u00f1edo.\nA desorde urban\u00edstica creada por esta pr\u00e1ctica irregular continuada e os problemas medioambientais derivados dela obrigaron a que o Goberno galego suspendese no 2007 a vixencia das Normas Subsidiarias municipais de Barreiros. O Goberno aprobou tam\u00e9n unha ordenaci\u00f3n urban\u00edstica provisional que rexer\u00eda mentres se redactaba un plan urban\u00edstico acorde coa lexislaci\u00f3n. Xunto con esta medida acordouse realizar un investimento de m\u00e1is de 14 mill\u00f3ns de euros, a executar entre o 2010 e o 2013, que ser\u00e1n investinas en executar as obras de urbanizaci\u00f3n que a lei imputa \u00f3s promotores inmobiliarios pero que Fuente Parga lles eximiu de executar. Esta actuaci\u00f3n permitir\u00e1 legalizar 3.174 vivendas que quedaron paralizadas pola falta de servizos b\u00e1sicos e que os promotores venderan en gran parte antes de estaren rematadas.\nEn decembro do 2010 Xabier D\u00edaz, promotor lucense que opera en Barreiros, entregou \u00e1 fiscal\u00eda de Lugo documentos e gravaci\u00f3ns que supostamente implican \u00e1 secretaria municipal, Mar\u00eda Antonia Mart\u00ednez, en irregularidades urban\u00edsticas. O promotor asegura que as gravaci\u00f3ns lle chegaron a casa de remitente desco\u00f1ecido. Ademais de opo\u00f1erse \u00e1 concesi\u00f3n irregular de licenzas de obra, que finalmente foron concedidas amparadas noutros informes, no seu d\u00eda Mart\u00ednez informara negativamente os orzamentos municipais para os exercicios do 2006, 2007 e 2008 por considerar que hab\u00eda irregularidades neles.\nDe resultas da denuncia da Xunta, o xulgado do Contencioso-Administrativo n\u00famero 1 de Lugo declarou ilegal a licenza concedida polo Concello de Barreiros para edificar 173 vivendas nunha urbanizaci\u00f3n en San Miguel de Reinante. O xu\u00edz considerou que cando esa licenza foi concedida, a urbanizaci\u00f3n non dispu\u00f1a dos servizos b\u00e1sicos para ser habitable. Outros oito contenciosos, abertos polo goberno de Emilio P\u00e9rez Touri\u00f1o, contra outras tantas licenzas urban\u00edsticas concedidas para a construci\u00f3n de urbanizaci\u00f3ns (unha en San Miguel, d\u00faas en Reinante, unha en San Cosme de Barreiros e outra en San Pedro de Benquerencia) foron arquivadas polo xulgado a petici\u00f3n da Xunta gobernada por Alberto N\u00fa\u00f1ez Feij\u00f3o.\nNas municipais de 2011 e 2015 volveu ser elixido alcalde con maior\u00eda absoluta.\nNas elecci\u00f3ns municipais de 2019 perdeu a maior\u00eda absoluta, sendo elixida como a s\u00faa sucesora no cargo Ana Ermida Igrexas (BNG)."}
{"id": "166757", "revid": "85894", "url": "https://gl.wikipedia.org/wiki?curid=166757", "title": "Barcia, Barcia, Navia de Suarna", "text": "Barcia \u00e9 un lugar da parroquia de Barcia no concello lugu\u00e9s de Navia de Suarna na comarca dos Ancares. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales 16 eran homes e 8 eran mulleres."}
{"id": "166758", "revid": "85894", "url": "https://gl.wikipedia.org/wiki?curid=166758", "title": "Mera, Barcia, Navia de Suarna", "text": "Mera \u00e9 un lugar da parroquia de Barcia no concello lugu\u00e9s de Navia de Suarna na comarca dos Ancares. Ti\u00f1a 26 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 15 eran mulleres."}
{"id": "166760", "revid": "85894", "url": "https://gl.wikipedia.org/wiki?curid=166760", "title": "A Balsa, San Clodio de Aguiar, Outeiro de Rei", "text": "A Balsa \u00e9 un lugar da parroquia de San Clodio de Aguiar no concello lugu\u00e9s de Outeiro de Rei na comarca de Lugo. Segundo o padr\u00f3n continuo do INE en 2019 ti\u00f1a 9 habitantes, 5 homes e catro mulleres o que sup\u00f3n unha diminuci\u00f3n de tres persoas dende o 2013. "}
{"id": "166761", "revid": "85894", "url": "https://gl.wikipedia.org/wiki?curid=166761", "title": "San Clodio, San Clodio de Aguiar, Outeiro de Rei", "text": "San Clodio \u00e9 un lugar da parroquia de San Clodio de Aguiar no concello lugu\u00e9s de Outeiro de Rei na comarca de Lugo. Segundo o INE, en 2019 ti\u00f1a 27 habitantes (12 homes e 15 mulleres)."}
{"id": "166763", "revid": "85894", "url": "https://gl.wikipedia.org/wiki?curid=166763", "title": "Aldosende, Aldosende, Paradela", "text": "Aldosende \u00e9 un lugar da parroquia de Aldosende no concello lugu\u00e9s de Paradela na comarca de Sarria. Segundo o Instituto Galego de Estat\u00edstica, en 2021 ti\u00f1a 59 habitantes, dos cales 30 eran homes e 29 eran mulleres.\nToponimia.\nSegundo Nicandro Ares \"Aldosende\" deriva do antrop\u00f3nimo que ser\u00eda o posuidor da vila."}
{"id": "166764", "revid": "85894", "url": "https://gl.wikipedia.org/wiki?curid=166764", "title": "Bidul, Aldosende, Paradela", "text": "Bidul \u00e9 un lugar da parroquia de Aldosende no concello lugu\u00e9s de Paradela na comarca de Sarria. Segundo o Instituto Galego de Estat\u00edstica, en 2021 ti\u00f1a 13 habitantes, dos cales 6 eran homes e 7 eran mulleres.\nToponimia.\nSegundo Nicandro Ares \"Bidul\" deriva do antrop\u00f3nimo que ser\u00eda o posuidor da vila."}
{"id": "166766", "revid": "5800652", "url": "https://gl.wikipedia.org/wiki?curid=166766", "title": "Adai, Adai, O P\u00e1ramo", "text": "Adai \u00e9 un lugar da parroquia de Adai no concello lugu\u00e9s do P\u00e1ramo na comarca de Sarria. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 10 eran mulleres."}
{"id": "166767", "revid": "85894", "url": "https://gl.wikipedia.org/wiki?curid=166767", "title": "A Laxe, Adai, O P\u00e1ramo", "text": "A Laxe \u00e9 un lugar da parroquia de Adai no concello lugu\u00e9s do P\u00e1ramo na comarca de Sarria. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 5 eran mulleres."}
{"id": "166769", "revid": "85894", "url": "https://gl.wikipedia.org/wiki?curid=166769", "title": "Barreiros, Bogo, A Pontenova", "text": "Barreiros \u00e9 un lugar da parroquia de Bogo no concello lugu\u00e9s da Pontenova, na comarca da Mari\u00f1a Oriental. Segundo o padr\u00f3n municipal (INE 2013) ten 22 habitantes (14 homes e 8 mulleres)."}
{"id": "166770", "revid": "5865453", "url": "https://gl.wikipedia.org/wiki?curid=166770", "title": "Bogo, Bogo, A Pontenova", "text": "Bogo \u00e9 un lugar da parroquia de Bogo no concello lugu\u00e9s da Pontenova, na comarca da Mari\u00f1a Oriental. Segundo o padr\u00f3n municipal (INE 2013) conta 10 habitantes (6 homes e 4 mulleres)."}
{"id": "166777", "revid": "23204", "url": "https://gl.wikipedia.org/wiki?curid=166777", "title": "Ariki", "text": "O ariki \u00e9 o xefe tradicional hereditario dunha tribo (\"vaka\") nas Illas Cook, traducido por fontes occidentais como soberano ou rei, est\u00e1 relacionado con outros xefes tradicionais da Polinesia como o \u2018ariki (Illa de Pascua), aliki (Tokelau, Tuvalu), ali\u2018i (Samoa, Hawai), ari'i (Illas da Sociedade) ou \u2018eiki (Tonga).\nHistoria.\nCada illa estaba gobernada por varios ariki, en Rarotonga hab\u00eda cinco ou seis, mentres que nas outras illas hab\u00eda normalmente tres ou un, por baixo deles estaba a nobreza menor, \"mataiapo\" e \"rangatira\". O control sobre os membros da tribo v\u00ed\u00f1alle polo seu \"mana\", poder, que non s\u00f3 derivaba do seu nacemento sen\u00f3n tam\u00e9n polas s\u00faas habilidades e status, que pod\u00eda ga\u00f1ar ou perder, facendo que declinase o seu \"mana\" ata perder o control da tribo. Ademais o ariki ti\u00f1a o control do \"tapu\" (tab\u00fa) que prohib\u00eda a realizaci\u00f3n de determinadas actividades. A conxunci\u00f3n da crenza no \"mana\" e o control do \"tapu\" permit\u00edalle o control dos s\u00fabditos sen precisar uso ning\u00fan da forza . En principio reservado aos homes a partir de mediados do s\u00e9culo XIX permitiuse ao acceso \u00e1s mulleres. O t\u00edtulo de ariki preservouse ata a actualidade, e as s\u00faas cerimonias e tradici\u00f3ns a\u00ednda se practican con vigor no arquip\u00e9lago e mante\u00f1en un lugar importante na vida social insular, e unha certa influencia pol\u00edtica que se manifesta na C\u00e1mara dos Ariki (\"Are Ariki\"), unha segunda c\u00e1mara do parlamento con poder limitado establecida en 1967 e composta polos arikis\nArikis.\nRarotonga.\nRarotonga subdiv\u00eddese en tres \"vaka\" (Tribos) aos que corresponden 6 ariki. \nNgaputoru.\nHistoricamente tres xefaturas (os Ngati Te Akatauira, os Ngati Nurau e os Ngati Paruarangi) gobernaban as illas de Atiu, Mauke, Mitiaro e Takutea designadas coa apelaci\u00f3n xen\u00e9rica de Ngaputoru, cada un dos xefes de Atiu era ariki, mentres que os xefes das outras illas eran representantes destes), pero hoxe est\u00e1n considerados ariki por dereito propio. \nAitutaki.\nAs catro xefatura prove\u00f1en dunha migraci\u00f3n de Ruatapu pola li\u00f1a de Marouna\nManihiki e Rakahanga.\nD\u00faas illas separadas por trinta quil\u00f3metros que est\u00e1n constitu\u00eddas por catro tribos e dous ariki."}
{"id": "166778", "revid": "98629", "url": "https://gl.wikipedia.org/wiki?curid=166778", "title": "Kainuku Ariki", "text": "A dinast\u00eda dos Kainuku \u00e9 unha das d\u00faas li\u00f1as de ariki - xunto coa Pa Ariki - da (vaka) de Takitumu na illa de Rarotonga (Illas Cook).\nHistoria tradicional.\nSegundo a tradici\u00f3n oral, os devanceiros dos Kainuku viv\u00edan na illa no tempo da chegada de Tangiia. O centro da xefatura \u00e9 o koutu Orotuma no tapere de Avana e a investigura ten lugar no marae de Vaerota. O titular actual do t\u00edtulo, \u00e9 desde 2006 Kainuku Kapiriterangi Ariki."}
{"id": "166779", "revid": "3795", "url": "https://gl.wikipedia.org/wiki?curid=166779", "title": "(208996) 2003 AZ84", "text": "(208996) 2003 AZ84, tam\u00e9n escrito coma 2003 AZ84, \u00e9 un plutino, e coma Plut\u00f3n, esta nunha resonancia orbital de 2:3 con Neptuno. Foi descuberto o 13 de xaneiro do ano 2003 por C. Trujillo e M. Brown usando o telescopio Samuel Oschin do Observatorio Palomar. Por cada 2 \u00f3rbitas que completa un plutino, Neptuno completa 3.\n\u00d3rbita.\nEst\u00e1 clasificado coma un plutino, o cal quere dicir que est\u00e1 nunha resonancia orbital de 3:2 con Neptuno, de xeito semellantes \u00f3 de Plut\u00f3n. A s\u00faa \u00f3rbita \u00e9 completada en 248 anos, 2003 AZ84 est\u00e1 actualmente a 45,4 UAs do Sol e acadou \u00f3 seu afelio no ano 1982. e chegar\u00e1 \u00f3 seu perihelio no ano 2107.\nSimulaci\u00f3ns feitas polo programa Deep Ecliptic Survey (DES) amosan que polo menos nos pr\u00f3ximos 10 mill\u00f3ns de anos, 2003 AZ84 estar\u00e1 afastado do solo polo menos 31,6 UAs (o m\u00e1is, polo que permanecera m\u00e1is al\u00f3 da \u00f3rbita de Neptuno). O per\u00edodo de rotaci\u00f3n de 2003 AZ84 non \u00e9 co\u00f1ecido con exactitude, pero unha estimaci\u00f3n bastante fiable d\u00e1lle 6,7 hours.\nCaracter\u00edsticas f\u00edsicas.\nO Telescopio Espacial Spitzer estimou o seu di\u00e1metro en 686 \u00b1 96 kms, mentres cunha an\u00e1lise dos datos obtidos polo telescopio Spitzer e o telescopio espacial Herschel dan unha estimaci\u00f3n do seu tama\u00f1o un pouco m\u00e1is, \u00f3 redor de 910 \u00b1 60 kms. Debido \u00f3 seu bo tama\u00f1o, 2003 AZ84 \u00e9 un cualificado candidato a planeta anano. A s\u00faa masa \u00e9 desco\u00f1ecida, pero estima razoable que sexa \u00f3 redor de 3\u20135 x 1020 kgs.\nO espectro e as cores de 2003 AZ84 son moi semellantes \u00e1s de Orcus, outro gran planetoide en resonancia orbital de 3:2 con Neptuno. Ambos corpos te\u00f1en propiedades correntes no espectro visible e unhas bandas de absorci\u00f3n do xeo de auga relativamente fortes no infravermello pr\u00f3ximo, a\u00ednda que 2003 AZ84 ten un albedo menor. Ambos corpos te\u00f1en unha feble banda de absorci\u00f3n preto dos 2,3\u00a0\u03bcm, o cal poder\u00eda estar causado polo amon\u00edaco ou xeos de metano.\nSat\u00e9lite.\nO descubrimento dunha l\u00faa de (208996) 2003 AZ8484 foi anunciado na circular IAUC 8812 do 22 de febreiro do 2007. A \u00f3rbita da l\u00e1u a\u00ednda ten que ser determinada, pero xa foi determinado que hai unha separaci\u00f3n de 0,22 arcsegundos e unha magnitude aparente 5,0. O seu di\u00e1metro foi estimado en 68 \u00b1 20\u00a0kms."}
{"id": "166780", "revid": "43749", "url": "https://gl.wikipedia.org/wiki?curid=166780", "title": "Premio de poes\u00eda Caixanova", "text": ""}
{"id": "166781", "revid": "23204", "url": "https://gl.wikipedia.org/wiki?curid=166781", "title": "Castronc\u00e1n, Castronc\u00e1n, Samos", "text": "Castronc\u00e1n \u00e9 un lugar da parroquia de Castronc\u00e1n no concello lugu\u00e9s de Samos na comarca de Sarria. Segundo o IGE, en 2022 ti\u00f1a 39 habitantes (20 homes e 19 mulleres)."}
{"id": "166782", "revid": "23204", "url": "https://gl.wikipedia.org/wiki?curid=166782", "title": "O Empalme, Castronc\u00e1n, Samos", "text": "O Empalme \u00e9 un lugar da parroquia de Castronc\u00e1n no concello lugu\u00e9s de Samos na comarca de Sarria. Segundo o IGE, en 2022 ti\u00f1a 1 habitante (1 muller).\nRecibe este nome por ser o lugar onde enlazan as estradas LU-633 (Samos-Sarria) e LU-641, cara a Venda de C\u00f3rneas."}
{"id": "166784", "revid": "23204", "url": "https://gl.wikipedia.org/wiki?curid=166784", "title": "Vilach\u00e1, Castronc\u00e1n, Samos", "text": "Vilach\u00e1 \u00e9 un lugar da parroquia de Castronc\u00e1n no concello lugu\u00e9s de Samos na comarca de Sarria. Segundo o IGE, en 2022 ti\u00f1a 17 habitantes (10 homes e 7 mulleres)."}
{"id": "166786", "revid": "85894", "url": "https://gl.wikipedia.org/wiki?curid=166786", "title": "Lindsay Lohan", "text": "Lindsay Lohan, nada o 2 de xullo de 1986 en Nova York, \u00e9 unha actriz, cantante pop e modelo estadounidense.\nTraxectoria.\nLohan comezou a s\u00faa carreira profesional como modelo infantil aos tres anos, facendo tam\u00e9n anuncios comerciais na televisi\u00f3n, fixo o seu primeiro papel cinematogr\u00e1fico aos once anos no filme de Disney \"The Parent Trap\", a\u00ednda que se fixo co\u00f1ecida entre 2003 e 2005 por protagonizar \"Freaky Friday\", \"Mean Girls\" e \"\", e despois apareceu nos filmes independentes de Robert Altman's \"A Prairie Home Companion\" e Emilio Estevez \"Bobby\".\nEn 2007 interrompeu a s\u00faa carreira por conducir ebria e por posesi\u00f3n de droga, realizou tratamentos en centros de rehabilitaci\u00f3n e finalmente volveu actuar, aparecendo na serie de televisi\u00f3n \"Ugly Betty\" en 2008 e no telefilme \"Labor Pains\". No ano 2010 actuou no filme de Robert Rodriguez \"Machete\".\nComo cantante Lohan realizou o seu primeiro \u00e1lbum en 2004, \"Speak\" ao que lle seguiu \"A Little More Personal (Raw)\" en 2005, ademais de interpretar canci\u00f3ns que forman parte da banda sonora dalgunhas pel\u00edculas nas que actuou. No 2008 lanzou un sinxelo chamado \"Bossy\" que formar\u00eda parte do seu terceiro disco de estudio, \"Spirit In The Dark\", un disco no que comezou a traballar no 2007, pero que a\u00ednda non foi publicado, a pesar de que a s\u00faa data de publicaci\u00f3n estaba prevista para o ano 2009. Algunhas canci\u00f3ns deste disco foron filtradas e colgadas en Youtube (\"Stuck\", \"I Wanna Be Bad\", \"Too Young to Die\", \"Can't Stop, Won't Stop\", \"Stay\" e \"Walka Not a Talka\"), a\u00ednda que se desco\u00f1ece se son demos ou a versi\u00f3n final delas, as\u00ed como tam\u00e9n se desco\u00f1ece a\u00ednda a data na que este CD estar\u00e1 no mercado."}
{"id": "166787", "revid": "89787", "url": "https://gl.wikipedia.org/wiki?curid=166787", "title": "Dele Ajiboye", "text": "Oladele Muniru Ajiboye, nado en Osogbo o 7 de agosto de 1990, \u00e9 un futbolista nixeriano, que xoga de porteiro no Pontevedra CF. No mundo do deporte \u00e9 co\u00f1ecido como Dele Ajiboye.\nTraxectoria.\nAjiboye comezou a s\u00faa carreira no Prime F.C.. En setembro de 2008 fichou polo Wikki Tourists F.C., cos que xogou 14 partidos. O 16 de setembro de 2009 chegou a Pontevedra. Na tempada 2010-2011, na que xogou co dorsal n\u00ba 13, viuse afectado pola crise econ\u00f3mica do club granate.\nFoi internacional nas categor\u00edas inferiores da selecci\u00f3n de f\u00fatbol de Nixeria, ga\u00f1ando o campionato sub-17 da FIFA celebrado en Corea do Sur en 2007. O 15 de decembro de 2008 recibiu a convocatoria da selecci\u00f3n sub-20 para o Campionato da Mocidade de \u00c1frica de 2009, celebrado en Ruanda, e participou no campionato do mundo sub-20 da FIFA celebrado en Exipto en 2009."}
{"id": "166788", "revid": "1131", "url": "https://gl.wikipedia.org/wiki?curid=166788", "title": "Oladele Muniru Ajiboye", "text": ""}
{"id": "166789", "revid": "56817", "url": "https://gl.wikipedia.org/wiki?curid=166789", "title": "Debra Messing", "text": "Debra Lynn Messing, nada o 15 de agosto de 1968 en Nova York, \u00e9 unha actriz estadounidense.\nTraxectoria.\nNada no barrio de Brooklyn, a s\u00faa familia mudouse a Providence cando ela ti\u00f1a tres anos, estudou na Universidade Brandeis, e durante un ano estudou teatro co programa Studio Group. Logo de acabar os seus estudos admit\u00edrona na Universidade de Nova York para realizar un m\u00e1ster en belas artes. Messing \u00e9 co\u00f1ecida por interpretar a Grace Adler na comedia de situaci\u00f3n \"Will &amp; Grace\" (1998-2006) e a Molly Kagan en \"The Starter Wife\" (2007 e 2008). \u00c1mbolos papeis report\u00e1ronlle oito candidaturas aos Globo de Ouro e seis aos Emmy, ga\u00f1ando un Emmy no ano 2003."}
{"id": "166792", "revid": "85894", "url": "https://gl.wikipedia.org/wiki?curid=166792", "title": "Alb\u00e1n, Alb\u00e1n, Sarria", "text": "Alb\u00e1n \u00e9 un lugar da parroquia de Alb\u00e1n no concello lugu\u00e9s de Sarria na comarca de Sarria. Segundo o Instituto Galego de Estat\u00edstica, en 2021 ti\u00f1a 14 habitantes, dos cales 9 eran homes e 5 eran mulleres."}
{"id": "166793", "revid": "23204", "url": "https://gl.wikipedia.org/wiki?curid=166793", "title": "Albaredos, Alb\u00e1n, Sarria", "text": "Albaredos \u00e9 un lugar da parroquia de Alb\u00e1n no concello lugu\u00e9s de Sarria na comarca de Sarria. Segundo o Instituto Galego de Estat\u00edstica, en 2021 estaba despoboado."}
{"id": "166795", "revid": "12452", "url": "https://gl.wikipedia.org/wiki?curid=166795", "title": "Daniel Alberto Pend\u00edn S\u00e1nchez", "text": ""}
{"id": "166796", "revid": "85894", "url": "https://gl.wikipedia.org/wiki?curid=166796", "title": "Biduedo, A Valboa, Trabada", "text": "Biduedo (\u00e1 espera da oficializaci\u00f3n da forma O Biduedo) \u00e9 un lugar da parroquia da Valboa no concello lugu\u00e9s de Trabada na comarca da Mari\u00f1a Oriental. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "166797", "revid": "85894", "url": "https://gl.wikipedia.org/wiki?curid=166797", "title": "As Cabanas, A Valboa, Trabada", "text": "As Cabanas \u00e9 un lugar da parroquia da Valboa no concello lugu\u00e9s de Trabada na comarca da Mari\u00f1a Oriental. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 6 eran mulleres."}
{"id": "166799", "revid": "85894", "url": "https://gl.wikipedia.org/wiki?curid=166799", "title": "Abu\u00edn, Santo Andr\u00e9 de Boimente, Viveiro", "text": "Abu\u00edn \u00e9 un lugar da parroquia da Santo Andr\u00e9 de Boimente no concello lugu\u00e9s de Viveiro na comarca da Mari\u00f1a Occidental. Ti\u00f1a 21 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 13 eran mulleres."}
{"id": "166801", "revid": "22570", "url": "https://gl.wikipedia.org/wiki?curid=166801", "title": "Terreo Cinexeticamente Ordenado", "text": "Un Terreo Cinexeticamente Ordenado (TECOR) \u00e9 unha \u00e1rea do territorio galego susceptible de aproveitamento cinex\u00e9tico que fose declarada e reco\u00f1ecida como tal pola Conseller\u00eda do Medio Rural. Esta categor\u00eda territorial naceu coa Lei de Caza de Galicia de 1997, substitu\u00edndo os antigos cotos de caza.\nCaracter\u00edsticas.\nOs TECOR deben ter unha extensi\u00f3n m\u00ednima de 2.000 hect\u00e1reas, fronte \u00e1s 500 dos antigos cotos. Amais, deben ter un plan de xesti\u00f3n cinex\u00e9tica e un garda que controle o terreo. Segundo datos da Subdirecci\u00f3n Xeral de Medio Ambiente Natural, Caza e Pesca Fluvial da Xunta de Galicia, en 2004 arredor o 83 % da superficie galega ti\u00f1a esta consideraci\u00f3n, aproximadamente 2.500.000 ha, repartidas en 430 TECOR, das que o 60 % estaban destinadas \u00e1 caza.\nRegulamentaci\u00f3n.\nA s\u00faa poboaci\u00f3n cinex\u00e9tica ten que estar protexida e fomentada, aproveit\u00e1ndose de xeito ordenado. Establece normativas sobre a mellora forestal, regulando a posibilidade de facer queimas controladas de mato, rozas ou a instalaci\u00f3n de refuxio para a fauna e zonas de alimentaci\u00f3n. Controla tam\u00e9n os aspectos sanitarios das repoboaci\u00f3ns de especies de caza. A s\u00faa sinalizaci\u00f3n comezou a levarse a cabo en 2002.\nOs TECOR deben estar sinalizados e indicado o seu tipo segundo a Orde do 23 de xullo de 2002, da Conseller\u00eda de Medio Ambiente. Os carteis son de forma rectangular e miden 50 cent\u00edmetros de largo e 33 de alto. No cartel de fondo branco e letras mai\u00fasculas en negro ind\u00edcase na parte central o tipo de explotaci\u00f3n.\nTipolox\u00eda e sinalizaci\u00f3n.\nSegundo a s\u00faa ordenaci\u00f3n, un TECOR pode ser de tipo:\nEst\u00e1n sinalados con sinais de segunda orde: carteis de forma rectangular de 30 cent\u00edmetros de largo e 20 cent\u00edmetros de alto, que poden ir ir pintados en rochas e paredes. Na esquina superior esquerda o cartel ten o indicativo da Xunta de Galicia e na esquina superior dereita as inicias da provincia e o n\u00famero de TECOR. Baixo o tipo de explotaci\u00f3n pon o nome do TECOR en letras mai\u00fasculas."}
{"id": "166802", "revid": "1131", "url": "https://gl.wikipedia.org/wiki?curid=166802", "title": "TECOR", "text": ""}
{"id": "166803", "revid": "6496591", "url": "https://gl.wikipedia.org/wiki?curid=166803", "title": "Jos\u00e9 Antonio Land\u00edn Eir\u00edn", "text": "Jos\u00e9 Antonio Land\u00edn Eir\u00edn, nado en Barro o 13 de xu\u00f1o de 1948, \u00e9 un m\u00e9dico xubilado e pol\u00edtico galego.\nTraxectoria.\nEstudou Medicina e traballou no Complexo Hospitalario de Pontevedra. En 1979 encabezou a candidatura de Coalici\u00f3n Democr\u00e1tica en Barro e foi elixido concelleiro. Nas elecci\u00f3ns municipais de 1983 encabezou a candidatura de Alianza Popular e foi elixido alcalde por maior\u00eda simple. En 1987 e 1991 foi reelixido con maior\u00eda absoluta. En 1989 a Audiencia Provincial de Pontevedra condenouno a seis anos e un d\u00eda para o desempe\u00f1o de cargos p\u00fablicos por un delito de prevaricaci\u00f3n. A sentenza f\u00edxose efectiva en maio de 1992, cedendo en outubro o seu cargo ao ent\u00f3n tenente de alcalde Juan Manuel Salgado Feijoo. Nas elecci\u00f3ns de 1995 foi a s\u00faa muller, Mar\u00eda Teresa Roig, quen encabezou a lista do Partido Popular, logrando a alcald\u00eda con maior\u00eda absoluta e sendo Land\u00edn o seu asesor. \nVolveu \u00e1 alcald\u00eda tralas elecci\u00f3ns municipais de 1999, logrando de novo a maior\u00eda absoluta \u00e1 fronte do PPdeG. Revalidou a alcald\u00eda en 2003, 2007 e 2011, tam\u00e9n con maior\u00eda absoluta. Nas elecci\u00f3ns de 2015 perdeu a maior\u00eda absoluta, polo que tivo que cederlle a alcald\u00eda \u00f3 candidato do BNG Xos\u00e9 Manuel Fern\u00e1ndez Abraldes.\nNo ano 2005 presentou un proxecto para constru\u00edr o chamado \"Monumento Nacional ao Inmaculado Coraz\u00f3n de Mar\u00eda\", un obelisco de 38 metros de altura, no alto do monte da Chan, sobre un asentamento arqueol\u00f3xico de tipo castrexo.\nFoi deputado provincial e membro da directiva provincial do PPdeG de Pontevedra.\nVolveu encabezar a candidatura do PPdeG en Barro nas municipais de 2019 perdendo un concelleiro en beneficio do BNG, que revalidou a alcald\u00eda con maior\u00eda absoluta. No ano 2022 e tras unha disputa coa direcci\u00f3n provincial do partido abandonou o PPdeG, ficando coa acta de concelleiro e xunto con outros dous ex concelleiros populares fundou un novo partido pol\u00edtico a nivel aut\u00f3nomico chamado Xuntos por Galicia. Encabezou esta formaci\u00f3n en Barro nas elecci\u00f3ns municipais de 2023 logrando 2 concelleiros, sendo a terceira forza pol\u00edtica tralo BNG (que consevou a alcald\u00eda) e o PSdeG-PSOE, se ben quedou por diante do PPdeG.\nVida persoal.\nEst\u00e1 casado con Mar\u00eda Teresa Roig Olona e ten tres fillos."}
{"id": "166805", "revid": "89787", "url": "https://gl.wikipedia.org/wiki?curid=166805", "title": "Televisi\u00f3n en 3D", "text": "A televisi\u00f3n en 3D utiliza t\u00e9cnicas de estereoscopia para difundir imaxes con sensaci\u00f3n relevo nun televisor.\nDesenvolvemento.\nA\u00ednda que xa se demostrara a televisi\u00f3n en 3D data de 1929 non se desenvolveu minimamente como ocorreu no cinema que tivo un primeiro auxe na d\u00e9cada de 1950 . O seu desenvolvemento comezou coa chegada da tecnolox\u00eda dixital que fai posible evitar ou diminu\u00edr a fatiga do ollo humano, pero a s\u00faa implantaci\u00f3n depende da calidade de visi\u00f3n, da dispo\u00f1ibilidade de contido, da compatibilidade coa infraestrutura actual e do desenvolvemento do Multiview Video Coding. Na actualidade non existe un est\u00e1ndar com\u00fan para a televisi\u00f3n 3D e cada fabricante emprega os seus. Nalg\u00fans pa\u00edses existen algunhas canles que emiten contidos 3D, a primeira foi a xaponesa BS11 que emite desde a s\u00faa aparici\u00f3n en decembro de 2007 algunhas horas ao d\u00eda en 3D."}
{"id": "166806", "revid": "1888", "url": "https://gl.wikipedia.org/wiki?curid=166806", "title": "Sen\u00e9n Pousa", "text": "Sen\u00e9n Pousa Soto, nado en Beade o 27 de marzo de 1939 e finado o 2 de novembro de 2023, foi un pol\u00edtico galego do PPdeG.\nTraxectoria.\nFoi agricultor. En 1974 foi nomeado alcalde de Beade. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica \u00e1 alcald\u00eda e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, primeiro por Centristas de Galicia e despois polo PPdeG, sempre con maior\u00eda absoluta. Tam\u00e9n foi vogal da directiva provincial do PPdeG de Ourense e tesoureiro da Mancomunidade do Ribeiro. Entre os anos 2007 e 2009 Pousa foi deputado provincial na Deputaci\u00f3n de Ourense. Accedeu \u00f3 cargo en substituci\u00f3n de Rogelio Mart\u00ednez Gonz\u00e1lez, que o abandonou para facerse coa alcald\u00eda da Arnoia. No 2009 Mart\u00ednez cedeu a alcald\u00eda a Jos\u00e9 Camilo Fari\u00f1as Viso e regresou \u00e1 Deputaci\u00f3n. Para facer posible o regreso de Mart\u00ednez, que aspiraba \u00e1 vicepresidencia da Deputaci\u00f3n, Pousa e outros tres deputados tiveron que dimitir como deputados.\nPousa era co\u00f1ecido polo seu h\u00e1bito de encargar cada 20 de novembro unha misa funeral en memoria de Francisco Franco. A pesar das moci\u00f3ns da oposici\u00f3n, Pousa negouse a cumprir a Lei de Memoria Hist\u00f3rica cambi\u00e1ndolle o nome a unha r\u00faa dedicada \u00f3 ditador.\nA ma\u00f1\u00e1 do 7 de outubro de 2013, a casa consistorial do Concello de Beade foi obxecto dun atentado que causou graves danos materiais, pero que non causou danos persoais.\nNas elecci\u00f3ns municipais de 2023, foi descartado como candidato pola direcci\u00f3n provincial do PPdeG, polo que concorreu \u00e1 fronte da Agrupaci\u00f3n de Electores por Beade coa cal conseguiu tan s\u00f3 un concelleiro mentres que a s\u00faa anterior formaci\u00f3n resultou a m\u00e1is votada con tres concelleiros, polo que lle cedeu o bast\u00f3n de mando \u00f3 novo candidato desta Fernando Taboada.\nVida persoal.\nEstaba casado e tivo dous fillos."}
{"id": "166808", "revid": "21293", "url": "https://gl.wikipedia.org/wiki?curid=166808", "title": "3D TV", "text": ""}
{"id": "166809", "revid": "98629", "url": "https://gl.wikipedia.org/wiki?curid=166809", "title": "Fender Jazzmaster", "text": "A Fender Jazzmaster \u00e9 unha guitarra el\u00e9ctrica fabricada por Fender introducida no ano 1958 e dese\u00f1ada como un instrumento m\u00e1is caro que a Fender Stratocaster, que \u00e1 s\u00faa vez fora creada como un produto m\u00e1is caro que a Telecaster. Como o seu nome indica, inicialmente destinouse ao mercado dos guitarristas de jazz pero a principios dos 60 era usado principalmente por m\u00fasicos de surf rock, e m\u00e1is recentemente por guitarristas de indie rock. Acostuma confundirse frecuentemente coa Fender Jaguar que ten unha forma semellante pero unha tonalidade distinta.\nCaracter\u00edsticas.\nO seu corpo torneado foi dese\u00f1ado para que fose c\u00f3moda de tocar co guitarrista sentado, como prefiren facelo moitos artistas de jazz. Ten unha escala de 25 polgadas e media, cun interruptor para cambiar entre son r\u00edtmico ou solista con controis de volume e ton independentes, e un tr\u00e9molo frotante cun sistema de bloqueo, que foron as claves para a personalidade da Jazzmaster. O bloqueo do tr\u00e9molo pode ser activado manualmente para manter a guitarra afinada se unha das cordas rompe. A Jazzmaster tam\u00e9n pos\u00fae unha panca de tr\u00e9molo m\u00e1is longa do normal.\nO seu corpo \u00e9 m\u00e1is longo que o doutros modelos de Fender, polo que precisa unha funda maior. A Jazzmaster ten un tipo \u00fanico de pastillas \"soapbar\" que son distintas a calquera modelo de bobinado sinxelo. Esas pastillas adoitan a confundirse coas P90 de Gibson, que te\u00f1en unha forma semellante pero son m\u00e1is pequenas. A bobina est\u00e1 enrolada de forma cha e ancha, ao contrario do normal en Fender, con bobinas altas e delgadas. Isto d\u00e1lle un ton m\u00e1is c\u00e1lido sen perder a claridade caracter\u00edstica das bobinas sinxelas. A Jazzmaster ten un ton m\u00e1is suave e m\u00e1is \"jazzeiro\" que a Stratocaster, a\u00ednda que non foi ben acollida polos m\u00fasicos de jazz. No seu lugar, os guitarristas de rock usaron o instrumento, especialmente no surf rock. The Ventures e The Fireballs foron destacados usuarios da Jazzmaster. A guitarra tam\u00e9n formou parte da escena Indorock, co guitarrista Andy Tielman creando un modelo de 10 cordas da Jazzmaster, facendo os buratos necesarios cun cravo quente para furar o caravilleiro. Isto marcou o inicio dunha longa tradici\u00f3n de modificaci\u00f3ns caseiras das Jazzmaster durante as seguintes d\u00e9cadas, destacando os modelos modificados polos guitarristas de Sonic Youth.\nInfluencia.\nA intenci\u00f3n de Fender era a de crear coa Jazzmaster unha alternativa de corpo s\u00f3lido \u00e1 guitarras tipo \"archop\" que eran com\u00fans entre os guitarristas de jazz. Como pasara coa Telecaster e a Stratocaster noutros x\u00e9neros musicais, Fender agardaba iniciar unha revoluci\u00f3n nas guitarras de jazz, a expensas do seu rival Gibson. Finalmente a Jazzmaster nunca chegou a ser popular entre o seu p\u00fablico obxectivo, as\u00ed como a Telecaster foi adoptada entre alg\u00fans populares guitarristas de jazz.\nAs Jazzmasters tiveron m\u00e1is \u00e9xito nas florecentes escenas californianas de surf rock e rock instrumental de finais dos 50 e principios dos 60. A sede de Fender estaba situada no sur de California, e o propio Leo Fender solicitou activamente a axuda de m\u00fasicos locais para que o orientasen no dese\u00f1o da continuaci\u00f3n da Jazzmaster, a Jaguar.\nAs Jazzmasters, xunto coas Jaguars e as s\u00faas imitaci\u00f3ns, pasaron de moda entre os guitarrista dos anos 70 debido sobre todo \u00e1 s\u00faa \"anticuada\" aparencia e \u00e1s s\u00faas caracter\u00edsticas sonoras. O son do rock desa d\u00e9cada tend\u00eda cara a un ton m\u00e1is groso que daban as pastillas tipo \"humbucker\" e cun bo grao de \"sustain\", polo que os guitarristas utilizaban m\u00e1is a Gibson Les Paul e as s\u00faas copias. O curto \"sutain\" da Jazzmaster e o seu ton c\u00e1lido non a favoreceu nesa \u00e9poca. Fender continuou ofrecendo a Jazzmaster como parte da s\u00faa li\u00f1a de instrumentos ata 1980, por\u00e9n, moitos coleccionistas cren que a produci\u00f3n real rematou sobre 1976, sendo as guitarras vendidas despois dese ano instrumentos que non conseguiran vender. Debido a que a Jazzmastes se considerou unha guitarra pouco desexada, os novos m\u00fasicos puideron mercar este modelo a moi bos prezos, conseguindo guitarras de alta calidade por poucos cartos.\nXusto cando Fender suspendeu a produci\u00f3n da Jazzmaster, Tom Verlaine de Television e Elvis Costello comezaron a darlle \u00e1 guitarra o seu status de instrumento de culto. Polo tanto, posteriormente foi adoptada pola escena estadounidense do indie rock. Sonic Youth son co\u00f1ecidos pola cantidade de Jazzmasters que acumularon a partir de 1985, mentres as guitarras a\u00ednda eran asumibles, e tam\u00e9n polos traballos de personalizaci\u00f3n que realizan nestes instrumentos. Sonic Youth tam\u00e9n foron famosos por usar unha terceira ponte nas s\u00faas guitarras para obter tons como os de camp\u00e1s de igrexa. Co aumento da visibilidade das vellas Jazzmasters, e os prezos ao alza das Telecasters e Stratocasters de colecci\u00f3n nos anos 90, as Jazzmasters comezaron a ga\u00f1ar valor. Os roubos de vellas Jazzmasters de Sonic Youth (que perdeu 9 destas guitarras en 1999), Dinosaur Jr e The Raveonettes en anos recentes dan unha idea desta revalorizaci\u00f3n.\nNos \u00faltimos anos moitos m\u00fasicos adoptaron este modelo, como Robert Smith de The Cure, que pos\u00fae d\u00faas \u00e1s que bautizou como \"Black Torty e White Torty\" ou J Mascis de Dinosaur Jr do que Fender lanzou un modelo co seu nome. A Jazzmaster ten moitos seguidores en x\u00e9neros como o shoegaze e o dream pop, onde se valora o seu zunido e os sons que d\u00e1 a ponte dese\u00f1ada por Leo Fender. Kevin Shields de My Bloody Valentine \u00fasaa como guitarra principal, e a s\u00faa compa\u00f1eira Bilinda Butcher tam\u00e9n a usa xunto coa Jaguar. Ira Kaplan de Yo La Tengo tam\u00e9n a utiliza xunto con outros vellos modelos de Fender. Nels Cline de Wilco tam\u00e9n \u00e9 un reco\u00f1ecido usuario da Jazzmaster ao igual que Stephen Malkmus, antigo membro de Pavement. J Mascis, Nels Cline, Tom Verlaine, Thurston Moore e Lee Ranaldo actuaron no \"Jazzmaster 50th Anniversary Concert\" en Nova York o 12 de setembro do 2008.\n\"Signature editions\".\nEn xullo do ano 2007 Fender lanzou o modelo personalizado J Mascis, na honra do l\u00edder de Dinosaur Jr. Este modelo \u00e9 o mesmo que os modelos anteriores de Jazzmaster pero cunha ponte \"Adjust-o-matic\" (o equivalente de fender ao \"Tune-o-matic\" de Gibson), e cun infrecuente acabado p\u00farpura brillante. Este \u00e9 na actualidade o \u00fanico modelo de Jazzmaster en produci\u00f3n co caravilleiro da mesma cor que o corpo.\nEn abril do 2008 apareceu o modelo Elvis Costello Jazzmaster, unha r\u00e9plica fiel da 1960s Jazzmaster usada por Elvis Costello no seu \u00e1lbum de estrea de 1977, \"My Aim is True\". Esta guitarra conta cun acabado veteado de nogueira s\u00f3lido nun corpo de abeneiro e unha ponte tr\u00e9molo modificada para conseguir o caracter\u00edstico son de Costello de \"pel\u00edcula de esp\u00edas\".\nEn xu\u00f1o do ano 2009 Fender anunciou os modelos Lee Ranaldo e Thurston Moore, en honra aos guitarristas de Sonic Youth. Estas guitarras foron lanzadas o 1 de xullo do 2009. Estas edici\u00f3ns foron simplificadas e contan s\u00f3 cun regulador de volume e un interruptor para cambiar de pastilla e te\u00f1en un caravilleiro negro. A diferenza entre elas est\u00e1 nas pastillas, a ponte, na cor e no lugar de colocaci\u00f3n do regulador de volume. O instrumento de Ranaldo ten un acabado azul e conta con d\u00faas pastillas Fender Wide Range coa ponte dunha Mustang, realizada segundo as especificaci\u00f3ns do propio Ranaldo. A versi\u00f3n de Moore ten un acabado en verde, con d\u00faa pastillas sinxelas Seymour Duncan Antiquity II Jazzmaster e unha ponte \"Tune-o-matic\"."}
{"id": "166811", "revid": "89787", "url": "https://gl.wikipedia.org/wiki?curid=166811", "title": "Andr\u00e9s Poci\u00f1a", "text": "Andr\u00e9s Poci\u00f1a P\u00e9rez, nado en Lugo o 8 de marzo de 1947, \u00e9 un profesor e escritor galego.\nTraxectoria.\nComezou a carreira de Filosof\u00eda e Letras na Universidade de Santiago de Compostela, licenci\u00e1ndose e doutor\u00e1ndose na Universidade de Salamanca. En Salamanca empeza o seu traballo como profesor universitario e en marzo de 1976 trasladase \u00e1 Universidade de Granada, onde \u00e9 Catedr\u00e1tico de Filolox\u00eda Latina dende 1983. Foi Decano da Facultade de Filosof\u00eda e Letras entre 1982 e 1984.\nColaborador de \"El Correo Gallego\"."}
{"id": "166812", "revid": "1888", "url": "https://gl.wikipedia.org/wiki?curid=166812", "title": "Chelo Su\u00e1rez Mu\u00ed\u00f1os", "text": ""}
{"id": "166814", "revid": "1888", "url": "https://gl.wikipedia.org/wiki?curid=166814", "title": "Sen\u00e9n Pousa Soto", "text": ""}
{"id": "166816", "revid": "1131", "url": "https://gl.wikipedia.org/wiki?curid=166816", "title": "Carlos Fern\u00e1ndez", "text": "O nome de Carlos Fern\u00e1ndez pode referirse a"}
{"id": "166817", "revid": "1131", "url": "https://gl.wikipedia.org/wiki?curid=166817", "title": "Balseiros, Santo Andr\u00e9 de Boimente, Viveiro", "text": "Balseiros \u00e9 un lugar da parroquia da Santo Andr\u00e9 de Boimente no concello lugu\u00e9s de Viveiro na comarca da Mari\u00f1a Occidental. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "166818", "revid": "85894", "url": "https://gl.wikipedia.org/wiki?curid=166818", "title": "O Agro Vello, Burg\u00e1s, Xermade", "text": "O Agro Vello \u00e9 un lugar da parroquia de Burg\u00e1s, no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 5 habitantes (2 homes e 3 mulleres)."}
{"id": "166819", "revid": "85894", "url": "https://gl.wikipedia.org/wiki?curid=166819", "title": "A Alboiana, Burg\u00e1s, Xermade", "text": "A Alboiana \u00e9 un lugar da parroquia de Burg\u00e1s, no concello lugu\u00e9s de Xermade na comarca da Terra Ch\u00e1. Segundo o IGE, en 2019 ti\u00f1a 26 habitantes (15 homes e 11 mulleres)."}
{"id": "166821", "revid": "5863", "url": "https://gl.wikipedia.org/wiki?curid=166821", "title": "Lapa de Gargant\u00e1ns", "text": "A Lapa de Gargant\u00e1ns \u00e9 un menhir datado no neol\u00edtico, situada na parroquia de Gargant\u00e1ns, no concello de Mora\u00f1a.\nCaracter\u00edsticas.\nTen 192\u00a0cm de altura e 50 de di\u00e1metro, con forma c\u00f3nica e base cadrada. Na s\u00faa superficie aparecen unha vintena de cazoletas gravadas, xunto a varias marcas en forma de \u00e1ngulo e d\u00faas li\u00f1as serpenteantes.\nPermaneceu tirada no chan durante alg\u00fans meses e foi levantada por arque\u00f3logos do Museo de Pontevedra.\nCumpr\u00eda a funci\u00f3n de pedra de termo entre as parroquias de Gargant\u00e1ns e Santa Xusta de Mora\u00f1a. O concello de Mora\u00f1a adoptouno como peza ilustrativa no escudo do concello."}
{"id": "166822", "revid": "85894", "url": "https://gl.wikipedia.org/wiki?curid=166822", "title": "Barbad\u00e1s, Barbad\u00e1s, Barbad\u00e1s", "text": "Barbad\u00e1s \u00e9 un lugar da parroquia de Barbad\u00e1s no concello ourens\u00e1n de Barbad\u00e1s na comarca de Ourense. Segundo o INE e do IGE en 2011 ti\u00f1a 262 habitantes (130 homes e 132 mulleres), catro m\u00e1is ca en 2010 (129 homes e 129 mulleres) e 19 m\u00e1is ca en 2009 (117 homes e 126 mulleres).\n\u00c9 a capital do concello, ao que d\u00e1 nome."}
{"id": "166823", "revid": "85894", "url": "https://gl.wikipedia.org/wiki?curid=166823", "title": "Cimadevila, Barbad\u00e1s, Barbad\u00e1s", "text": "Cimadevila \u00e9 un lugar da parroquia de Barbad\u00e1s no concello ourens\u00e1n de Barbad\u00e1s na comarca de Ourense.\nTi\u00f1a 167 habitantes no ano 2011 segundo datos do INE e do IGE, dos cales 78 eran homes e 89 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 166 habitantes (81 homes e 85 mulleres).\nNo ano 2009 ti\u00f1a 165 habitantes segundo datos do Instituto Nacional de Estad\u00edstica, dos cales 81 eran homes e 84 eran mulleres."}
{"id": "166825", "revid": "104999", "url": "https://gl.wikipedia.org/wiki?curid=166825", "title": "Vandana Shiva", "text": "Vandana Shiva (en devan\u00e1gari: \u0935\u0902\u0926\u0928\u093e \u0936\u093f\u0935\u093e;), nada en Dehradun (Uttaranchal) o 5 de novembro de 1952, \u00e9 unha cient\u00edfica, fil\u00f3sofa e escritora India. Activista a favor do ecofeminismo e da agricultura ecol\u00f3xica, defensora das sementes tradicionais e contraria aos cultivos transx\u00e9nicos, recibiu o Premio Nobel Alternativo en 1993.\nTraxectoria.\nShiva naceu en Dehradun, antigamente parte do estado indio de Uttar Pradesh. Durante os anos 70 participou no movemento Chipko, formado principalmente por mulleres que adoptaron a t\u00e1ctica de denuncia ecoloxista consistente en permaneceren abrazadas \u00e1s \u00e1rbores para evitar que fosen pinchados.\nEn 1982 creou a Fundaci\u00f3n para a Investigaci\u00f3n Cient\u00edfica, Tecnol\u00f3xica e Ecol\u00f3xica, a cal conta entre as s\u00faas iniciativas o impulso e difusi\u00f3n da agricultura ecol\u00f3xica (programa Navdanya), o estudo e mantemento da biodiversidade (Universidade das sementes, Colexio Internacional para a Vida Sost\u00edbel), fomentar o compromiso das mulleres co movemento ecoloxista (Mulleres Diversas pola Diversidade), ou a rexeneraci\u00f3n do sentimento democr\u00e1tico (Movemento Democracia Viva).\nEn 1993, en reco\u00f1ecemento \u00e1 s\u00faa dedicaci\u00f3n aos movementos alternativos e \"... por situar a muller e a ecolox\u00eda no coraz\u00f3n do discurso moderno sobre o desenvolvemento\", recibiu o Right Livelihood Award, tam\u00e9n co\u00f1ecido como o Premio Nobel Alternativo. Outros premios que recibiu son o Global 500 de 1993 do Programa das Naci\u00f3ns Unidas para o Medio Ambiente (UNEP) e o premio internacional do D\u00eda da Terra, tam\u00e9n das Naci\u00f3ns Unidas.\nActualmente \u00e9 unha l\u00edder do Foro Internacional sobre a Globalizaci\u00f3n, as\u00ed como un membro destacado do movemento antiglobalizaci\u00f3n. No seu libro \"Manifesto por unha democracia da terra\" propuxo o concepto e a causa da democracia da terra como alternativa ao capitalismo.\nEn 2022 recibiu o premio Ignacio Ellacur\u00eda por ser \"unha referente mundial no movemento ecofeminista internacional e na loita por preservar a biodiversidade e constru\u00edr alternativas agr\u00edcolas sostibles fronte \u00e1 crise clim\u00e1tica\"."}
{"id": "166826", "revid": "85894", "url": "https://gl.wikipedia.org/wiki?curid=166826", "title": "Alixo, Alixo, O Barco de Valdeorras", "text": "Alixo \u00e9 un lugar da parroquia de Alixo no concello ourens\u00e1n do Barco de Valdeorras na comarca de Valdeorras.\nTi\u00f1a 50 habitantes no ano 2011 segundo datos do INE e do IGE, dos cales 24 eran homes e 26 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 53 habitantes (27 homes e 26 mulleres).\nNo ano 2009 ti\u00f1a 53 habitantes segundo datos do Instituto Nacional de Estad\u00edstica, dos cales 27 eran homes e 26 eran mulleres."}
{"id": "166827", "revid": "85894", "url": "https://gl.wikipedia.org/wiki?curid=166827", "title": "Raxo\u00e1, Alixo, O Barco de Valdeorras", "text": " \nRaxo\u00e1 \u00e9 un lugar da parroquia de Alixo no concello ourens\u00e1n do Barco de Valdeorras na comarca de Valdeorras.\nTi\u00f1a 25 habitantes no ano 2011 segundo datos do INE e do IGE, dos cales 10 eran homes e 15 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 24 habitantes (10 homes e 14 mulleres).\nNo ano 2009 ti\u00f1a 29 habitantes, segundo datos do Instituto Nacional de Estad\u00edstica, dos cales 13 eran homes e 16 eran mulleres."}
{"id": "166829", "revid": "98629", "url": "https://gl.wikipedia.org/wiki?curid=166829", "title": "Museo Mar\u00edtimo de Frisia", "text": "O Museo Mar\u00edtimo de Frisia (\"Fries Scheepvaart Museum\" en neerland\u00e9s e \"Frysk Skipfeart Museum\" en fris\u00f3n) \u00e9 un museo localizado na cidade frisoa de Snits dedicado \u00e1 historia da navegaci\u00f3n e da construci\u00f3n naval en Frisia, con modelos de barcos antigos, pinturas mar\u00edtimas ou reconstruci\u00f3ns dos interiores de nav\u00edos; e mais tam\u00e9n \u00e1 pr\u00e1ctica dos deportes n\u00e1uticos e da historia local. O museo recibe uns 23.000 visitantes ao ano.\nHistoria.\nEn 1938 pola iniciativa do ent\u00f3n alcalde Lucas Poppinga organizouse unha exposici\u00f3n temporal dedicada aos barcos de Frisia durante a Sneekweek que tivo maior repercusi\u00f3n do esperado, acudindo unhas 3600 persoas e tomouse ent\u00f3n a decisi\u00f3n de crear un museo permanente que se instalou no orfanato de Kruzebruorrestrjitte. Durante a segunda guerra mundial os alem\u00e1ns confiscaron o edificio do museo e toda a colecci\u00f3n tivo que se trasladar ao faiado. Despois da guerra encargouse a Herre Halbertsma a reorganizaci\u00f3n do museo, e a colecci\u00f3n mudouse para a casa da s\u00faa t\u00eda-avoa na r\u00faa Lytss\u00e2n, el xunto con Albert Sustring encarg\u00e1ronse do museo ata 1976, a partir de ent\u00f3n o museo profesionalizouse, organiz\u00e1ronse a Fundaci\u00f3n do Museo Mar\u00edtimo de Frisia e a Asociaci\u00f3n do Museo Mar\u00edtimo de Frisia, encarg\u00e1ndose da direcci\u00f3n Sytse ten Hoeve ata 2005 cando o substitu\u00edu Meindert Seffinga."}
{"id": "166831", "revid": "21293", "url": "https://gl.wikipedia.org/wiki?curid=166831", "title": "IJ (encoro)", "text": ""}
{"id": "166837", "revid": "25871", "url": "https://gl.wikipedia.org/wiki?curid=166837", "title": "Alberto H\u00e9ber Usher", "text": "Alberto H\u00e9ber Usher, nado en 1918 e finado en 1981, foi un pol\u00edtico que chegou a Presidente do Consello de Goberno (equivalente a xefe de estado e xefe de goberno) do Uruguai entre 1966 e 1967. Apodado cari\u00f1osamente \"Titito\"."}
{"id": "166843", "revid": "89787", "url": "https://gl.wikipedia.org/wiki?curid=166843", "title": "Alba (revista)", "text": "Alba \u00e9 o t\u00edtulo dunha revista po\u00e9tica, en galego e castel\u00e1n, editada na Coru\u00f1a, primeiro, e Vigo, de 1948 a 1956, baixo a direcci\u00f3n de Ram\u00f3n Gonz\u00e1lez-Alegre B\u00e1lgoma (1920-1968). Alcanzou un total de 16 n\u00fameros.\n\u00d3 longo da publicaci\u00f3n, a direcci\u00f3n de Ram\u00f3n Gonz\u00e1lez-Alegre estivo compartida co xu\u00edz e poeta vigu\u00e9s Otto Jos\u00e9 Cameselle Barcia (1921-1976) desde o cuarto n\u00famero, e por un consello de direcci\u00f3n entre os n\u00fameros 10 e 13, para volver ser asumida en exclusiva a partir do n\u00famero 14.\nS\u00e1bese que a revista se creou na Coru\u00f1a porque al\u00ed traballaban Gonz\u00e1lez Alegre e Alfonso Alcaraz, que inspiraron a edici\u00f3n de \"Alba\", e que pasou a editarse en Vigo a partir de 1949 porque Gonz\u00e1lez Alegre foi trasladado a esta cidade pola empresa navieira para a que traballaba, e al\u00ed co\u00f1eceu a Cameselle. Non constan raz\u00f3ns do cesamento da publicaci\u00f3n, e o propio Gonz\u00e1lez Alegre so di que\nFoi reeditada como facs\u00edmile en 1995 polo Centro Ram\u00f3n Pi\u00f1eiro.\nEstrutura.\nA publicaci\u00f3n non tivo periodicidade fixa: entre 1948 e 1949 apareceron 3 n\u00fameros; en 1950, 3; en 1952, 4; en 1953 e 1954, un n\u00famero cada ano. Tampouco foi fixo o seu formato nin o n\u00famero de p\u00e1xinas, que variou entre extremos de 8-10 ata 48-50 p\u00e1xinas; en moitos casos sen paxinar. Mesmo carecen de dataci\u00f3n ata o n\u00famero 9.\nA maior parte do contido foi poes\u00eda pero tam\u00e9n inclu\u00edu, xa a partir do 2\u00ba n\u00famero, textos en prosa. Naceu co subt\u00edtulo de \"\"Hojas de poes\u00eda\" que cambiou a partir do cuarto n\u00famero, xa editado en Vigo, polo de \"Poes\u00eda y prosa\" e no quinto e seguintes polo de \"Verso y prosa\"\". Foi norma habitual a inclusi\u00f3n de separatas soltas encartadas nos distintos n\u00fameros.\nSalvo casos excepcionais, a \u00fanica ilustraci\u00f3n da revista era a que aparec\u00eda na portada, que se repite nos tres primeiros n\u00fameros e xa \u00e9 diferente en t\u00f3dolos seguintes. A partir do n\u00famero 14, as distintas secci\u00f3ns nas que se divid\u00eda \u00e1brense con cadans\u00faa ilustraci\u00f3n. Entre os ilustradores cabe citar a Lu\u00eds Seoane, Jos\u00e9 Sesto, Prego de Oliver ou Su\u00e1rez Llanos.\nLi\u00f1a editorial.\nO seu obxectivo era ofrece-la posibilidade de publicar a t\u00f3dolos poetas galegos, sen discriminar pola lingua na que o fixesen, a acolleu textos de Cunqueiro, Pimentel, Amado Carballo, Manuel Mar\u00eda, Gonz\u00e1lez Garc\u00e9s, Pura V\u00e1zquez e o propio Gonz\u00e1lez Alegre, entre unha longa lista de colaboradores espor\u00e1dicos ou habituais.\nOs cambios introducidos a partir do d\u00e9cimo n\u00famero (1952) van m\u00e1is al\u00f3 da creaci\u00f3n dese \"consello de direcci\u00f3n\" no que entran, ademais de Otto Jos\u00e9 Cameselle, Celso Emilio Ferreiro, Bernardino Gra\u00f1a e Luis Santamar\u00eda. Neste n\u00famero publ\u00edcase un \"Editorial\" que define claramente os obxectivos de \"Alba\":\nCastelao en \"Alba\".\nNo n\u00famero 4, sen datar pero presumiblemente de primeiros de 1950, d\u00e1se a nova da morte de Alfonso Daniel Rodr\u00edguez Castelao. Baixo o t\u00edtulo \"\"Nosotros y Castelao\" e asinado por \"R.G.A.B.\" fan a memoria de Castelao como \"poeta gallego ... ya que desde ning\u00fan otro punto de vista nos interesa\"\".\nDebe terse en conta, \u00f3 ler esta editorial, a instruci\u00f3n ditada pola Direcci\u00f3n Xeral de Prensa \u00f3 d\u00eda seguinte \u00f3 da morte, advertindo \u00f3s xornais do tratamento que deb\u00edan dar \u00e1 noticia do pasamento."}
{"id": "166844", "revid": "1131", "url": "https://gl.wikipedia.org/wiki?curid=166844", "title": "Sobredo", "text": "O top\u00f3nimo Sobredo pode referirse a varios lugares:"}
{"id": "166845", "revid": "56817", "url": "https://gl.wikipedia.org/wiki?curid=166845", "title": "Torchwood", "text": "Torchwood \u00e9 unha serie de televisi\u00f3n brit\u00e1nica que se emite no Reino Unido pola canle BBC Three. En Espa\u00f1a em\u00edtea a cadea Cuatro. Tr\u00e1tase dun spin-off do cl\u00e1sico de ciencia ficci\u00f3n Doctor Who.\nTorchwood \u00e9 unha axencia externa do goberno brit\u00e1nico, creada pola Ra\u00ed\u00f1a Vitoria, que se encarga de buscar calquera fen\u00f3meno sobrenatural que ocorra no Reino Unido, estudalo e neutralizar as ameazas que nazan do mesmo. Como na cidade de Cardiff hai unha barreira dimensional que se estende cada d\u00eda m\u00e1is, unha das bases de Torchwood at\u00f3pase al\u00ed. Dita base, denominada \"Torchwood Three\", est\u00e1 situada (na serie) baixo a praza \"Roald Dahl Plass\", na ba\u00eda de Cardiff, onde tam\u00e9n se atopa o \"Millenium Center\", un edificio peculiar facilmente reco\u00f1ecible nas tomas a\u00e9reas da cidade que aparecen continuamente na serie. \"Torchwood Three\" consta de cinco membros, liderados polo enigm\u00e1tico Capit\u00e1n Jack Harkness.\nO nome de Torchwood \u00e9 un anagrama de Doctor Who.\nEn Torchwood aparecen moitos temas LGBT, sobre todo a bisexualidade. Practicamente todos os personaxes tiveron alg\u00fan encontro con algu\u00e9n do mesmo sexo na primeira temporada. O creador da serie, Russell T. Davies, denomina ao Capit\u00e1n Jack Harkness omnisexual, xa que mant\u00e9n relaci\u00f3ns con homes, mulleres, alien\u00edxenas etc."}
{"id": "166848", "revid": "1131", "url": "https://gl.wikipedia.org/wiki?curid=166848", "title": "David P\u00e9rez Iglesias", "text": "David P\u00e9rez Iglesias, nado en Ames en 1962, \u00e9 un escritor e guionista galego.\nTraxectoria.\n\u00c9 profesor no IES de Porto do Son de Lingua galega e literatura. Coordina o proxecto \"Son cine\" de introduci\u00f3n do audiovisual na escola. Como escritor foi premiado no concurso \u201cCidade de Lugo\u201d de narrativa e no Certame Manuel Murgu\u00eda de narraci\u00f3ns breves. O seu primeiro gui\u00f3n de longametraxe \u00e9 \"Retornos\"."}
{"id": "166849", "revid": "1888", "url": "https://gl.wikipedia.org/wiki?curid=166849", "title": "Otto Jos\u00e9 Cameselle Barcia", "text": "Otto Jos\u00e9 Cameselle Barcia, nado en Vigo o 17 de xu\u00f1o de 1921 e finado en Palma o 24 de abril de 1976, foi un xu\u00edz e poeta galego.\nTraxectoria.\nEstudou Dereito en Santiago de Compostela a\u00ednda que rematou a carreira en Madrid. Foi o xu\u00edz m\u00e1is novo de Espa\u00f1a, como xu\u00edz de primeira instancia en Redondela, actuando despois en Oca\u00f1a e Santa Cruz de Tenerife. Finalmente ocupou praza como maxistrado da Audiencia Territorial de Palma, onde casou en 1968 con Ana Mar\u00eda Montis Suau . Permaneceu en Palma ata a s\u00faa morte.\nAmigo persoal de Ram\u00f3n Gonz\u00e1lez-Alegre, daquela residente en Vigo (1949), colaborou con el na edici\u00f3n nesta cidade da revista literaria \"Alba\", aparecendo canda el na direcci\u00f3n da revista. Publicou distintos poemas nos n\u00fameros 3 a 7 desta revista.\nEn 1950 apareceu o seu poemario \"Poes\u00edas de la raz\u00f3n cordial\". Posteriormente escribiu outro libro de poemas, \"Esencia del hombre\", que nunca chegou a editarse."}
{"id": "166850", "revid": "98629", "url": "https://gl.wikipedia.org/wiki?curid=166850", "title": "Manuel Mart\u00ednez N\u00fa\u00f1ez", "text": "Manuel Mart\u00ednez N\u00fa\u00f1ez, nado en Baralla o 12 de setembro de 1954, \u00e9 un mestre e pol\u00edtico galego do partido Galicia Sempre.\nTraxectoria.\n\u00c9 diplomado en Maxisterio e licenciado en Pedagox\u00eda. Vinculado ao PSdeG-PSOE dende 1979, foi deputado no Congreso dos Deputados na III e IV lexislaturas (entre 1986 e 1993).\nA nivel local foi concelleiro de Becerre\u00e1 entre 1995 e 2007, ano en que pasou a ser alcalde nas listas do PSdeG-PSOE. Revalidou o cargo en 2011 e 2015, este ano con maior\u00eda absoluta. Para as elecci\u00f3ns municipais de 2019 creou un partido ao redor da s\u00faa persoa, Galicia Sempre, co que acadou a maior\u00eda absoluta na alcald\u00eda de Becerre\u00e1. Nas elecci\u00f3ns municipais de 2023, malia ga\u00f1ar con 5 concelleiros por 4 do PP e 2 do BNG, baixou 1 concelleiro e perdeu a maior\u00eda absoluta anterior. Conseguiu ser alcalde mais os grupos da oposic\u00ed\u00f3n xuntaron os seus votos para deixalo sen adicaci\u00f3n exclusiva e, por tanto, sen soldo.\nActividade na Deputaci\u00f3n Provincial.\nEntrou a formar parte da Deputaci\u00f3n de Lugo en 1999 e foi deputado provincial polo partido xudicial de Lugo, na que ocupou a \u00c1rea de Infraestruturas e Obras.\nEn 2015, tras un veto do BNG a que se convertese en presidente da Deputaci\u00f3n, o PSdeG-PSOE designou como candidato a Dar\u00edo Campos, alcalde da Pontenova. Diante desa circunstancia, Mart\u00ednez votouse a si mesmo na primeira volta e na segunda votou en branco, o que facilitou que o PPdeG acadase a presidencia da Deputaci\u00f3n de Lugo na persoa de Elena Candia. Aos catro meses, volveu \u00e1 disciplina socialista e facilitou unha moci\u00f3n de censura para que Dar\u00edo Campos se convertese en presidente da Deputaci\u00f3n e el mesmo en vicepresidente e responsable de V\u00edas e Obras. Posteriormente, abandonou o PSdeG-PSOE por segunda vez, quedando como deputado non adscrito."}
{"id": "166856", "revid": "89787", "url": "https://gl.wikipedia.org/wiki?curid=166856", "title": "Ram\u00f3n Arias Roca", "text": "Ram\u00f3n Arias Roca, nado en 1946, \u00e9 arquitecto t\u00e9cnico e concelleiro no concello de Lugo polo Partido Popular de Galicia (PPdeG). Con anterioridade foi segundo tenente de alcalde do concello de Lugo e responsable da conceller\u00eda de Urbanismo e Territorio.\nTraxectoria.\nGraduouse na Escola de Arquitectos T\u00e9cnicos de Barcelona en 1974 e comezou a s\u00faa actividade profesional en 1976 en Lugo. Obtivo praza de aparellador municipal en Mondo\u00f1edo, R\u00e1bade, Meira, Friol, Baleira e Castro de Rei. En 1977 accede \u00e1 praza de Arquitecto T\u00e9cnico da Deputaci\u00f3n de Lugo, na que foi xefe do servizo de Urbanismo e Arquitectura.\nAsemade, foi Conselleiro da RTVG e Presidente do mesmo ente, Secretario do colexio oficial de Aparelladores, Presidente da Federaci\u00f3n Lucense de Pirag\u00fcismo, Vicepresidente do Club N\u00e1utico de Sada e Presidente de honra da Federaci\u00f3n de Asociaci\u00f3ns de Veci\u00f1os de Lugo\nEn 1995 presentouse \u00e1s elecci\u00f3ns municipais polo Partido Popular e en 1999 encabezou a s\u00faa lista electoral."}
{"id": "166860", "revid": "98629", "url": "https://gl.wikipedia.org/wiki?curid=166860", "title": "Emilio Aceval", "text": "(Asunci\u00f3n, Paraguai, 16 de outubro de 1853 - Asunci\u00f3n, 15 de abril de 1931) foi presidente da rep\u00fablica de Paraguai. Os seus pais foron don Leonardo Aceval e dona M\u00f3nica Mar\u00edn. Foi o seu irm\u00e1n o Doutor Benjam\u00edn Aceval, distinguida personalidade dentro da cultura e a vida institucional deste pa\u00eds. O Dr. Benjam\u00edn faleceu repentinamente o 5 de xullo de 1900, con este suceso, unha gran tristeza apoderouse de don Emilio, xa que perdera a un dos seus m\u00e1is valiosos conselleiros. casou moi novo, en primeiras nupcias con Adelina D\u00edaz de Bedoya, da que enviud\u00f3, cas\u00e1ndose despois, en segundas nupcias, con dona Josefina Rivarola.\nA s\u00faa Vida.\nFoi un dos nenos heroes sobreviventes da batalla de Acosta \u00d1u. Os seus estudos realizounos baixo a direcci\u00f3n do pai Fidel Ma\u00edz, pero ao comezo da guerra contra a Tripla Alianza incorporouse ao Ex\u00e9rcito, aos 13 anos. Foi ferido en Piray\u00fa e logo en Acosta \u00d1u, onde actuou co grao de sarxento maior. D\u00edas despois, caeu prisioneiro na batalla de Caraguatay. (A s\u00faa vestimenta de soldado exh\u00edbese no Museo de Historia Militar).\nAo regresar \u00e1 capital, atopouse coa triste escena da casa dos seus pais, que foi cruelmente saqueada, descubriuse nunha fr\u00eda soidade, pero achegados seus axud\u00e1rono a trasladarse a Corrientes e logo a Buenos Aires, onde retomou as s\u00faas tarefas escolares como interno do Colexio Nacional Central. Proseguiu os seus estudos de enxe\u00f1ar\u00eda na posguerra, en 1876, pero tivo que interrompelos por mor dunha grave enfermidade. Logo da s\u00faa recuperaci\u00f3n, realizou unha longa viaxe por Europa e os Estados Unidos, de onde regresou en 1881, e dedicouse \u00e1 gandar\u00eda, transform\u00e1ndose nun propietario de facendas. Faleceu na cidade de Asunci\u00f3n o 15 de abril de 1931."}
{"id": "166861", "revid": "21293", "url": "https://gl.wikipedia.org/wiki?curid=166861", "title": "MDA", "text": ""}
{"id": "166862", "revid": "85894", "url": "https://gl.wikipedia.org/wiki?curid=166862", "title": "Agu\u00eds, Agu\u00eds, Os Blancos", "text": "Agu\u00eds \u00e9 un lugar da parroquia de Agu\u00eds no concello ourens\u00e1n dos Blancos na comarca da Limia. Segundo o Instituto Nacional de Estad\u00edstica en 2009 ti\u00f1a quince habitantes (oito homes e sete mulleres)."}
{"id": "166863", "revid": "85894", "url": "https://gl.wikipedia.org/wiki?curid=166863", "title": "A Aspra, Agu\u00eds, Os Blancos", "text": "A Aspra \u00e9 un lugar da parroquia de Agu\u00eds no concello ourens\u00e1n dos Blancos na comarca da Limia. Segundo o Instituto Nacional de Estad\u00edstica en 2010 ti\u00f1a oito habitantes (catro homes e catro mulleres)."}
{"id": "166865", "revid": "85894", "url": "https://gl.wikipedia.org/wiki?curid=166865", "title": "Berredo, Berredo, A Bola", "text": "Berredo \u00e9 un lugar da parroquia de Berredo no concello ourens\u00e1n da Bola na comarca da Terra de Celanova. Ti\u00f1a 52 habitantes no ano 2009 segundo datos do Instituto Nacional de Estad\u00edstica, dos cales 30 eran homes e 32 eran mulleres."}
{"id": "166866", "revid": "85894", "url": "https://gl.wikipedia.org/wiki?curid=166866", "title": "O Capelo, Berredo, A Bola", "text": "O Capelo \u00e9 un lugar da parroquia de Berredo no concello ourens\u00e1n da Bola na comarca da Terra de Celanova. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 13 eran homes e 12 eran mulleres."}
{"id": "166868", "revid": "56817", "url": "https://gl.wikipedia.org/wiki?curid=166868", "title": "O Capelo", "text": "O top\u00f3nimo galego O Capelo pode referirse a:"}
{"id": "166869", "revid": "56817", "url": "https://gl.wikipedia.org/wiki?curid=166869", "title": "A Aspra", "text": "O top\u00f3nimo A Aspra pode referirse a dous lugares de Galicia:"}
{"id": "166870", "revid": "85894", "url": "https://gl.wikipedia.org/wiki?curid=166870", "title": "Cambela, Cambela, O Bolo", "text": "Cambela \u00e9 un lugar da parroquia de Cambela no concello ourens\u00e1n do Bolo na comarca de Valdeorras.\nSegundo o INE e o IGE en 2011 ti\u00f1a 40 habitantes (16 homes e 24 mulleres), a mesma cantidade que en 2010 e un habitante m\u00e1is ca en 2009."}
{"id": "166871", "revid": "85894", "url": "https://gl.wikipedia.org/wiki?curid=166871", "title": "Celeiros, Cambela, O Bolo", "text": "Celeiros \u00e9 un lugar da parroquia de Cambela no concello ourens\u00e1n do Bolo na comarca de Valdeorras.\nTi\u00f1a 26 habitantes no ano 2011 segundo datos do INE e do IGE, dos cales 15 eran homes e 11 mulleres. Iso sup\u00f3n un mantemento da poboaci\u00f3n respecto a 2010, cando ti\u00f1a 26 habitantes (15 homes e 11 mulleres).\nTam\u00e9n no ano 2009 ti\u00f1a 26 habitantes no ano 2009, segundo datos do Instituto Nacional de Estad\u00edstica, dos cales 15 eran homes e 11 eran mulleres."}
{"id": "166873", "revid": "85894", "url": "https://gl.wikipedia.org/wiki?curid=166873", "title": "Bascois, Carballeda, Carballeda de Valdeorras", "text": "Bascois \u00e9 un lugar da parroquia de Carballeda no concello ourens\u00e1n de Carballeda de Valdeorras na comarca de Valdeorras. Ti\u00f1a 13 habitantes no ano 2018 segundo datos do Instituto Nacional de Estad\u00edstica, dos cales 7 eran homes e 6 eran mulleres."}
{"id": "166874", "revid": "85894", "url": "https://gl.wikipedia.org/wiki?curid=166874", "title": "Carballeda, Carballeda, Carballeda de Valdeorras", "text": "Carballeda \u00e9 un lugar da parroquia de Carballeda no concello ourens\u00e1n de Carballeda de Valdeorras na comarca de Valdeorras. Ti\u00f1a 44 habitantes no ano 2018 segundo datos do Instituto Nacional de Estad\u00edstica, dos cales 19 eran homes e 25 eran mulleres."}
{"id": "166876", "revid": "55340", "url": "https://gl.wikipedia.org/wiki?curid=166876", "title": "John Chancellor", "text": "John William Chancellor, nado en Chicago o 14 de xullo de 1927 e finado en Princeton, Nova Jersey o 12 de xullo de 1996, foi un xornalista estadounidense, que traballou durante a maior\u00eda da s\u00faa carreira para NBC News, sendo o presentador de \"NBC Nightly News\" de 1970 a 1982.\nTraxectoria.\nChancellor comezou a traballar en 1948 no \"Chicago Sun-Times\" primeiro como rapaz para todo e despois como reporteiro, desde 1950 traballou na estaci\u00f3n de televisi\u00f3n local afiliada \u00e1 NBC, a WNBQ, e a partir de 1956 foi correspondente de \"Huntley-Brinkley Report\", o noticieiro da tarde da NBC e posteriormente, en 1958 e ata 1960, en Europa (Viena, Londres, Moscova e Bruxelas). En xullo de 1961, Chancellor substitu\u00edu a Dave Garroway como presentador do programa da NBC \"Today\", deix\u00e1ndoo en setembro de 1962 para pasar a correspondente pol\u00edtico para a NBC News, el xunto con Frank McGee, Edwin Newman e Sander Vanocur conformaron un equipo que cubriu as convenci\u00f3ns pol\u00edticas da d\u00e9cada de 1960, sendo co\u00f1ecidos como \"Four Horsemen\" (Catro xinetes). Durante a convenci\u00f3n nacional republicana de 1964 arrest\u00e1rono cando intentaba entrevistar a un delegado por intentar interromper o transcurso normal da convenci\u00f3n, Chancellor transmitiu en directo o seu arresto. En 1965 aceptou o nomeamento como director da Voice of America a proposta do presidente Lyndon Johnson, posto que mantivo ata 1967. Volvendo \u00e1 NBC en 1968 de novo como correspondente de \"Huntley-Brinkley Report\" e dous anos m\u00e1is tarde converteuse en presentador da \"NBC Nightly News\", posici\u00f3n que mantivo ata o 2 de abril de 1982, permanecendo no programa realizando comentarios editoriais ata o 9 de xullo de 1993.\nNa s\u00faa honra creouse o Premio John Chancellor para a excelencia no xornalismo administrado pola Annenberg Public Policy Center ata 2004 e desde aquela pola Facultade de Xornalismo da Universidade de Columbia"}
{"id": "166878", "revid": "85894", "url": "https://gl.wikipedia.org/wiki?curid=166878", "title": "Campobecerros, Campobecerros, Castrelo do Val", "text": "Campobecerros \u00e9 un lugar da parroquia de Campobecerros no concello ourens\u00e1n de Castrelo do Val na comarca de Ver\u00edn. Segundo o INE e o IGE en 2011 ti\u00f1a 104 habitantes (49 homes e 55 mulleres), un menos ca en 2010 (55 homes e 50 mulleres) e un m\u00e1is ca en 2009 (52 homes e 51 mulleres)."}
{"id": "166879", "revid": "85894", "url": "https://gl.wikipedia.org/wiki?curid=166879", "title": "Sangu\u00f1edo, Campobecerros, Castrelo do Val", "text": "Sangu\u00f1edo \u00e9 un lugar da parroquia de Campobecerros no concello ourens\u00e1n de Castrelo do Val na comarca de Ver\u00edn. Segundo o INE e o IGE en 2011 ti\u00f1a 23 habitantes (doce homes e once mulleres), un menos ca en 2010 (trece homes e once mulleres) e dous menos ca en 2009 (trece homes e doce mulleres).\nPatrimonio.\nO lugar ten unha capela, consagrada a san Ciriaco, tam\u00e9n chamada de san Ciri\u00f3s."}
{"id": "166881", "revid": "85894", "url": "https://gl.wikipedia.org/wiki?curid=166881", "title": "Cadeli\u00f1a, Cadeli\u00f1a, Chandrexa de Queixa", "text": "Cadeli\u00f1a \u00e9 un lugar da parroquia de Cadeli\u00f1a no concello ourens\u00e1n de Chandrexa de Queixa na comarca da Terra de Trives. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "166882", "revid": "85894", "url": "https://gl.wikipedia.org/wiki?curid=166882", "title": "San Fiz, Cadeli\u00f1a, Chandrexa de Queixa", "text": "San Fiz \u00e9 un lugar da parroquia de Cadeli\u00f1a no concello ourens\u00e1n de Chandrexa de Queixa na comarca da Terra de Trives. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 5 eran mulleres."}
{"id": "166884", "revid": "54336", "url": "https://gl.wikipedia.org/wiki?curid=166884", "title": "San Fiz", "text": "San Fiz ou San Fins pode referirse a varios santos do cristianismo:\nComo top\u00f3nimo pode referirse a:"}
{"id": "166885", "revid": "16599", "url": "https://gl.wikipedia.org/wiki?curid=166885", "title": "Comarcas de Cantabria", "text": "A actual divisi\u00f3n en comarcas de Cantabria data de 1999, coa lei 8/1999 do 28 de abril, que establece que a comarca \u00e9 unha entidade necesaria integrante da organizaci\u00f3n territorial da comunidade. Con esta lei \u00e1brese o desenvolvemento \u00e1 comarcalizaci\u00f3n en Cantabria foment\u00e1ndose a creaci\u00f3n de entidades comarcais, proceso o cal apenas desenvolver. As\u00ed mesmo, establece que a creaci\u00f3n das comarcas non esixir\u00e1 a s\u00faa xeneralizaci\u00f3n a todo o territorio da comunidade aut\u00f3noma mentres non se produciu a comarcalizaci\u00f3n do 70% do territorio da comunidade. De igual forma dilucida que a cidade de Santander non se rexer\u00e1 por devandita lei de comarcalizaci\u00f3n, tendo en cambio que establecer a s\u00faa propia \u00e1rea metropolitana.\nDivisi\u00f3ns comarcais de Cantabria.\nActualmente as comarcas en Cantabria non te\u00f1en un car\u00e1cter administrativo e apenas si est\u00e1n definidas. Unicamente Li\u00e9bana, pola s\u00faa condici\u00f3n xeogr\u00e1fica nos Picos de Europa, Trasmiera e Campoo-Los Valles, no val do r\u00edo Ebro establ\u00e9cense como comarcas claramente definidas na comunidade. No entanto p\u00f3dense establecer diferenzas funcionais no territorio, que dividen a comunidade a modo de comarcas.\nComarcas gandeiras.\nO Ministerio de Agricultura, Pesca e Alimentaci\u00f3n de Espa\u00f1a distingue varias comarcas gandeiras dentro da comunidade aut\u00f3noma de Cantabria. Estas ser\u00edan: Gama, Cabez\u00f3n de la Sal, Los Corrales de Buelna, San Vicente de Toranzo, Solares, Potes, Ramales, Reinosa, Santander, San Vicente de la Barquera, Torrelavega e Villacarriedo.\nComarcas tur\u00edsticas.\nDe acordo co criterio da Conseller\u00eda de Cultura, Turismo e Deporte de Cantabria existe outra clasificaci\u00f3n que distingue nove comarcas: Li\u00e9bana, Saja-Nansa, Costa Central, Besaya, Campoo, Santander, Pas-Pisue\u00f1a-Miera, Trasmiera e As\u00f3n-Ag\u00fcera.\nComarcas rurais.\nA Rede C\u00e1ntabra de Desenvolvemento Rural, asociaci\u00f3n creada por parte dos Grupos de Acci\u00f3n Local c\u00e1ntabros, divide o territorio en seis comarcas nas que se ocupa da execuci\u00f3n e desenvolvemento de pol\u00edticas p\u00fablicas. Dado que \u00e9 unha visi\u00f3n do medio rural, existe tam\u00e9n unha zona exclu\u00edda. As comarcas en cuesti\u00f3n son: Saja-Nansa, Campoo-Los Valles, Pa\u00eds rom\u00e1nico, Pas-Pisue\u00f1a-Miera, Li\u00e9bana e As\u00f3n-Ag\u00fcera-Trasmiera"}
{"id": "166886", "revid": "56817", "url": "https://gl.wikipedia.org/wiki?curid=166886", "title": "Cuadrillas de \u00c1raba", "text": "As Cuadrillas de \u00c1raba son as comarcas en que se divide a provincia ou territorio hist\u00f3rico de \u00c1raba, no Pa\u00eds Vasco. Son instituci\u00f3ns hist\u00f3ricas cuxa principal funci\u00f3n \u00e9 a de atender e administrar as necesidades dos seus habitantes, especialmente nas zonas rurais. En \u00e9uscaro denom\u00ednanse de diferente forma: \"taldeak\", \"kuadrillak\" ou \"eskualdeak\".\nA divisi\u00f3n da provincia en cuadrillas rem\u00f3ntase ao s\u00e9culo XVI, a\u00ednda que a actual divisi\u00f3n \u00e9 de 1983 e sancionada definitivamente por unha Norma Foral de 1989.\nOs electos dos diversos concellos que forman cada comarca re\u00fanense en consellos comarcais, chamados Cuadrillas, que son \u00f3rganos de participaci\u00f3n e consulta, \u00e9 dicir, como instrumentos de relaci\u00f3n entre aquelas, as Xuntas Xerais de \u00c1raba e a Deputaci\u00f3n foral de \u00c1raba, e como entes de promoci\u00f3n e xesti\u00f3n de servizos de interese com\u00fan das mesmas."}
{"id": "166887", "revid": "17467", "url": "https://gl.wikipedia.org/wiki?curid=166887", "title": "To Mother", "text": "To Mother \u00e9 o primeiro EP da banda estadounidense de riot grrrl Babes in Toyland, editado no ano 1990. Est\u00e1 formado por canci\u00f3ns descartadas do seu anterior lanzamento, o \u00e1lbum \"Spanking Machine\", que foron gravadas en Europa despois da s\u00faa xira con Sonic Youth que pode verse no documental \"\".\nListaxe de canci\u00f3ns.\nTodos os temas compostos por Babes in Toyland."}
{"id": "166888", "revid": "56817", "url": "https://gl.wikipedia.org/wiki?curid=166888", "title": "Uptown Avondale", "text": "Uptown Avondale \u00e9 un EP da banda estadounidense The Afghan Whigs, editado en 1992 polo selo Sub Pop Records. Cont\u00e9n versi\u00f3ns de 4 temas cl\u00e1sicos da \u00e9poca Stax/Motown. Ten tam\u00e9n unha remestura da s\u00faa canci\u00f3n \"Milez Is Ded\" como canci\u00f3n oculta."}
{"id": "166889", "revid": "56817", "url": "https://gl.wikipedia.org/wiki?curid=166889", "title": "Austere", "text": "Austere \u00e9 o primeiro EP da banda estadounidense Sparta, lanzado no ano 2002 polo selo DreamWorks un ano despois da separaci\u00f3n da s\u00faa antiga banda, At the Drive-In."}
{"id": "166890", "revid": "1131", "url": "https://gl.wikipedia.org/wiki?curid=166890", "title": "Gamil", "text": "O top\u00f3nimo Gamil pode referirse a:"}
{"id": "166891", "revid": "56817", "url": "https://gl.wikipedia.org/wiki?curid=166891", "title": "Against Me! (EP do 2000)", "text": "Against Me! \u00e9 un EP da banda de punk rock Against Me!, editado no ano 2000 polo selo Crasshole Records. Debido a un defecto de masterizaci\u00f3n do vinilo s\u00f3 se editaron 145 copias ao p\u00fablico, 50 das cales foron vendidas na festa celebrada polo seu lanzamento. Debido a isto, as copias da gravaci\u00f3n son extremadamente raras, a pesar de que os seus temas circulan por internet."}
{"id": "166893", "revid": "25871", "url": "https://gl.wikipedia.org/wiki?curid=166893", "title": "Cochise (sinxelo de Audioslave)", "text": "\"Cochise\" \u00e9 o primeiro sinxelo do supergrupo estadounidense Audioslave, editado o 14 de outubro do 2002 como parte de seu \u00e1lbum de estrea \"Audioslave\". Apareceron d\u00faas versi\u00f3ns, unha coa capa negra e outra con ela branca. A s\u00faa diferenza \u00e9 que mentres a negra s\u00f3 cont\u00e9n a canci\u00f3n do t\u00edtulo, a branca incl\u00fae tam\u00e9n \"We Got the Whip\", unha versi\u00f3n ao vivo de \"Gasoline\" e o v\u00eddeo musical de \"Cochise\"."}
{"id": "166894", "revid": "56817", "url": "https://gl.wikipedia.org/wiki?curid=166894", "title": "No Excuses", "text": "\"No Excuses\" \u00e9 un sinxelo da banda estadounidense Alice in Chains, editado en 1994 como parte do seu EP \"Jar of Flies\". O tema do t\u00edtulo foi inclu\u00eddo nos \u00e1lbums recompilatorios \"\" (1999), \"Music Bank\" (1999), \"Greatest Hits\" (2001) e \"The Essential Alice in Chains\" (2006)."}
{"id": "166895", "revid": "1093", "url": "https://gl.wikipedia.org/wiki?curid=166895", "title": "Metal Circus", "text": "Metal Circus \u00e9 un EP da banda estadounidense H\u00fcsker D\u00fc, editado en outubro de 1983 polo selo SST Records. Como en todas as s\u00faas primeiras gravaci\u00f3ns, o EP n\u00f3tanse as s\u00faas ra\u00edces hardcore punk. Por\u00e9n, xa aperecen signos do son m\u00e1is pop caracter\u00edstico da banda en temas cantados por Grant Hart (\"It's Not Funny Anymore\" e \"Diane\").\nListaxe de canci\u00f3ns.\nCara 1\nCara 2"}
{"id": "166896", "revid": "56817", "url": "https://gl.wikipedia.org/wiki?curid=166896", "title": "Primary", "text": "\"Primary\" \u00e9 o primeiro sinxelo do terceiro \u00e1lbum da banda inglesa The Cure, \"Faith\", editado o 20 de marzo de 1981 a trav\u00e9s do selo Fiction Records.\n\"Primary\" comezou a tocarse na xira de \"Seventeen Seconds\" co nome \"Cold Colours\", cunha letra completamente diferente (mantendo o estribillo), e cunha li\u00f1a de baixo lixeiramente distinta. A finais de 1980 a canci\u00f3n foi renomeada como \"Primary\". Unha demo desta versi\u00f3n preliminar, de setembro de 1980, inclu\u00eduse na reedici\u00f3n deluxe de \"Faith\". O sinxelo de 12 polgadas cont\u00e9n unha mestura estendida da canci\u00f3n, a primeira en ser editada por The Cure.\nListaxe de canci\u00f3ns.\n7\"\n12\""}
{"id": "166897", "revid": "56817", "url": "https://gl.wikipedia.org/wiki?curid=166897", "title": "Jumping Someone Else's Train", "text": "\"Jumping Someone Else's Train\" \u00e9 un sinxelo da banda inglesa The Cure. Gravouse ao mesmo tempo que o seu \u00e1lbum de estrea \"Three Imaginary Boys\", pero ao igual que os sinxelos \"Killing an Arab\" e \"Boys Don't Cry\", non foi inclu\u00eddo no disco. Por\u00e9n si aparecer\u00eda na s\u00faa reedici\u00f3n estadounidense, \"Boys Don't Cry\"."}
{"id": "166898", "revid": "865", "url": "https://gl.wikipedia.org/wiki?curid=166898", "title": "A Forest", "text": "\"A Forest\" \u00e9 unha canci\u00f3n da banda inglesa The Cure, editado o 28 de marzo de 1980 como \u00fanico sinxelo do seu segundo \u00e1lbum \"Seventeen Seconds\". Foi o seu primeiro sinxelo en entrar nas listas brit\u00e1nicas, acadando o posto 31; tam\u00e9n foi un \u00e9xito nos Pa\u00edses Baixos, acad\u00e1ndo o n\u00famero 26 nese pa\u00eds. Ademais tam\u00e9n ser\u00eda o seu primeiro sinxelo en ser lanzado nun formato de 12 polgadas, contendo versi\u00f3ns m\u00e1is longas dos temas que as aparecidas no \u00e1lbum."}
{"id": "166899", "revid": "56817", "url": "https://gl.wikipedia.org/wiki?curid=166899", "title": "Boys Don't Cry (sinxelo)", "text": "\"Boys Don't Cry\" \u00e9 o segundo sinxelo editado pola banda inglesa The Cure, aparecido o 15 de xu\u00f1o de 1979. Gravouse ao mesmo tempo que o seu \u00e1lbum de estrea \"Three Imaginary Boys\", pero ao igual que os sinxelos \"Killing an Arab\" e \"Jumping Someone Else's Train\", non foi inclu\u00eddo no disco. Por\u00e9n si aparecer\u00eda na s\u00faa reedici\u00f3n estadounidense, \"Boys Don't Cry\".\nListaxe de canci\u00f3ns.\nEdici\u00f3n de 1979.\n7\"\nReedici\u00f3n de 1986.\n7\"\n12\""}
{"id": "166900", "revid": "89787", "url": "https://gl.wikipedia.org/wiki?curid=166900", "title": "Kainuku Kapiriterangi Ariki", "text": "Kainuku Kapiriterangi Ariki \u00e9 unha ariki das Illas Cook, da dinast\u00eda Kainuku Ariki, unha das d\u00faas en gobernar tradicionalmente a \"vaka\" (tribo) de Takitumu na illa de Rarotonga\nTraxectoria.\nTrala morte de s\u00faa nai, Kainuku Mata Tekura Tau ka Pa Nia Ariki en xullo de 2010 houbo unha disputa polo t\u00edtulo con outro familiar, Maru Ben, quen reclamaba o t\u00edtulo como descendente de Kainuku Tamoko, ariki durante a \u00e9poca misioneira, pero logo dunha sentenza xudicial que lle foi favorable a Kapiterangi a investidura tivo lugar o 6 de maio de 2006 no marae de Orotuma e como tal ocupou o seu posto na C\u00e1mara dos Ariki e desde decembro de 2009 \u00e9 vicepresidenta da c\u00e1mara."}
{"id": "166902", "revid": "1822", "url": "https://gl.wikipedia.org/wiki?curid=166902", "title": "Rosmarinus officinalis", "text": ""}
{"id": "166903", "revid": "1987", "url": "https://gl.wikipedia.org/wiki?curid=166903", "title": "R\u00edo Geau", "text": "O r\u00edo Geau \u00e9 un curso fluvial dos Pa\u00edses Baixos. Discorre pola provincia de Frisia, entre as cidades de Drylts e Snits. \u00c9 unha parte da conexi\u00f3n entre o Snits Mar e o Hegemer Mar que soporta moito tr\u00e1fico mar\u00edtimo-tur\u00edstico no ver\u00e1n. Sobre o r\u00edo pasan cinco pontes, a m\u00e1is grande \u00e9 a Ponte de Geau (\"Geaubr\u00eage\"), preto do centro da cidade de Snits, que est\u00e1 a unha altura de 3.16 metros e ten 9 metros de largo."}
{"id": "166904", "revid": "21293", "url": "https://gl.wikipedia.org/wiki?curid=166904", "title": "Geau", "text": ""}
{"id": "166905", "revid": "25871", "url": "https://gl.wikipedia.org/wiki?curid=166905", "title": "Bret Michaels", "text": "Bret Michael Sychak, nado en Butler (Pensilvania) o 15 de marzo de 1963, \u00e9 un m\u00fasico e personalidade da telerealidade estadounidense.\nTraxectoria.\nBret ga\u00f1ou fama como vocalista da banda de glam metal Poison, a\u00ednda que tam\u00e9n conta con varios \u00e1lbums en solitario desde 1998, mais tam\u00e9n presentou o programa de telerealidade \"Rock of Love with Bret Michaels\" (2007-2009) da VH1 e as s\u00faas secuelas, antes fora xu\u00edz no programa de procura de talentos \"Nashville Star\" (2005), e ga\u00f1ou na novena tempada do programa \"The Apprentice\" (2009), no cinema fixo unha pequena aparici\u00f3n en 2009 no filme \"\"."}
{"id": "166906", "revid": "98629", "url": "https://gl.wikipedia.org/wiki?curid=166906", "title": "Ren\u00e9e O'Connor", "text": "Ren\u00e9e O'Connor, nada Evelyn Ren\u00e9e O'Connor o 15 de febreiro de 1971, \u00e9 unha actriz e produtora estadounidense.\nTraxectoria.\nRen\u00e9e \u00e9 co\u00f1ecida por interpretar o papel de Gabrielle, a mellor amiga da protagonista, na serie de televisi\u00f3n \"\" de 1995 a 2001. Logo do remate da serie fundou a produtora ROC Pictures."}
{"id": "166907", "revid": "85894", "url": "https://gl.wikipedia.org/wiki?curid=166907", "title": "Abelenda, Valongo, Cortegada", "text": "Abelenda \u00e9 un lugar da parroquia de Valongo no concello ourens\u00e1n de Cortegada na comarca do Ribeiro. Ti\u00f1a 36 habitantes no ano 2011 segundo datos do INE e do IGE, dos cales 16 eran homes e 20 mulleres.\nNo 2009 ti\u00f1a 40 habitantes no ano 2009 segundo datos do Instituto Nacional de Estad\u00edstica, dos cales 20 eran homes e 20 eran mulleres."}
{"id": "166908", "revid": "85894", "url": "https://gl.wikipedia.org/wiki?curid=166908", "title": "O Casal, Valongo, Cortegada", "text": "O Casal \u00e9 un lugar da parroquia de Valongo no concello ourens\u00e1n de Cortegada na comarca do Ribeiro. \nTi\u00f1a 77 habitantes no ano 2011 segundo datos do INE e do IGE, dos cales 34 eran homes e 43 mulleres.\nTi\u00f1a 83 habitantes no ano 2009 segundo datos do Instituto Nacional de Estad\u00edstica, dos cales 36 eran homes e 50 eran mulleres."}
{"id": "166910", "revid": "85894", "url": "https://gl.wikipedia.org/wiki?curid=166910", "title": "A Terrach\u00e1, Entrimo, Entrimo", "text": "A Terrach\u00e1 \u00e9 unha vila da parroquia de Entrimo no concello ourens\u00e1n de Entrimo na comarca da Baixa Limia. Segundo o INE e o IGE en 2011 ti\u00f1a 456 habitantes (212 homes e 244 mulleres), 29 m\u00e1is ca en 2009 (197 homes e 230 mulleres).\n\u00c9 a capital do concello de Entrimo.\nA Terrach\u00e1 ten os seguintes barrios: Quint\u00e1n, Igrexa, Charoubil, Campo, Campo da Feira, V\u00eda Coba, Outeiro, Couto, Fontao, Para\u00f1os, Hospital, Santo, Portela, Arieiro, Pielas, Laxas, Casas Vellas, Vega de Ludeiro e Os Cruceiros (campo de f\u00fatbol e cemiterio)."}
{"id": "166911", "revid": "85894", "url": "https://gl.wikipedia.org/wiki?curid=166911", "title": "Ferreiros, Entrimo, Entrimo", "text": "Ferreiros \u00e9 un lugar da parroquia de Entrimo no concello ourens\u00e1n de Entrimo na comarca da Baixa Limia. Segundo o INE e o IGE en 2011 ti\u00f1a 85 habitantes (40 homes e 45 mulleres), un m\u00e1is ca en 2009 (41 homes e 43 mulleres)."}
{"id": "166913", "revid": "85894", "url": "https://gl.wikipedia.org/wiki?curid=166913", "title": "A Meiro\u00e1, Esgos, Esgos", "text": "A Meiro\u00e1 \u00e9 un lugar da parroquia de Esgos no concello ourens\u00e1n de Esgos na comarca de Ourense. Ti\u00f1a 8 habitantes no ano 2011 segundo datos do INE e do IGE, dos cales 3 eran homes e 5 mulleres.\nNo ano 2009 ti\u00f1a 8 habitantes segundo datos do Instituto Nacional de Estad\u00edstica, dos cales 3 eran homes e 5 eran mulleres."}
{"id": "166914", "revid": "85894", "url": "https://gl.wikipedia.org/wiki?curid=166914", "title": "A Touza, Esgos, Esgos", "text": "A Touza \u00e9 un lugar da parroquia de Esgos no concello ourens\u00e1n de Esgos na comarca de Ourense. Ti\u00f1a 21 habitantes no ano 2011 segundo datos do INE e do IGE, dos cales 9 eran homes e 12 mulleres.\nNo ano 2009 ti\u00f1a 20 habitantes segundo datos do Instituto Nacional de Estad\u00edstica, dos cales 9 eran homes e 11 eran mulleres.\nToponimia.\nO termo galego \"Touza\" prov\u00e9n dun prob\u00e1bel *, posibelmente da ra\u00edz indoeuropea 'inchar, crecer'. \u00c9 un or\u00f3nimo que indica un terreo pechado con \u00e1rbores ou matos, ou ben un grupo de penas ou rochas na praia."}
{"id": "166915", "revid": "98629", "url": "https://gl.wikipedia.org/wiki?curid=166915", "title": "Neru", "text": "Francisco Borja Enrique Ayesa, co\u00f1ecido como Neru, nado en Santander o 20 de xaneiro de 1974, \u00e9 un exfutbolista espa\u00f1ol. Xogaba de defensa.\nTraxectoria.\nEntre 1991 e 1994 xogou nas categor\u00edas inferiores da SD Laredo. En 1994 pasou ao filial do Racing de Santander, e debutou co primeiro equipo en primeira divisi\u00f3n na tempada 1998\u201399, con 24 anos. Nas seguintes tempadas, inclu\u00eddo o paso por segunda divisi\u00f3n na tempada 2001\u201302, xogou varios encontros como defensa.\nNa tempada 2004\u201305 foi cedido ao Sporting de Gij\u00f3n, volvendo ao Racing na tempada seguinte. Despois de ser novamente cedido ao C\u00e1diz CF durante 6 meses, regresou a Santander e cedido doutra volta ao Sporting, na tempada do regreso do equipo a primeira.\nEn agosto de 2009, xa con 35 anos, fichou polo Deportivo Alav\u00e9s de segunda B. En xaneiro de 2010 fichou pola SD Huesca de segunda divisi\u00f3n, e en ver\u00e1n de 2010 fichou polo Pontevedra CF.\nPersoal.\nNas elecci\u00f3ns municipais de 2011 presentouse como n\u00famero 11 na lista do Partido Popular no concello de Laredo."}
{"id": "166916", "revid": "1131", "url": "https://gl.wikipedia.org/wiki?curid=166916", "title": "Francisco Borja Enrique Ayesa", "text": ""}
{"id": "166918", "revid": "85894", "url": "https://gl.wikipedia.org/wiki?curid=166918", "title": "Barxa, Barxa, A Gudi\u00f1a", "text": "Barxa \u00e9 un lugar da parroquia de Barxa no concello ourens\u00e1n da Gudi\u00f1a na comarca de Viana. Segundo o IGE en 2019 ti\u00f1a 23 habitantes (catorce homes e nove mulleres), 18 menos ca en 2009 (25 homes e 16 mulleres)."}
{"id": "166919", "revid": "85894", "url": "https://gl.wikipedia.org/wiki?curid=166919", "title": "O Seixo, Barxa, A Gudi\u00f1a", "text": "O Seixo \u00e9 un lugar da parroquia de Barxa no concello ourens\u00e1n da Gudi\u00f1a na comarca de Viana. Segundo o Instituto Nacional de Estad\u00edstica en 2009 ti\u00f1a dez habitantes (catro homes e seis mulleres).\nNeste lugar est\u00e1 o pazo do Seixo, do s\u00e9culo XVIII, e a capela do Seixo, posiblemente da mesma \u00e9poca."}
{"id": "166921", "revid": "85894", "url": "https://gl.wikipedia.org/wiki?curid=166921", "title": "Carraxo, Carraxo, Laza", "text": "Carraxo \u00e9 un lugar da parroquia de Carraxo no concello ourens\u00e1n de Laza na comarca de Ver\u00edn. Ti\u00f1a 47 habitantes no ano 2011 segundo datos do INE e do IGE, dos cales 28 eran homes e 19 mulleres.\nTi\u00f1a 44 habitantes no ano 2009 segundo datos do Instituto Nacional de Estad\u00edstica, dos cales 25 eran homes e 19 eran mulleres."}
{"id": "166922", "revid": "85894", "url": "https://gl.wikipedia.org/wiki?curid=166922", "title": "O Santo, Carraxo, Laza", "text": "O Santo \u00e9 un lugar da parroquia de Carraxo no concello ourens\u00e1n de Laza na comarca de Ver\u00edn.\nTi\u00f1a 7 habitantes no ano 2018 segundo datos do INE e do IGE, dos cales 4 eran homes e 3 mulleres.\nTam\u00e9n ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 3 eran mulleres."}
{"id": "166925", "revid": "85894", "url": "https://gl.wikipedia.org/wiki?curid=166925", "title": "Lourido, Poio (San Salvador), Poio", "text": "Lourido \u00e9 un lugar da parroquia de San Salvador de Poio, no concello pontevedr\u00e9s de Poio na comarca de Pontevedra. Segundo o IGE, en 2022 ti\u00f1a 556 habitantes (279 homes e 277 mulleres).\n\u00c9 un barrio costeiro, situado xunto \u00e1 r\u00eda de Pontevedra.\nNeste lugar naceu o adestrador de f\u00fatbol Fernando Castro Santos."}
{"id": "166926", "revid": "82922", "url": "https://gl.wikipedia.org/wiki?curid=166926", "title": "Moxenas", "text": "Nazario Gonz\u00e1lez Iglesias, co\u00f1ecido tam\u00e9n como Moxenas, nado no barrio do Outeiro, na parroquia viguesa de San Pedro de S\u00e1rdoma o 29 de xaneiro de 1934 e finado en S\u00e1rdoma o 11 de xu\u00f1o de 1995, foi un compositor e gaiteiro galego.\nTraxectoria.\nHerdou o alcume de \"Moxenas\" do seu bisav\u00f3 que era limpachemineas e xa con sete anos de idade dar\u00eda os primeiros pasos no mundi\u00f1o da gaita da man de Xos\u00e9 Barcia Couto m\u00e1is co\u00f1ecido como \"Pepe o coxo\", un gaiteiro paral\u00edtico que tocaba en cadeira de rodas.\nAos once anos entra a formar parte do grupo \"Os Chavales\" de S\u00e1rdoma, pasando m\u00e1is tarde a \"Os Peruchos\". Despois do servizo militar traballar\u00eda no estaleiro Fillos de X. Barreras coma aprendiz electricista que simultaneamente compartir\u00eda como compo\u00f1ente de \"Airi\u00f1os do Monte\" de Sampaio, e \"Vento das C\u00edes\", grupo dirixido por Melit\u00f3n.\nArredor de 1961, emigra a Alema\u00f1a, feito que durante unha d\u00e9cada o afastar\u00eda da gaita, e a s\u00faa volta traballar\u00eda tres anos como taxista e m\u00e1is tarde como monitor de autoescola no barrio vigu\u00e9s do Calvario, unha actividade que compaxinar\u00eda coma mestre de gaita en diferentes centros culturais de Vigo e a s\u00faa comarca.\nNo ano 1978 crea con Xos\u00e9 Manuel Fern\u00e1ndez Costas o grupo Muxicas a partir de Lembranzas Galegas, que ensaiaban nas instalaci\u00f3ns dos Franciscanos no Barrio do Cura. O Quinteto \"Muxicas\" supuxo para Moxenas a faceta de compositor, posto que eran momentos de pontes entre a tradici\u00f3n e os tempos novos da m\u00fasica tradicional. Abandonar\u00eda o grupo no ano 1986, despois da edici\u00f3n de dous \u00e1lbums de estudio: \"Parolada\" (1982) e \"Muxicas\" (1986). \nMoxenas foi un gaiteiro vigu\u00e9s \u00f3 que lle gostaba acubillarse \u00f3 car\u00f3n do palco do \"Pino Manso\" na Romar\u00eda de San Roque, observando as actuaci\u00f3ns dos Gaiteiros Os Morenos de Lavadores sempre uns dos seus referentes (manifestouno en diversas ocasi\u00f3ns), incluso adic\u00e1ndolles unha poes\u00eda titulada \"Carballeira de San Roque\".\nFoi \"Vigu\u00e9s Distinguido\" no ano 1991 e catro anos despois ser\u00eda o seu pasamento. Unha r\u00faa na cidade de Vigo leva o nome \"Nazario Gonz\u00e1lez (Moxenas)\"."}
{"id": "166927", "revid": "85894", "url": "https://gl.wikipedia.org/wiki?curid=166927", "title": "Del\u00e1s, Ara\u00faxo, Lobios", "text": "Del\u00e1s \u00e9 un lugar da parroquia de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 21 habitantes no ano 2020 segundo datos do INE e do IGE, dos cales 10 eran homes e 11 mulleres."}
{"id": "166928", "revid": "85894", "url": "https://gl.wikipedia.org/wiki?curid=166928", "title": "Gustomeao, Ara\u00faxo, Lobios", "text": "Gustomeao \u00e9 un lugar da parroquia de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 22 habitantes no ano 2020 segundo datos do INE e do IGE, dos cales 10 eran homes e 12 mulleres."}
{"id": "166932", "revid": "23204", "url": "https://gl.wikipedia.org/wiki?curid=166932", "title": "Robin Finck", "text": "Robin Finck, nado en Park Ridge (Nova Jersey) o 7 de novembro de 1971 \u00e9 un guitarrista estadounidense, antigo membro das bandas Guns N' Roses e Nine Inch Nails. \u00c9 un dos poucos artistas que te\u00f1en tocado en d\u00faas bandas listadas na lista da VH1 dos \"100 mellores artistas de hard rock\"; Nine Inch Nails (no n\u00famero 43) e Guns N' Roses (no 9).\nTraxectoria.\nFinck medrou en Marietta (Xeorxia) e tocou en varias pequenas bandas da zona de Atlanta, como Prowess, Bat Your Lashes, Sik Dik e Impotent Sea Snakes.\nUniuse a Nine Inch Nails en 1994 como parte da s\u00faa banda de directo nas xiras \"Self-Destruct\" e \"Further Down the Spiral\", despois da sa\u00edda do anterior guitarrista, Richard Patrick. Finck apareceu co banda no \"Woodstock '94\", e a s\u00faa primeira edici\u00f3n co grupo foi o video \"Closure\", lanzado en 1997. Cando as xiras remataron traballou para a compa\u00f1\u00eda circense Cirque du Soleil. No ano 1997 asinou un contrato por dous anos con Guns N' Roses como substituto de Slash e comezou a traballar no se \u00e1lbum \"Chinese Democracy\". Cando remataron os dous anos o \u00e1lbum a\u00ednda non estaba completo, a pesar de que o tema \"Oh My God\" xa fora editado na banda sonora da pel\u00edcula \"End of Days\".\nFinck regresou a Nine Inch Nails cando a banda comezou as s\u00faas xiras \"Fragility v1.0\" e \"Fragility v2.0\" para promocionar o \u00e1lbum \"The Fragile\". Esas xiras foron gravadas e editadas no \u00e1lbum/DVD \"And All That Could Have Been\", que foi a segunda edici\u00f3n de Finck co grupo. Pouco despois de que a xira rematase no ano 2000 volveu a Guns N' Roses, tocando en catro concertos con eles a finais do 2001, aos que lle seguiron unha breve xira por Europa e Asia a msiados do ano seguinte e unha aparici\u00f3n nos MTV Video Music Awards. Estaba planeada unha xira polos Estados Unidos durante o resto do 2002, pero o promotor cancelouna despois de que houbese disturbios entre os seareiros despois de dous concertos suspendidos.\nNese tempo Finck e o seu ent\u00f3n compa\u00f1eiro Buckethead contribu\u00edron na banda sonora da pel\u00edcula de John Carpenter \"Ghosts of Mars\", tocando xunto a membros da banda de thrash metal Anthrax e ao guitarrista Steve Vai. Despois de que as s\u00faas obrigas con Guns N' Roses rematasen uniuse \u00e1 produci\u00f3n \"LedZAriel\".\nFinck foi convidado a reunirse a Nine Inch Nails para tocar na xira de promoci\u00f3n do seu \u00e1lbum de 2005 \"With Teeth\", pero decidiu non facelo e o seu posto foi ocupado por Aaron North. No ver\u00e1n do 2006 xirou por Europa con Guns N' Roses. O resto do ano pas\u00e1rono tocando por norteam\u00e9rica e visitaron M\u00e9xico, Australia e o Xap\u00f3n no 2007.\nO 4 de abril do 2008, anunciouse a trav\u00e9s de nin.com que Finck se reunir\u00eda con Nine Inch Nails como membro da banda ao vivo. Ademais de tocar en directo Robin contribu\u00edu nas gravaci\u00f3ns do \u00e1lbum da banda \"The Slip\".\nRn novembro do 2008 o agardado \u00e1lbum de Guns N' Roses \"Chinese Democracy\" foi editado. Finck foi acreditado como co-compositor da canci\u00f3n \"Better\", que posteriormente editar\u00edase como sinxelo. Tam\u00e9n tocou a guitarra en todos os temas, realizando 7 dos solos, e tam\u00e9n apareceu nos cr\u00e9ditos como teclista, facendo arranxos e na pre-produci\u00f3n. Robin preferiu quedar en NIN despois da edici\u00f3n do \u00e1lbum.\nDespois da sa\u00edda dos membros da banda en directo de Nine Inch Nails Alessandro Cortini e Josh Freese a finais do 2008, Finck e o baixista Justin Meldal-Johnsen un\u00edronse a Trent Reznor e ao bater\u00eda Ilan Rubin e realizaron unha xira de 8 datas por Australia e Nova Zelandia entre febreiro e marzo do 2009. Finck continuou actuando coa banda na xira do 2009 ao lado de Jane's Addiction por norteam\u00e9rica e na posterior xira \"Wave Goodbye\" por Europa e Asia. O grupo regresou aos Estados Unidos para realizar unha serie de concertos que ser\u00edan as \u00faltimas actuaci\u00f3ns ao vivo de Nine Inch Nails.\nEn outubro de 2009 Finck e os antigos compa\u00f1eors de Guns N' Roses Axl Rose, Tommy Stinson e Buckethead v\u00edronse involucrados nunha demanda presentada polos selos do m\u00fasico electr\u00f3nico Ulrich Schnauss Independiente e Domino Records, alegando que infrinxiran o copyright ao usar partes das s\u00faas composici\u00f3ns no tema \"Riad 'n the Bedouins\"."}
{"id": "166933", "revid": "23204", "url": "https://gl.wikipedia.org/wiki?curid=166933", "title": "Kevin Rutmanis", "text": "Kevin Rutmanis \u00e9 un baixista estadounidense. A finais de 1995 xunto co seu irm\u00e1n Sandris Rutmanis, Thor Eisentrager e o ent\u00f3n bater\u00eda de Jayhawks Norm Rogers formaron a banda The Cows. Despois da s\u00faa disoluci\u00f3n Rutmanis foi o baixista de The Melvins dende 1998 ata 2005. Tam\u00e9n tocou o baixo no supergrupo Tomahawk, que contaba con Mike Patton. Kevin tocou nos dous primeiros \u00e1lbums da banda, \"Tomahawk\" e \"Mit Gas\", e realizou d\u00faas xiras mundiais para promocionalos."}
{"id": "166935", "revid": "72012", "url": "https://gl.wikipedia.org/wiki?curid=166935", "title": "\u00c1ngel Aperribay", "text": "\u00c1ngel Aperribay Pita da Veiga, nado na Coru\u00f1a en 1885 e finado na mesma cidade o 15 de outubro de 1945, foi un avogado e pol\u00edtico galego.\nTraxectoria.\nProced\u00eda dunha familia aristocr\u00e1tica orixinaria de Basauri que en 1805 veu a Galicia e ocuparon cargos na Real Audiencia do Reino de Galicia. Exerceu como avogado, dedic\u00e1ndose a recoller documentaci\u00f3n da s\u00faa familia nas s\u00faas terras de Mux\u00eda, Laxe, Vimianzo, Ponteceso e Camari\u00f1as, papeis doados m\u00e1is tarde pola s\u00faa familia \u00e1 Xunta de Galicia. Foi presidente da Deputaci\u00f3n da Coru\u00f1a (1930-1931), elixido deputado como independente de dereitas pola provincia da Coru\u00f1a nas elecci\u00f3ns xerais espa\u00f1olas de 1933, foi tam\u00e9n presidente da \"Coci\u00f1a Econ\u00f3mica\" da Coru\u00f1a de 1939 a 1943."}
{"id": "166936", "revid": "21293", "url": "https://gl.wikipedia.org/wiki?curid=166936", "title": "\u00c1ngel Aperribay y Pita da Veiga", "text": ""}
{"id": "166939", "revid": "5863", "url": "https://gl.wikipedia.org/wiki?curid=166939", "title": "Cholet Basket", "text": "O Cholet Basket \u00e9 un club profesional de baloncesto franc\u00e9s con sede na cidade de Cholet, no Pa\u00eds do Loira. Actualmente xoga na Ligue Nationale de Basket Pro A (LNB), a m\u00e1xima categor\u00eda do baloncesto galo. No ano 2010 o club ga\u00f1ou o seu primeiro campionato de liga, o que supuxo o seu terceiro t\u00edtulo importante tras ga\u00f1ar en 1998 e 1999 a Copa. O Cholet xoga os seus partidos como local en La Meilleraie, un pavill\u00f3n con capacidade para 5\u00a0191 espectadores.\nHistoria.\nO baloncesto chega \u00e1 cidade de Cholet en 1928 coa creaci\u00f3n da secci\u00f3n de baloncesto do club deportivo Jeune France por Jean Leroux. Coa ambici\u00f3n de chegar \u00e1 Nationale 1, m\u00e1xima categor\u00eda do baloncesto franc\u00e9s, os dirixentes da secci\u00f3n de baloncesto deciden abandonar o Jeune France e fundar en 1975 o Cholet Basket baixo a presidencia de Michel L\u00e9ger. O club consegue o seu obxectivo en tan s\u00f3 doce anos, debutando na primeira divisi\u00f3n na temporada 1987\u221288. O equipo consegue manterse na categor\u00eda e aos poucos comeza a finalizar normalmente entre os dez primeiros clasificados. En 1999 o club ga\u00f1a o seu primeiro t\u00edtulo, a Copa de Francia, conseguindo ademais clasificarse para xogar na Euroliga. Na m\u00e1xima competici\u00f3n continental finalizou cun balance de tres vitorias e trece derrotas. \nO club sempre destacou polo seu sistema de formaci\u00f3n de novos xogadores. De feito, na temporada 2004\u221205, dos doce xogadores do equipo profesional, at\u00e9 dez vi\u00f1an das categor\u00edas de formaci\u00f3n do club. Alg\u00fan exemplo destes xogadores son Antoine Rigaudeau, Jim Bilba ou Micka\u00ebl Gelabale. Na temporada 2008\u221209 o Cholet estivo a piques de ga\u00f1ar o seu primeiro t\u00edtulo continental, mais perde na final do EuroChallenge (75\u201377) ante a Virtus Bologna. Por\u00e9n, a decepci\u00f3n durou pouco, xa que no ano 2010 o equipo consegue ga\u00f1ar o seu primeiro t\u00edtulo de Liga ap\u00f3s acabar no primeiro lugar da clasificaci\u00f3n e vencer na final dos play-offs polo t\u00edtulo ao Le Mans. Grazas ao t\u00edtulo o equipo volve a xogar a Euroliga para a temporada 2010\u201311, a\u00ednda que caen eliminados na primeira rolda con catro vitorias e seis derrotas. Destaca a s\u00faa vitoria por 82\u221278 ao Fenerbah\u00e7e \u00dclker, nesa altura invictos na competici\u00f3n. Na competici\u00f3n dom\u00e9stica o equipo volve a ocupar o primeiro posto na liga, mais non consegue ga\u00f1ar ao t\u00edtulo ao perder na final dos play-offs ante o SLUC Nancy. Despois de perder nas semifinais na temporada seguinte, o Cholet deixa de ocupar os primeiros postos da liga, convert\u00e9ndose nun equipo da zona da clasificaci\u00f3n.\nT\u00edtulos.\nLiga de Francia\nCopa de Francia\nSupercopa de Francia"}
{"id": "166940", "revid": "5132", "url": "https://gl.wikipedia.org/wiki?curid=166940", "title": "Pitch Cholet", "text": ""}
{"id": "166941", "revid": "1131", "url": "https://gl.wikipedia.org/wiki?curid=166941", "title": "Stade Chaban-Delmas", "text": "O Stade Chaban-Delmas (chamado Parc Lescure ata o ano 2001), \u00e9 un estadio localizado na cidade de Bordeos, en Francia. Ten unha capacidade para 34.462 persoas.\n\u00c9 o estadio no que xoga os seus partidos como local o Union Bordeaux B\u00e8gles de rugby dende 2011. Tam\u00e9n foi o estadio do FC Girondins de Bordeaux entre 1938 e 2015, cando se traladou ao Stade Bordeaux-Atlantique.\nConstru\u00eddo en 1930 como vel\u00f3dromo, foi axi\u00f1a renovado como estadio de f\u00fatbol para acoller partidos da Copa do Mundo de F\u00fatbol 1938. O estadio foi clasificado como edificio hist\u00f3rico, de xeito que non se pode ampliar a s\u00faa capacidade. En 1998 se xogou neste estadio a final da Heineken Cup 1997-1998.\nO seu nome actual d\u00e9bese a Jacques Chaban-Delmas, quen foi alcalde de Bordeos dende 1947 ata 1995, e que morreu no ano 2000."}
{"id": "166944", "revid": "1131", "url": "https://gl.wikipedia.org/wiki?curid=166944", "title": "Parc des Princes", "text": "O Parc des Princes (en franc\u00e9s literalmente \"Parque dos Pr\u00edncipes\") \u00e9 un estadio de f\u00fatbol da cidade de Par\u00eds, con capacidade para 48.500 persoas. Nel xoga como local o Par\u00eds Saint-Germain dende 1974.\nNeste estadio xog\u00e1ronse as finais da Copa de Europa de f\u00fatbol dos anos 1956, 1975 e 1981, e a final da Copa de Europa de rugby do ano 2001. Tam\u00e9n foi varias veces a meta final do Tour de Francia antes de 1972.\nAta a construci\u00f3n do Stade de France, inaugurado en 1998, o Parc des Princes foi o estadio nacional das selecci\u00f3ns francesas de f\u00fatbol e rugby.\nA selecci\u00f3n de f\u00fatbol de Francia xogou 127 partidos nel, dende 1906 ata 2007.\nA selecci\u00f3n de rugby de Francia xogou 74 partidos nel entre 1906 e 1997, 59 deles pertencentes \u00f3 Torneo das Seis Naci\u00f3ns."}
{"id": "166945", "revid": "56817", "url": "https://gl.wikipedia.org/wiki?curid=166945", "title": "Muixeranga de Sueca", "text": "A Muixeranga de Sueca \u00e9 unha danza composta por un conxunto de cadros pl\u00e1sticos con intencionalidade representativa, que participa nas procesi\u00f3ns da nosa Se\u00f1ora da Sales, a festa maior de Sueca, o 8 de setembro. A muixeranga \u00e9 un conxunto de danzas e castelos humanos orixinarios do Pa\u00eds Valenciano. Pres\u00e9rvase principalmente en La Ribera.\nCaracter\u00edsticas.\nA muixeranga consiste no levantamento de torres humanas, erixidas por grupos de homes e mulleres de todas as idades, chamados \"collas\".\nAs formaci\u00f3ns constru\u00eddas pola muixeranga poden chegar a ter at\u00e9 cinco pisos de altura. As figuras da Muixeranga te\u00f1en m\u00e1is de douscentos anos de historia, pois existen referencias xa no s\u00e9culo XVIII, inicialmente no Camp del T\u00faria, subindo posteriormente cara ao Camp de Morvedre e estend\u00e9ndose durante o s\u00e9culo XX por toda Valencia, especialmente a partir da d\u00e9cada de 1990.\nExiste a teor\u00eda de que os castelos humanos (os \"castells\" catal\u00e1ns) e a muixeranga te\u00f1en unha orixe com\u00fan: os \"Balls de Valencians\". Difer\u00e9ncianse dos modernos castellers pola orixe relixiosa da muixeranga e porque a altura das torres humanas non \u00e9 importante. Por outra banda, os Castells son unha manifestaci\u00f3n festiva laica."}
{"id": "166946", "revid": "22570", "url": "https://gl.wikipedia.org/wiki?curid=166946", "title": "Dominic Howard", "text": "Dominic James \"Dom\" Howard (nado o 7 de decembro de 1977), \u00e9 o bater\u00eda da banda inglesa de rock alternativo Muse.\nBiograf\u00eda.\nHoward naceu en Stockport, Greater Manchester e cando ti\u00f1a uns 8 anos trasladouse coa s\u00faa familia a Teignmouth, un pequeno pobo de Devon. Comezou a tocar a bater\u00eda aos 12 anos, despois de ver a unha banda de jazz tocar na s\u00faa escola.\nO seu primeiro grupo, que tivo no colexio, chamouse Carnage Mayhem. Nese tempo f\u00edxose amigo de Matt Bellamy, que tocaba a guitarra pero non ti\u00f1a unha banda estable. Pouco despois Bellamy tivo a posibilidade de entrar na banda de Howard. Despois de dous anos Bellamy suxer\u00edu as s\u00faas propias canci\u00f3ns, e tras varias sa\u00eddas de membros s\u00f3 permaneceron Howard e Bellamy. Chris Wolstenholme, que tocaba a bater\u00eda en Fixed Penalty, unir\u00edase ao eles tocando o baixo. Nos primeiros meses de 1994 naceu Gothic Plague, \u00e1 que lle cambiar\u00eda o nome para Rocket Baby Dolls e finalmente chamar\u00edase Muse.\nNo ano 2004 o pai de Howard, William Howard, foi ver a banda no festival \"Glastonbury 2004\", un concerto do que Bellamy dixo que fora \"o mellor concerto das nosas vidas\". Xusto despois de rematar a actuci\u00f3n, William morreu dun ataque ao coraz\u00f3n. Grazas ao apoio da familia e os seus compa\u00f1eiros de banda, Dominic recuperouse, e Muse puido continuar a s\u00faa xira.\nO 26 de setembro do 2008, Howard, xunto con Bellamy e Wolstenholme, foi nomeado doutor honoris causa pola universidade de Plymouth."}
{"id": "166947", "revid": "25871", "url": "https://gl.wikipedia.org/wiki?curid=166947", "title": "Karen O", "text": "Karen Lee Orzolek, m\u00e1is co\u00f1ecida polo seu nome art\u00edstico Karen O, nada en novembro de 1978, \u00e9 a vocalista da banda de Nova York Yeah Yeah Yeahs. A s\u00faa nai \u00e9 coreana e un pai polaco, pero a familia mudouse a Estados Unidos e Karen medrou en Englewood, Nova Jersey."}
{"id": "166948", "revid": "98629", "url": "https://gl.wikipedia.org/wiki?curid=166948", "title": "Justin Meldal-Johnsen", "text": "Justin Meldal-Johnsen, nado en Eugene (Oreg\u00f3n) o 26 de marzo de 1970, \u00e9 un m\u00fasico estadounidense co\u00f1ecido sobre todo polo seu traballo co artista alternativo Beck. Justin foi o baixista da banda ao vivo de Nine Inch Nails durante as s\u00faas \u00faltimas xiras.\nTraxectoria.\nMeldal-Johnsen medrou escoitando os discos dos seus pais e recibiu o seu primeiro baixo aos doce anos. Despois do instituto traballou na quenda de noite como conserxe dos Cherokee Recording Studios nos \u00c1nxeles, onde co\u00f1eceu a Gene Simmons, Lou Reed e ao arranxador David Campbell. Aos 17 anos Justin comezou a traballar como asistente de Campbell, que lle presentou ao seu fillo, Beck. Comezaron unha carreira xuntos e Justin foi o baixista e o director musical da banda de Beck dyurante unha d\u00e9cada.\nMedal-Johnsen gravou o baixo para un bo feixe de artistas: Air, Tori Amos, Garbage ou Dixie Chicks entre outros. Co-compuxo varios temas coa cantante Macy Gray, e foi o director musical de Gnarls Barkley, montando a s\u00faa banda en directo nas s\u00faas primeiras actuaci\u00f3ns nos Estados Unidos en 2006. Justin pasou a maior parte do per\u00edodo de 2007 ata 2009 como baixista da banda ao vivo de Nine Inch Nails nas s\u00faas xiras \"Lights In The Sky\" e \"NIN|JA\"/\"Wave Goodbye\". Na actualidade at\u00f3pase producindo o seguinte \u00e1lbum da banda dos \u00c1nxeles Division Day."}
{"id": "166951", "revid": "23204", "url": "https://gl.wikipedia.org/wiki?curid=166951", "title": "O Outeiro, S\u00e1rdoma, Vigo", "text": "O Outeiro \u00e9 un lugar da parroquia de S\u00e1rdoma, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 114 habitantes (58 homes e 56 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "166952", "revid": "85894", "url": "https://gl.wikipedia.org/wiki?curid=166952", "title": "Outeiro, Redemu\u00ed\u00f1os, Quintela de Leirado", "text": "Outeiro \u00e9 un lugar da parroquia de Redemu\u00ed\u00f1os, no concello ourens\u00e1n de Quintela de Leirado na comarca da Terra de Celanova. Ti\u00f1a 12 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 10 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "166953", "revid": "85894", "url": "https://gl.wikipedia.org/wiki?curid=166953", "title": "O Alcouce, Redemu\u00ed\u00f1os, Quintela de Leirado", "text": "O Alcouce \u00e9 un lugar da parroquia de Redemu\u00ed\u00f1os, no concello ourens\u00e1n de Quintela de Leirado na comarca da Terra de Celanova. Ti\u00f1a 20 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 9 eran mulleres."}
{"id": "166955", "revid": "5298", "url": "https://gl.wikipedia.org/wiki?curid=166955", "title": "Carpo (anatom\u00eda)", "text": ""}
{"id": "166957", "revid": "88215", "url": "https://gl.wikipedia.org/wiki?curid=166957", "title": "Bundesliga 2010-2011", "text": "A tempada 2010/11 da Bundesliga foi a 48\u00aa edici\u00f3n da m\u00e1xima competici\u00f3n entre clubs do f\u00fatbol en Alema\u00f1a, a Bundesliga. A tempada comezou o 21 de agosto do 2010, e rematou despois de 34 xornadas o 14 de maio do 2011. Por mor do inverno, a competici\u00f3n parou entre o 18 de decembro e o 15 de xaneiro.\nO FC Bayern de M\u00fanic era o defensor do t\u00edtulo ga\u00f1ado na tempada anterior. FC Kaiserslautern e FC St. Pauli son os equipos que ascenderon o ano pasado.\nO Borussia Dortmund xa foi matematicamente o novo campi\u00f3n a\u00ednda sen rematar a tempada.\nEquipos.\nOs 18 equipos participantes nesta edici\u00f3n da liga alem\u00e1 de f\u00fatbol son os seguintes:\nT\u00e1boa.\nTralas 34 xornadas do campionato, o Borussia Dortmund acadou o t\u00edtulo de campi\u00f3n con 7 puntos de vantaxe sobre o Bayer Leverkusen e 10 sobre o Bayern M\u00fanic."}
{"id": "166958", "revid": "1131", "url": "https://gl.wikipedia.org/wiki?curid=166958", "title": "Naked Lunch", "text": "Naked Lunch (\u00e1s veces The Naked Lunch) (\"Almorzo espido\") \u00e9 unha novela de William S. Burroughs publicada orixinalmente en 1959.\nA obra foi publicada orixinalmente co t\u00edtulo \"The Naked Lunch\" en Par\u00eds en xullo de 1959 por Olympia Press. Por mor das leis estadounidenses contra a obscenidade, non se publicou unha edici\u00f3n completa nos EUA ata 1962 (por Grove Press). Titulouse \"Naked Lunch\" e foi substancialmente diferente da edici\u00f3n de Olympia Press, xa que se baseaba nun manuscrito de principios de 1958 que posu\u00eda Allen Ginsberg.\nO artigo \"the\" no t\u00edtulo nunca fora pretendido polo autor, sen\u00f3n engadido polos editores da edici\u00f3n da edici\u00f3n de 1959 de Olympia Press. Por\u00e9n, \"The Naked Lunch\" seguiu a ser o t\u00edtulo usado para as edici\u00f3ns de 1968 e 1974 de Corgi Books, e a novela \u00e9 co\u00f1ecida normalmente polo nome alternativo, especialmente no Reino Unido, onde circularon esas edici\u00f3ns.\nA novela foi escollida como unha das cen mellores novelas escritas en ingl\u00e9s entre 1923 e 2005 pola revista \"Time\".\nDavid Cronenberg dirixiu un filme hom\u00f3nimo baseado na novela e noutros escritos de Burroughs en 1991.\nIntroduci\u00f3n.\nO libro estrut\u00farase como unha serie de vi\u00f1etas libremente conectadas. Burroughs afirmou que os cap\u00edtulos se escrib\u00edran para ser lidos en calquera orde. O lector segue a narraci\u00f3n do toxic\u00f3mano William Lee, que toma varios alcumes, dende os EUA a M\u00e9xico, e finalmente a T\u00e1nxer e \u00e1 imaxinaria Interzona. As vi\u00f1etas (que Burroughs chamou \"rutinas\") son descritas a partir das propias experiencias de Burroughs neses lugares, e a s\u00faa adicci\u00f3n \u00e1s drogas (hero\u00edna, morfina, e en T\u00e1nxer, \"Majoun\", un forte derivado da marihuana; as\u00ed como un opi\u00e1ceo chamado Eukodol, do que escribiu frecuentemente).\nO xeito no que se escribiu a novela pode inducir o lector a ver s\u00f3 parte da imaxe, tanto como queira ver. Adoito, algo mencionado no libro reaparece moito despois producindo as\u00ed unha serie de relaci\u00f3ns intratextuais e ecos. Esta idea, relacionada coas diferentes perspectivas dunha imaxe meirande, \u00e9 en si mesma un tema que aparece a trav\u00e9s do libro. A mestura na novela de fantas\u00edas tab\u00fa, peculiares criaturas (como o depredador Mugwumps, quizais a referencia ao movemento pol\u00edtico Mugwump a\u00ednda que non \u00e9 claro) e personalidades exc\u00e9ntricas ao servizo de procesos de control e mecanismos de desenmascaramento, provocaron moita controversia. Descentralizando o argumento Burroughs produce unha serie de s\u00e1tiras, parodias e caricaturas literarias ao longo da novela."}
{"id": "166959", "revid": "85894", "url": "https://gl.wikipedia.org/wiki?curid=166959", "title": "Borruga, Cesuris, Manzaneda", "text": "Borruga \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Ti\u00f1a 46 habitantes no ano 2009 segundo datos do Instituto Nacional de Estad\u00edstica, dos cales 25 eran homes e 21 eran mulleres."}
{"id": "166960", "revid": "85894", "url": "https://gl.wikipedia.org/wiki?curid=166960", "title": "A Mata, Cesuris, Manzaneda", "text": "A Mata \u00e9 un lugar da parroquia de Cesuris, no concello ourens\u00e1n de Manzaneda na comarca de Trives. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "166962", "revid": "85894", "url": "https://gl.wikipedia.org/wiki?curid=166962", "title": "Cima de Vila, Mel\u00f3n, Mel\u00f3n", "text": "Cima de Vila \u00e9 un lugar da parroquia de Mel\u00f3n, no concello ourens\u00e1n de Mel\u00f3n na comarca do Ribeiro. Segundo o padr\u00f3n municipal (INE 2012) ten 13 habitantes (7 homes e 6 mulleres), o que non sup\u00f3n cambios en relaci\u00f3n ao ano anterior."}
{"id": "166963", "revid": "85894", "url": "https://gl.wikipedia.org/wiki?curid=166963", "title": "A Cortella, Mel\u00f3n, Mel\u00f3n", "text": "A Cortella \u00e9 un lugar da parroquia de Mel\u00f3n, no concello ourens\u00e1n de Mel\u00f3n na comarca do Ribeiro. Segundo o padr\u00f3n municipal (INE 2012) ten 20 habitantes (10 homes e 10 mulleres), o que sup\u00f3n unha diminuci\u00f3n en 3 habitantes en relaci\u00f3n ao ano anterior."}
{"id": "166965", "revid": "85894", "url": "https://gl.wikipedia.org/wiki?curid=166965", "title": "A Manchica, A Manchica, A Merca", "text": " A Manchica \u00e9 un lugar da parroquia da Manchica no concello ourens\u00e1n da Merca na comarca da Terra de Celanova. Ti\u00f1a 334 habitantes no ano 2012 segundo datos do INE e do IGE, dos cales 174 eran homes e 160 mulleres. No ano 2009 ti\u00f1a 286 habitantes segundo datos do Instituto Nacional de Estad\u00edstica, dos cales 140 eran homes e 146 eran mulleres."}
{"id": "166968", "revid": "1131", "url": "https://gl.wikipedia.org/wiki?curid=166968", "title": "La Meilleraie", "text": "La Meilleraie ou Salle de la Meilleraie, \u00e9 un pavill\u00f3n deportivo situado na cidade de Cholet, Francia, na rexi\u00f3n do Pa\u00eds do Loira. Foi aberto en 1987.\nCon capacidade para 5.191 en partidos de baloncesto, alberga os encontros como local do Cholet Basket, equipo que compite na Ligue Nationale de Basket, m\u00e1xima competici\u00f3n do baloncesto franc\u00e9s e eventualmente en competici\u00f3ns europeas como a Euroliga."}
{"id": "166971", "revid": "5132", "url": "https://gl.wikipedia.org/wiki?curid=166971", "title": "Salle de la Meilleraie", "text": ""}
{"id": "166972", "revid": "25871", "url": "https://gl.wikipedia.org/wiki?curid=166972", "title": "Diadema de Mo\u00f1es", "text": "O diadema de Mo\u00f1es (antigamente de Ribadeo \u00e9 unha xoia de ouro da cultura castrexa, atopado en Mo\u00f1es, no concello asturiano de Pilo\u00f1a. Est\u00e1 datada cara aos s\u00e9culos III ou II a. C.\nA peza est\u00e1 formada por unha ancha l\u00e1mina rectangular, dividida en d\u00faas bandas horizontais, con baixorrelevos que representan escenas nas que aparecen guerreiros a p\u00e9 e a cabalo, armados con pu\u00f1ais curtos e lanzas, con escudos pequenos e cascos de cornos ou penachos, personaxes (quizais divindades cornudas) portando grandes caldeiros ou \u00e1nforas (nunha probable analox\u00eda co caldeiro de Gundestrup) e un pequeno poldro.\nCaracter\u00edsticas.\nToda a escena ten lugar nun r\u00edo, con cormor\u00e1ns pescando salm\u00f3ns. O simbolismo desta escena est\u00e1 debatido, segundo alg\u00fans autores, fai referencia a un sacrificio, segundo outros est\u00e1 relacionada cun culto acu\u00e1tico e un terceiro grupo opina que est\u00e1 relacionado coas crenzas celtas nas que os r\u00edos eran as rutas do Al\u00e9n. Esta forma de representar os guerreiros tam\u00e9n aparece nas estelas do suroeste da Pen\u00ednsula Ib\u00e9rica.\n\u00c9 posible que pertencese a algunha dama. A peza at\u00f3pase dividida en varios fragmentos gardados en tres museos: o Museo Arqueol\u00f3xico Nacional de Espa\u00f1a, en Madrid, o Instituto de Valencia de Don Juan, en Madrid e o Museo de Saint-Germain-en\u2013Laye, en Par\u00eds.\nProcedencia.\nExiste certa controversia sobre a s\u00faa procedencia. Alg\u00fans autores, como Garc\u00eda Vuelta, Martin H\u00f6ck, Balseiro Garc\u00eda, Perea Caveda, Thomas G. Schattner, Jos\u00e9 Antonio Fern\u00e1ndez Vior, Marco Garc\u00eda Quintela, Eduardo Peralta Labrador, Francisco Marco Sim\u00f3n ou Antonio Garc\u00eda Bellido, afirman que procede de Mo\u00f1es, en Pilo\u00f1a (Asturias). Outros, como J. Manzanares ou J.M. G\u00f3mez Tabanera, atrib\u00faenlla a Valdereixe, en San Mart\u00edn de Ozcos. E outros como Pedro Bosh Gimpera, L\u00f3pez Cuevillas e Ferm\u00edn Bouza-Brey, ao castro das Grobas, en Ribadeo."}
{"id": "166974", "revid": "21293", "url": "https://gl.wikipedia.org/wiki?curid=166974", "title": "Naked lunch", "text": ""}
{"id": "166975", "revid": "21293", "url": "https://gl.wikipedia.org/wiki?curid=166975", "title": "The Naked Lunch", "text": ""}
{"id": "166978", "revid": "23204", "url": "https://gl.wikipedia.org/wiki?curid=166978", "title": "Robert K. Merton", "text": "Robert King Merton, nado en Filadelfia o 4 de xullo de 1910 e finado en Nova York o 23 de febreiro de 2003, foi un soci\u00f3logo estadounidense e pai do Premio Nobel de Econom\u00eda, Robert C. Merton.\nTraxectoria.\nMerton pasou a maior parte da s\u00faa traxectoria profesional na Universidade de Columbia, onde foi profesor, en 1994 ga\u00f1ou a Medalla Nacional de Ciencia polas s\u00faas contribuci\u00f3ns e por ser o fundador da sociolox\u00eda da ciencia.\nMerton desenvolveu reco\u00f1ecidos conceptos como as \"consecuencias imprevistas, o \"grupo de referencia\" ou a \"tensi\u00f3n do rol\" pero \u00e9 m\u00e1is co\u00f1ecido por crear os termos \"modelo a seguir\" e \"profec\u00eda autorealizada\".. Elemento central da moderna teor\u00eda sociol\u00f3xica, pol\u00edtica e econ\u00f3mica, a profec\u00eda autorrealizada, \u00e9 un proceso no que unha crenza ou unha predici\u00f3n, correcta ou incorrecta, afecta o desenvolvemento dunha situaci\u00f3n ou o xeito no que unha persoa ou grupo se comporta.. O traballo de Merton sobre o modelo a seguir apareceu primeiro nun estudo sobre a socializaci\u00f3n de estudantes de medicina en Columbia. O termo desenvolveuse m\u00e1is coa teor\u00eda de grupo de referencia, ou o grupo co que os individuos se comparan entre eles, pero non \u00e9 necesariamente ao que pertencen. O rol social foi unha peza central na teor\u00eda de grupos sociais de Merton, que enfatiza que m\u00e1is que unha persoa asuma un rol ou un status, os individuos te\u00f1en un status asentado na estrutura social que est\u00e1 conectada como un conxunto de comportamentos esperados."}
{"id": "166979", "revid": "6099086", "url": "https://gl.wikipedia.org/wiki?curid=166979", "title": "\u00d3scar Romero", "text": "San \u00d3scar Arnulfo Romero y Gald\u00e1mez, m\u00e1is co\u00f1ecido como Monse\u00f1or Romero, nado en Ciudad Barrios o 15 de agosto de 1917 e finado en San Salvador o 24 de marzo de 1980, foi un relixioso salvadore\u00f1o, arcebispo metropolitano de San Salvador.\nTraxectoria.\nRealizou estudos na Universidade Gregoriana de Roma, al\u00ed foi alumno de Giovanni Batista Montini (o futuro Paulo VI). Tras servir como p\u00e1rroco, foi nomeado secretario da conferencia episcopal do Salvador en 1968. Dous anos despois foi designado bispo auxiliar de San Salvador. En 1974, foi nomeado bispo do diocese de Santa Mar\u00eda no departamento de Usulut\u00e1n. Finalmente, o 3 de febreiro de 1977 foi nomeado arcebispo de San Salvador.\nEste nomeamento ocorreu nun contexto de cruento conflito civil exacerbado polas sospeitas de pucheirazo nas elecci\u00f3ns do 26 de febreiro das que sa\u00edu vencedor Carlos Humberto Romero da Coalici\u00f3n Nacional, que vi\u00f1a ocupando o poder dende 1962. Sacerdotes membros do clero arquidiocesano que vi\u00f1an denunciando os atropelos dos dereitos humanos foron arrestados e expulsados do pa\u00eds (Bernard Sulvill, Willibrod Denaux...) as\u00ed como o tam\u00e9n sacerdote o colombiano Mario Bernal.\nO mesmo d\u00eda da toma de posesi\u00f3n de Monse\u00f1or Romero o goberno negaba a entrada no pa\u00eds a varios relixiosos (Benigno Fern\u00e1ndez e Juan Ram\u00f3n Vega). A compa\u00f1\u00eda de Xes\u00fas, da que era membro sobranceiro Ignacio Ellacur\u00eda, era acusada de conivencia revolucionaria e antipatriotismo.\nO 5 de marzo, unha asemblea especial de bispos nomeaba a \u00d3scar Romero vicepresidente da conferencia episcopal e preparaba un comunicado denunciando a violaci\u00f3n dos dereitos humanos e a persecuci\u00f3n da Igrexa. A resposta non se fixo esperar: o 12 de marzo o sacerdote amigo persoal de \u00d3scar Romero e comprometido coa organizaci\u00f3n dos campesi\u00f1os, Rutilio Grande, foi asasinado na cidade de Aguilares xunto a dous labregos. O acabado de nomear arcebispo ordenou a celebraci\u00f3n dunha \u00fanica misa como manifestaci\u00f3n multitudinaria de protesta contra o crime.\n\u00d3scar Romero empezou a denunciar publicamente nas homil\u00edas os crimes da organizaci\u00f3n dereitista dos escuadr\u00f3ns da morte, as pr\u00e1cticas represivas das forzas de seguridade e a pol\u00edtica do goberno militar. Reclamaba reformas xustas en beneficio do campesi\u00f1ado e dos ind\u00edxenas e ped\u00eda que se investigaran as desaparici\u00f3ns e as mortes.\nO Domingo 23 de marzo ped\u00eda aos membros do ex\u00e9rcito e da Guardia Nacional que deixaran de matar, nun discurso que ao tempo que denunciaba directamente as matanzas dos campesi\u00f1os por parte das forzas armadas, ordenaba en nome da Lei de Deus que se desobedeceran \u00e1s ordes de represi\u00f3n e morte.\nAo d\u00eda seguinte era asasinado mentres celebraba misa dun tiro no coraz\u00f3n.\nEn 1993, a comisi\u00f3n creada como consecuencia dos Acordos de Paz de Chapultepec conclu\u00edu que o asasinato fora planeado por sectores civ\u00eds, militares e empresariais da dereita salvadore\u00f1a.\nA arquidiocese do Salvador solicitou permiso para iniciar os tr\u00e1mites de canonizaci\u00f3n. Tras o exame e aprobaci\u00f3n do expediente realizado pola Congregaci\u00f3n da Doutrina de Fe, presidida polo cardeal Joseph Ratzinger, o proceso segue o seu curso. O 14 de outubro de 2018 foi canonizado polo papa Francisco."}
{"id": "166980", "revid": "98629", "url": "https://gl.wikipedia.org/wiki?curid=166980", "title": "Liga de Campi\u00f3ns da UEFA 2010-11", "text": "A tempada 2010/11 da Liga de Campi\u00f3ns foi a 56\u00aa edici\u00f3n da m\u00e1xima competici\u00f3n continental de f\u00fatbol en Europa, a Liga de Campi\u00f3ns, organizada pola UEFA.\nA Primeira Fase, consistente en 8 grupos de 4 equipos, comezou o 14 de setembro e rematou o 8 de decembro do 2010. Os 2 mellores equipos de cada grupo pasaron \u00e1 Segunda Fase, consistente en Oitavos de Final, Cuartos de Final, Semifinais e Final. A Segunda Fase comezou o 15 de febreiro, e rematou o 28 de maio do 2011 coa final, que nesta edici\u00f3n tivo lugar no Wembley Stadium de Londres, entre o Manchester United e o FC Barcelona.\nO Inter de Mil\u00e1n, o campi\u00f3n de Europa na tempada 2009/10, era este ano o defensor do t\u00edtulo.\nSegunda fase.\nNa fase de Play Offs, os equipos xogan entre si dous partidos a ida e volta, menos na final que \u00e9 a un partido en campo neutral. Este ano ser\u00e1 no Wembley Stadium de Londres.\nOitavos de final.\nO sorteo de oitavos de final f\u00edxose o 17 de decembro do 2010 na sede da UEFA en Nyon, Su\u00edza. Os partidos de ida dos oitavos de final xog\u00e1ronse os d\u00edas 15, 16, 22 e 23 de febreiro, e os partidos de volta os 8, 9, 15 e 16 de marzo do 2011.\nCuartos de final.\nO sorteo de cuartos de final f\u00edxose o 18 de marzo do 2011 na sede da UEFA en Nyon, Su\u00edza. Os partidos de ida dos cuartos de final xog\u00e1ronse os d\u00edas 5 e 6 de abril, e os partidos de volta os d\u00edas 12 e 13 de abril do 2011. Neste sorteo xa quedaron determinados os futuros enfrontamentos de semifinais.\nFinal.\nNa tempada 2010-11 a final da Liga de Campi\u00f3ns disputouse o 28 de maio de 2011 no novo Estadio de Wembley, en Londres, diante de 87.695 persoas. Era a 1\u00aa vez que este novo recinto acoll\u00eda este evento.\nA esta final chegaron o F\u00fatbol Club Barcelona e o Manchester United. Os adestradores dos dous equipos eran os mesmos que se enfrontaron na edici\u00f3n 2008-09. Alex Ferguson, adestrador do equipo ingl\u00e9s, xa ga\u00f1ara a Copa de Europa en 1999 e 2008, mentres que Pep Guardiola estaba na s\u00faa segunda final trala de 2009.\nO elixido para arbitrar esta final da Liga de Campi\u00f3ns foi o colexiado h\u00fangaro Viktor Kassai.\nO Manchester United chegaba \u00e1 final despois de superar no grupo C a Valencia CF, Rangers FC e Bursasport, e despois de eliminar o Olympique de Marsella en oitavos de final, \u00f3 Chelsea FC en cuartos de final, e \u00f3 FC Schalke 04 en semifinais.\nPola s\u00faa banda, o FC Barcelona vi\u00f1a de enfrontarse co FC Kobenhavn, FC Rub\u00edn Kaz\u00e1n e Panathinaikos no grupo D, e despois de eliminar o Arsenal FC nos oitavos de final, \u00f3 FC Shakhtar Donetsk nos cuartos, e \u00f3 Real Madrid nas semifinais.\nDo mesmo xeito que na final de 2009 o encontro comezou cun lixeiro dominio do equipo ingl\u00e9s, que desapareceu \u00f3 cabo duns 10 minutos. A partir de ent\u00f3n o encontro foi de cor \"blaugrana\". Na primeira metade a posesi\u00f3n do bal\u00f3n foi dun 67% a prol do FC Barcelona, que tivo 8 ocasi\u00f3ns de marcar por 2 do Manchester United. No minuto 27 chegou o primeiro gol para o FC Barcelona, obra de Pedro. O Manchester United foi quen de iguala-lo marcador no minuto 34, nunha xogada na que Wayne Rooney marcou nunha xogada illada. As\u00ed rematou a primeira metade.\nNa segunda metade continuou o dominio do conxunto catal\u00e1n. Lionel Messi puxo de novo \u00f3 seu equipo por diante no minuto 54 cun disparo dende fora da \u00e1rea que colleu por sorpresa a Edwin van der Sar. O 3-1 chegou no minuto 69, obra de David Villa, que rematou co interior do pe un bal\u00f3n que entrou pola escuadra da porter\u00eda inglesa. A\u00ednda puideron marcarse mais goles, pero o encontro rematou con este resultado, e o FC Barcelona celebrou a vitoria.\nA posesi\u00f3n do bal\u00f3n foi dun 63% para o Barcelona e un 37% para o Manchester. O FC Barcelona fixo 12 lanzamentos \u00e1 porter\u00eda de Edwin van der Sar e 7 fora, e o Manchester United fixo s\u00f3 1 disparo \u00e1 porter\u00eda de V\u00edctor Vald\u00e9s e 3 fora.\nLionel Messi foi novamente premiado como \"Man of the Match\", como xa sucedera na final da edici\u00f3n 2008-09.\nCon esta vitoria o FC Barcelona acadou a seu 4\u00aa trofeo como campi\u00f3n de Europa.\nT\u00e1boa de goleadores.\n\"Actualizado o 16 de xullo do 2011\""}
{"id": "166981", "revid": "23204", "url": "https://gl.wikipedia.org/wiki?curid=166981", "title": "Escuadr\u00f3ns da morte", "text": "Os escuadr\u00f3ns da morte foron uns grupos paramilitares que actuaron na semiclandestinidade no Salvador entre finais da d\u00e9cada de 1970 e comezos da de 1990.\nConfigurados por militares, membros das forzas de seguridade e potentados civ\u00eds adic\u00e1ronse \u00e1 tortura e o asasinato dos opositores de esquerda ao goberno salvadore\u00f1o e a sementar o terror entre a poboaci\u00f3n campesi\u00f1a. Unha das s\u00faa v\u00edtimas reco\u00f1ecidas foi o arcebispo de San Salvador \u00d3scar Romero, un m\u00e1is entre as decenas de miles de mortos e desaparecidos."}
{"id": "166982", "revid": "85894", "url": "https://gl.wikipedia.org/wiki?curid=166982", "title": "Os Abeledos, Os Abeledos, Montederramo", "text": "Os Abeledos \u00e9 un lugar da parroquia dos Abeledos, no concello ourens\u00e1n de Montederramo na comarca da Terra de Caldelas. Segundo o INE en 2009 ti\u00f1a 16 habitantes (5 homes e 11 mulleres).\nO fit\u00f3nimo Os Abeledos fai referencia \u00e1 abundancia de abeleiras."}
{"id": "166984", "revid": "85894", "url": "https://gl.wikipedia.org/wiki?curid=166984", "title": "Al\u00e9n, Os Abeledos, Montederramo", "text": "Al\u00e9n \u00e9 un lugar da parroquia dos Abeledos, no concello ourens\u00e1n de Montederramo na comarca da Terra de Caldelas. Ti\u00f1a 12 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 5 eran mulleres."}
{"id": "166986", "revid": "85894", "url": "https://gl.wikipedia.org/wiki?curid=166986", "title": "As Casas dos Montes, A Granxa, O\u00edmbra", "text": "As Casas dos Montes \u00e9 un lugar da parroquia da Granxa, no concello ourens\u00e1n de O\u00edmbra na comarca de Ver\u00edn. Segundo o IGE, en 2013 ti\u00f1a 150 habitantes (75 homes e 75 mulleres)."}
{"id": "166987", "revid": "85894", "url": "https://gl.wikipedia.org/wiki?curid=166987", "title": "A Granxa, A Granxa, O\u00edmbra", "text": "A Granxa \u00e9 un lugar da parroquia da Granxa, no concello ourens\u00e1n de O\u00edmbra na comarca de Ver\u00edn. Segundo o IGE, en 2013 ti\u00f1a 74 habitantes (38 homes e 36 mulleres)."}
{"id": "166989", "revid": "85894", "url": "https://gl.wikipedia.org/wiki?curid=166989", "title": "Castro, Caxide, Parada de Sil", "text": "Castro \u00e9 un lugar da parroquia de Caxide, no concello ourens\u00e1n de Parada de Sil na comarca da Terra de Caldelas. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "166990", "revid": "98629", "url": "https://gl.wikipedia.org/wiki?curid=166990", "title": "Acordos de Paz de Chapultepec", "text": "Os Acordos de Paz de Chapultepec foron uns acordos asinados o 16 de xaneiro de 1992 no castelo do mesmo nome polos que o goberno do Salvador, presidido por Alfredo Cristiani, e a Fronte Farabundo Mart\u00ed de liberaci\u00f3n nacional puxeron fin ao cruento conflito civil salvadore\u00f1o que se desenvolveu durante a d\u00e9cada dos oitenta do s\u00e9culo XX.\nO proceso previo de negociaci\u00f3n contou coa mediaci\u00f3n da ONU cuxo secretario xeral era Javier P\u00e9rez de Cu\u00e9llar.\nInclu\u00eda profundas reformas nas Forzas Armadas, no Poder Xudicial, no sistema electoral, a integraci\u00f3n na sociedade civil da guerrilla, repartici\u00f3n de terras entre o campesi\u00f1ado e as consecuentes reformas constitucionais. Cre\u00e1ronse comisi\u00f3ns e oficinas para velar polo respecto dos dereitos humanos, o seguimento do cumprimento dos acordos, as\u00ed como unha Comisi\u00f3n da Verdade para O Salvador co fin de esclarecer os crimes."}
{"id": "166991", "revid": "85894", "url": "https://gl.wikipedia.org/wiki?curid=166991", "title": "Caxide, Caxide, Parada de Sil", "text": "Caxide \u00e9 un lugar da parroquia de Caxide, no concello ourens\u00e1n de Parada de Sil na comarca da Terra de Caldelas. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 15 eran homes e 10 eran mulleres."}
{"id": "166993", "revid": "85894", "url": "https://gl.wikipedia.org/wiki?curid=166993", "title": "Casasola, Freixido, Pet\u00edn", "text": "Casasola \u00e9 un lugar da parroquia de Freixido, no concello ourens\u00e1n de Pet\u00edn na comarca de Valdeorras. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 1 era muller."}
{"id": "166994", "revid": "85894", "url": "https://gl.wikipedia.org/wiki?curid=166994", "title": "Freixido de Abaixo, Freixido, Pet\u00edn", "text": "Freixido de Abaixo \u00e9 un lugar da parroquia de Freixido, no concello ourens\u00e1n de Pet\u00edn na comarca de Valdeorras. Segundo o Instituto Nacional de Estad\u00edstica e 2009 ti\u00f1a 59 habitantes (26 homes e 33 mulleres).\nEst\u00e1 a car\u00f3n da aldea de Freixido, no concello de Larouco, tam\u00e9n co\u00f1ecida como Freixido de Arriba."}
{"id": "166997", "revid": "23204", "url": "https://gl.wikipedia.org/wiki?curid=166997", "title": "Rexi\u00f3n de Dar es Salaam", "text": "Dar es Salaam \u00e9 unha das 26 rexi\u00f3ns nas que se encontra dividida a Rep\u00fablica Unida de Tanzania. A capital rexional \u00e9 a cidade Dar es Salaam.\nPos\u00fae unha extensi\u00f3n de 1.393\u00a0km2 con 2.487.288 habitantes segundo o censo do 2002.\nDistritos.\nTen tres distritos:"}
{"id": "166998", "revid": "85894", "url": "https://gl.wikipedia.org/wiki?curid=166998", "title": "Pi\u00f1or, Barr\u00e1n, Pi\u00f1or", "text": "Pi\u00f1or \u00e9 un lugar da parroquia de Barr\u00e1n, no concello ourens\u00e1n de Pi\u00f1or na comarca do Carballi\u00f1o. Ti\u00f1a 117 habitantes no ano 2009 segundo datos do Instituto Nacional de Estad\u00edstica, dos cales 49 eran homes e 68 eran mulleres."}
{"id": "166999", "revid": "22570", "url": "https://gl.wikipedia.org/wiki?curid=166999", "title": "Albarona, Barr\u00e1n, Pi\u00f1or", "text": "Albarona \u00e9 un lugar da parroquia de Barr\u00e1n, no concello ourens\u00e1n de Pi\u00f1or na comarca do Carballi\u00f1o. Ti\u00f1a 32 habitantes no ano 2009 segundo datos do Instituto Nacional de Estad\u00edstica, dos cales 13 eran homes e 19 eran mulleres."}
{"id": "167002", "revid": "23204", "url": "https://gl.wikipedia.org/wiki?curid=167002", "title": "Rexi\u00f3n de Arusha", "text": "Arusha \u00e9 unha das 26 rexi\u00f3ns nas que se encontra dividida a Rep\u00fablica Unida de Tanzania. A s\u00faa capital \u00e9 a cidade de Arusha.\nPos\u00fae unha superficie de 33.809\u00a0km2 e unha poboaci\u00f3n de 1.292.973 persoas segundo o censo do 2002.\nDistritos.\nTen cinco distritos:"}
{"id": "167003", "revid": "85894", "url": "https://gl.wikipedia.org/wiki?curid=167003", "title": "A Escusalla, Pontedeva, Pontedeva", "text": "A Escusalla \u00e9 un lugar da parroquia de Pontedeva, no concello ourens\u00e1n de Pontedeva na comarca da Terra de Celanova. Non ti\u00f1a habitantes no ano 2016 segundo datos do Instituto Nacional de Estad\u00edstica."}
{"id": "167004", "revid": "22570", "url": "https://gl.wikipedia.org/wiki?curid=167004", "title": "Pala da Zorra", "text": "A Pala da Zorra \u00e9 unha cova calc\u00e1rea situada na contorna do encoro de Covas, no concello de Rubi\u00e1, provincia de Ourense. Pertence \u00e1 Diocese de Astorga.\nA cova \u00e1brese nun afloramento calcario e est\u00e1 rodeado de multitude de cavidades formadas tam\u00e9n por disoluci\u00f3n do carbonato de calcio presente na rocha.\nHai diferentes hip\u00f3teses sobre a orixe do nome da cova."}
{"id": "167005", "revid": "85894", "url": "https://gl.wikipedia.org/wiki?curid=167005", "title": "Fre\u00e1ns de Deva, Pontedeva, Pontedeva", "text": "Fre\u00e1ns de Deva \u00e9 un lugar da parroquia de Pontedeva, no concello ourens\u00e1n de Pontedeva na comarca da Terra de Celanova. Segundo o Instituto Nacional de Estad\u00edstica en 2016 ti\u00f1a 133 habitantes (64 homes e 69 mulleres)."}
{"id": "167007", "revid": "23204", "url": "https://gl.wikipedia.org/wiki?curid=167007", "title": "Rexi\u00f3n de Dodoma", "text": "Dodoma \u00e9 unha das 26 rexi\u00f3ns nas que se encontra dividida a Rep\u00fablica Unida de Tanzania. A s\u00faa capital \u00e9 a cidade de Dodoma, que tam\u00e9n \u00e9 a capital da Tanzania.\nPos\u00fae unha extensi\u00f3n 41.310\u00a0km\u00b2 e unha poboaci\u00f3n de 1.698.996 habitantes no 2002.\nDistritos.\nTen cinco distritos:"}
{"id": "167008", "revid": "23204", "url": "https://gl.wikipedia.org/wiki?curid=167008", "title": "Rexi\u00f3n de Iringa", "text": "Iringa \u00e9 unha das 26 rexi\u00f3ns nas que se encontra dividida a Rep\u00fablica Unida de Tanzania. A s\u00faa capital \u00e9 a cidade de Iringa.\nPos\u00fae unha superficie de 56.864\u00a0km2 e unha poboaci\u00f3n de 1.495.333 habitantes no 2002.\nDistritos.\nTen sete distritos:"}
{"id": "167009", "revid": "85894", "url": "https://gl.wikipedia.org/wiki?curid=167009", "title": "Jos\u00e9 Antonio V\u00e1zquez Garc\u00eda", "text": "Jos\u00e9 Antonio V\u00e1zquez Garc\u00eda, nado en Lugo en 1955 e finado o 10 de setembro de 2021, foi un pol\u00edtico galego.\nTraxectoria.\nEra enfermeiro de profesi\u00f3n. Concelleiro do PPdeG en Begonte ata 2007, nas municipais de 2007 encabezou a candidatura Independentes por Begonte (IBT), coa que foi elixido alcalde grazas a un pacto co PSdeG-PSOE e o BNG. En 2011 retirouse da candidatura independente, e regresou \u00e1s filas do PPdeG. As\u00ed integrouse na candidatura encabezada por Jos\u00e9 Ulla Rocha, e foi Isidro L\u00f3pez quen encabezou a lista de Independentes por Begonte. Nas elecci\u00f3ns de 2011, sa\u00edu elixido concelleiro e ocupou a primeira tenza de alcald\u00eda, que renovou tralos comicios de 2015 e 2019. Seguiu de concelleiro at\u00e9 o seu falecemento."}
{"id": "167011", "revid": "1987", "url": "https://gl.wikipedia.org/wiki?curid=167011", "title": "R\u00edo Kagera", "text": "O r\u00edo Kagera \u00e9 un r\u00edo da \u00c1frica oriental, o maior tributario do lago Vitoria e un dos r\u00edos da cabeceira do r\u00edo Nilo. O r\u00edo forma fronteira natural entre Tanzania e Ruanda e, tam\u00e9n, entre Tanzania e Uganda. Ten unha lonxitude, sen inclu\u00edr as s\u00faas fontes, de 400\u00a0km.\nXeograf\u00eda.\nO r\u00edo nace no Monte Heha, en Burundi.\nNos seus inicios \u00e9 co\u00f1ecido como r\u00edo Rukarara, aparecendo en Ruanda, cerca do extremo norte do lago Tanganica, no coraz\u00f3n do bosque tropical de Nyungwe, na provincia Occidental. O r\u00edo cambia varias veces de nome segundo descende e vai incorporando afluentes: primeiro leva o nome de Mwogo, logo o de Nyabarongo; ao conflu\u00edr o Nyabarongo co Akanyaru d\u00e1 lugar ao nacemento do r\u00edo Akagera, e, despois, ao recibir este pola dereita o r\u00edo Ruvubu, d\u00e1 lugar ao r\u00edo Kagera.\nO Kagera fl\u00fae cara o norte, constitu\u00edndo durante a primeira metade do seu percorrido a fronteira natural entre Tanzania e Ruanda. Neste primeiro tramo, o r\u00edo forma primeiro o l\u00edmite occidental da reserva tanzana de Rusuma Falls-Burigi Game, e, m\u00e1is adiante, durante un largo tramo, o l\u00edmite oriental do ugand\u00e9s Parque Nacional Akagera, que leva ese polo r\u00edo.\nCerca de Kagitumba, o r\u00edo cambia repentinamente de direcci\u00f3n cara o leste, nun punto no que hai unha trifronteira entre Ruanda, Tanzania e Uganda. Segue cara o leste, sendo a fronteira tanzano-ugandesa. Logo describe unha ampla curva cara o sur adentr\u00e1ndose no territorio tanzano e de novo volve, xa no seu tramo final, a ser fronteira entre Tanzania e Uganda. Desemboca finalmente no lago Vitoria pola parte central da beira occidental, a uns 40\u00a0km ao norte da cidade de Bukoba.\nA s\u00faa cabeceira \u00e9 a fonte do r\u00edo Nilo m\u00e1is afastada do mar Mediterr\u00e1neo.\nHidrolox\u00eda.\nO r\u00edo Kagera e os seus afluentes drenan a maior parte do territorio de Ruanda. Os principais afluentes do r\u00edo son:"}
{"id": "167014", "revid": "21293", "url": "https://gl.wikipedia.org/wiki?curid=167014", "title": "Pala da zorra", "text": ""}
{"id": "167016", "revid": "5749", "url": "https://gl.wikipedia.org/wiki?curid=167016", "title": "Grixo", "text": ""}
{"id": "167017", "revid": "5749", "url": "https://gl.wikipedia.org/wiki?curid=167017", "title": "Kimberly Hines", "text": ""}
{"id": "167020", "revid": "5749", "url": "https://gl.wikipedia.org/wiki?curid=167020", "title": "Lulunga", "text": ""}
{"id": "167024", "revid": "5749", "url": "https://gl.wikipedia.org/wiki?curid=167024", "title": "Xos\u00e9 Monta\u00f1a Louzao", "text": ""}
{"id": "167025", "revid": "5749", "url": "https://gl.wikipedia.org/wiki?curid=167025", "title": "Robert Diggs", "text": ""}
{"id": "167026", "revid": "1987", "url": "https://gl.wikipedia.org/wiki?curid=167026", "title": "Pirr\u00f3n de \u00c9lide", "text": ""}
{"id": "167028", "revid": "5749", "url": "https://gl.wikipedia.org/wiki?curid=167028", "title": "Alexandreta", "text": ""}
{"id": "167029", "revid": "22570", "url": "https://gl.wikipedia.org/wiki?curid=167029", "title": "Barbantes, Barbantes, Punx\u00edn", "text": "Barbantes \u00e9 un lugar da parroquia de Barbantes, no concello ourens\u00e1n de Punx\u00edn na comarca do Carballi\u00f1o. Ti\u00f1a 125 habitantes no ano 2009 segundo datos do Instituto Nacional de Estad\u00edstica, dos cales 59 eran homes e 66 eran mulleres."}
{"id": "167030", "revid": "5749", "url": "https://gl.wikipedia.org/wiki?curid=167030", "title": "Clifford Joseph Harris", "text": ""}
{"id": "167031", "revid": "85894", "url": "https://gl.wikipedia.org/wiki?curid=167031", "title": "A Pousa, Fre\u00e1s, Punx\u00edn", "text": "A Pousa \u00e9 un lugar da parroquia de Fre\u00e1s, no concello ourens\u00e1n de Punx\u00edn na comarca do Carballi\u00f1o. Ti\u00f1a 128 habitantes no ano 2009 segundo datos do Instituto Nacional de Estad\u00edstica, dos cales 59 eran homes e 69 eran mulleres."}
{"id": "167032", "revid": "5749", "url": "https://gl.wikipedia.org/wiki?curid=167032", "title": "Bast\u00f3n siciliano", "text": ""}
{"id": "167034", "revid": "1888", "url": "https://gl.wikipedia.org/wiki?curid=167034", "title": "Xes\u00fas Garrido \u00c1lvarez", "text": "Xes\u00fas Garrido \u00c1lvarez, nado en Vilaxo\u00e1n o 23 de setembro de 1904 e finado no Carril o 31 de maio de 1971, foi un mestre galeguista.\nTraxectoria.\nMilitou no Partido Galeguista, do que foi conselleiro delegado e delegado na provincia de Pontevedra dende decembro de 1931. Na s\u00faa primeira directiva en Vilagarc\u00eda de Arousa compartiu responsabilidades como vicepresidente con D\u00e1maso Carrasco Duaso, Lu\u00eds Bouza Brey, Xos\u00e9 Moreira Casal e Germ\u00e1n Quintela Novoa. En abril de 1932 obtivo o t\u00edtulo de mestre de primeiro ensino e en decembro foi mestre interino da escola de Renza. Despois foi mestre en Faxilde e Zamar. Cando aconteceu o golpe de Estado do 18 de xullo de 1936 foi acusado de pertencer ao Partido Comunista, e sancionado coa suspensi\u00f3n dos seus cargos e o traslado forzoso a Barruelo de Santull\u00e1n (Palencia). Garrido negouse, xa que aquela zona estaba ent\u00f3n na primeira li\u00f1a da fronte de guerra, e os dous ensinantes anteriores foran asasinados. Semellante atrevemento custoulle ser retirado do corpo de mestres nacionais.\nDedicou un tempo a impartir clases particulares en Vigo, e logo puido regresar a Vilagarc\u00eda para asumir a direcci\u00f3n do colexio Le\u00f3n XIII, logo da marcha de Xos\u00e9 N\u00fa\u00f1ez B\u00faa, quen non tivo outro remedio que fuxir para salvar a vida. Xunto a Aquilino Iglesia Alvari\u00f1o adquiriu en 1939 a escola e devolveulle o pulo, facendo dela un dos mellores centros de Galicia.\nReco\u00f1ecementos.\nEn setembro de 1995 o pleno do concello de Vilagarc\u00eda acordou dedicarlle unha r\u00faa \u00e1 s\u00faa memoria, pero non foi ata setembro de 2004 cando, coincidindo co centenario do seu nacemento, o concello colocou al\u00ed o seu nome.\nVida persoal.\nCasado con Concepci\u00f3n Castrom\u00e1n Olveira, tivo quince fillos. Cinco deles; Fita, Daniel, Conchela, Gema e Pilar, recolleron o seu legado docente."}
{"id": "167035", "revid": "43749", "url": "https://gl.wikipedia.org/wiki?curid=167035", "title": "Rundradion", "text": ""}
{"id": "167036", "revid": "85894", "url": "https://gl.wikipedia.org/wiki?curid=167036", "title": "Curr\u00e1s, Gargant\u00f3s, San Cibrao das Vi\u00f1as", "text": "Curr\u00e1s \u00e9 un lugar da parroquia de Gargant\u00f3s, no concello ourens\u00e1n de San Cibrao das Vi\u00f1as na comarca de Ourense. Ti\u00f1a 204 habitantes no ano 2009 segundo datos do Instituto Nacional de Estad\u00edstica, dos cales 100 eran homes e 104 eran mulleres."}
{"id": "167037", "revid": "85894", "url": "https://gl.wikipedia.org/wiki?curid=167037", "title": "\u00c1spera, Noalla, San Cibrao das Vi\u00f1as", "text": "\u00c1spera \u00e9 un lugar da parroquia de Noalla, no concello ourens\u00e1n de San Cibrao das Vi\u00f1as na comarca de Ourense. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "167039", "revid": "22570", "url": "https://gl.wikipedia.org/wiki?curid=167039", "title": "Bresmaus, Bresmaus, Sarreaus", "text": "Bresmaus \u00e9 un lugar da parroquia de Bresmaus, no concello ourens\u00e1n de Sarreaus na comarca da Limia. Ti\u00f1a 42 habitantes no ano 2009 segundo datos do Instituto Nacional de Estad\u00edstica, dos cales 23 eran homes e 19 eran mulleres."}
{"id": "167040", "revid": "85894", "url": "https://gl.wikipedia.org/wiki?curid=167040", "title": "A Portela da Quinta, Bresmaus, Sarreaus", "text": "A Portela da Quinta \u00e9 un lugar da parroquia de Bresmaus, no concello ourens\u00e1n de Sarreaus na comarca da Limia. Ti\u00f1a 23 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 12 eran mulleres."}
{"id": "167042", "revid": "85894", "url": "https://gl.wikipedia.org/wiki?curid=167042", "title": "Cas\u00e1s, Chamosi\u00f1os, Trasmiras", "text": "Cas\u00e1s \u00e9 un lugar da parroquia de Chamosi\u00f1os, no concello ourens\u00e1n de Trasmiras na comarca da Limia. No ano 2022 ti\u00f1a 22 habitantes, dos cales 9 eran homes e 13 mulleres."}
{"id": "167043", "revid": "85894", "url": "https://gl.wikipedia.org/wiki?curid=167043", "title": "A Ermida, Chamosi\u00f1os, Trasmiras", "text": "A Ermida \u00e9 un lugar da parroquia de Chamosi\u00f1os, no concello ourens\u00e1n de Trasmiras na comarca da Limia. No ano 2022 ti\u00f1a 1 habitante, 1 home.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "167045", "revid": "85894", "url": "https://gl.wikipedia.org/wiki?curid=167045", "title": "Tintores, Tintores, Ver\u00edn", "text": "Tintores \u00e9 un lugar da parroquia de Tintores, no concello ourens\u00e1n de Ver\u00edn na comarca de Ver\u00edn. Ti\u00f1a 155 habitantes no ano 2009 segundo datos do Instituto Nacional de Estad\u00edstica, dos cales 86 eran homes e 69 eran mulleres."}
{"id": "167046", "revid": "85894", "url": "https://gl.wikipedia.org/wiki?curid=167046", "title": "Vilela, Tintores, Ver\u00edn", "text": "Vilela \u00e9 un lugar da parroquia de Tintores, no concello ourens\u00e1n de Ver\u00edn na comarca de Ver\u00edn. Ti\u00f1a 361 habitantes no ano 2009 segundo datos do Instituto Nacional de Estad\u00edstica, dos cales 183 eran homes e 178 eran mulleres."}
{"id": "167048", "revid": "85894", "url": "https://gl.wikipedia.org/wiki?curid=167048", "title": "Caldesi\u00f1os, Caldesi\u00f1os, Viana do Bolo", "text": "Caldesi\u00f1os \u00e9 un lugar da parroquia de Caldesi\u00f1os, no concello ourens\u00e1n de Viana do Bolo na comarca de Viana. Ti\u00f1a 46 habitantes no ano 2009 segundo datos do Instituto Nacional de Estad\u00edstica, dos cales 18 eran homes e 28 eran mulleres."}
{"id": "167049", "revid": "85894", "url": "https://gl.wikipedia.org/wiki?curid=167049", "title": "Seoane de Abaixo, Caldesi\u00f1os, Viana do Bolo", "text": "Seoane de Abaixo \u00e9 un lugar da parroquia de Caldesi\u00f1os, no concello ourens\u00e1n de Viana do Bolo na comarca de Viana. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 9 eran homes e 10 eran mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "167053", "revid": "98629", "url": "https://gl.wikipedia.org/wiki?curid=167053", "title": "Brahma", "text": "Brahma (s\u00e1nscrito: ) \u00e9 o deus (deva) hind\u00fa da creaci\u00f3n e un dos \"Trimurti\", xunto con Vishnu e Shiva.\nDe acordo co Brahma Purana, \u00e9 o pai de M\u0101nu de quen descenden t\u00f3dolos seres humanos. O Ramayana e o Mah\u0101bh\u0101rata, acostuman referirse a el coma o proxenitor ou o grande av\u00f3 de t\u00f3dolos seres humanos. Non debe confundirse co Esp\u00edrito C\u00f3smico Supremo da filosof\u00eda hind\u00fa Ved\u0101nta co\u00f1ecido coma Brahman, que non ten x\u00e9nero. A consorte de Brahm\u0101 \u00e9 S\u0101vitri e G\u0101yatri. Saraswati, a deusa da aprendizaxe, s\u00e9ntase tras del. Brahm\u0101 ad\u00f3itase identificar con Prajapati, unha deidade v\u00e9dica."}
{"id": "167054", "revid": "1771265", "url": "https://gl.wikipedia.org/wiki?curid=167054", "title": "Brahm\u0101", "text": ""}
{"id": "167055", "revid": "85894", "url": "https://gl.wikipedia.org/wiki?curid=167055", "title": "O Robledo, Cernego, Vilamart\u00edn de Valdeorras", "text": "O Robledo \u00e9 un lugar da parroquia de Cernego, no concello ourens\u00e1n de Vilamart\u00edn de Valdeorras na comarca de Valdeorras. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 8 eran mulleres."}
{"id": "167056", "revid": "85894", "url": "https://gl.wikipedia.org/wiki?curid=167056", "title": "Cernego, Cernego, Vilamart\u00edn de Valdeorras", "text": "Cernego \u00e9 un lugar da parroquia de Cernego, no concello ourens\u00e1n de Vilamart\u00edn de Valdeorras na comarca de Valdeorras. Ti\u00f1a 35 habitantes no ano 2009 segundo datos do Instituto Nacional de Estad\u00edstica, dos cales 20 eran homes e 15 eran mulleres."}
{"id": "167058", "revid": "85894", "url": "https://gl.wikipedia.org/wiki?curid=167058", "title": "Arnu\u00edde, Arnu\u00edde, Vilar de Barrio", "text": "Arnu\u00edde \u00e9 un lugar da parroquia de Arnu\u00edde, no concello ourens\u00e1n de Vilar de Barrio na comarca da Limia. Ti\u00f1a 315 habitantes no ano 2018 segundo datos do Instituto Nacional de Estad\u00edstica, dos cales 154 eran homes e 161 eran mulleres."}
{"id": "167059", "revid": "98629", "url": "https://gl.wikipedia.org/wiki?curid=167059", "title": "Mahabharata", "text": "O Mahabharata (en s\u00e1nscrito \"\", \"mah\u0101bh\u0101rata\" no sistema AITS) \u00e9 unha das d\u00faas principais epopeas da literatura s\u00e1nscrita sobre a Historia da India, xunto co \"Ramayana\". A \u00e9pica \u00e9 parte da \"itihasa\" (ou \"historia\") hind\u00fa.\nEtimolox\u00eda.\n\"Mah\u0101bh\u0101rata\" significa \"a gran [guerra] dos bharat\u00e1s\", a partir de \"mah\u0101\" \"grande\" e \"bh\u0101rata\" \"os clans bharat\u00e1s\". Xeralmente at\u00f3pase xunto con \"iudh\u00e1\" \"(yuddh\u00e1)\", \"aajav\u00e1\" \"(\u0101hav\u00e1)\" ou algunha outra palabra que signifique \"batalla\".\nO t\u00edtulo pode traducirse como \"a grande India\", xa que \"bh\u0101rata\" \u00e9 un patron\u00edmico que significa \"o que pertence a Bharata\", m\u00edtico rei fundador do pa\u00eds de Bh\u00e1rata-varsha (\"varsh\u00e1\", \"pa\u00eds\"), que \u00e9 o nome oficial da India en hindi.\nHistoria.\nAdemais da narraci\u00f3n \u00e9pica da guerra Kurukshetra e do destino dos Kaurava e os Pandava, o \"Mahabharata\" cont\u00e9n moito material filos\u00f3fico e relixioso, como por exemplo unha discusi\u00f3n dos catro \"obxectivos da vida\" ou \"purusharthas\" (12.161). Estes \u00faltimos enum\u00e9ranse como \"dharma\" (acci\u00f3n correcta), \"artha\" (prop\u00f3sito), \"kama\" (pracer) e \"moksha\" (liberaci\u00f3n). Entre as principais obras e historias do \"Mahabharata\" est\u00e1n o Bhagavad-guita, a historia de Damayanti, unha versi\u00f3n abreviada do Ramayana, e o Rishyasringa, adoito considerado como unha obra en si mesmo.\nTradicionalmente, a autor\u00eda do \"Mahabharata\" atrib\u00faese a Vyasa. Houbo moitos intentos de descifrar o seu desenvolvemento hist\u00f3rico e as capas compositivas. As partes m\u00e1is antigas do texto non son moi anteriores ao 400 a.C. O texto probablemente acadou a s\u00faa forma definitiva a principios do per\u00edodo Gupta (arredor do s.IV d.C.). O t\u00edtulo p\u00f3dese traducir como \"a grande historia da dinast\u00eda Bh\u0101rata\". Segundo o propio \"Mahabharata\", a historia estende unha versi\u00f3n m\u00e1is curta de 24.000 versos chamada simplemente \"Bh\u0101rata\".\nExtensi\u00f3n.\nCon arredor de cen mil versos, longas pasaxes en prosa, ou arredor de 1,8 mill\u00f3ns de palabras en total, a extensi\u00f3n do Mahabharata \u00e9 aproximadamente dez veces a da suma da \"Il\u00edada\" e a \"Odisea\", ou arredor de catro veces a do Ramayana.\nO Mahabharata, a historia \u00e9pica.\nA historia principal deste traballo \u00e9 dunha loita din\u00e1stica polo trono da capital Jastina Pura, o reino do clan Kuru. Jastina Pura e os reinos inmediatamente circundantes estaban asentados no Doab, a rexi\u00f3n do Ganxes superior e o r\u00edo Yamuna, ao norte da actual Nova Deli. As d\u00faas ramas primas da familia que participan na loita son os Kauravas (os fillos de Kuru, a rama maior da familia), e os P\u00e1ndavas (a rama m\u00e1is nova, formada polos fillos do rei Pand\u00fa ('p\u00e1lido') quen era irm\u00e1n de Dhrita-rastra e fillo de Viasa coa esposa de Vichitra-Viria).\nA loita culmina na gran batalla en Kurukshetra, de 18 d\u00edas, que os P\u00e1ndavas ga\u00f1an ao final. O \"Mahabharata\" termina coa morte do deus Krisn\u00e1, e o final da s\u00faa dinast\u00eda, e o ascenso dos irm\u00e1ns P\u00e1ndavas a un planeta celestial xunto cos deuses Ese momento tam\u00e9n marca o principio de era de Kali (Kali yuga). Esta \u00e9 a cuarta e \u00faltima idade da humanidade, onde os grandes valores e as ideas nobres que a humanidade representadas est\u00e1n desmoronadas, e os homes dir\u00edxense rapidamente cara \u00e1 disoluci\u00f3n completa da moralidade e a virtude en xeral.\nHistorias.\nDescrici\u00f3n curta dalgunhas personalidades e historias:\nV\u00e9xase tam\u00e9n: Draupadi.\nMahabharata moderno.\nO \"Mahabharata\" afirma conter a esencia e a suma de todos os \"Vedas\" (textos \u00e9pico-relixiosos compostos un milenio antes que o \"Mahabharata\", e os m\u00e1is antigos da literatura da India) e outras escrituras hind\u00fas. Incl\u00fae grandes cantidades da mitolox\u00eda hind\u00fa, historias cosmol\u00f3xicas de deuses e deusas, e par\u00e1bolas filos\u00f3ficas apuntadas a estudantes da filosof\u00eda hind\u00fa. As historias son comunmente contadas a nenos, en funci\u00f3ns relixiosas, ou ao redor do fogar. A aqueles que non o len, o \"Mahabharata\" os ameaza con que nunca cumprir\u00e1n as s\u00faas procuras espirituais e de ioga.\nEstrutura.\nO \"Mahabharata\" est\u00e1 escrito en dezaoito \"parvas\" (libros), que son:\nTam\u00e9n existe un ap\u00e9ndice de 16\u00a0375 versos, o \"Hari-vamsa\" (\"a familia de Hari\", outro nome de deus Krisna).\nEntre o principal traballo e as historias que son parte do \"Mahabharata\" est\u00e1n as seguintes, que \u00e1s veces se illan e se presentan como obras completas por elas mesmas:\nDurante o s\u00e9culo XX, os eruditos empregaron as copias existentes m\u00e1is antigas dese traballo nas s\u00faas variaci\u00f3ns rexionais, para desenvolver un traballo de referencia co\u00f1ecido como a \"Edici\u00f3n cr\u00edtica do Mahabharata\". Este proxecto foi completado en 1966 no Instituto de Investigaci\u00f3n Oriental Bhandarkar (Pune, India).\nAdaptaci\u00f3ns.\nA finais dos anos oitenta emitiuse o \"Mahabharata\" pola TV nacional da India (Doordarshan). Cada cap\u00edtulo, emitido os domingos antes do mediod\u00eda, practicamente paralizaron todo o pa\u00eds. As persoas vest\u00edanse coas s\u00faas mellores roupas, e adornaban o televisor con grilandas de flores (coma se fose unha deidade no altar familiar).\nNo Reino Unido emitiuse entre 1988 e 1990 unha serie de televisi\u00f3n titulada \"Mahabharat\" que acadou grande \u00e9xito."}
{"id": "167060", "revid": "85894", "url": "https://gl.wikipedia.org/wiki?curid=167060", "title": "A Eirexa, Arnu\u00edde, Vilar de Barrio", "text": "A Eirexa \u00e9 un lugar da parroquia de Arnu\u00edde, no concello ourens\u00e1n de Vilar de Barrio na comarca da Limia. Ti\u00f1a 16 habitantes no ano 2018 segundo datos do Instituto Nacional de Estad\u00edstica, dos cales 7 eran homes e 9 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "167062", "revid": "23204", "url": "https://gl.wikipedia.org/wiki?curid=167062", "title": "Suck You Dry", "text": "\"Suck You Dry\" \u00e9 o primeiro sinxelo do \u00e1lbum \"Piece Of Cake\" da banda estadounidense de grunge Mudhoney, editado en 1992 polo selo Reprise Records. \"Suck You Dry\" \u00e9 o \u00fanico sinxelo da banda que entrou nas listas estadounidenses, acadando o posto 23 na lista \"Modern Rock Tracks\". Tam\u00e9n conseguiu o posto 65 nas listas brit\u00e1nicas.\nListaxe de canci\u00f3ns.\nTodos os temas compostos por Mudhoney ag\u00e1s onde se indique."}
{"id": "167063", "revid": "865", "url": "https://gl.wikipedia.org/wiki?curid=167063", "title": "Piece Of Cake", "text": ""}
{"id": "167064", "revid": "85894", "url": "https://gl.wikipedia.org/wiki?curid=167064", "title": "O Mosqueiro, Parada de Outeiro, Vilar de Santos", "text": "O Mosqueiro \u00e9 un lugar da parroquia de Parada de Outeiro, no concello ourens\u00e1n de Vilar de Santos na comarca da Limia. Ti\u00f1a 39 habitantes no ano 2016 segundo datos do Instituto Nacional de Estad\u00edstica, dos cales 16 eran homes e 23 eran mulleres."}
{"id": "167065", "revid": "85894", "url": "https://gl.wikipedia.org/wiki?curid=167065", "title": "Br\u00e9ixome de Abaixo, Parada de Outeiro, Vilar de Santos", "text": "Br\u00e9ixome de Abaixo \u00e9 un lugar da parroquia de Parada de Outeiro, no concello ourens\u00e1n de Vilar de Santos na comarca da Limia. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "167066", "revid": "85894", "url": "https://gl.wikipedia.org/wiki?curid=167066", "title": "Br\u00e9ixome de Arriba, Parada de Outeiro, Vilar de Santos", "text": "Br\u00e9ixome de Arriba \u00e9 un lugar da parroquia de Parada de Outeiro, no concello ourens\u00e1n de Vilar de Santos na comarca da Limia. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "167068", "revid": "98629", "url": "https://gl.wikipedia.org/wiki?curid=167068", "title": "A Abeleda, A Abeleda, Xunqueira de Amb\u00eda", "text": "A Abeleda \u00e9 un lugar da parroquia da Abeleda, no concello ourens\u00e1n de Xunqueira de Amb\u00eda na comarca de Allariz-Maceda. Ti\u00f1a 61 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 34 eran mulleres.\nEste lugar dista da capital do concello 3 quil\u00f3metros."}
{"id": "167069", "revid": "85894", "url": "https://gl.wikipedia.org/wiki?curid=167069", "title": "Bustelo, A Abeleda, Xunqueira de Amb\u00eda", "text": "Bustelo \u00e9 un lugar da parroquia da Abeleda, no concello ourens\u00e1n de Xunqueira de Amb\u00eda na comarca de Allariz-Maceda. Ti\u00f1a 109 habitantes no ano 2009 segundo datos do Instituto Nacional de Estad\u00edstica, dos cales 62 eran homes e 47 eran mulleres."}
{"id": "167071", "revid": "98629", "url": "https://gl.wikipedia.org/wiki?curid=167071", "title": "Condensador", "text": "Un condensador \u00e9 un compo\u00f1ente electr\u00f3nico pasivo que consiste nun par de condutores separados por un diel\u00e9ctrico (illante) o polo baleiro. Cando existe unha diferenza de potencial (voltaxe) entre os condutores, cr\u00e9ase un campo el\u00e9ctrico est\u00e1tico no diel\u00e9ctrico que almacena enerx\u00eda e produce unha forza mec\u00e1nica entre os condutores. Un condensador ideal caracter\u00edzase por un \u00fanico valor constante, capacitancia, medido en faradios. Este \u00e9 a proporci\u00f3n da carga el\u00e9ctrica en cada condutor da diferenza de potencial entre eles.\nOs condensadores son moi usados en circu\u00edtos electr\u00f3nicos para bloquearen a corrente continua mentres permiten pasar corrente alterna, en redes de filtrado, para suavizaren a sa\u00edda das fontes de alimentaci\u00f3n, nos circu\u00edtos resoadores que axustan os radiotransmisores a frecuencias particulares e para outros moitos prop\u00f3sitos.\nO efecto \u00e9 maior cando hai unha separaci\u00f3n estreita entre grandes \u00e1reas do condutor, de a\u00ed que aos condutores do condensador se lles adoite chamar \"placas\", en referencia a un antigo m\u00e9todo de construci\u00f3n. Na pr\u00e1ctica, o diel\u00e9ctrico entre as placas deixa pasar unha pequena cantidade de corrente de fuga e ten un l\u00edmite de forza no campo el\u00e9ctrico, o que resulta nunha voltaxe de ruptura, mentres que os condutores e as patillas introducen unha indutancia e unha resistencia non desexadas.\nHistoria.\nEn outubro de 1745 Ewald Georg von Kleist, de Pomerania (Alema\u00f1a), observou que a carga el\u00e9ctrica pod\u00eda ser almacenada conectando por medio dun cable un xerador electrost\u00e1tico a un volume de auga no interior dunha xerra, frasco ou botella de vidro. A man de Von Kleist e a auga actuaban como condutores, e o frasco como un diel\u00e9ctrico, isto \u00e9, illante (a\u00ednda que os detalles do mecanismo foron incorrectamente identificados nese momento). Von Kleist foi sacudido ao tocar o arame por unha poderosa fa\u00edsca, moito m\u00e1is dolorosa que a que se obti\u00f1a dun xerador electrost\u00e1tico, polo que deduciu correctamente que a carga el\u00e9ctrica almacen\u00e1base nese dispositivo.\nAo ano seguinte, o f\u00edsico holand\u00e9s Pieter van Musschenbroek inventou un condensador similar que foi chamado botella de Leiden (pola Universidade de Leiden onde traballaba). Tam\u00e9n el quedou impresionado pola forza da descarga que este aparello proporcionaba, de forma que chegou a escribir que \"non padecer\u00eda unha segunda descarga por todo o reino de Francia.\"\nDaniel Gralath foi o primeiro en combinar varias botellas de Leiden en paralelo formando unha \"bater\u00eda\" para incrementar a capacidade de almacenamento de carga. As\u00ed mesmo, Benjamin Franklin investigou a botella de Leiden e chegou \u00e1 conclusi\u00f3n en 1749 de que a carga se almacenaba non precisamente na auga, como outros asumiran, sen\u00f3n no bordo do cristal. Tam\u00e9n acu\u00f1ou o termo \"bater\u00eda\" (que indica o aumento de potencia por medio dunha fila de unidades similares, como nas bater\u00edas de artillar\u00eda) que posteriormente se aplicou a grupos de c\u00e9lulas electroqu\u00edmicas. Grazas ao descubrimento de Franklin as botellas de Leiden posteriores confeccion\u00e1ronse recubrindo o interior e o exterior dos frascos cunha folla de metal, deixando un espazo na boca para evitar a formaci\u00f3n de arcos entre as l\u00e1minas. A primeira unidade de capacidade foi o \"tarro\", equivalente a ao redor de 1,11 nanofaradios. Empezou a estudarse a indutancia ou medida da oposici\u00f3n a un cambio de corrente dun \"indutor\" que almacena enerx\u00eda en presenza dun campo magn\u00e9tico.\nBotellas de Leiden ou dispositivos m\u00e1is potentes que empregaban placas de vidro planas alternadas con condutores de l\u00e1mina met\u00e1lica us\u00e1ronse exclusivamente ata m\u00e1is ou menos 1900, cando a invenci\u00f3n da telegraf\u00eda sen f\u00edos creou unha nova demanda de \"condensadores\" (termo utilizado por primeira vez por Alessandro Volta en 1782) tales como l\u00e1minas de material diel\u00e9ctrico (\u00e9 dicir, illante) flexible. Un condensador (xeralmente indicado con C) constitu\u00edase xeralmente por un par de condutores (ou placas) separadas por un illante (diel\u00e9ctrico). A carga almacen\u00e1base na superficie das placas de material condutor, no bordo en contacto co diel\u00e9ctrico ou illante.\nDesde o inicio do estudo da electricidade utiliz\u00e1ronse para os condensadores materiais non condutores como vidro, porcelana, papel e mica para usar como illantes ou diel\u00e9ctricos. Nos primeiros anos de Guglielmo Marconi us\u00e1ronse condensadores de porcelana para os aparellos inal\u00e1mbricos de transmisi\u00f3n, mentres que para a recepci\u00f3n us\u00e1ronse pequenos condensadores de mica nos circu\u00edtos resonantes. Estes \u00faltimos, os condensadores de mica, foron inventados en 1909 por William Dubilier. Antes da segunda guerra mundial, a mica era o diel\u00e9ctrico para os condensadores m\u00e1is com\u00fan nos Estados Unidos.\nCharles Pollak (nado Karol Pollak) foi o inventor dos primeiros condensadores electrol\u00edticos. En 1896 conced\u00e9uselle a patente dos Estados Unidos n\u00ba 672.913 para un \"condensador l\u00edquido el\u00e9ctrico con el\u00e9ctrodos de aluminio\". Electrolitos s\u00f3lidos condensadores de t\u00e1ntalo foron inventados polos Laboratorios Bell na d\u00e9cada de 1950 como un condensador de apoio de baixa tensi\u00f3n, miniaturizado e m\u00e1is fiable, para complementar a nova invenci\u00f3n do transistor.\nCo desenvolvemento de materiais pl\u00e1sticos polos qu\u00edmicos org\u00e1nicos durante a segunda guerra mundial, a industria comezou a substitu\u00edr o condensador de papel con pel\u00edculas de pol\u00edmero delgadas. Un desenvolvemento inicial en condensadores de pel\u00edcula descr\u00edbese na patente brit\u00e1nica 587.953 de 1944. \u00daltimo, pero non menos importante, \u00e9 o condensador de dobre capa el\u00e9ctrica ou supercondensador.\nFuncionamento.\nA carga almacenada nunha das placas \u00e9 proporcional \u00e1 diferenza de potencial entre esta placa e a outra, sendo a constante de proporcionalidade a chamada capacidade el\u00e9ctrica. No Sistema internacional de unidades m\u00eddese en Faradios (F), sendo 1 faradio a capacidade dun condensador no que, sometidas as s\u00faas armaduras a unha diferenza de potencial de 1 voltio, estas adquiren unha carga el\u00e9ctrica de 1 culombio.\nA capacidade de 1 faradio \u00e9 moito m\u00e1is grande que a da maior\u00eda dos condensadores, polo que na pr\u00e1ctica ad\u00f3itase indicar a capacidade en micro- \u00b5F = 10\u22126, nano- nF = 10\u22129 ou pico- pF = 10\u221212 -faradios. Os condensadores obtidos a partir de supercondensadores (EDLC) son a excepci\u00f3n. Est\u00e1n feitos de carb\u00f3n activado para conseguir unha grande \u00e1rea relativa e te\u00f1en unha separaci\u00f3n molecular entre as \"placas\". As\u00ed cons\u00e9guense capacidades da orde de centos ou miles de faradios. Un destes condensadores incorp\u00f3rase no reloxo Kinetic de Seiko, cunha capacidade de 1/3 de faradio, facendo innecesaria a pila. Tam\u00e9n se est\u00e1 utilizando nos prototipos de autom\u00f3biles el\u00e9ctricos.\nO valor da capacidade dun condensador v\u00e9n definido pola seguinte f\u00f3rmula:\nonde:\nN\u00f3tese que na definici\u00f3n de capacidade \u00e9 indiferente que se considere a carga da placa positiva ou a da negativa, xa que\na\u00ednda que por convenio ad\u00f3itase considerar a carga da placa positiva.\nEn canto ao aspecto construtivo, tanto a forma das placas ou armaduras como a natureza do material diel\u00e9ctrico son sumamente variables. Existen condensadores formados por placas, usualmente de aluminio, separadas por aire, materiais cer\u00e1micos, mica, poli\u00e9ster, papel ou por unha capa de \u00f3xido de aluminio obtido por medio da electr\u00f3lise.\nEnerx\u00eda almacenada.\nCando aumenta a diferenza de potencial entre os seus terminais, o condensador almacena carga el\u00e9ctrica debido \u00e1 presenza dun campo el\u00e9ctrico no seu interior; cando esta dimin\u00fae, o condensador devolve dita carga ao circu\u00edto. Matematicamente p\u00f3dese obter que a enerx\u00eda formula_4, almacenada por un condensador con capacidade formula_1, que \u00e9 conectado a unha diferenza de potencial formula_3, v\u00e9n dada por:\nF\u00f3rmula para calquera valores de tensi\u00f3n inicial e tensi\u00f3n final:\nOnde \nEste feito \u00e9 aproveitado para a fabricaci\u00f3n de memorias, nas que se aproveita a capacidade que aparece entre a porta e a canle dos transistores MOS para aforrar compo\u00f1entes.\nCarga e descarga.\nAo conectar un condensador en serie cunha resistencia, a unha fonte de tensi\u00f3n el\u00e9ctrica (ou comunmente, fonte de alimentaci\u00f3n), a corrente empeza a circular por ambos. O condensador vai acumulando carga entre as s\u00faas placas. Cando o condensador est\u00e1 totalmente cargado, deixa de circular corrente polo circu\u00edto. Se se quita a fonte e col\u00f3case o condensador e a resistencia en paralelo, as cargas empezan a flu\u00edr dunha das placas do condensador \u00e1 outra a trav\u00e9s da resistencia, ata que a carga ou enerx\u00eda almacenada no condensador \u00e9 nula. Neste caso, a corrente circular\u00e1 en sentido contrario ao que circulaba mentres o condensador estaba a cargarse.\nOnde:\nEn corrente alterna.\nEn CA, un condensador ideal ofrece unha resistencia ao paso da electricidade que recibe o nome de reactancia capacitiva, \"X\"\"C\", cuxo valor v\u00e9n dado pola inversa do produto da pulsaci\u00f3n (formula_15) pola capacidade, C:\nSe a pulsaci\u00f3n expr\u00e9sase en radi\u00e1ns por segundo (rad/s) e a capacidade en faradios (F), a reactancia resultar\u00e1 en ohmios.\nDe acordo coa lei de Ohm, a corrente alterna que circule polo condensador adiantarase 90\u00ba (formula_16) respecto da tensi\u00f3n aplicada.\nAsociaci\u00f3ns de condensadores.\nOs condensadores poden asociarse en serie, paralelo ou de forma mixta. Nestes casos, a capacidade equivalente resulta ser para a asociaci\u00f3n en serie:\ne para a asociaci\u00f3n en paralelo:\n\u00c9 dicir, o sumatorio de todas as capacidades dos condensadores conectados en paralelo.\n\u00c9 f\u00e1cil demostrar estas d\u00faas expresi\u00f3ns, para a primeira s\u00f3 hai que ter en conta que a carga almacenada nas placas \u00e9 a mesma en ambos os condensadores (tense que inducir a mesma cantidade de carga entre as placas e por tanto cambia a diferenza de potencial para manter a capacitancia de cada un), e doutra banda na asociaci\u00f3n en \"paralelo\", tense que a diferenza de potencial entre ambas as placas ten que ser a mesma (debido ao modo no que est\u00e1n conectados), as\u00ed que cambiar\u00e1 a cantidade de carga. Como esta at\u00f3pase no numerador (formula_17) a suma de capacidades ser\u00e1 simplemente a suma alxebraica.\nTam\u00e9n vale lembrar que o c\u00e1lculo da capacidade equivalente en paralelo \u00e9 similar ao c\u00e1lculo da resistencia de dous dispositivos en serie, e a capacidade en serie calc\u00falase de forma similar \u00e1 resistencia en paralelo.\nCondensadores variables.\nUn condensador variable \u00e9 aquel no cal se poida cambiar o valor da s\u00faa capacidade. No caso dun condensador plano, a capacidade pode expresarse pola seguinte ecuaci\u00f3n:\nonde:\nPara ter un condensador variable hai que facer que polo menos unha das tres \u00faltimas expresi\u00f3ns cambien de valor. Deste xeito, p\u00f3dese ter un condensador no que unha das placas sexa m\u00f3bil, por tanto var\u00eda d e a capacidade depender\u00e1 dese desprazamento, o cal poder\u00eda ser utilizado, por exemplo, como sensor de desprazamento.\nOutro tipo de condensador variable pres\u00e9ntase nos d\u00edodos Varicap.\nDescrici\u00f3n.\nUn condensador est\u00e1 formado por dous el\u00e9ctrodos, ou armaduras, separadas por un diel\u00e9ctrico que evita que as cargas el\u00e9ctricas pasen dun el\u00e9ctrodo ao outro. As cargas poden chegar \u00e1s armaduras por outros cami\u00f1os, por exemplo procedentes dunha bater\u00eda, pero se se saca a bater\u00eda as cargas continuar\u00e1n nas armaduras. De acordo coa lei de Coulomb as cargas separadas polo diel\u00e9ctrico atr\u00e1ense entre si e cr\u00e9ase un campo el\u00e9ctrico entre as armaduras. O condensador m\u00e1is simple consiste en d\u00faas armaduras anchas separadas por unha capa delgada de material diel\u00e9ctrico.\nSe asumimos que a \u00e1rea das armaduras formula_20 \u00e9 moito m\u00e1is grande que a s\u00faa separaci\u00f3n formula_21, ent\u00f3n o campo el\u00e9ctrico instant\u00e1neo entre as armaduras formula_22 \u00e9 id\u00e9ntico en calquera punto entre as d\u00faas superficies. Se a carga instant\u00e1nea se reparte regularmente, temos\nonde formula_24 \u00e9 a permitividade do diel\u00e9ctrico.\nA voltaxe formula_25 entre as armaduras vir\u00e1 dada por\nonde formula_27 \u00e9 un punto entre as armaduras.\nA capacitancia dun condensador de armaduras, e consecuentemente, a cantidade de enerx\u00eda que pode almacenar o condensador, e \u00e9 proporcional \u00e1 superficie das armaduras e inversamente proporcional \u00e1 distancia entre estas. Tam\u00e9n \u00e9 proporcional \u00e1 permitividade do material diel\u00e9ctrico (\u00e9 dicir, non condutor) que separa as armaduras, xa sexa o baleiro, aire ou outros materiais elixidos especificamente pola s\u00faa elevada permitividade el\u00e9ctrica.\nPara un certo n\u00famero de el\u00e9ctrodos ou armaduras idealizados \u00e9 posible determinar con exactitude a s\u00faa capacidade e a forza do campo el\u00e9ctrico. Na t\u00e1boa seguinte a capacidade simbol\u00edzase como \"C\" e a forza do campo el\u00e9ctrico no interior do condensador como \"E\".\nCapacitancia.\nA capacitancia, formula_1, \u00e9 unha medida da cantidade de carga el\u00e9ctrica almacenada en cada unha das armaduras para unha voltaxe dada\nonde\npara un condensador ideal de armaduras\nonde\nEn unidades do Sistema Internacional, a capacitancia m\u00eddese en faradios, un condensador ter\u00e1 unha capacitancia dun faradio cando un culombio de carga produza unha diferenza de potencial dun voltio entre as armaduras. Como o faradio \u00e9 unha unidade moi grande, o valor dun condensador expr\u00e9sase a mi\u00fado en microfaradios (\u03bcF), nanofaradios (nF), ou picofaradios (pF). En xeral, a capacitancia ser\u00e1 m\u00e1is grande se as armaduras son moi grandes e a distancia que as separa \u00e9 moi pequena. A calidade do diel\u00e9ctrico que hai entre as armaduras \u00e9 determinante para a capacitancia do condensador dado que as s\u00faas mol\u00e9culas quedan polarizadas de forma que se reduce o campo el\u00e9ctrico interno e, por tanto, a voltaxe.\nAlmacenamento de enerx\u00eda.\nO movemento de cargas entre as armaduras dun condensador debido a unha influencia externa xera un traballo. Cando a influencia externa desaparece a separaci\u00f3n das cargas persiste, de forma que haber\u00e1 unha enerx\u00eda almacenada no campo el\u00e9ctrico creado pola presenza das cargas. Se \u00e9 posible que as cargas volvan \u00e1 s\u00faa posici\u00f3n de equilibrio poderase liberar a enerx\u00eda almacenada. O traballo necesario para establecer o campo el\u00e9ctrico, e a cantidade de enerx\u00eda almacenada, vir\u00e1 dado por:\nA cantidade m\u00e1xima de enerx\u00eda que se poder\u00e1 almacenar nun condensador vir\u00e1 dada polo l\u00edmite da voltaxe de ruptura do diel\u00e9ctrico. En consecuencia, todos os condensadores feitos cun determinado diel\u00e9ctrico ter\u00e1n a posibilidade de almacenar aproximadamente a mesma densidade de carga (a mesma densidade de enerx\u00eda) se o diel\u00e9ctrico \u00e9 a parte dominado do seu volume. Canto m\u00e1is volume te\u00f1a o diel\u00e9ctrico m\u00e1is carga poder\u00e1 almacenarse nas armaduras do condensador.\nEnvellecemento.\nA capacitancia dalg\u00fans tipos de condensador dimin\u00fae a medida que o material diel\u00e9ctrico envellece. Os factores m\u00e1is significativos que determinan o envellecemento son o tipo de diel\u00e9ctrico e as temperaturas de traballo e de almacenamento, mentres que a tensi\u00f3n de traballo ten un efecto moi pequeno. O envellecemento \u00e9 reversible por medio do quecemento do compo\u00f1ente por enrriba da temperatura de Curie. No caso dos condensadores cer\u00e1micos o envellecemento \u00e9 m\u00e1is r\u00e1pido \u00f3 comezo da vida do compo\u00f1ente e despois estabil\u00edzase; nos condensadores electrol\u00edticos, en cambio, o proceso prod\u00facese ao final da vida do compo\u00f1ente \u00f3 evaporarse o electr\u00f3lito.\nComportamentos ideal e real.\nO condensador ideal (figura 1) pode definirse a partir da seguinte ecuaci\u00f3n diferencial:\nonde \"C\" \u00e9 a capacidade, u(\"t\") \u00e9 a funci\u00f3n diferenza de potencial aplicada aos seus terminais e i(\"t\") a corrente resultante que circula.\nComportamento en corrente continua.\nUn condensador real en CC (DC en ingl\u00e9s) comp\u00f3rtase practicamente como un ideal, \u00e9 dicir, como un circu\u00edto aberto. Isto \u00e9 as\u00ed en r\u00e9xime permanente xa que en r\u00e9xime transitorio, isto \u00e9, ao conectar ou desconectar un circu\u00edto con condensador, suceden fen\u00f3menos el\u00e9ctricos transitorios que inciden sobre a diferenza de potencial nos seus bornes.\nComportamento en corrente alterna.\nAo conectar unha CA sinusoidal v(\"t\") a un condensador circular\u00e1 unha corrente i(\"t\"), tam\u00e9n sinusoidal, que o cargar\u00e1, orixinando nos seus bornes unha ca\u00edda de tensi\u00f3n, -v\"c\"(\"t\"), cuxo valor absoluto pode demostrarse que \u00e9 igual ao de v(\"t\"). Todo o anterior, unha vez alcanzado o r\u00e9xime estacionario. Ao dicir que polo condensador \u00abcircula\u00bb unha corrente, d\u00e9bese puntualizar que, en realidade, dita corrente nunca atravesa o seu diel\u00e9ctrico. O que sucede \u00e9 que o condensador c\u00e1rgase e descarga ao ritmo da frecuencia de v(\"t\"), polo que a corrente circula externamente entre as s\u00faas armaduras. Isto fai referencia \u00e1 corrente de conduci\u00f3n pero, no interior do diel\u00e9ctrico podemos falar da corrente de desprazamento.\nO fen\u00f3meno f\u00edsico do comportamento do condensador en CA p\u00f3dese observar na figura 2. Entre os 0\u00ba e os 90\u00ba i(\"t\") vai diminu\u00edndo desde o seu valor m\u00e1ximo positivo a medida que aumenta a s\u00faa tensi\u00f3n de carga v\"c\"(\"t\"), chegando a ser nula cando alcanza o valor m\u00e1ximo negativo aos 90\u00ba, posto que a suma de tensi\u00f3ns \u00e9 cero (v\"c\"(\"t\")+ v(\"t\") = 0) nese momento. Entre os 90\u00ba e os 180\u00ba v(\"t\") dimin\u00fae, e o condensador comeza a descargarse, diminu\u00edndo por tanto v\"c\"(\"t\"). Nos 180\u00ba o condensador est\u00e1 completamente descargado, alcanzando i(\"t\") o seu valor m\u00e1ximo negativo. Dos 180\u00ba aos 360\u00ba o razoamento \u00e9 similar ao anterior.\nDe todo o anterior ded\u00facese que a corrente queda adiantada 90\u00ba respecto da tensi\u00f3n aplicada. Considerando, por tanto, un condensador C, como o da figura 1, ao que se aplica unha tensi\u00f3n alterna de valor:\nDe acordo coa lei de Ohm circular\u00e1 unha corrente alterna, adiantada 90\u00ba (formula_16) respecto da tensi\u00f3n aplicada (figura 4), de valor:\nonde formula_33. Se se representa o valor eficaz da corrente obtida en forma polar:\n&lt;/math&gt;\nE operando matematicamente:\nPor tanto, nos circu\u00edtos de CA, un condensador ideal p\u00f3dese asimilar a unha magnitude complexa sen parte real e parte imaxinaria negativa:\nformula_35\nNo condensador real, haber\u00e1 que ter en conta a resistencia de perdas do seu diel\u00e9ctrico, \"R\"\"C\", podendo ser o seu circu\u00edto equivalente, ou modelo, o que aparece na figura 4a) ou 4b) dependendo do tipo de condensador e da frecuencia \u00e1 que se traballe, a\u00ednda que para an\u00e1lises m\u00e1is precisas poden utilizarse modelos m\u00e1is complexos que os anteriores."}
{"id": "167078", "revid": "85894", "url": "https://gl.wikipedia.org/wiki?curid=167078", "title": "Paradela, Ni\u00f1odaguia, Xunqueira de Espadanedo", "text": "Paradela \u00e9 un lugar da parroquia de Ni\u00f1odaguia, no concello ourens\u00e1n de Xunqueira de Espadanedo na comarca de Allariz-Maceda. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 8 eran mulleres."}
{"id": "167079", "revid": "22570", "url": "https://gl.wikipedia.org/wiki?curid=167079", "title": "Veigach\u00e1, Ni\u00f1odaguia, Xunqueira de Espadanedo", "text": "Veigach\u00e1 \u00e9 un lugar da parroquia de Ni\u00f1odaguia, no concello ourens\u00e1n de Xunqueira de Espadanedo na comarca de Allariz-Maceda. Ti\u00f1a 30 habitantes no ano 2009 segundo datos do Instituto Nacional de Estad\u00edstica, dos cales 19 eran homes e 11 eran mulleres."}
{"id": "167081", "revid": "85894", "url": "https://gl.wikipedia.org/wiki?curid=167081", "title": "A Achadiza, Beluso, Bueu", "text": "A Achadiza \u00e9 un lugar da parroquia de Beluso, no concello pontevedr\u00e9s de Bueu na comarca do Morrazo. Ti\u00f1a 190 habitantes no ano 2009 segundo datos do Instituto Nacional de Estad\u00edstica, dos cales 95 eran homes e 95 eran mulleres."}
{"id": "167082", "revid": "85894", "url": "https://gl.wikipedia.org/wiki?curid=167082", "title": "O Cabalo, Beluso, Bueu", "text": "O Cabalo \u00e9 un lugar da parroquia de Beluso, no concello pontevedr\u00e9s de Bueu na comarca do Morrazo. Ti\u00f1a 344 habitantes no ano 2009 segundo datos do Instituto Nacional de Estad\u00edstica, dos cales 173 eran homes e 171 eran mulleres."}
{"id": "167084", "revid": "22570", "url": "https://gl.wikipedia.org/wiki?curid=167084", "title": "O Ameal, Arcos da Condesa, Caldas de Reis", "text": "O Ameal \u00e9 un lugar da parroquia de Arcos da Condesa, no concello pontevedr\u00e9s de Caldas de Reis na comarca de Caldas. Ti\u00f1a 72 habitantes no ano 2009 segundo datos do Instituto Nacional de Estad\u00edstica, dos cales 31 eran homes e 41 eran mulleres."}
{"id": "167085", "revid": "98629", "url": "https://gl.wikipedia.org/wiki?curid=167085", "title": "A Arosa, Arcos da Condesa, Caldas de Reis", "text": "A Arosa \u00e9 un lugar da parroquia de Arcos da Condesa, no concello pontevedr\u00e9s de Caldas de Reis na comarca de Caldas. Ti\u00f1a 45 habitantes no ano 2014 segundo datos do Instituto Nacional de Estad\u00edstica, dos cales 25 eran homes e 20 eran mulleres."}
{"id": "167087", "revid": "23204", "url": "https://gl.wikipedia.org/wiki?curid=167087", "title": "Rexi\u00f3n de Kagera", "text": "Kagera \u00e9 unha das 26 rexi\u00f3ns nas que se encontra dividida a Rep\u00fablica Unida de Tanzania. A s\u00faa capital \u00e9 a cidade de Bukoba.\nPos\u00fae unha superficie de 28.388 km2 e no 2002 ti\u00f1a unha poboaci\u00f3n de 2.033.888 habitantes.\nDistritos.\nTen seis distritos:"}
{"id": "167088", "revid": "43327", "url": "https://gl.wikipedia.org/wiki?curid=167088", "title": "Kagera", "text": "Kagera p\u00f3dese referir a:"}
{"id": "167089", "revid": "98629", "url": "https://gl.wikipedia.org/wiki?curid=167089", "title": "Aneurysm", "text": "\"Aneurysm\" \u00e9 unha canci\u00f3n da banda estadounidense de grunge Nirvana. O tema destaca por ter sido escrito por todos os membros da banda, a diferenza da meirande parte das canci\u00f3ns, compostas polo seu l\u00edder Kurt Cobain. Unha enquisa feita pola \"BBC Radio 1\" no ano 2000 elixiuna como terceira mellor canci\u00f3n de Nirvana, despois de \"Smells Like Teen Spirit\" e \"Heart-Shaped Box\".\nA versi\u00f3n orixinal de estudio, gravada o 1 de xaneiro de 1991, apareceu como cara-b do sinxelo \"Smells Like Teen Spirit\" en 1991, e tam\u00e9n no EP \"Hormoaning\", aparecido en Australia e o Xap\u00f3n en 1992. Esta ser\u00eda inclu\u00edda no \"box set\" de rarezas \"With the Lights Out\", lanzado no ano 2004. Gravouse unha segunda versi\u00f3n de estudio o 9 de novembro do mesmo ano para o programa da BBC \"Mark Goodier's Evening Session\". Esta aparece no \u00e1lbum de rarezas de 1992 \"Incesticide\", e conta cun tempo m\u00e1is r\u00e1pido, e un efecto est\u00e9reo m\u00e1is amplo."}
{"id": "167090", "revid": "23204", "url": "https://gl.wikipedia.org/wiki?curid=167090", "title": "Rexi\u00f3n de Kigoma", "text": "Kigoma \u00e9 unha das 26 rexi\u00f3ns nas que se encontra dividida Tanzania. A capital \u00e9 a cidade de Kigoma. Limita polo norte coa rexi\u00f3n de Kagera, polo leste coas de Shinyanga e Tabora, polo sur coa de Rukwa, polo oeste co Lago Tanganica, que forma fronteira coa Rep\u00fablica Democr\u00e1tica do Congo e polo noroeste limita con Burundi.\nPos\u00fae unha superficie de 37.037 km\u00b2 e no 2002 ti\u00f1a unha poboaci\u00f3n de 1.679.109 habitantes.\nDistritos.\nTen catro distritos:"}
{"id": "167091", "revid": "89787", "url": "https://gl.wikipedia.org/wiki?curid=167091", "title": "Proba matem\u00e1tica", "text": "Unha proba ou demostraci\u00f3n matem\u00e1tica \u00e9 un razoamento convincente dentro dos est\u00e1ndares vixentes conducente a que algunha proposici\u00f3n \u00e9 necesariamente certa. Real\u00edzase cunha l\u00f3xica v\u00e1lida que progresa a partir de ideas que se dan por certas, chamadas hip\u00f3teses, ata a afirmaci\u00f3n formulada, chamada tese, da que se quere obter a veracidade. Estes pasos deben estar fundamentados na aplicaci\u00f3n de regras de deduci\u00f3n, fundadas xa sexa en enuciados xeralmente aceptados co\u00f1ecidos como axiomas, ou en teoremas anteriormente demostrados, ou en regras b\u00e1sicas de deduci\u00f3n do sistema en cuesti\u00f3n.\nCaracter\u00edsticas.\nAs probas obt\u00e9\u00f1ense mediante o razoamento dedutivo m\u00e1is que por argumentos indutivos ou emp\u00edricos. Ou sexa, unha proba debe demostrar que unha proposici\u00f3n \u00e9 certa en t\u00f3dolos casos, sen excepci\u00f3n (ocasionalmente enumerando todos os casos pos\u00edbeis e mostrando que se sost\u00e9n en todos eles), m\u00e1is ca enumerando moitos casos confirmatorios. Unha proposici\u00f3n non demostrada que se considera certa co\u00f1\u00e9cese como conxectura.\nUnha proposici\u00f3n probada adoita denominarse teorema. Unha vez que se proba unha proposici\u00f3n, p\u00f3dese empregar coma base para probar outras proposici\u00f3ns. A un teorema p\u00f3deselle chamar tam\u00e9n \"lema\", especialmente se se pretende usar como paso na proba doutro teorema.\nAs probas empregan a l\u00f3xica mais adoitan inclu\u00edr unha parte de linguaxe natural que polo xeral admite certa ambig\u00fcidade. De feito, a maior parte das probas das matem\u00e1ticas escritas p\u00f3dense considerar aplicaci\u00f3ns da l\u00f3xica informal rigorosa. As probas formais, escritas en linguaxe simb\u00f3lica e non en natural, tr\u00e1tanse na teor\u00eda da proba.\nA distinci\u00f3n entre proba formal e proba informal liderou moita da investigaci\u00f3n das matem\u00e1ticas actuais e hist\u00f3ricas, o cuasi-empirismo nas matem\u00e1ticas e o presunto folclore matem\u00e1tico (en \u00e1mbolos dous sentidos do termo). A filosof\u00eda das matem\u00e1ticas trata sobre o rol da linguaxe e a l\u00f3xica nas probas, e sobre as matem\u00e1ticas en calidade de linguaxe.\nHistoria e etimolox\u00eda.\nA palabra \"proba\" prov\u00e9n do lat\u00edn \"probare\" co significado de \"verificar\". O termo equivalente \"demostraci\u00f3n\" deriva tam\u00e9n do lat\u00edn \"demonstrationem\" (nominativo \"demonstratio\"), nome de acci\u00f3n cuxa ra\u00edz e o participio pasado de \"demonstrare\" que significa \"sinalar\", \"indicar\".\nArgumentos que usaban dispositivos heur\u00edsticos como debuxos e analox\u00edas poden considerarse como precedentes das demostraci\u00f3ns matem\u00e1ticas estritas.\n\u00c9 prob\u00e1bel que a idea de demostrar unha conclusi\u00f3n xurdira primeiramente en conexi\u00f3n coa xeometr\u00eda, cuxo significado orixinal foi o de \"medida da terra\". O desenvolvemento da \"proba matem\u00e1tica\" foi primeiramente un produto dos matem\u00e1ticos gregos antigos, e un dos seus m\u00e1is grandes logros. Tales (624-546 a.C.) demostrou alg\u00fans teoremas de xeometr\u00eda. Eudoxo (408-355 a.C.) e Teeteto (417-369 a.C.) formularon teoremas a\u00ednda que non os probaron. Arist\u00f3teles (384-322 a.C.) deu definici\u00f3ns que describ\u00edan o concepto a partir doutros conceptos xa co\u00f1ecidos. As demostraci\u00f3ns matem\u00e1ticas foron revolucionadas por Euclides, quen introduciu o m\u00e9todo axiom\u00e1tico que s\u00e9gue us\u00e1ndose hoxe en d\u00eda, partindo de termos indefinidos e axiomas (proposici\u00f3ns referentes aos termos indefinidos que se admiten como verdades auto-evidentes; do grego \"axios\" que significa \"algo meritorio\"), proba teoremas usando a l\u00f3xica dedutiva. O seu libro, Os Elementos foi lido no mundo occidental por toda persoa considerada educada ata mediados do s\u00e9culo XX. Ademais dos m\u00e1is familiares teoremas de xeometr\u00eda, como o teorema de Pit\u00e1goras, os \"Elementos\" incl\u00faen demostraci\u00f3ns de que a ra\u00edz cadrada de dous \u00e9 irracional e de que hai infinitos n\u00fameros primos.\nPosteriores avances tiveron lugar nas matem\u00e1ticas isl\u00e1micas do medievo. Mentres que as primeiras demostraci\u00f3ns gregas base\u00e1banse en longas probas xeom\u00e9tricas, o desenvolvemento da aritm\u00e9tica e da \u00e1lxebra polos matem\u00e1ticos isl\u00e1micos permitiu demostraci\u00f3ns m\u00e1is xerais que non depend\u00edan da xeometr\u00eda. No s\u00e9culo X, o matem\u00e1tico do que hoxe \u00e9 Iraq, Al-Hashimi deu demostraci\u00f3ns xerais (m\u00e1is ca xeom\u00e9tricas) para n\u00fameros, considerando a multiplicaci\u00f3n, a divisi\u00f3n etc. como \"li\u00f1as\". Este m\u00e9todo usouno para probar a existencia de n\u00fameros irracionais. Unha demostraci\u00f3n indutiva para progresi\u00f3ns aritm\u00e9ticas foi introducida no ano 1000 por Al-Karaji na s\u00faa obra \"Al-Fakhri\", na que demostra a f\u00f3rmula xeral da potencia dun binomio formula_1, chamada \u00e1s veces teorema do binomio, e propiedades do tri\u00e1ngulo de Pascal ou de Tartaglia. O m\u00e9todo de demostraci\u00f3n da reduci\u00f3n ao absurdo foi desenvolvido por Alhazen, us\u00e1ndoo nunha primeira tentativa de probar o quinto postulado de Euclides.\nA moderna teor\u00eda da proba trata as demostraci\u00f3ns como estruturas de datos definidas indutivamente. Non hai unha asunci\u00f3n expl\u00edcita de que os axiomas son \"verdadeiros\" dalg\u00fan xeito; isto permite constru\u00edr teor\u00edas matem\u00e1ticas paralelas con conxuntos de axiomas contraditorios entre si. Exemplos disto son a teor\u00eda axiom\u00e1tica de conxuntos e as xeometr\u00edas non euclidianas.\nNatureza e prop\u00f3sito.\nNa pr\u00e1ctica, unha demostraci\u00f3n expr\u00e9sase nunha linguaxe natural e \u00e9 un argumento rigoroso destinado a convencer a unha audiencia da verdade dunha enunciado. O est\u00e1ndar de rigor non \u00e9 absoluto e variou ao longo de historia. Unha demostraci\u00f3n pode ser presentada de xeitos diferentes dependendo da audiencia prevista. Para ga\u00f1ar aceptaci\u00f3n, unha proba ten que cumprir est\u00e1ndares de rigor xeralmente aceptados; un argumento considerado impreciso ou incompleto pode ser rexeitado.\nO concepto de demostraci\u00f3n formal\u00edzase no campo da l\u00f3xica matem\u00e1tica. Unha demostraci\u00f3n formal escr\u00edbese nunha linguaxe formal en lugar dunha linguaxe natural. Unha proba formal def\u00ednese como unha secuencia de f\u00f3rmulas nunha linguaxe formal na que cada f\u00f3rmula \u00e9 unha consecuencia l\u00f3xica das precedentes. Ter unha definici\u00f3n de demostraci\u00f3n formal fai que o concepto de demostraci\u00f3n sexa suscept\u00edbel de estudo. De feito, a rama da teor\u00eda da proba estuda as demostraci\u00f3ns formais e as s\u00faas propiedades, por exemplo, a propiedade de que un enunciado ten unha demostraci\u00f3n formal. Unha aplicaci\u00f3n da teor\u00eda da proba \u00e9 mostrar que certos enunciados indecid\u00edbeis non se poden demostrar.\nA definici\u00f3n de demostraci\u00f3n formal tende a captar o concepto das demostraci\u00f3ns tal como se escriben na pr\u00e1ctica das matem\u00e1ticas. A solvencia desta definici\u00f3n equivale \u00e1 crenza en que unha demostraci\u00f3n publicada pode, en principio, converterse nunha demostraci\u00f3n formal. Por\u00e9n, f\u00f3ra do campo dos asistentes de demostraci\u00f3ns automatizadas, \u00e9 raro que se faga isto na pr\u00e1ctica. Unha cuesti\u00f3n cl\u00e1sica en filosof\u00eda \u00e9 a de se as demostraci\u00f3ns matem\u00e1ticas son anal\u00edticas ou sint\u00e9ticas. Kant, quen introduciu a distinci\u00f3n anal\u00edtica-sint\u00e9tica, cr\u00eda que as demostraci\u00f3ns matem\u00e1ticas son sint\u00e9ticas.\nAs demostraci\u00f3ns poden considerarse como obxectos est\u00e9ticos, admirados pola s\u00faa beleza matem\u00e1tica. O matem\u00e1tico h\u00fangaro Paul Erd\u0151s foi co\u00f1ecido por describir aquelas demostraci\u00f3ns que el achaba particularmente elegantes, como que provi\u00f1an do \"Libro\", un hipot\u00e9tico volume que conti\u00f1a os m\u00e9todos de demostraci\u00f3n m\u00e1is fermosos de cada teorema. O libro \"Demostraci\u00f3ns desde O LIBRO\", publicado en 2003, presenta 32 demostraci\u00f3ns que os seus editores acharon especialmente agrad\u00e1beis.\nM\u00e9todos de proba.\nProba directa.\nNa proba directa, a conclusi\u00f3n establ\u00e9cese mediante a combinaci\u00f3n l\u00f3xica de axiomas, definici\u00f3ns e teoremas previos. Por exemplo, a demostraci\u00f3n directa pode usarse para probar que a suma de dous n\u00fameros pares \u00e9 outro n\u00famero par:\nEsta proba usa a definici\u00f3n de enteiros pares, as propiedades de seren a suma e a multiplicaci\u00f3n operaci\u00f3ns internas no conxunto dos n\u00fameros enteiros, e a distributiva do produto respecto da suma.\nDemostraci\u00f3n por induci\u00f3n matem\u00e1tica.\nA induci\u00f3n matem\u00e1tica non \u00e9 unha forma de razoamento indutivo. Nas probas por induci\u00f3n matem\u00e1tica, dem\u00f3stranse un \"caso b\u00e1sico\" simple, e unha \"regra de induci\u00f3n\", que establece que un certo caso implica o seguinte caso. Aplicando a regra de induci\u00f3n repetidamente, comezando polo caso b\u00e1sico demostrado independentemente, dem\u00f3stranse moitos, frecuentemente infinitamente moitos, outros casos. Xa que o caso b\u00e1sico \u00e9 verdadeiro, a infinitude dos outros casos te\u00f1en que ser tam\u00e9n verdadeiros, mesmo se todos eles non poden ser probados directamente debido a ser un n\u00famero infinito. Un subconxunto de induci\u00f3n \u00e9 un descenso infinito. O descenso infinito pode usarse para probar a irracionalidade da ra\u00edz cadrada de dous.\nUnha aplicaci\u00f3n habitual da demostraci\u00f3n por induci\u00f3n matem\u00e1tica \u00e9 probar que unha propiedade que se verifica para un n\u00famero, \u00e9 certa para todos os n\u00fameros naturais: Sexa formula_2 o conxunto dos n\u00fameros naturais, e sexa formula_3 un enunciado matem\u00e1tico concerniente ao n\u00famero natural \"n\" tal que:\nPor exemplo, podemos probar por induci\u00f3n que todos os enteiros da forma 2\"n\"\u00a0+\u00a01 son impares:\n\u00c9 habitual usar a frase \"demostraci\u00f3n por induci\u00f3n\" no canto de \"demostraci\u00f3n por induci\u00f3n matem\u00e1tica\nProba por contraposici\u00f3n.\nA proba por contraposici\u00f3n infire a conclusi\u00f3n \"se \"p\" ent\u00f3n \"q\"\" da premisa \"se \"non q\" ent\u00f3n \"non p\"\". O enunciado \"se \"non q\" ent\u00f3n \"non p\"\" ch\u00e1mase o contrapositivo do enunciado \"se \"p\" ent\u00f3n \"q\"\". Por exemplo, a contraposici\u00f3n pode usarse para establecer que, dado un enteiro \"x\", se \"x\"\u00b2 \u00e9 par, ent\u00f3n \"x\" \u00e9 par:\nProba por reduci\u00f3n ao absurdo.\nNa demostraci\u00f3n por reduci\u00f3n ao absurdo, ou \"reductio ad absurdum\", pr\u00f3base que unha proposici\u00f3n matem\u00e1tica \u00e9 certa supo\u00f1endo que non o \u00e9 e chegando a unha contradici\u00f3n, co cal a proposici\u00f3n ten que ser verdadeira. Un famoso exemplo de demostraci\u00f3n por reduci\u00f3n ao absurdo \u00e9 a proba de que a ra\u00edz cadrada de dous \u00e9 irracional:\nDemostraci\u00f3n construtiva.\nUnha demostraci\u00f3n construtiva, tam\u00e9n chamada proba por exemplo, \u00e9 unha demostraci\u00f3n da existencia de obxectos matem\u00e1ticos cunha certa propiedade, a trav\u00e9s da s\u00faa construci\u00f3n dun exemplo concreto con esa propiedade. Joseph Liouville, por exemplo, probou a existencia de n\u00fameros transcendentais constru\u00edndo un exemplo expl\u00edcito de tales n\u00fameros. A demostraci\u00f3n construtiva \u00fasase tam\u00e9n para probar a falsidade dunha proposici\u00f3n mediante a construci\u00f3n dun contraexemplo que non verifica tal propiedade.\nDemostraci\u00f3n por casos.\nNa demostraci\u00f3n por casos, ou demostraci\u00f3n exhaustiva, a conclusi\u00f3n establ\u00e9cese dividindo o estudo nun n\u00famero finito de casos e prob\u00e1ndoa separadamente para cada un. O n\u00famero de casos, \u00e1s veces, pode chegar a ser moi grande. Por exemplo, a primeira proba do teorema das catro cores inclu\u00eda 1.936 casos. Esta demostraci\u00f3n foi moi controvertida pois a maior\u00eda dos casos foron comprobados cun programa inform\u00e1tico. A demostraci\u00f3n m\u00e1is curta deste teorema \u00e9 de 2011 e a\u00ednda ten arredor de 600 casos.\nDemostraci\u00f3n probabil\u00edstica.\nA demostraci\u00f3n probabil\u00edstica \u00e9 aquela na que se mostra a existencia dun exemplo, con certeza, usando m\u00e9todos da teor\u00eda de probabilidades. Non se debe confundir co argumento de que un teorema \u00e9 \"probabelmente\" certo. Este \u00faltimo tipo de razoamento pode ser chamado \"argumento plaus\u00edbel\" mais non \u00e9 unha demostraci\u00f3n; no caso da conxectura de Collatz est\u00e1 claro o lonxe que est\u00e1 dunha aut\u00e9ntica demostraci\u00f3n. A demostraci\u00f3n probabil\u00edstica, como a proba por construci\u00f3n, \u00e9 unha das moitas maneiras que hai para mostrar teoremas de existencia.\nDemostraci\u00f3n combinatoria.\nUnha demostraci\u00f3n combinatoria establece a equivalencia de expresi\u00f3ns a priori diferentes establecendo unha identidade entre elas. Frecuentemente unha bixecci\u00f3n entre dous conxuntos \u00fasase para mostrar que as expresi\u00f3ns dos seus dous tama\u00f1os son iguais. Altenativamente, un argumento de dobre contaxe proporciona d\u00faas expresi\u00f3ns diferentes para o tama\u00f1o dun mesmo conxunto, mostrando de novo que as d\u00faas expresi\u00f3ns son iguais.\nProba non construtiva.\nUnha proba non construtiva establece que un obxecto matem\u00e1tico cunha certa propiedade existe sen explicar como pode ser achado tal obxecto. A mi\u00fado, toma a forma de demostraci\u00f3n por contradici\u00f3n na que se proba a imposibilidade da non existencia do obxecto. Pola contra, a demostraci\u00f3n construtiva establece que un obxecto concreto existe proporcionando un m\u00e9todo para achalo. Un exemplo famoso de proba non construtiva \u00e9 o teorema da existencia de dous n\u00fameros irracionais \"a\" e \"b\" tales que formula_20 \u00e9 un n\u00famero racional:\nProbas estat\u00edsticas nas matem\u00e1ticas puras.\nA expresi\u00f3n demostraci\u00f3n estat\u00edstica debe usarse t\u00e9cnica ou coloquialmente en \u00e1reas da matem\u00e1tica pura, como aquelas que te\u00f1en que ver coa criptograf\u00eda, series ca\u00f3ticas, e teor\u00eda de n\u00fameros probabil\u00edstica ou anal\u00edtica. \u00c9 menos com\u00fan usar este termo para referirse \u00e1s demostraci\u00f3ns matem\u00e1ticas na rama desta co\u00f1ecida como estat\u00edstica matem\u00e1tica. Ver tam\u00e9n m\u00e1is adiante neste artigo #Demostraci\u00f3n estat\u00edstica usando datos\nDemostraci\u00f3ns asistidas por ordenador.\nAta o s\u00e9culo XX asum\u00edase que calquera proba pod\u00eda, en principio, ser comprobada por un matem\u00e1tico competente para confirmar a s\u00faa validez. Por\u00e9n, hoxe en d\u00eda os ordenadores \u00fasante tanto para probar teoremas como para realizar os c\u00e1lculos que son demasiado longos para seren realizados por un equipo humano; a primeira proba do teorema das catro cores \u00e9 un exemplo de demostraci\u00f3n asistida por ordenador. Alg\u00fans matem\u00e1ticos cuestionan a validez destas demostraci\u00f3ns argumentando que existe a posibilidade de erros no programa inform\u00e1tico ou no tempo de execuci\u00f3n dos c\u00e1lculos. Na pr\u00e1ctica, as posibilidades de erro que invalidan unha demostraci\u00f3n asistida por ordenador poden reducirse incorporando redundancia e autocomprobaci\u00f3ns nos c\u00e1lculos, e desenvolvendo m\u00faltiples aproximaci\u00f3ns e programas independentes. Pero os erros nunca poden ser desbotados completamente en caso de verificaci\u00f3n dunha demostraci\u00f3n por humanos, especialmente se a demostraci\u00f3n cont\u00e9n linguaxe natural e require unha visi\u00f3n matem\u00e1tica profunda.\nEnunciados indecid\u00edbeis.\nUnha sentenza dunha teor\u00eda matem\u00e1tica dise que \u00e9 indecid\u00edbel se \u00e9 impos\u00edbel demostrar tanto a s\u00faa certeza como a s\u00faa falsidade coas ferramentas da propia teor\u00eda. Un exemplo cl\u00e1sico \u00e9 o quinto postulado de Euclides, do cal non se pode demostrar que sexa certo ou que sexa falso cos axiomas da xeometr\u00eda euclidiana.\nMoitas sentenzas son indecid\u00edbeis na teor\u00eda de conxuntos de Zermelo-Fraenkel (ZF), asumindo que ZF \u00e9 consistente. As\u00ed, son indecid\u00edbeis o axioma da escolla, a hip\u00f3tese do continuo e a hip\u00f3tese do continuo xeneralizada.\nO primeiro teorema de incompletitude de G\u00f6del demostra que moitos sistemas axiom\u00e1ticos de interese matem\u00e1tica te\u00f1en sentenzas indecid\u00edbeis.\nMatem\u00e1ticas heur\u00edsticas e matem\u00e1ticas experimentais.\nMentres que os primeiros matem\u00e1ticos como Eudoxo non fac\u00edan uso das demostraci\u00f3ns, estas foron unha parte esencial das matem\u00e1ticas desde Euclides ata a matem\u00e1tica fundacional desenvolvida a finais do s\u00e9culo XIX e no s\u00e9culo XX.Co incremento do poder computacional na d\u00e9cada de 1960, comez\u00e1ronse a facer traballos significativos na investigaci\u00f3n de obxectos matem\u00e1ticos f\u00f3ra da estrutura da teor\u00eda de probas, nas matem\u00e1ticas experimentais. Os pioneiros destes m\u00e9todos tentaron encaixalos dentro da teor\u00eda cl\u00e1sica de probas, como ocorreu, por exemplo, co desenvolvemento temper\u00e1 da xeometr\u00eda fractal, que foi ultimamente incorporada \u00e1 teor\u00eda cl\u00e1sica.\nConceptos relacionados.\nDemostraci\u00f3n visual.\nSe ben non \u00e9 unha proba formal, unha demostraci\u00f3n visual dalg\u00fan teorema matem\u00e1tico \u00e9 chamado, \u00e1s veces, unha \"proba sen palabras\". Nas imaxes seguintes apr\u00e9cianse tres demostraci\u00f3ns visuais do Teorema de Pit\u00e1goras; a da esquerda \u00e9 un exemplo hist\u00f3rico e as outras d\u00faas son probas visuais animadas:\nDemostraci\u00f3n elemental.\nUnha demostraci\u00f3n elemental \u00e9 unha proba que s\u00f3 usa t\u00e9cnicas matem\u00e1ticas b\u00e1sicas. M\u00e1is concretamente, o termo \u00fasase en teor\u00eda de n\u00fameros para referirse a demostraci\u00f3ns que non fan uso da an\u00e1lise complexa. Durante un tempo pensouse que certos teoremas, como o teorema dos n\u00fameros primos, s\u00f3 pod\u00edan probarse usando matem\u00e1ticas \"superiores\". Por\u00e9n, co paso do tempo, moitos destes resultados foron redemostrados usando s\u00f3 t\u00e9cnicas elementais.\nDemostraci\u00f3n a d\u00faas columnas.\nA demostraci\u00f3n a d\u00faas columnas \u00e9 unha particular forma de organizar unha demostraci\u00f3n usando d\u00faas columnas. En cada li\u00f1a, a columna da esquerda cont\u00e9n unha proposici\u00f3n, mentres que a columna da dereita cont\u00e9n unha breve explicaci\u00f3n de como a proposici\u00f3n correspondente na columna da esquerda \u00e9 ou un axioma, ou unha hip\u00f3tese, ou pode se loxicamente deducida de proposici\u00f3ns previas. A columna da esquerda encab\u00e9zase como \"Statements\" (enunciados) e a da dereita como \"Reasons\" (raz\u00f3ns). A demostraci\u00f3n a d\u00faas columnas \u00fasase frecuentemente nas clases elementais de xeometr\u00eda nos Estados Unidos.\nUso coloquial de \"demostraci\u00f3n matem\u00e1tica\".\nA expresi\u00f3n \"demostraci\u00f3n matem\u00e1tica\" \u00fasaa a xente corrente para referirse ao uso de m\u00e9todos ou argumentos con obxectos matem\u00e1ticos, tales como n\u00fameros, coa fin de demostrar algo sobre a vida coti\u00e1, ou cando os datos usados nun argumento son num\u00e9ricos. \u00c1s veces tam\u00e9n se usa para referirse a unha demostraci\u00f3n estat\u00edstica, especialmente cando se argumenta con datos num\u00e9ricos.\nDemostraci\u00f3n estat\u00edstica en datos num\u00e9ricos.\nA demostraci\u00f3n estat\u00edstica en datos num\u00e9ricos ref\u00edrese \u00e1 aplicaci\u00f3n deste tipo de demostraci\u00f3n nos campos da estat\u00edstica, a an\u00e1lise de datos ou a an\u00e1lise Bayesiana para inferir proposici\u00f3ns relacionadas coa probabilidade dos datos num\u00e9ricos. Mentres que a demostraci\u00f3n matem\u00e1tica se usa para establecer teoremas en estat\u00edstica, o seu uso non \u00e9 habitual cando se trata de verificar \"suposici\u00f3ns\" cuxos enunciados probabil\u00edsticos derivan de evidencias emp\u00edricas alleas \u00e1s matem\u00e1ticas. En f\u00edsica, ademais de aos m\u00e9todos estat\u00edsticos, o termo \"demostraci\u00f3n matem\u00e1tica\" pode referirse aos especializados m\u00e9todos matem\u00e1ticos da f\u00edsica aplicados na an\u00e1lise de datos nos experimentos de f\u00edsica de part\u00edculas ou no estudo observacional en cosmolox\u00eda. A \"demostraci\u00f3n estat\u00edstica\" pode tam\u00e9n referirse aos datos en bruto ou a diagramas relativos a datos, como os diagramas de dispersi\u00f3n, cando os datos ou o diagrama son razoabelmente convincentes sen necesidade de an\u00e1lises posteriores.\nDemostraci\u00f3ns l\u00f3xicas indutivas e an\u00e1lise Bayesiana.\nAs demostraci\u00f3ns que usan a l\u00f3xica indutiva, cando se consideran de natureza matem\u00e1tica, buscan establecer proposiciones cun grao de certeza, que act\u00faen do modo semellante \u00e1 probabilidade, e que poden ser menos dunha certeza. A an\u00e1lise Bayesiana establece asertos como o do grao de crenza subxectiva dunha persoa. A l\u00f3xica indutiva non debe confundirse coa induci\u00f3n matem\u00e1tica.\nDemostraci\u00f3ns como obxectos mentais.\nO psicoloxismo contempla as demostraci\u00f3ns matem\u00e1ticas como obxectos mentais ou psicol\u00f3xicos. Fil\u00f3sofos matem\u00e1ticos como Leibniz, Frege, e Carnap, tentaron desenvolver unha sem\u00e1ntica para o que eles consideraban a linguaxe do pensamento, pola cal os est\u00e1ndares da demostraci\u00f3n matem\u00e1tica deber\u00edan aplicarse \u00e1 ciencia emp\u00edrica.\nInfluencia dos m\u00e9todos da demostraci\u00f3n matem\u00e1tica f\u00f3ra das matem\u00e1ticas.\nFil\u00f3sofo-matem\u00e1ticos como Spinoza trataron de formular argumentos filos\u00f3ficos dun xeito axiom\u00e1tico, polo cal os est\u00e1ndares da demostraci\u00f3n matem\u00e1tica poder\u00edan aplicarse \u00e1 argumentaci\u00f3n na filosof\u00eda xeral. Outros matem\u00e1tico-fil\u00f3sofos tentaron usar est\u00e1ndares da demostraci\u00f3n matem\u00e1tica e a raz\u00f3n, sen empirismo, para chegar a enunciados alleos \u00e1s matem\u00e1ticas, mais coa certeza das proposici\u00f3ns deducidas nunha demostraci\u00f3n matem\u00e1tica, tal e como fixo Descartes no seu argumento \"cogito ergo sum\".\nRematando unha demostraci\u00f3n.\n\"q.e.d.\" escr\u00edbese \u00e1s veces ao remate dunha demostraci\u00f3n para indicar a s\u00faa fin. \u00c9 a abreviatura da expresi\u00f3n latina \"Quod Erat Demonstrandum\". Tam\u00e9n se usa o equivalente galego \"c.q.d.\" (\"Como Queriamos Demostrar\"). Outra alternativa \u00e9 usar un cadrado ou un rect\u00e1ngulo, como \u25a1 ou \u220e, este \u00faltimo chamado \u00e1s veces \"halmos\" por ter sido o matem\u00e1tico Paul Halmos o primeiro en facer uso del. As abreviaturas anteriores tam\u00e9n se escriben con mai\u00fasculas e tam\u00e9n sen puntos."}
{"id": "167092", "revid": "23204", "url": "https://gl.wikipedia.org/wiki?curid=167092", "title": "Rexi\u00f3n do Kilimanjaro", "text": "Kilimanjaro \u00e9 unha das 26 rexi\u00f3ns nas que se encontra dividida Tanzania, onde se atopa o monte Kilimanjaro. A capital \u00e9 a cidade de Moshi. Limita polo norte e polo leste con Kenya, polo sur coa rexi\u00f3n de Tanga, polo suroeste coa rexi\u00f3n de Manyara, e polo oeste coa rexi\u00f3n de Arusha.\nPos\u00fae unha superficie de 13.309\u00a0km\u00b2 e no 2002 ti\u00f1a unha poboaci\u00f3n de 1.381.149 habitantes.\nDistritos.\nTen seis distritos:"}
{"id": "167093", "revid": "1131", "url": "https://gl.wikipedia.org/wiki?curid=167093", "title": "Kilimanjaro (hom\u00f3nimos)", "text": "O top\u00f3nimo Kilimanjaro pode referirse a:"}
{"id": "167094", "revid": "1771505", "url": "https://gl.wikipedia.org/wiki?curid=167094", "title": "Monte Kilimanjaro", "text": ""}
{"id": "167095", "revid": "109216", "url": "https://gl.wikipedia.org/wiki?curid=167095", "title": "Bundesliga", "text": "O termo alem\u00e1n Bundesliga (Liga Federal) \u00e9 o nome da primeira divisi\u00f3n de varios deportes en Austria e Alema\u00f1a:"}
{"id": "167096", "revid": "56817", "url": "https://gl.wikipedia.org/wiki?curid=167096", "title": "A Pico\u00f1a, Lois, Ribadumia", "text": "A Pico\u00f1a \u00e9 un lugar da parroquia de Lois no concello pontevedr\u00e9s de Ribadumia, na comarca do Saln\u00e9s, segundo consta no Nomencl\u00e1tor de Galicia . Non obstante, o IGE non rexistra habitantes neste lugar no censo de 2016 , polo que non se poden achegar datos da s\u00faa poboaci\u00f3n."}
{"id": "167097", "revid": "65337", "url": "https://gl.wikipedia.org/wiki?curid=167097", "title": "Club Balonmano Torrevieja", "text": "O Club Balonmano Torrevieja \u00e9 un equipo de balonm\u00e1n da localidade de Torrevieja, Alacant (Espa\u00f1a). Actualmente compite na Liga ASOBAL."}
{"id": "167098", "revid": "89787", "url": "https://gl.wikipedia.org/wiki?curid=167098", "title": "Groasis waterboxx", "text": "O Groasis waterboxx \u00e9 unha caixa de pl\u00e1stico que recolle a auga da chuvia e do orballo da noite, mant\u00e9ndoa no interior para subministrarlla paulatinamente \u00e1 pequena \u00e1rbore que protexe. Esta caixa permite plantar \u00e1rbores ou arbustos en rochas, monta\u00f1as, xard\u00edns, \u00e1reas queimadas ou desertizadas ou calquera outro lugar, sen axuda de rego, cunha alta porcentaxe de \u00e9xito (do 90% ou superior). En climas temperados o Groasis waterboxx produce un crecemento dun 15 a un 30% mais r\u00e1pido, e defende as \u00e1rbores dos roedores, m\u00e1s herbas e per\u00edodos de seca (pois distrib\u00fae a auga durante longos per\u00edodos)."}
{"id": "167099", "revid": "1771537", "url": "https://gl.wikipedia.org/wiki?curid=167099", "title": "BM Torrevieja", "text": ""}
{"id": "167100", "revid": "54334", "url": "https://gl.wikipedia.org/wiki?curid=167100", "title": "Ysbrechtum", "text": "Ysbrechtum \u00e9 unha entidade de poboaci\u00f3n de 650 habitantes no concello de S\u00fadwest Frysl\u00e2n (Frisia), situado a dous quil\u00f3metros de Snits. Ata a reorganizaci\u00f3n municipal de 1984 pertenc\u00eda ao antigo concello de Wymbritseradiel cando pasou a depender do de Snits ata a s\u00faa disoluci\u00f3n o 1 de xaneiro de 2011. Dentro dos seus l\u00edmites est\u00e1 Epemastate, unha mansi\u00f3n (\"stins\") constru\u00edda en 1625. No leste do lugar salienta tam\u00e9n o mu\u00ed\u00f1o para a extracci\u00f3n de auga co\u00f1ecido popularmente como \"Amerikaanse wynmotor\" .\nHistoria.\nNon se sabe cando xurdiu o asentamento, probablemente os primeiros habitantes estar\u00edan sobre un monte \u00e1 beira do Middelsee, arredor do ano 1000 comezou o desecamento que durou s\u00e9culos e finalmente os habitantes mov\u00e9ronse \u00e1s terras baixas. A localidade aparece mencionada por primeira vez nun documento de 1270 por\u00e9n a igrexa databa do s\u00e9culo XI ou XII, a\u00ednda que se derrubou en 1693 para constru\u00edr unha nova que se inaugurou ao ano seguinte, a\u00ednda as\u00ed esta igrexa tampouco se conserva e a actual data de 1865, nesa \u00e9poca case todo o territorio de Ysbrechtum era propiedade da igrexa ou da familia Rengers."}
{"id": "167103", "revid": "89787", "url": "https://gl.wikipedia.org/wiki?curid=167103", "title": "Pilar Rojo", "text": "Pilar Milagros Rojo Noguera, nada na Coru\u00f1a o 23 de febreiro de 1960, \u00e9 unha pol\u00edtica galega militante do PPdG.\nTraxectoria.\n\u00c9 licenciada en Arquitectura pola Escola T\u00e9cnica Superior de Arquitectura da Coru\u00f1a. En 1990 e ata 1996 exerceu como arquitecta da Facenda P\u00fablica na Delegaci\u00f3n Provincial de Econom\u00eda e Facenda en Pontevedra. En novembro de 1996 foi nomeada delegada provincial da Conseller\u00eda de Cultura e Comunicaci\u00f3n Social da Xunta de Galicia en Pontevedra, cargo que ocupou ata finais de 2001.\nNo ano 2001 foi elixida deputada do PPdeG por Pontevedra no Parlamento de Galicia, cargo para o que foi reelixida nas VII e VIII lexislaturas. O 20 de xaneiro de 2003 foi nomeada Conselleira de Familia, Xuventude, Deporte e Voluntariado, cargo que desempe\u00f1ou ata as elecci\u00f3ns auton\u00f3micas de 2005.\nAp\u00f3s as Elecci\u00f3ns ao Parlamento de Galicia 2009, foi elixida presidenta do Parlamento de Galicia. Nas elecci\u00f3ns xerais de 2015 presentouse en terceiro lugar pola provincia de Pontevedra e foi elixida deputada. En xaneiro de 2016 foi substitu\u00edda na Presidencia do Parlamento Galego por Miguel Santalices. Nas Elecci\u00f3ns xerais de abril de 2019 presentouse ao Senado pola provincia de Pontevedra, sen obter escano. Repetiu candidatura nas Elecci\u00f3ns xerais de novembro do mesmo ano, desa volta con \u00e9xito."}
{"id": "167105", "revid": "85894", "url": "https://gl.wikipedia.org/wiki?curid=167105", "title": "Barbeira, Fontecada, Santa Comba", "text": "Barbeira \u00e9 un lugar da parroquia de Fontecada no concello coru\u00f1\u00e9s de Santa Comba na Comarca do Xallas. Ti\u00f1a 163 habitantes no ano 2009 segundo datos do Instituto Nacional de Estad\u00edstica dos cales eran 88 homes e 75 mulleres."}
{"id": "167106", "revid": "6939", "url": "https://gl.wikipedia.org/wiki?curid=167106", "title": "Pilar Rojo Noguera", "text": ""}
{"id": "167109", "revid": "98629", "url": "https://gl.wikipedia.org/wiki?curid=167109", "title": "Club Balonmano Ademar Le\u00f3n", "text": "O Club Balonmano Ademar Le\u00f3n \u00e9 un equipo de balonm\u00e1n da cidade de Le\u00f3n, Castela e Le\u00f3n (Espa\u00f1a). Actualmente compite na Liga ASOBAL, competici\u00f3n que ga\u00f1ou na tempada 2000-01.\nDende a tempada 2008-09 o equipo pasou a chamarse Reale Ademar Le\u00f3n por motivos de patrocinio coa empresa aseguradora Reale.\nO club pos\u00fae un equipo filial, o Universidad de Le\u00f3n Ademar, que competiu no grupo B da 1\u00aa Divisi\u00f3n Estatal ata a tempada 2009-01, na que conseguiu o ascenso \u00e1 Divisi\u00f3n de Honra Prata.\nHistoria.\nO club foi fundado 1956 e ata 1975 xogou en divisi\u00f3ns inferiores a causa das carencias econ\u00f3micas que imped\u00edan ao club ascender de categor\u00eda. En 1975 ascendeu \u00e1 1\u00aa Divisi\u00f3n Estatal.\nNa tempada 1995-96 conseguiu un sexto posto que lle permitiu disputar ao ano seguinte por primeira vez na s\u00faa historia nunha competici\u00f3n europea, a City Cup. Na tempada 1998-99 chegaron os primeiros t\u00edtulos \u00e1s vitrinas do equipo leon\u00e9s coa consecuci\u00f3n do dobrete (Copa ASOBAL e Recopa de Europa). A s\u00faa primeira e ata a data \u00fanica Liga do club chegou na tempada 2000-01, e na tempada seguinte consegu\u00eda tam\u00e9n a s\u00faa \u00fanica Copa do Rei. Ga\u00f1ou o seu \u00faltimo t\u00edtulo na tempada 2008-09, ao consegu\u00edr a s\u00faa segunda Copa ASOBAL en Barcelona ante o FC Barcelona por 31-25."}
{"id": "167110", "revid": "1771623", "url": "https://gl.wikipedia.org/wiki?curid=167110", "title": "Reale Ademar Le\u00f3n", "text": ""}
{"id": "167111", "revid": "1771627", "url": "https://gl.wikipedia.org/wiki?curid=167111", "title": "Ademar de Le\u00f3n", "text": ""}
{"id": "167113", "revid": "5749", "url": "https://gl.wikipedia.org/wiki?curid=167113", "title": "Sixeberto I", "text": ""}
{"id": "167114", "revid": "89787", "url": "https://gl.wikipedia.org/wiki?curid=167114", "title": "Euskolegas", "text": "Euskolegas \u00e9 unha serie de televisi\u00f3n producida por Pausoka para a canle auton\u00f3mica ETB 2, que estreouna o 11 de maio de 2009. Tr\u00e1tase da continuaci\u00f3n do espazo do mesmo nome emitido no programa de humor da mesma canle \"Vaya semanita\" entre 2006 e 2008. A serie finalizou a s\u00faa segunda tempada o 14 de decembro de 2009, e non renovou por m\u00e1is tempo debido aos discretos resultados de audiencia desta \u00faltima, botando o peche cun final aberto."}
{"id": "167115", "revid": "2081", "url": "https://gl.wikipedia.org/wiki?curid=167115", "title": "Chroicocephalus ridibundus", "text": ""}
{"id": "167116", "revid": "5749", "url": "https://gl.wikipedia.org/wiki?curid=167116", "title": "Templo de Artemisa", "text": ""}
{"id": "167118", "revid": "85894", "url": "https://gl.wikipedia.org/wiki?curid=167118", "title": "As Achas, As Achas, A Ca\u00f1iza", "text": "As Achas \u00e9 un lugar da parroquia das Achas, no concello pontevedr\u00e9s da Ca\u00f1iza na comarca da Paradanta. Segundo o Instituto Galego de Estat\u00edstica, en 2021 ti\u00f1a 34 habitantes, dos cales 16 eran homes e 18 eran mulleres."}
{"id": "167119", "revid": "23204", "url": "https://gl.wikipedia.org/wiki?curid=167119", "title": "A Aldea de Arriba, As Achas, A Ca\u00f1iza", "text": "A Aldea de Arriba \u00e9 un lugar da parroquia das Achas, no concello pontevedr\u00e9s da Ca\u00f1iza na comarca da Paradanta. Segundo o Instituto Galego de Estat\u00edstica, en 2021 ti\u00f1a 27 habitantes, dos cales 13 eran homes e 14 eran mulleres."}
{"id": "167121", "revid": "22570", "url": "https://gl.wikipedia.org/wiki?curid=167121", "title": "ABC Braga", "text": "O Acad\u00e9mico Basket Clube Braga \u00e9 un equipo de balonm\u00e1n da cidade de Braga (Portugal). Actualmente compite na Liga Portuguesa de Andebol (LPA).\nHistoria.\nO club foi fundado o 29 de decembro de 1933, tendo ao longo da s\u00faa vida diversas modalidades deportivas coma o h\u00f3ckey a pat\u00edns, baloncesto, atletismo, h\u00f3ckey herba, voleibol, xadrez e patinaxe art\u00edstica. O 6 de novembro de 1958 recibiu a Medalla de Ouro da cidade polo servizo prestado polo club \u00e1 xuventude no ano das s\u00faas vodas de prata.\n1960 foi un ano rico para o ABC. E non s\u00f3 en hockey a pat\u00edns ou no atletismo. O voleibol reapareceu tanto na categor\u00eda masculina como na feminina.\nH\u00e1i pouco m\u00e1is de d\u00faas d\u00e9cadas, o h\u00f3ckey a pat\u00edns era a modalidade ra\u00ed\u00f1a, chegando a ceder alg\u00fans atletas \u00e1s selecci\u00f3ns nacionais. En 1979 o ABC fac\u00edase representar en varias modalidades: balonm\u00e1n, h\u00f3ckey a pat\u00edns, baloncesto, voleibol, t\u00e9nis de mesa, atletismo e ximn\u00e1sia. Na tempada 1982-83 o ABC cami\u00f1aba cara a unha bipolarizaci\u00f3n en termos de modalidades practicadas: h\u00f3ckey a pat\u00edns e balonm\u00e1n.\nCo ascenso \u00e1 primeira divisi\u00f3n do equipo de balonm\u00e1n, Ant\u00f3nio Cunha foi o mentor do ABC tal cal o co\u00f1ecemos. O troco da cor do equipamento de negro a amarelo provocou unha divisi\u00f3n no club, de xeito que alg\u00fans dos socios m\u00e1is antigos abandonaron o club.\nEse foi posiblemente o prezo a pagar pola gloria. Apenas tres tempadas despois de ter acadado o t\u00edtulo da segunda divisi\u00f3n, o ABC completou un ascenso mete\u00f3rico coa conquista do primeiro dos doce campionatos nacionais de primeira divisi\u00f3n (1986-87).\nEn 1994 disputou a final da Liga de Campi\u00f3ns da EHF co Teka Santander, na que perdeu en dobre partido, empatando a 22 na ida en Portugal, e perdendo a volta por 23-21.\nEstes \u00e9xitos contin\u00faan a d\u00eda de hoxe a converter ao ABC coma o mellor equipo de formaci\u00f3n de xogadores de balonm\u00e1n en Portugal, e unha referencia para o balonm\u00e1n en Europa.\nEn xaneiro do 2009 o club recibiu a \"Medalha de M\u00e9rito Desportivo da Secretar\u00eda de Estado da Juventude e Desporto\" polo seut traballo deportivo e social na Gala do Club na que se conmemoraban as vodas de diamante."}
{"id": "167122", "revid": "85894", "url": "https://gl.wikipedia.org/wiki?curid=167122", "title": "O Busto, Abalo, Catoira", "text": "O Busto \u00e9 un lugar da parroquia de Abalo no concello pontevedr\u00e9s de Catoira, na comarca de Caldas. Segundo o padr\u00f3n municipal (INE 2013) ten 28 habitantes (12 homes e 16 mulleres)."}
{"id": "167123", "revid": "23204", "url": "https://gl.wikipedia.org/wiki?curid=167123", "title": "Rexi\u00f3n de Lindi", "text": "Lindi \u00e9 unha das 26 rexi\u00f3ns nas que se encontra dividida Tanzania. A capital \u00e9 a cidade de Lindi.\nLimita polo oeste co Oc\u00e9ano \u00cdndico, polo norte coa rexi\u00f3n de Pwani, polo leste coa de Morogoro, e polo sur coas de Ruvuma (suroeste) e Mtwara (sueste). A maior\u00eda da zona occidental da rexi\u00f3n at\u00f3pase na Reserva de Caza de Selous.\nPos\u00fae unha superficie de 66.046\u00a0km\u00b2 e no 2002 ti\u00f1a 791.306 habitantes.\nDistritos.\nTen seis distritos:"}
{"id": "167124", "revid": "85894", "url": "https://gl.wikipedia.org/wiki?curid=167124", "title": "Al\u00e9n, Barcia de Mera, Covelo", "text": "Al\u00e9n \u00e9 un lugar da parroquia de Barcia de Mera, no concello pontevedr\u00e9s de Covelo, na comarca da Paradanta. Segundo o Instituto Galego de Estat\u00edstica, en 2021 ti\u00f1a 26 habitantes, dos cales 14 eran homes e 12 eran mulleres."}
{"id": "167125", "revid": "23204", "url": "https://gl.wikipedia.org/wiki?curid=167125", "title": "Manyara", "text": "Manyara \u00e9 unha das 26 rexi\u00f3ns nas que encontra dividida Tanzania. A s\u00faa capital \u00e9 a cidade de Babati. Na s\u00faa zona norte at\u00f3pase o Lago Manyara. Limita polo norte coa rexi\u00f3n de Arusha, polo nordeste coa rexi\u00f3n do Kilimanjaro, polo leste coa rexi\u00f3n de Tanga, polo sur coa rexi\u00f3n de Dodoma, polo suroeste coa rexi\u00f3n de Singida, e polo noroeste coa rexi\u00f3n de Shinyanga.\nPos\u00fae unha superficie de 45.820 km\u00b2 e no 2002 ti\u00f1a unha poboaci\u00f3n de 1\u00a0040\u00a0461 habitantes.\nDistritos.\nTen cinco distritos:"}
{"id": "167126", "revid": "98629", "url": "https://gl.wikipedia.org/wiki?curid=167126", "title": "Mera, Barcia de Mera, Covelo", "text": "Mera \u00e9 un lugar da parroquia de Barcia de Mera, no concello pontevedr\u00e9s de Covelo na comarca da Paradanta. Segundo o Instituto Galego de Estat\u00edstica, en 2021 ti\u00f1a 60 habitantes, dos cales 32 eran homes e 28 eran mulleres."}
{"id": "167128", "revid": "1131", "url": "https://gl.wikipedia.org/wiki?curid=167128", "title": "Editorial Tris Tram", "text": "A editorial Tris Tram \u00e9 unha editorial galega con sede na cidade de Lugo que traballa dende 1994. Publica tanto en lingua galega como en lingua castel\u00e1.\nHistoria e caracter\u00edsticas.\nVerteu ao galego textos de Dickens, Poe ou Balzac, as\u00ed como tam\u00e9n publica libros de tem\u00e1tica po\u00e9tica, teatral ou ensa\u00edstica de autores contempor\u00e1neos galegos. Ten m\u00e1is de cen t\u00edtulos dentro das 8 colecci\u00f3ns do seu cat\u00e1logo. "}
{"id": "167129", "revid": "23204", "url": "https://gl.wikipedia.org/wiki?curid=167129", "title": "Rexi\u00f3n de Mara", "text": "Mara \u00e9 unha das 26 rexi\u00f3ns nas que se encontra dividida Tanzania. O nome v\u00e9n do r\u00edo Mara. A capital rexional \u00e9 Musoma.\nLimita polo sur coas rexi\u00f3ns de Mwanza e Shinyanga, polo sueste coa rexi\u00f3n de Arusha, polo nordeste coa Rep\u00fablica de Kenya, e a oeste ten o Lago Vitoria\nO Parque Nacional do Serengeti at\u00f3pase nesta rexi\u00f3n.\nPos\u00fae unha superficie de 19.566\u00a0km\u00b2 e no 2002 ti\u00f1a unha poboaci\u00f3n de 1.368.602 habitantes.\nDistritos.\nTen cinco distritos:"}
{"id": "167130", "revid": "6939", "url": "https://gl.wikipedia.org/wiki?curid=167130", "title": "Tris Tram", "text": ""}
{"id": "167131", "revid": "6939", "url": "https://gl.wikipedia.org/wiki?curid=167131", "title": "Editorial Tristram", "text": ""}
{"id": "167132", "revid": "22570", "url": "https://gl.wikipedia.org/wiki?curid=167132", "title": "Jonas Salk", "text": "Jonas Edward Salk, nado en Nova York o 28 de outubro de 1914 e finado no barrio de La Jolla (San Diego) o 23 de xu\u00f1o de 1995, foi un investigador, m\u00e9dico e vir\u00f3logo estadounidense, principalmente reco\u00f1ecido polo seu descubrimento e desenvolvemento da primeira vacina contra a poliomielite segura e efectiva. Na Universidade de Nova York destacou non s\u00f3 pola s\u00faa destreza acad\u00e9mica, sen\u00f3n porque tam\u00e9n decidiu realizar investigaci\u00f3ns m\u00e9dicas no canto de converterse en m\u00e9dico.\nSalk \u00e9 tam\u00e9n famoso por desenvolver unha vacina libre de patentes. Cando lle preguntaron nunha entrevista televisiva quen posu\u00eda a patente da vacina, Salk respondeu: \u00abNon hai patente. P\u00f3dese patentar o sol?\u00bb."}
{"id": "167133", "revid": "23204", "url": "https://gl.wikipedia.org/wiki?curid=167133", "title": "Rexi\u00f3n de Mbeya", "text": "Mbeya \u00e9 unha das 26 rexi\u00f3ns nas que se divide a Tanzania. A s\u00faa capital \u00e9 a cidade de Mbeya. Limita polo noroeste coa rexi\u00f3n de Tabora, polo nordeste coa rexi\u00f3n de Singida, polo leste coa rexi\u00f3n de Iringa, polo sur con Zambia e Malawi e polo oeste coa rexi\u00f3n de Rukwa.\nPos\u00fae unha \u00e1rea de 60.350\u00a0km\u00b2 e no 2002 ti\u00f1a unha poboaci\u00f3n de 2.070.046 habitantes.\nDistritos.\nTen oito distritos:"}
{"id": "167135", "revid": "56817", "url": "https://gl.wikipedia.org/wiki?curid=167135", "title": "Sporting Clube da Horta", "text": "O Sporting Clube da Horta \u00e9 un equipo profesional portugu\u00e9s de balonm\u00e1n da localidade de Horta (Azores). Actualmente compite na LPA. O logro m\u00e1is importante da s\u00faa historia foi o subcampionato da EHF Challenge Cup logrado no 2006 tras perder a final fronte ao Steaua Bucarest roman\u00e9s por 26-21 e 34-27."}
{"id": "167136", "revid": "23204", "url": "https://gl.wikipedia.org/wiki?curid=167136", "title": "Rexi\u00f3n de Morogoro", "text": "Morogoro \u00e9 unha das 26 rexi\u00f3ns nas que se encontra dividida a Tanzania. A s\u00faa capital \u00e9 Morogoro. Limita polo norte coa rexi\u00f3n de Tanga, polo leste coas de Pwani e Lindi, polo sur coa de Ruvuma e polo leste coas de Iringa e Dodoma.\nPos\u00fae unha superficie de 70.799 km\u00b2 e no 2002 ti\u00f1a unha poboaci\u00f3n de 1.759.809 habitantes."}
{"id": "167137", "revid": "23204", "url": "https://gl.wikipedia.org/wiki?curid=167137", "title": "Rexi\u00f3n de Mtwara", "text": "Mtwara \u00e9 unha da 26 rexi\u00f3ns nas que se encontra dividida Tanzania. At\u00f3pase no sur, limitando polo sur con Mozambique, co r\u00edo Ruvuma polo medio, polo oeste coa rexi\u00f3n de Ruvuma, polo norte coa rexi\u00f3n de Lindi e polo leste co Oc\u00e9ano \u00cdndico. A capital \u00e9 Mtwara.\nPos\u00fae unha \u00e1rea de 16.707\u00a0km\u00b2 e no 2002 ti\u00f1a unha poboaci\u00f3n de 1.128.523 habitantes.\nDistritos.\nTen seis distritos:"}
{"id": "167138", "revid": "56817", "url": "https://gl.wikipedia.org/wiki?curid=167138", "title": "Makea Karika Ariki", "text": "A dinast\u00eda dos Makea Karika Ariki \u00e9 xunto cos Makea Nui Ariki e os Makea Vakatini Ariki, unha das tres li\u00f1as dos ariki da tribo (\"vaka\") de Teauotonga en Rarotonga (Illas Cook).\nHistoria.\nA dinast\u00eda fundouse a mediados do s\u00e9culo XVIII logo que Makea Te Patua Kino decidira conferir un t\u00edtulo de ariki os fillos maiores das s\u00faas tres donas, o maior Makea Pini recibiu o t\u00edtulo de Makea Nui Ariki, o segundo Makea Keu o de Makea Karika e o m\u00e1is novo Makea Vakatini I o de Makea Vakatini Ariki."}
{"id": "167139", "revid": "98629", "url": "https://gl.wikipedia.org/wiki?curid=167139", "title": "Supernova de Kepler", "text": "A supernova de Kepler ou SN 1604, \u00e9 o termo usado para a supernova observada en 1604. Kepler non foi o seu primeiro observador, mais foi quen publicou os principais estudos sobre ela. A explosi\u00f3n ocorreu fai 20.000 anos atr\u00e1s, e a s\u00faa luz chegou \u00e1 Terra en 1604.\nA supernova foi inicialmente observada no norte da Italia o 9 de outubro de 1604, e Kepler iniciou as s\u00faas observaci\u00f3ns o 17 de outubro.\nRestos de supernova.\nAs observaci\u00f3ns actuais mostran restos de supernova no lugar onde estaba esta estrela. A composici\u00f3n da imaxe de raios X do Chandra (azul e verde), \u00f3ptica do Telesc\u00f3pio Espacial Hubble (amarelo) e infra-vermella do Telescopio Espacial Spitzer (vermello) mostra unha nube de gas e po que pos\u00fae 14 anos-luz de di\u00e1metro e se expande a 2.000 quil\u00f3metros por segundo. A imaxe \u00f3ptica revela gas a 10.000\u00a0\u00b0C onde a onda de choque da supernova afecta \u00e1s rexi\u00f3ns m\u00e1is densas de gas nas proximidades. A imaxe infra-vermella destaca part\u00edculas de po microsc\u00f3pica espallada e quentada pola onda de choque da supernova. Os datos dos raios X mostran rexi\u00f3ns con gas a mill\u00f3ns de graos ou part\u00edculas de enerx\u00eda extremamente alta. Os raios X con enerx\u00eda maior (de cor azul) prove\u00f1en principalmente das rexi\u00f3ns de detr\u00e1s da face de choque. Os raios X con enerx\u00eda menor (de cor verde) marcan a localizaci\u00f3n dos restos quentes da estrela que estoupou."}
{"id": "167141", "revid": "98629", "url": "https://gl.wikipedia.org/wiki?curid=167141", "title": "Makea Karika George Pa", "text": "Makea Karika George Pa, nado o 1 de agosto de 1893 en Avarua e finado o 5 de maio de 1949, foi un ariki da dinast\u00eda Makea Karika Ariki da triboTeauotonga nas Illas Cook.\nTraxectoria.\nGeorge Pa era o fillo primox\u00e9nito da ariki Makea Karika Takau Tuaraupoko Mokoroa ki Aitu, estudou na escola da Sociedade Misioneira de Londres de Avarua. En 1915 casou con Ngapoko Wilson, desa uni\u00f3n naceron once fillos. En 1916 comezou a traballar na compa\u00f1\u00eda neozelandesa \"Union Steam Ship\" e pouco despois integrou o corpo expedicionario neozeland\u00e9s da ANZAC, ascendido a sarxento, participou con outros 500 rarotonganos na New Zealand Rarotongan Company que participou na toma de Xerusal\u00e9n aos otom\u00e1ns, obtivo en febreiro de 1918 a Medalla \u00e1 Conduta Distinguida por valent\u00eda demostrada e devoci\u00f3n ao deber, convert\u00e9ndose George Pa no \u00fanico habitante das Illas Cook en ser distinguido durante a primeira guerra mundial. En 1919 volveu a Rarotonga, enfermo de tubercolose, dedicouse ao cultivo das s\u00faas terras familiares e foi un membro destacado da Igrexa da Sociedade Misioneira de Londres, actual Igrexa Cristi\u00e1 das Illas Cook, durante a segunda guerra mundial foi membro das Forzas de Defensa Local. En 1942 sucedeu \u00e1 s\u00faa nai como ariki, convert\u00e9ndose igualmente en membro do Consello Insular de Rarotonga, a s\u00faa filla Makea Karika Takau Margaret Ariki, sucedeulle \u00e1 s\u00faa morte en 1949."}
{"id": "167143", "revid": "98629", "url": "https://gl.wikipedia.org/wiki?curid=167143", "title": "R\u00edo Ruvuma", "text": "O r\u00edo Ruvuma (anteriormente co\u00f1ecido como Rovuma, como a\u00ednda \u00e9 co\u00f1ecido en Mozambique) \u00e9 un r\u00edo da \u00c1frica oriental que discorre formando durante gran parte do seu curso fronteira entre Tanzania e Mozambique. Ten unha lonxitude duns 800\u00a0km, drena unha ampla conca de 155 500\u00a0km\u00b2 e ten un caudal de 475 m\u00b3/s na s\u00faa desembocadura.\nXeograf\u00eda.\nO r\u00edo Ruvuma nace na parte suroccidental de Tanzania, na rexi\u00f3n hom\u00f3nima de Ruvuma, a uns 50\u00a0km ao suroeste da cidade de Songea. O r\u00edo baixa das ladeiras das monta\u00f1as Matogaro situadas nunha meseta ondulada, a m\u00e1is de 900 de altitude, ao leste do lago Nyasa. O r\u00edo fl\u00fae primeiro cara o oeste, logo vai cara o sur durante un tramo duns 70\u00a0km. Tras recibir pola dereita ao r\u00edo Msinje, que v\u00e9n do sur, o Ruvuma torna repentinamente e encam\u00ed\u00f1ase cara o leste, rumbo que manter\u00e1 en xeral at\u00e9 o final. A partir de aqu\u00ed o r\u00edo ser\u00e1 a fronteira natural nunha secci\u00f3n de m\u00e1is de 650\u00a0km entre Tanzania, no norte, e Mozambique, no sur.\nNo seu cami\u00f1o cara o leste, o Ruvuma pasa cerca da base dunha \u00e1rida meseta escarpada de pedra arenita, situada no norte, da que descenden pequenos r\u00edos de profundas canles na base da meseta (alg\u00fans son longos como o Lukimva e o Muhuvesi). Pola ribeira oposta, a dereita, polo sur, o Ruvuma recibe r\u00edos m\u00e1is longos que ve\u00f1en de amplos vales do sur, entre eles o Luchulingo, o Lussanhando e o r\u00edo Lugenda.\nM\u00e1is abaixo, o Ruvuma var\u00eda moito de anchura, contendo en moitas partes grandes illas boscosas que se elevan por encima do nivel das crecidas, e que a mi\u00fado est\u00e1n habitadas. O r\u00edo \u00e9 vadeable en moitos lugares na estaci\u00f3n seca. O curso inferior do Ruvuma, normalmente ten m\u00e1is de 500 m de ancho, pero xeralmente fl\u00fae a trav\u00e9s dun pantanoso vale. A s\u00faa foz, ten case 1,5\u00a0km de ancho e at\u00f3pase ao sur da cidade tanzana de Mtwara e ao norte do mozambicano Cabo Delgado.\nPonte.\nEn 1975, pouco despois da independencia de Mozambique, prop\u00faxose a construci\u00f3n dunha ponte que cruzase o r\u00edo e unise Mozambique e Tanzania, denominado Ponte da Unidade (\"Unity Bridge\"). Fix\u00e9ronse estudos e algunhas obras a principios de 1980, mais a ponte non rematou por falta de fondos. No 2002, os dous gobernos asinaron un acordo para constru\u00edr unha ponte de 600 m que cruzase o r\u00edo. As primeiras pedras coloc\u00e1ronse o 10 de outubro de 2005, tanto en Tanzania como en Mozambique. A construci\u00f3n estaba prevista que rematase 2008, mais a\u00ed est\u00e1n.\nAntes era posible cruzar o r\u00edo cun pequeno buque ro-ro (situado na parte de Tanzania), que pod\u00eda levar 3 jeeps. O transbordador afundiuse no 2008 e non se substitu\u00edu. A poboaci\u00f3n local ofrece un transporte para os veh\u00edculos consistente en tres barcos con t\u00e1boas atadas. En tempos de secura, o r\u00edo pode ser vadeado cun adecuado veh\u00edculo.\nHai unha pequena ponte constru\u00edda no 2007, chamada Unity Two, na zona alta do r\u00edo, preto de Matchedge (Mozambique)."}
{"id": "167145", "revid": "89787", "url": "https://gl.wikipedia.org/wiki?curid=167145", "title": "Ultra Boys", "text": "Os Ultra Boys son un grupo ultra do Real Sporting de Gij\u00f3n, fundado en 1981. Tr\u00e1tase dun dos grupos m\u00e1is antigos do panorama ultra espa\u00f1ol.\nHistoria.\nO grupo fundouse na tempada 1981. Desde ent\u00f3n sempre existiu e contou cun gran n\u00famero de membros ou socios que viviron distintos momentos polos que pasou o club desde ent\u00f3n (desde participaci\u00f3ns na Copa da UEFA at\u00e9 unha etapa recente na que o club atopouse \u00e1 beira da desaparici\u00f3n.\nNa actualidade contan cunha cifra pr\u00f3xima aos 1000 socios que se atopan localizados nunha zona da bancada sur de El Molin\u00f3n (denominada \"fondo joven\" ou sub-30) que o club ten especialmente habilitada para eles xa que non dispo\u00f1en de asentos, contan cunha valla sen publicidade na que poden colocar unha pancarta co seu nome e dispo\u00f1en dun cuarto no que gardan o material co que realizan os tifos durante os partidos e as distintas pancartas que empregan nos mesmos.\nIdeolox\u00eda.\nA\u00ednda que a principal ideolox\u00eda do grupo \u00e9 o amor incondicional ao Sporting de Gij\u00f3n e o odio ao Real Oviedo, tam\u00e9n hai pequenas facci\u00f3ns de extrema dereita como as\u00ed demostran tanto a aparici\u00f3n de bandeiras da \u00e9poca franquista como de s\u00edmbolos nazis debuxados nas paredes da bancada ou nalg\u00fan dos tambores que se empregan para animar ao equipo.\nAmizades e rivalidades.\nNormalmente a convivencia con outras afecci\u00f3ns adoita ser amistosa como as\u00ed testemu\u00f1an as boas relaci\u00f3ns existentes entre o grupo Supporters Gol Sur do Real Betis, Frente Atl\u00e9tico do Atl\u00e9tico de Madrid, Ultras Yomus do Valencia CF ou Ligallo Fondo Norte do Real Zaragoza. Tam\u00e9n te\u00f1en unha grande amizade coa afecci\u00f3n do Logro\u00f1\u00e9s debido \u00e1 irmandade existente entre este club e o Sporting; e con Brigadas Charra, do UD Salamanca, debido aos masivos desprazamentos de ambas afecci\u00f3ns a sendas cidades.\nAs s\u00faas maiores rivalidades as te\u00f1en con Symmachiarii do Real Oviedo (debido \u00e1 ideolox\u00eda antioviedista do grupo), Ultra Violetas do Real Valladolid que est\u00e1n irmandados cos Symmachiarii, Indar Gorri do Osasuna, Herri Norte Taldea do Athletic Club e Biris Norte do Sevilla FC debido en parte \u00e1 gran sinton\u00eda existente entre o Sporting e o Real Betis, que \u00e9 o maior rival do Sevilla."}
{"id": "167146", "revid": "23204", "url": "https://gl.wikipedia.org/wiki?curid=167146", "title": "Rexi\u00f3n de Mwanza", "text": "Mwanza \u00e9 unha das 26 rexi\u00f3ns nas que se encontra dividida a Tanzania. A s\u00faa capital \u00e9 a cidade hom\u00f3nima de Mwanza.\nLimita polo oeste con Kagera, polo sur con Shinyanga, polo leste con Mara e polo norte co Lago Victoria\nPos\u00fae unha \u00e1rea de 19.592\u00a0km\u00b2 e no 2002 ti\u00f1a unha poboaci\u00f3n de 2.942.148 habitantes.\nDistritos.\nTen oito distritos:"}
{"id": "167147", "revid": "25871", "url": "https://gl.wikipedia.org/wiki?curid=167147", "title": "Cimadevila", "text": "O top\u00f3nimo galego Cimadevila pode referirse a:\nAmais, como apelido pode referirse a:"}
{"id": "167148", "revid": "98629", "url": "https://gl.wikipedia.org/wiki?curid=167148", "title": "Sucker Punch", "text": "Sucker Punch \u00e9 un filme de acci\u00f3n, fantas\u00eda, drama e steampunk, do director Zack Snyder, a ser estreado o 25 de marzo de 2011.\nSinopse.\nAmbientando na d\u00e9cada de 1950, unha rapaza \u00e9 internada nun sanatorio polo seu padrastro ganancioso, o cal pretende ser o \u00fanico herdeiro da fortuna deixada por s\u00faa nai. De al\u00ed en diante, ela pasa por dolorosas terapias, al\u00e9n da ameaza de que en 5 d\u00edas ter\u00e1 unha sesi\u00f3n de lobotom\u00eda. Diante do medo, a s\u00faa \u00fanica sa\u00edda ser\u00e1 refuxiarse na s\u00faa propia mente, onde crear\u00e1 unha realidade alternativa na que o sanatorio \u00e9 un bordel e as s\u00faas amigas e ela necesitan pasar por mundos diferentes e repletos de drag\u00f3ns, robots, samurais, nazis e armamento pesado a fin de poderen escapar."}
{"id": "167151", "revid": "1410", "url": "https://gl.wikipedia.org/wiki?curid=167151", "title": "Fenerbah\u00e7e S.K. (baloncesto)", "text": "O Fenerbah\u00e7e Erkek Basketbol Tak\u0131m\u0131, ou simplemente Fenerbah\u00e7e, \u00e9 un club profesional de baloncesto turco con sede na cidade de Istambul. Actualmente xoga na T\u00fcrkiye Basketbol Ligi, a m\u00e1xima categor\u00eda do baloncesto turco, e na Euroliga. Fundado en 1913, \u00e9 a secci\u00f3n de baloncesto masculina do club polideportivo Fenerbah\u00e7e. Actualmente o equipo xoga os seus partidos como local no \u00dclker Sports Arena, pavill\u00f3n con capacidade para 13.800 espectadores. Entre 2006 e 2015, tras a s\u00faa fusi\u00f3n co \u00dclkerspor, o equipo foi co\u00f1ecido popularmente e por motivos de patrocinio como Fenerbah\u00e7e \u00dclker.\nHistoria.\nA secci\u00f3n de baloncesto masculino do Fenerbah\u00e7e foi fundada en 1913, acadando desde aquela un not\u00e1bel \u00e9xito no baloncesto turco. O equipo ga\u00f1ou os seus primeiros t\u00edtulos en 1957, 1959 1965, xusto antes de que fosa fundada a Liga de Baloncesto de Turqu\u00eda. Grazas aos t\u00edtulos dom\u00e9sticos o club participou na Euroliga de 1960 e de 1966. Por\u00e9n, tras a exitosa etapa, os seareiros ter\u00edan que agardar at\u00e9 1991 para ver ao seu equipo ga\u00f1ar un novo t\u00edtulo. En 1991 o equipo, liderado por Levent Topsakal, Larry Richard e o adestrador \u00c7etin Y\u0131lmaz consegue vencer na final ao Tofa\u015f, convert\u00e9ndose en campi\u00f3n de Liga, a s\u00faa primeira vez desde a fundaci\u00f3n da competici\u00f3n. Grazas ao t\u00edtulo, o Fenerbah\u00e7e participar\u00eda na seguinte edici\u00f3n da Euroliga, a\u00ednda que acabar\u00eda perdendo na primeira rolda.\nO equipo volver\u00eda xogar a final da liga en 1992, 1993 e 1995, a\u00ednda que sen \u00e9xito en ningunha das tres ocasi\u00f3ns. Na temporada 1997\u221298 o terceiro lugar acadado perm\u00edtelle volvet \u00e1 Euroliga, conseguindo esta vez chegar aos oitvados de final con xogadores como Mahmoud Abdul-Rauf, Marko Mili\u010d, \u017dan Tabak, \u0130brahim Kutluay e Conrad McRae. Con todo, o equipo acaba perdendo fronte o Real Madrid. O equipo tam\u00e9n particpou noutras competici\u00f3ns europeas, chegando aos cuartos de final da Copa Kora\u0107 en 1996 e 2001, e acabando en cuarto lugar na FIBA Europe League de 2005.\nNo ver\u00e1n de 2006 o club fusi\u00f3nase co \u00dclkerspor para formar o Fenerbah\u00e7e \u00dclker. Despois da fusi\u00f3n, o Fenerbahce convert\u00e9use no dominador da Liga, ga\u00f1ando o campionato en d\u00faas coasi\u00f3ns consecutivas. Na terceira temporada despois da fusi\u00f3n, por\u00e9n, non conseguen o t\u00edtulo tras perder nunha disputada eliminatoria final ante o Efes Pilsen. Iso non impide que na temporada 2009\u221210 o equipo repita t\u00edtulo de campi\u00f3n, desquit\u00e1ndose ante o Efes Pilsen. O seguinte ano o Fenerbah\u00e7e afrontar\u00eda a competici\u00f3n cun equipo con xogadores como \u0160ar\u016bnas Jasikevi\u010dius, Marko Tomas, Darju\u0161 Lavrinovi\u010d, Bojan Bogdanovi\u0107 ou Thabo Sefolosha. Baixo o mando do adestrador Neven Spahija o equipo consegue repetir t\u00edtulo. Por\u00e9n, as d\u00faas seguintes temporadas ser\u00edan decepcionantes para o club de Istambul. Para solucionalo chegar\u00eda ao banco \u017deljko Obradovi\u0107, que vir\u00eda acompa\u00f1ado de xogadores como Linas Kleiza ou Nemanja Bjelica. As\u00ed, o Fenerbah\u00e7e ga\u00f1ar\u00eda o seu sexto t\u00edtulo de Liga tras vecen na final ao Galatasaray. En 2015 o club remata o seu patrocinio con \u00dclker.\nPalmar\u00e9s.\nCompetici\u00f3ns dom\u00e9tiscas.\nLiga de Turqu\u00eda\nCampionato Turco (1946\u20131967)\nCopa de Turqu\u00eda\nSupercopa: "}
{"id": "167152", "revid": "5132", "url": "https://gl.wikipedia.org/wiki?curid=167152", "title": "Fenerbah\u00e7e \u00dclkerspor", "text": ""}
{"id": "167153", "revid": "5132", "url": "https://gl.wikipedia.org/wiki?curid=167153", "title": "Fenerbah\u00e7e Basketbol \u015eubesi Profesyonel Erkek A Tak\u0131m\u0131", "text": ""}
{"id": "167154", "revid": "5132", "url": "https://gl.wikipedia.org/wiki?curid=167154", "title": "Fenerbah\u00e7e Basketbol Erkek A Tak\u0131m\u0131", "text": ""}
{"id": "167155", "revid": "5132", "url": "https://gl.wikipedia.org/wiki?curid=167155", "title": "Fenerbah\u00e7e Ulker", "text": ""}
{"id": "167156", "revid": "5132", "url": "https://gl.wikipedia.org/wiki?curid=167156", "title": "Fenerbahce \u00dclker", "text": ""}
{"id": "167157", "revid": "5132", "url": "https://gl.wikipedia.org/wiki?curid=167157", "title": "Fenerbahce Ulker", "text": ""}
{"id": "167158", "revid": "5132", "url": "https://gl.wikipedia.org/wiki?curid=167158", "title": "\u00dclker Spor", "text": ""}
{"id": "167159", "revid": "5132", "url": "https://gl.wikipedia.org/wiki?curid=167159", "title": "Ulker Spor", "text": ""}
{"id": "167160", "revid": "22570", "url": "https://gl.wikipedia.org/wiki?curid=167160", "title": "\u00dclkerspor", "text": "O \u00dclker Gen\u00e7lik ve Spor Kul\u00fcb\u00fc, popularmente co\u00f1ecido como \u00dclkerspor ou \u00dclker, foi un club profesional de baloncesto turco con sede na cidade de Istambul. O club competiu na T\u00fcrkiye Basketbol Ligi, a m\u00e1xima categor\u00eda do baloncesto turco, at\u00e9 a s\u00faa fusi\u00f3n co Fenerbah\u00e7e. O equipo xogaba os seus partidos como local no Abdi \u0130pek\u00e7i Arena."}
{"id": "167161", "revid": "5132", "url": "https://gl.wikipedia.org/wiki?curid=167161", "title": "Ulkerspor", "text": ""}
{"id": "167162", "revid": "5132", "url": "https://gl.wikipedia.org/wiki?curid=167162", "title": "\u00dclker Istambul", "text": ""}
{"id": "167163", "revid": "5132", "url": "https://gl.wikipedia.org/wiki?curid=167163", "title": "Fenerbahce Ulkerspor", "text": ""}
{"id": "167164", "revid": "5132", "url": "https://gl.wikipedia.org/wiki?curid=167164", "title": "Fenerbahce \u00dclkerspor", "text": ""}
{"id": "167165", "revid": "5132", "url": "https://gl.wikipedia.org/wiki?curid=167165", "title": "Fenerbah\u00e7e Ulkerspor", "text": ""}
{"id": "167167", "revid": "89787", "url": "https://gl.wikipedia.org/wiki?curid=167167", "title": "Lubrificante", "text": "Un lubricante ou lubrificante \u00e9 unha substancia que, colocada entre d\u00faas pezas m\u00f3biles, non se degrada, e forma as\u00ed mesmo unha pel\u00edcula que impide o seu contacto, permitindo o seu movemento mesmo a elevadas temperaturas e presi\u00f3nsUnha segunda acepci\u00f3n \u00e9 que o lubricante \u00e9 unha substancia gasosa, l\u00edquida ou s\u00f3lida que substit\u00fae unha fricci\u00f3n entre d\u00faas pezas en movemento relativo pola fricci\u00f3n interna das s\u00faas mol\u00e9culas, que \u00e9 moito menor.\nNo caso de lubricantes gasosos, p\u00f3dese considerar unha corrente de aire a presi\u00f3n que separe d\u00faas pezas en movemento, no caso dos l\u00edquidos, os m\u00e1is co\u00f1ecidos son os aceites lubricantes que se empregan, por exemplo, nos motores. Os lubricantes s\u00f3lidos son, por exemplo, o disulfuro de molibdeno (MOS2), a mica e mais o grafito."}
{"id": "167168", "revid": "6939", "url": "https://gl.wikipedia.org/wiki?curid=167168", "title": "Lubricante", "text": ""}
{"id": "167171", "revid": "5132", "url": "https://gl.wikipedia.org/wiki?curid=167171", "title": "Maccabi Electra", "text": ""}
{"id": "167172", "revid": "89787", "url": "https://gl.wikipedia.org/wiki?curid=167172", "title": "Sufismo", "text": "O sufismo ou ' (\u00e1rabe, \u062a\u0635\u0648\u0651\u0641) \u00e9 definido polo seus seguidores como a dimensi\u00f3n m\u00edstica e interior do islam. Un practicante desta tradici\u00f3n acostuma chamarse ' () ou derviche.\nCaracter\u00edsticas.\nOs estudos cl\u00e1sicos suf\u00eds definiron o sufismo como \"unha ciencia cuxo obxectivo \u00e9 reparar o coraz\u00f3n e afastalo de todo o que non sexa Deus.\" Ou ben, en palabras do mestre suf\u00ed darqawi Ahmad ibn Ajiba, \"unha ciencia a trav\u00e9s da cal se pode co\u00f1ecer como introducirse na divina presenza, purificar o propio interior da sucidade, e embelecelo con diversas caracter\u00edsticas loables.\"\nOs suf\u00eds cl\u00e1sicos foron caracterizados polo seu apego ao dhikr (unha pr\u00e1ctica que consiste en repetir os nomes de Deus) e o ascetismo. O sufismo ga\u00f1ou adeptos entre moitos musulm\u00e1ns como reacci\u00f3n ao comportamento mundano do primeiro Califato Omeia (661-750 d.C.). Os suf\u00eds abarcaron varios continentes e culturas ao longo dun milenio, expres\u00e1ndose primeiro en \u00e1rabe, logo en persa, turco e unha ducia de linguas m\u00e1is. Os \"mandatos\" (\"\u1e6duruq\"), que prove\u00f1en da doutrina sunnita ou xi\u00edta ou de \u00e1mbalas d\u00faas mesturadas , calcan moitos dos preceptos orixinais do profeta isl\u00e1mico Mahoma a trav\u00e9s do seu curm\u00e1n \u2018Al\u012b, coa notable excepci\u00f3n do Naqshbandi, quen traza a s\u00faa orixe a trav\u00e9s do primeiro califa, Abu Bakr. Outras escolas de sufismo exclusivas descr\u00edbense a si mesmas como marcadamente suf\u00eds.\nDe acordo con Idries Shah, a filosof\u00eda suf\u00ed \u00e9 de natureza universal, as s\u00faas ra\u00edces preceden ao ascenso do islam e as outras relixi\u00f3ns modernas, ag\u00e1s quizais o hindu\u00edsmo e os seus derivados, o budismo e o xainismo; as\u00ed mesmo, alg\u00fans musulm\u00e1ns consideran o sufismo f\u00f3ra da esfera do islam. As\u00ed e todo, os principais estudosos do islam opinan que simplemente \u00e9 o nome da dimensi\u00f3n interior e esot\u00e9rica do islam.\nIrmandades (\"turuq\").\nO sufismo e os seus practicantes est\u00e1n agrupados en distintas irmandades (\"tariqa\", en plural \"tur\u016bq)\" que perseguen a purificaci\u00f3n da alma humana (\"nafs\"), a consecuci\u00f3n do co\u00f1ecemento divino (\"ma'arifa\") e a realizaci\u00f3n da Realidade Divina (\"haq\u012bqa\"), a trav\u00e9s das ensinanzas espirituais que brinda a Revelaci\u00f3n (o Cor\u00e1n e a \"sunna\" principalmente), de manera secundaria aos ditos e experiencias doutros profetas e os santos, e a pr\u00e1ctica dun cami\u00f1o espiritual a trav\u00e9s da gu\u00eda dun mestre autorizado que pos\u00fae unha cadea inici\u00e1tica (\"silsila\").\nAs diferenzas entre elas d\u00e9bense m\u00e1is que a unha cuesti\u00f3n de principios \u00e1s caracter\u00edsticas especiais que lles infunden os grandes mestres de cada cadea inici\u00e1tica.\nDesenvolvemento hist\u00f3rico.\nSeguindo as etapas que prop\u00f3n M. Sells os per\u00edodos hist\u00f3ricos do islam poden dividirse en:\nEsta clasificaci\u00f3n das diferentes etapas coinciden coas que expo\u00f1en outros autores como D. Gril e E. Geoffroy, que fai m\u00e1is fincap\u00e9 no per\u00edodo de formaci\u00f3n dos \"turuq\", ou Annemarie Schimmel. Con todo, este tipo de clasificaci\u00f3ns son inexactas, e non deben considerarse m\u00e1is que un gui\u00f3n ou ferramenta para entender o discorrer hist\u00f3rico do sufismo.\nXi\u00edsmo e sufismo.\nA realidade do xi\u00edsmo e o sufismo como aspectos integrantes da revelaci\u00f3n isl\u00e1mica \u00e9 dunha claridade demasiado cegadora como para facer caso omiso dela ou xustificala sobre a base dun tendencioso argumento hist\u00f3rico.\nA\u00ednda que o xi\u00edsmo e o sufismo en exot\u00e9rica te\u00f1en parecido, hai profundas diferenzas. Tam\u00e9n o sufismo na esot\u00e9rica ten parecido co sunnismo, e p\u00f3dese dicir que a gnosis isl\u00e1mica cristalizou na forma do sufismo no mundo sunn\u00ed, mentres encheu toda a estrutura do x\u00eda, especialmente durante a s\u00faa primeira \u00e9poca.\nSegundo a opini\u00f3n dalg\u00fans sunn\u00edes, o sufismo presenta parecidos co xi\u00edsmo e mesmo asimilou aspectos deste. As\u00ed mesmo un sabio como Ibn Khaldun di: \" os suf\u00edes empap\u00e1ronse das teor\u00edas da xi\u00edta. Ditas teor\u00edas penetraron tan profundamente nas s\u00faas ideas relixiosas que basearon a s\u00faa propia pr\u00e1ctica de usar manto no feito de que Al\u00ed revestiu a Al-Hasan al-Basri con ese vestiario e fixo que se adherira solemnemente \u00e1 senda m\u00edstica. A tradici\u00f3n foi continuada, segundo os suf\u00edes, por Al-Junaid, un dos sabios suf\u00edes\". Os xi\u00edtas cren que o xi\u00edsmo \u00e9 a base do que logo chegou a co\u00f1ecerse como sufismo.\nA seita do sufismo non ten Xaria (Lei) particular, s\u00f3 \u00e9 unha v\u00eda espiritual que se chama Tariqah (Cami\u00f1o), e \u00e9 como a seita sun\u00ed el Maliki ou el Shafei. Pero os xi\u00edtas cren que tanto Shariah coma Tariqah son importantes no islam; ademais a crenza do xi\u00edsmo sobre Tariqah \u00e9 diferente, os xi\u00edtas din que temos que aprender a maneira de vida do profeta Mahoma e a dos im\u00e1ns."}
{"id": "167173", "revid": "23204", "url": "https://gl.wikipedia.org/wiki?curid=167173", "title": "Mente (mitolox\u00eda)", "text": "Na mitolox\u00eda grega, Mente (tam\u00e9n Menthe, Menta ou Minte; en grego antigo \u039c\u03ad\u03bd\u03b8\u03b7 \"M\u00e9nth\u0113\") era unha ninfa asociada ao r\u00edo Cocito. Foi o amor il\u00edcito de Hades, o deus do inframundo, ata que o descubriu Dem\u00e9ter, nai da celosa esposa de Hades, Pers\u00e9fone. Unha destas d\u00faas deusas golpeouna tan terriblemente que Mente se desintegrou. Dos seus restos Hades (ou segundo outras fontes, a propia deusa) creou daquela a planta da menta."}
{"id": "167174", "revid": "865", "url": "https://gl.wikipedia.org/wiki?curid=167174", "title": "Ween", "text": "Ween \u00e9 unha banda de rock alternativo formada en 1984 en New Hope (Pensilvania) por Aaron Freeman (Gene Ween) e Mickey Melchiondo (Dean Ween). Despois de centos de gravaci\u00f3ns caseiras, Ween conseguiu unha grande base de fans no \"underground\" a pesar de ser bastante desco\u00f1ecidos polo p\u00fablico en xeral.\nA\u00ednda que Ween \u00e9 xeralmente categorizada como unha banda de rock alternativo, \u00e9 co\u00f1ecida polo seu altamente ecl\u00e9ctico cat\u00e1logo de canci\u00f3ns inspiradas polo funk, o soul, o country, o gospel, o rock progresivo, o R&amp;B, o heavy metal ou o punk rock. Tras 28 anos co grupo, Gene Ween abandonou Ween no ano 2012, citando a necesidade de centrarse nos seus problemas de adici\u00f3n ao alcol e \u00e1s drogas. En 2015 a banda volver\u00eda a xuntarse e xirou extensamente sen plans para editar novo material.\nHistoria.\nPrimeiros anos.\nAaron Freeman e Mickey Melchiondo co\u00f1ec\u00e9ronse nunha clase de mecanograf\u00eda da educaci\u00f3n secundaria en 1984. Segundo Freeman non se ca\u00edan ben inicialmente, pero decat\u00e1ronse de que aos dous gust\u00e1balles a m\u00fasica. O nome de Ween foi unha palabra inventada polo d\u00fao, unha combinaci\u00f3n das palabras \"wuss\" (covard\u00eda) e \"penis\" (pene). As s\u00faas primeiras gravaci\u00f3ns caseiras eran an\u00e1rquicas e cun esp\u00edrito moi libre, con influencias coma Syd Barrett, The Beatles, Queen, Prince, Butthole Surfers, The Residents \u00e9 o movemento punk lo-fi. \nDende 1984 ata 1994, a formaci\u00f3n de Ween ao vivo estiva composta principalmente por Freeman nas voces principais e ocasionalmente tocando a guitarra r\u00edtmica, Melchiondo como guitarra solista e corista, e un Digital Audio Tape (DAT) proporcionando pistas de apoio pregravadas. A finais dos anos 80 autoeditaron seis casetes: \"Mrs. Slack\" (1985), \"The Crucial Squeegie Lip\" (1986), \"Axis: Bold as Boognish\" (1987), \"Erica Peterson's Flaming Crib Death\" (1987), \"The Live Brain Wedgie/WAD\" (1988), e \"Prime 5\" (1989). Nese tempo, Gene tam\u00e9n editou a s\u00faa propia cinta, \"Synthetic Socks\" (1987), onde Dean aparec\u00eda nuns poucos temas. Ween foi a mi\u00fado comparado nos seus primeiros anos con outros artistas pouco convencionais coma Frank Zappa e Tom Waits, a pesar de que eles evitaban esas comparaci\u00f3ns. A primeira aparici\u00f3n p\u00fablica de Ween foi unha versi\u00f3n de \"Purple Haze\" de Jimi Hendrix no peche dun concurso de talentos no instituto New Hope-Solebury en 1986, con Chris Williams (Mean Ween) no baixo e Karl Weimer na bater\u00eda. Nos anos 80 o grupo realizou un feixe de concertos como \"The Ween\" coa secci\u00f3n r\u00edtmica de Rollins Band, Andrew Weiss e Sim Cain, como banda de apoio.\nEn 1988 Ween actuaba con regularidade en locais como o John and Peter's de New Hope e o City Gardens de Trenton, Nova Jersey. No City Gardens foron abreconcertos de artistas como They Might Be Giants, GWAR, Butthole Surfers, e Henry Rollins. Tras unha actuaci\u00f3n nesa sala en febreiro de 1990 onde a recepci\u00f3n de Ween foi morna, Rollins saiu ao escenario e advertiu ao p\u00fablico que lles empezasen a gustar nese momento, porque alg\u00fan d\u00eda \"teredes que axeonllarvos e arrastrarvos ata o altar que \u00e9 Ween\".\nPer\u00edodo lo-fi.\nDave Ayers, traballando como A&amp;R de solo de Minneapolis Twin/Tone Records, foi ao un concerto da banda de rock alternativo Skunk a finais dos 80 en Maplewood, Nova Jersey coa intenci\u00f3n de ofrecerlles un contrato discogr\u00e1fico. Ween, amigos de Skunk, eran os abreconcertos ese d\u00eda. Ayers fichou a Ween para Twin/Tone esa mesma noite e converter\u00edase no representante da banda. Pola s\u00faa banda, Skunk separar\u00edase en 1991 e o seu bater\u00eda, Claude Coleman, Jr., realizar\u00eda un feixe de concertos con Ween en 1992 antes de unirse ao grupo a tempo completo en 1994.\nO primeiro disco de Ween con Twin/Tone foi \"\", editado en 1990 e formado por 26 temas ecl\u00e9cticos compostos durante os seus primeiros seis anos. Algunhas das canci\u00f3ns, como \"You Fucked Up\" e \"Bumblebee\", xa apareceran nalg\u00fans dos casetes de Ween de finais dos 80. \"You Fucked Up\", \"Fat Lenny\", \"Nan\", e a retitulada versi\u00f3n de Prince \"L.M.L.Y.P.\" volver\u00edanse b\u00e1sicas nos concertos da banda dos seguintes anos. Ween realizou os seus primeiros concertos no estranxeiro para promocionar este \u00e1lbum, cunsa serie de actuaci\u00f3ns nos Pa\u00edses Baixos nos meses de decembro de 1990 e xaneiro de 1991.\nO grupo gravou un segundo \u00e1lbum nun gravador de cinta de 4 pistas dende xaneiro a outubro de 1990, nun apartamento chamado The Pod, situado en Solebury Township, Pennsylvania. Este traballo, \"The Pod\", lanzouse en 1991 a trav\u00e9s do selo Shimmy-Disc. A banda usou caixas de ritmos, guitarras e voces con tons axustados e un sentido do humor especial como caracter\u00edsticas do seu son. A portada de \"The Pod\" era unha parodia da portada do \u00e1lbum de Leonard Cohen \"The Best of Leonard Cohen\", pero coa cabeza de Mean Ween (o baixista Chris Williams) no sitio da de Cohen. A\u00ednda que o libreto di que o \u00e1lbum gravouse baixo a influencia de Scotchgard, un repelente de auga en esprai da marca de Minnesota 3M, Freeman dir\u00eda posteriormente que era tan s\u00f3 iron\u00eda. Tras o lanzamento de \"The Pod\", Ween iniciou a s\u00faa primeiroa gran xira plos Estados Unidos, ademais de realizar unha xira dunha semana polo Reino Unido que inclu\u00edu a gravaci\u00f3n dunha sesi\u00f3n con John Peel na BBC. Claude Coleman Jr. tocar\u00eda por vez primeira con Ween na xira brit\u00e1nica de febreiro de 1992, que tam\u00e9n contou co fundador de Shimmy-Disc, Kramer, no baixo.\nElektra Records.\n\"Pure Guava\", a primeira dunha serie de edici\u00f3ns co gran selo Elektra Records, foi editado o 10 de novembro de 1992 o cont\u00e9n o seu sinxelo que m\u00e1is alto chegou nas listas, \"Push th' Little Daisies\" (1992). O video musical obtivo moita atenci\u00f3n por parte da cadea MTV, e foi v\u00eddeoclip destacado no programa \"Beavis and Butt-head\". O tema tam\u00e9n foi un \u00e9xito en Australia, acadando o n\u00famero 18 da lista de sinxelos. A canci\u00f3n \"Flies on My Dick\" conta con voces de Guy Heller, cantante da outra banda de Melchiondo, Moistboyz. Heller interpretar\u00eda ocasionalmente o tema ao vivo con Ween. Ween xirou polos Estados Unidos para promocionar o disco, e o concerto do 9 de decembro en Chapel Hill, Carolina do Norte, ser\u00eda lanzado en 2008 como o CD/DVD \"At the Cat's Cradle, 1992\". Tam\u00e9n como parte da promoci\u00f3n de \"Pure Guava\", Ween actuou no \"MTV's Spring Break\" en Daytona Beach, Florida, e no programa \"The Jane Pratt Show\".\nTras o lanzamento de \"Pure Guava\", Ween comezou a ampliar a s\u00faa formaci\u00f3n, conseguindo un son m\u00e1is n\u00edtido no estudio e simplificando os seus concertos. Claude Coleman Jr. uniuse oficialmente ao grupo como bater\u00eda en marzo de 1994, mentres que o habitual produtor da banda Andrew Weiss encargar\u00edase do baixo.\n\"Chocolate and Cheese\", producido por Weiss, chegou en 1994, contando con temas influenciados polo pop/rock dos 70 e o soul, como \"Freedom of '76\" e \"Voodoo Lady\", que apareceu nas pel\u00edculas \"Road Trip\" e \"Dude, Where's My Car?\". O video de \"Freedom of '76\" foi dirixido por Spike Jonze e o de \"I Can't Put My Finger On It\" rodouse nun restaurante de comida de Oriente Medio con empregados reais do mesmo. Os dous videos apareceron na tempada 5 de \"Beavis and Butt-Head\" en 1995. Ween interpretou \"I Can't Put My Finger On It\" no \"Late Night with Conan O'Brien\" en xaneiro de 1995. O tema de \"Chocolate and Cheese\" \"Roses Are Free\" comezou a ser versionada regularmenteen concerto por Phish en 1997. Freeman comentar\u00eda posteriormente: \"G\u00fastame Trey Anastasio como persoa, pero no que respecta \u00e1 m\u00fasica, toda esa merda de jam band faime vomitar\". \nUn mes antes do lanzamento de \"Chocolate and Cheese\", Ween apareceu no filme slapstick do programa Saturday Night Live \"It's Pat\", interpretado por Julia Sweeney. A banda (que no filme estaba formada por Freeman, Melchiondo, Weiss, e o irm\u00e1n deste John Weiss como bater\u00eda) fac\u00eda un papel secundario e interpretaba o tema de \"The\" \"Pod\" \"Pork Roll, Egg &amp; Cheese\" e o de \"Pure Guava\" \"Don't Get 2 Close (2 My Fantasy)\". A pel\u00edcula foi un fracaso tanto de cr\u00edtica como de p\u00fablico e desapareceu dos cines unha semana despis da s\u00faa estrea.\nTam\u00e9n en 1994, Freeman, Melchiondo e Coleman colaboraron coa banda xaponesa de noise rock Boredoms nun proxecto lanzado dous anos despois como \"Z-Rock Hawaii\". Melchiondo volv\u00e9rase un gran fan de Boredoms tras velos ao vivo en Filadelfia en 1993, cham\u00e1ndoos \"a banda m\u00e1is pesada que vira despois dos Butthole Surfers\". O l\u00edder de Boredoms, Yamantaka Eye, lanzara anteriormente un \u00e1lbum que sampleaba amplamente o disco \"The\" \"Pod\". Estas sesi\u00f3ns de gravaci\u00f3n tivaron lugar nun estudio de Pennington, Nova Jersey, durante a gravaci\u00f3n de \"Chocolate and Cheese\".\nWeen contou con m\u00fasicos de sesi\u00f3n de Nashville para a gravaci\u00f3n de \"12 Golden Country Greats\" (1996), producido por Ben Vaughn e que s\u00f3 cont\u00e9n dez temas. Existen d\u00faas teor\u00edas sobre o t\u00edtulo do \u00e1lbum. A primeira afirma que fai referencia \u00e1 ducia de m\u00fasicos veteranos, co\u00f1ecidos como The Shit Creek Boys, que tocou no disco. A segunda fai referencia ao feito de que a banda gravou de feito doce temas durante as sesi\u00f3ns demo previas ao \u00e1lbum. Cando foi hora de gravar o traballo, o grupo elixiu non usar as canci\u00f3ns \"I Got No Darkside\" e \"So Long, Jerry\", pero mantivo o t\u00edtulo do disco. \"So Long, Jerry\", un tributo ao recentemente falecido Jerry Garcia, apareceu como cara b do sinxelo \"Piss Up a Rope\". Seguindo a tradici\u00f3n de Nashville, Freeman e Melchiondo proporcionaron tan s\u00f3 as voces, deixando que The Shit Creek Boys tocasen todos os instrumentos. The Jordanaires, o cuarteto vocal que fixera coros para Elvis Presley, aparecen nos temas \"I'm Holding You\" e \"Powder Blue\". \n\u00c9xito comercial.\nO \u00e1lbum de tem\u00e1tica nautica \"The Mollusk\" apareceu en 1997. Moitos seareiros e cr\u00edticos consid\u00e9rano o mellor \u00e1lbum da banda. O disco foi outro cnxunto ecl\u00e9ctico de temas amosando a inclinaci\u00f3n de Ween pola s\u00e1tira, a deconstruci\u00f3n e o pastiche, inclu\u00edndo britpop dos 60, cantos de mari\u00f1eiros, melod\u00edas de Broadway, e especialmente rock progresivo.\nO desexo da banda de buscar medios alternativos levou \u00e1 edici\u00f3n de \"Craters of the Sac\" s\u00f3 en MP3 no ano 1999. Elektra Records lanzou un recompilatorio en directo titulado \"\" ese mesmo ano.\nNo ano 2000 apareceu \"White Pepper\", un \u00e1lbum con tem\u00e1tica pop e o seu derradeiro traballo con de estudio con Elektra. O tema \"Even If You Don't\" tivo un v\u00eddeo musical realizado polos creadores de \"South Park\", Trey Parker e Matt Stone.\nRegreso a selos independentes.\nEn 2001 o grupo creou o seu propio selo, Chocodog Records, co obxectivo principal de lanzar diversos \u00e1lbums ao vivo de la banda. Orixinalmente, \"Paintin' The Town Brown: Ween Live 1990-1998\" \u00eda ser o primeiro lanzamento do mesmo. Segundo Dean Ween, unha vez que o \u00e1lbum foi completado, Elektra viu potencial comercial e negoulle \u00e1 banda o dereito de editalo por medio de Chocodog. O primeiro lanzamiento de Chocodog foi \"Live In Toronto Canada\" (unha gravaci\u00f3n dun concerto da s\u00faa xira de 1996, na que Ween tocou con The Shit Creek Boys).\nNo 2003 asinaron con Sanctuary Records e editaron \"Quebec\", o seu primeiro \u00e1lbum de estudio en tres anos. No 2004 lanzouse o CD/DVD \"Live in Chicago\", con temas de d\u00faas actuaci\u00f3ns ao vivo.\nEn febreiro do 2006, Dean e Gene, xunto co resto da banda, alugaron unha vella granxa e convert\u00e9rona nun estudio. Despois de compo\u00f1er uns 50 temas e gravar versi\u00f3ns en bruto a trav\u00e9s do ano 2006, regravaron co produtor Andrew Weiss as producer as versi\u00f3ns das canci\u00f3ns que entrar\u00edan no EP \"The Friends\" e no \u00e1lbum \"La Cucaracha\".\nO 21 de setembro do 2008, Dean Ween anunciou na p\u00e1xina oficial de Ween que estaban pensando editar un CD-DVD antes do Nadal dese ano. O CD foi titulado \"At the Cat's Cradle\" e fora gravado ao vivo no Cat's Cradle en Chapel Hill, North Carolina, o 9 de decembro de 1992. A edici\u00f3n tam\u00e9n inclu\u00eda un DVD con v\u00eddeos de actuaci\u00f3ns desa \u00e9poca.\nA\u00ednda que Freeman realizara ocasionalmente concertos ac\u00fasticos en solitario antes de 2008, comezou a centrarse nese tipo de actuaci\u00f3ns (anunciadas como \"Gene Ween\") tras a xira de \"La Cucaracha\". En decembro de 2008 comezou a actuar con \"The Gene Ween Band\", que contaba con Dreiwitz no baixo xunto con Joe Russo na bater\u00eda e Scott Metzger na guitarra. Os set-lists destes concertos contaban cos temas m\u00e1is escuros de Ween, que rara vez tocaban nas actuaci\u00f3ns da banda, un feixe de versi\u00f3ns, e numerosas canci\u00f3ns escritas por Freeman interpretadas ao vivo por vez primeira. Freeman realizar\u00eda ducias de concertos, tanto en solitario como coa The Gene Ween Band de 2008 a 2011. O seu primeiro disco en solitario, \"Marvelous Clouds\", un \u00e1lbum de versi\u00f3ns de Rod McKuen, foi lanzado tres semanas antes da separaci\u00f3n de Ween.\nMentres Freeman estaba traballando en proxectos musicais non relacionados con Ween, Melchiondo centrou a s\u00faa atenci\u00f3n na pesca. Melchiondo, que de novo pasara moito tempo na casa da praia dos seus pais en Beach Haven, Nova Jersey, f\u00edxose capit\u00e1n de barco de pesca e presentou unha serie online, \"Brownie Troop Fishing Show\", de 2008 a 2011. En 2017 a\u00ednda ofrec\u00eda viaxes en barco a trav\u00e9s da s\u00faa web, \"Mickey's Guide Service\", partindo tanto de New Hope como de Belmar, Nova Jersey. En 2013 anunciouse que Trey Parker e Matt Stone producir\u00edan un cap\u00edtulo piloto dun programa de televisi\u00f3n sobre pesca, con Melchiondo e Les Claypool como protagonistas.\nO 3 de febreiro de 2010 Ween publicou unha canci\u00f3n nova, \"DC Won't Do You No Good\", dispo\u00f1ible a trav\u00e9s da p\u00e1xina de Target Cancer. O 28 de xullo dese ano o xornal \"National Post\" publicaba un artigo cunha entrevista a Melchiondo na cal dic\u00eda que a banda estar\u00eda no estudio en inverno para gravar o seu d\u00e9cimo \u00e1lbum.\nWeen iniciou unha curta xira pola costa oeste a principios de 2011. O primeiro concerto, o 24 de xaneiro no Queen Elizabeth Theatre de Vancouver, foi un punto de inflexi\u00f3n na historia de Ween. Dende o principio notouse que algo non estaba ben con Freeman, que tocou a pandeireta f\u00f3ra de ritmo xa na primeira canci\u00f3n, \"Fiesta\". As s\u00faas voces estiveron desafinadas durante todo o espect\u00e1culo e semellaba est\u00e1s bastante intoxicado. Finalmente, Freeman deitouse no escenario mentres o resto do grupo tocaba unha versi\u00f3n instrumental improvisada da canci\u00f3n de The Carpenters \"Superstar\". Cando Freeman comezou a afinar a s\u00faa guitarra antes de \"Birthday Boy\", Melchiondo e Dreiwitz desixaron o escenario, mentres Coleman e McClelland cabiaban os instrumentos. Despois de rematar \"Birthday Boy\", Coleman e McClelland deixaron a Freeman s\u00f3 tocando as derradeiras catro canci\u00f3ns totalmente desafinado. A pesar deste desastre, a banda actou a noite seguinte en Seattle sen problemas. Posteriormente Freeman compuxo unha canci\u00f3n falando do incidente de Vancouver, \"Covert Discretion\", que apareceu en 2014 como primeiro tema do \u00e1lbum de estrea da s\u00faa nova banda, chamada Freeman. Ese mesmo ano comentou, \"Non o arru\u00ednas no escenario, deitado de costas, berrando tonter\u00edas diante de 5.000 persoas e non intentas cambiar algo. \u00c9 probable que cando fas algo as\u00ed, te\u00f1as que facer algo diferente\".\nSeparaci\u00f3n.\nO 11 de agosto de 2011 Melchiondo lanzou en silencio unha colecci\u00f3n de temas en MP3 titulada \"The Caesar Demos\", chamada as\u00ed polo t\u00edtulo de traballo de \"Quebec\", para os seus amigos na s\u00faa p\u00e1xina de Facebook. No seu comentario dic\u00eda que os temas foran todos gravados entre 2001 e 2003, mentres Claude Coleman se recuperaba dun accidente de coche, e que na maior\u00eda delas s\u00f3 aparec\u00edan el e Freeman. Ademais dun feixe de temas que finalmente apareceron en \"Quebec\", \"Caesar Demos\" tam\u00e9n contaba con varias canci\u00f3ns in\u00e9ditas. Freeman non estivo contento coa decisi\u00f3n de Melchiondo de publicar \"The\" \"Caesar Demos\" sen preguntarlle.\nFreeman anunciou a \"Rolling Stone\" o 29 de maio de 2012, que estaba \"a retirar a Gene Ween\", e poucos d\u00edas despois o representante da banda, Greg Frey, d\u00edxolle ao fans en Facebook que Freeman decidira \"rematar a s\u00faa relaci\u00f3n musical con Ween\", para \"explorar e dedicarse m\u00e1is a fondo \u00e1 s\u00faa carreira en solitario\". Melchiondo parec\u00eda desco\u00f1ecer iso, dicindo, \"Isto \u00e9 novo para min\". O 20 de xullo Melchiondo abordou a suposta \"ruptura\" e dixo, \"S\u00f3 podo falar por min mesmo, pero no que a min respecta, mentres Aaron e eu esteamos vivos neste planeta, Ween segue xunto. Nunca rompemos. A idea de deixalo \u00e9 simplemente rid\u00edcula. Isto non \u00e9 algo que poidas abandonar. Esta \u00e9 unha cadea perpetua\".\nPosteriormente, Freeman confirmou que a s\u00faa marcha de Ween fora provocada polo seu desexo de permanecer sobrio, dicindo \"O \u00fanico que me importa \u00e9 que me po\u00f1a sobrio. Converterme nun drogadicto e alcoh\u00f3lico descontrolado \u00e9 culpa mi\u00f1a e asumo a responsabilidade diso. TE\u00d1O que deixar a organizaci\u00f3n Ween para estar sobrio\".\nA\u00ednda que ningu\u00e9n o sab\u00eda daquela, as derradeiras actuaci\u00f3ns de Ween en m\u00e1is de catro anos foron unha serie de tres concertos no Fillmore Auditorium de Denver os d\u00edas 20, 30 e 31 de decembro de 2011, sendo \"The Blarney Stone\" o \u00faltimo tema interpretado pola banda ata a s\u00faa reuni\u00f3n en 2016. Melchiondo reformou rapidamente Moistboyz, que levaba seis anos de hiato, e tam\u00e9n iniciou unha nova banda, The Dean Ween Group. Freeman tocou en solitario ata 2014, cando comezou a xirar e gravar co seu novo grupo, chamado Freeman. En 2015 Freeman comezou a usar novamente o nome de Gene Ween para as s\u00faas actuaci\u00f3ns.\nReuni\u00f3n.\nO 16 de novembro de 2015 Ween anunciou que se reunir\u00eda para dous concertos no 1stBank Center en Broomfield, Colorado os d\u00edas 12 e 13 de febreiro de 2016. Durante a prevenda de entradas engad\u00eduse unha terceira data o 14 de febreiro debido \u00e1 alta demanda. Ao longo de 2016 Ween realizou esporadicamente concertos de reuni\u00f3n en Minneapolis, Filadelfia, Os \u00c1nxeles, Boston, Nova York, e San Francisco e en distintos festivais en Am\u00e9rica do Norte.\nEn xaneiro de 2016 Dean Ween confirmou a trav\u00e9s de Facebook de que estaban traballando nunha secuela da s\u00faa primeira colecci\u00f3n de descartes, \"Shinola vol. 1\". O 19 de outubro dese ano a banda anunciou o lanzamento do \u00e1lbum ao vivo \"GodWeenSatan Live\", que fora gravado o 14 de setembro de 2001 e onde o grupo interpreta enteiramente o seu \u00e1lbum de estrea. O disco publicouse o d\u00eda 16 de novembro. \nO 1 de xu\u00f1o de 2018, Warner Brothers editou un recompilatorio titulado \"Bananas and Blow\"; segundo Melchiondo, a banda non tivo co\u00f1ecemento do \u00e1lbum ata que este foi publicado. Melchiondo destacou que a elecci\u00f3n das canci\u00f3ns para o disco parec\u00eda \"aleatoria\".\nEn 2020 a xira de Ween viuse interrompida pola pandemia de COVID-19 e as datas programadas para o ver\u00e1n dese ano adi\u00e1ronse ata 2021. A banda tivo que cancelar as novas datas e pasalas para 2022 novamente por mor da pandemia. \nOs d\u00eda 9 e 10 de agosto de 2022 Ween tocou no concerto de 25 aniversario de \"South Park\" xunto con Primus e os creadores da serie Matt Stone e Trey Parker. O concerto foi emitido por Comedy Central o 13 de agosto e por Paramount+ o d\u00eda seguinte.\nMembros.\nActuais\nPasados"}
{"id": "167175", "revid": "88215", "url": "https://gl.wikipedia.org/wiki?curid=167175", "title": "Manuel Fern\u00e1ndez", "text": "O nome Manuel Fern\u00e1ndez pode referirse a:"}
{"id": "167176", "revid": "132", "url": "https://gl.wikipedia.org/wiki?curid=167176", "title": "Nan\u00edn", "text": "Co top\u00f3nimo Nan\u00edn podemos referirnos a dous lugares de Galicia:"}
{"id": "167177", "revid": "98629", "url": "https://gl.wikipedia.org/wiki?curid=167177", "title": "Xema (mineralox\u00eda)", "text": "Unha xema ou pedra preciosa \u00e9 un mineral, rocha ou material petrificado que se usa na xoiar\u00eda, tras ser cortado e pu\u00eddo. Outras xemas son org\u00e1nicas, como o \u00e1mbar, resina de \u00e1rbore fosilizada. Algunhas xemas belas son demasiado fr\u00e1xiles para seren usadas na xoiar\u00eda, debendo ser expostas s\u00f3 nos museos.\nXeneralidades.\nAlgunhas son manufacturadas para imitaren outras xemas. As imitaci\u00f3ns copian a forma e a cor da pedra pero non pos\u00faen as s\u00faas caracter\u00edsticas f\u00edsicas ou qu\u00edmicas. Por\u00e9n, as xemas sint\u00e9ticas non son necesariamente unha imitaci\u00f3n. Por exemplo, o diamante, o rub\u00ed, o zafiro e a esmeralda creadas en laboratorio pos\u00faen as mesmas caracter\u00edsticas f\u00edsicas e qu\u00edmicas que o artigo orixinal. Pequenos diamantes artificiais foron manufacturadas masivamente por varios anos, a\u00ednda que s\u00f3 recentemente foron creados grandes diamantes de calidade, especialmente os de cor.\nUnha xema \u00e9 avaliada principalmente pola s\u00faa beleza e perfecci\u00f3n. De feito, a aparencia \u00e9 o m\u00e1is importante. A beleza tam\u00e9n debe ser duradeira; se unha xema se estraga, perde o seu valor instantaneamente. As caracter\u00edsticas que fan a unha pedra fermosa son a s\u00faa cor, un fen\u00f3meno \u00f3ptico raro, unha incrustaci\u00f3n como cun f\u00f3sil, a s\u00faa rareza e, algunhas veces, a forma peculiar do cristal.\nTradicionalmente as xemas eran divididas en dous grandes grupos, as preciosas e as semi-preciosas. Considerouse que hab\u00eda cinco tipos de xemas preciosas:\nActualmente todas as pedras son consideradas valiosas, a\u00ednda que as cinco \"xemas cardinais\" son consideradas usualmente, pero non sempre, as m\u00e1is caras. Hai aproximadamente 130 especies de minerais, entre as que podemos destacar:\nAs xemas son descritas e diferenciadas polos especialistas por certas especificaci\u00f3ns t\u00e9cnicas. Os diamantes, por exemplo, son de carbono (C). Por outro lado, moitas xemas e cristais son clasificados pola s\u00faa forma.\nAs xemas son clasificadas en distintos grupos, especies e variedades. Por exemplo, a esmeralda \u00e9 da variedade verde, augamari\u00f1a (azul) e a morganita (rosado), estas variedades son todas da especie do berilio."}
{"id": "167179", "revid": "18868", "url": "https://gl.wikipedia.org/wiki?curid=167179", "title": "Xema", "text": "Xema pode significar:"}
{"id": "167180", "revid": "6279", "url": "https://gl.wikipedia.org/wiki?curid=167180", "title": "Regata (hom\u00f3nimos)", "text": ""}
{"id": "167181", "revid": "98629", "url": "https://gl.wikipedia.org/wiki?curid=167181", "title": "Xaspe", "text": "Xaspe (do ingl\u00e9s medio \"jaspre\", polo franc\u00e9s medio, que \u00e1 s\u00faa vez v\u00e9n do lat\u00edn \"jaspis\" e do grego \"iaspis\", de orixe sem\u00edtica) \u00e9 un mineral opaco, unha variaci\u00f3n impura do cuarzo de coloraci\u00f3n vermella, amarela ou variada. Quebra deixando unha superficie lisa, que \u00e9 usada para a ornamentaci\u00f3n ou como xema. Pode ser pu\u00eddo, e \u00e9 usado para vasos, selos, e en caixas de tabaco."}
{"id": "167182", "revid": "1822", "url": "https://gl.wikipedia.org/wiki?curid=167182", "title": "Sear", "text": "Co top\u00f3nimo Sear podemos referirnos a dous lugares de Galicia:"}
{"id": "167187", "revid": "85894", "url": "https://gl.wikipedia.org/wiki?curid=167187", "title": "Cima de Vila, Calvos, Fornelos de Montes", "text": "Cima de Vila \u00e9 un lugar da parroquia de Calvos, no concello pontevedr\u00e9s de Fornelos de Montes na comarca de Vigo. Ti\u00f1a 97 habitantes no ano 2009 segundo datos do Instituto Nacional de Estad\u00edstica, dos cales 44 eran homes e 53 eran mulleres."}
{"id": "167188", "revid": "98629", "url": "https://gl.wikipedia.org/wiki?curid=167188", "title": "A Curuxeira, Calvos, Fornelos de Montes", "text": "A Curuxeira \u00e9 un lugar da parroquia de Calvos, no concello pontevedr\u00e9s de Fornelos de Montes na comarca de Vigo. Ti\u00f1a 112 habitantes no ano 2009 segundo datos do Instituto Nacional de Estad\u00edstica, dos cales 51 eran homes e 61 eran mulleres."}
{"id": "167190", "revid": "85894", "url": "https://gl.wikipedia.org/wiki?curid=167190", "title": "Borreiros, Borreiros, Gondomar", "text": "Borreiros \u00e9 un lugar da parroquia de Borreiros, no concello pontevedr\u00e9s de Gondomar na comarca de Vigo. Ti\u00f1a 105 habitantes no ano 2009 segundo datos do Instituto Nacional de Estad\u00edstica, dos cales 47 eran homes e 58 eran mulleres."}
{"id": "167191", "revid": "85894", "url": "https://gl.wikipedia.org/wiki?curid=167191", "title": "O Aciquelo, Borreiros, Gondomar", "text": "O Aciquelo \u00e9 un lugar da parroquia de Borreiros, no concello pontevedr\u00e9s de Gondomar na comarca de Vigo. Ti\u00f1a 14 habitantes no ano 2017 segundo datos do Instituto Nacional de Estad\u00edstica, dos cales 5 eran homes e 9 eran mulleres."}
{"id": "167193", "revid": "85894", "url": "https://gl.wikipedia.org/wiki?curid=167193", "title": "O Couto, Camposancos, A Guarda", "text": "O Couto \u00e9 un lugar da parroquia de Camposancos, no concello pontevedr\u00e9s da Guarda na comarca do Baixo Mi\u00f1o. Segundo o IGE, no ano 2013, ti\u00f1a 151 habitantes (70 homes e 81 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "167194", "revid": "85894", "url": "https://gl.wikipedia.org/wiki?curid=167194", "title": "Bouza da Fonte, Camposancos, A Guarda", "text": "Bouza da Fonte \u00e9 un lugar da parroquia de Camposancos, no concello pontevedr\u00e9s da Guarda na comarca do Baixo Mi\u00f1o. Segundo o IGE, no ano 2013, ti\u00f1a 145 habitantes (60 homes e 85 mulleres)."}
{"id": "167196", "revid": "25871", "url": "https://gl.wikipedia.org/wiki?curid=167196", "title": "Carballido, Domaio, Moa\u00f1a", "text": "Carballido \u00e9 un lugar da parroquia de Domaio, no concello pontevedr\u00e9s de Moa\u00f1a na comarca do Morrazo. Segundo o IGE, en 2022 ti\u00f1a 51 habitantes (23 homes e 28 mulleres)."}
{"id": "167197", "revid": "25871", "url": "https://gl.wikipedia.org/wiki?curid=167197", "title": "Palm\u00e1s, Domaio, Moa\u00f1a", "text": "Palm\u00e1s \u00e9 un lugar da parroquia de Domaio, no concello pontevedr\u00e9s de Moa\u00f1a na comarca do Morrazo. Segundo o IGE, en 2022 ti\u00f1a 803 habitantes, dos cales 384 eran homes e 419 eran mulleres."}
{"id": "167199", "revid": "1576", "url": "https://gl.wikipedia.org/wiki?curid=167199", "title": "Mondariz-Balneario, Mondariz-Balneario", "text": ""}
{"id": "167200", "revid": "85894", "url": "https://gl.wikipedia.org/wiki?curid=167200", "title": "Mondariz-Balneario, Mondariz-Balneario, Mondariz-Balneario", "text": "Mondariz-Balneario \u00e9 un lugar da parroquia de Mondariz-Balneario, no concello pontevedr\u00e9s de Mondariz-Balneario na comarca do Condado. Ti\u00f1a 611 habitantes no ano 2009 segundo datos do Instituto Nacional de Estad\u00edstica, dos cales 312 eran homes e 299 eran mulleres."}
{"id": "167201", "revid": "98629", "url": "https://gl.wikipedia.org/wiki?curid=167201", "title": "O Pazo, Mondariz-Balneario, Mondariz-Balneario", "text": "O Pazo \u00e9 un lugar da parroquia de Mondariz-Balneario, no concello pontevedr\u00e9s de Mondariz-Balneario na comarca do Condado. Ti\u00f1a 29 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 17 eran mulleres."}
{"id": "167203", "revid": "98629", "url": "https://gl.wikipedia.org/wiki?curid=167203", "title": "Arufe, Cela, Mos", "text": "Arufe \u00e9 un lugar da parroquia de Cela, no concello pontevedr\u00e9s de Mos na comarca de Vigo. Ti\u00f1a 143 habitantes no ano 2009 segundo datos do Instituto Nacional de Estad\u00edstica, dos cales 71 eran homes e 73 eran mulleres."}
{"id": "167204", "revid": "85894", "url": "https://gl.wikipedia.org/wiki?curid=167204", "title": "O Coto, Cela, Mos", "text": "O Coto \u00e9 un lugar da parroquia de Cela, no concello pontevedr\u00e9s de Mos na comarca de Vigo. Ti\u00f1a 173 habitantes no ano 2009 segundo datos do Instituto Nacional de Estad\u00edstica, dos cales 78 eran homes e 95 eran mulleres."}
{"id": "167206", "revid": "56817", "url": "https://gl.wikipedia.org/wiki?curid=167206", "title": "Recarei", "text": "O top\u00f3nimo Recarei pode referirse a:"}
{"id": "167207", "revid": "85894", "url": "https://gl.wikipedia.org/wiki?curid=167207", "title": "O Campo, Burgueira, Oia", "text": "O Campo \u00e9 un lugar da parroquia de Burgueira, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 25 habitantes (11 homes e 14 mulleres)."}
{"id": "167208", "revid": "23204", "url": "https://gl.wikipedia.org/wiki?curid=167208", "title": "A Portela, Burgueira, Oia", "text": "A Portela \u00e9 un lugar da parroquia de Burgueira, no concello pontevedr\u00e9s de Oia, na comarca do Baixo Mi\u00f1o. Segundo o IGE, en 2022 ti\u00f1a 38 habitantes (21 homes e 17 mulleres)."}
{"id": "167210", "revid": "85894", "url": "https://gl.wikipedia.org/wiki?curid=167210", "title": "Rupert Everett", "text": "Rupert James Hector Everett, nado o 29 de maio de 1959 en Norfolk, \u00e9 un actor e produtor ingl\u00e9s. Filmes destacados nos que participou son \"My Best Friend's Wedding\", \"An Ideal Husband\", \"The Next Best Thing\" e the \"Shrek\", neste \u00faltimo po\u00f1endo a voz. Comentou abertamente a s\u00faa homosexualidade e que mesmo nunha etapa da s\u00faa vida tivo que prostitu\u00edrse para pagar os seus estudos. Estudou dous anos en \"Royal Shakespeare Company\", e logo integrou a compa\u00f1\u00eda teatral \"Citizen company of Glasgow\". Vive en Londres."}
{"id": "167211", "revid": "23204", "url": "https://gl.wikipedia.org/wiki?curid=167211", "title": "Barbra Streisand", "text": "Barbra Joan Streisand, co\u00f1ecida como Barbra Streisand, nada o 24 de abril de 1942 en Brooklyn (Nova York) \u00e9 unha actriz, cantante, compositora, produtora e directora de cinema estadounidense. \u00c9 apreciada sobre todo pola s\u00faa voz. \u00c9 a cantante feminina que m\u00e1is discos vendeu nos Estados Unidos e est\u00e1 reco\u00f1ecida a nivel mundial. Ga\u00f1adora de dous Premios \u00d3scar, catro Emmy, oito Grammy, catro Globos de Ouro e un Tony."}
{"id": "167212", "revid": "23204", "url": "https://gl.wikipedia.org/wiki?curid=167212", "title": "A Abelleira, Angoares, Ponteareas", "text": "A Abelleira \u00e9 un lugar da parroquia de Angoares, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 168 habitantes (82 homes e 86 mulleres)."}
{"id": "167213", "revid": "23204", "url": "https://gl.wikipedia.org/wiki?curid=167213", "title": "O Carballal, Angoares, Ponteareas", "text": "O Carballal \u00e9 un lugar da parroquia de Angoares, no concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 45 habitantes (20 homes e 25 mulleres)."}
{"id": "167214", "revid": "89787", "url": "https://gl.wikipedia.org/wiki?curid=167214", "title": "Neil Diamond", "text": "Neil Leslie Diamond, nado o 24 de xaneiro de 1941 en Brooklyn (Nova York), \u00e9 un cantante, compositor, guitarrista, actor e produtor estadounidense."}
{"id": "167216", "revid": "1505", "url": "https://gl.wikipedia.org/wiki?curid=167216", "title": "Serra da Groba", "text": "A serra da Groba \u00e9 un sistema monta\u00f1oso que atravesa os concellos pontevedreses de Baiona, Oia e O Rosal, en direcci\u00f3n norte - sur. A altura m\u00e1xima ac\u00e1daa no Alto da Groba, de 662 metros de altitude, en Belesar. Outros picos importantes son Corroubelo, en Pedornes, de 599 m e Campo do Couto, no Rosal, que alcanza os 553 metros. Acolle a m\u00e1is importante concentraci\u00f3n de cabalos de raza galega en liberdade.\nXeolox\u00eda.\nTr\u00e1tase dun macizo gran\u00edtico duns 50\u00a0km\u00b2, en contacto no leste coas rochas sedimentarias metamorfizadas que compo\u00f1en o Complexo Monteferro - O Rosal. O granito \u00e9 alcalino, intru\u00eddo na oroxenia herciniana, e presenta unha intensa foliaci\u00f3n manifestada na disposici\u00f3n paralela das s\u00faas micas.\nFlora e fauna.\nA masa arb\u00f3rea aut\u00f3ctona da serra \u00e9 a composta por carballos, casti\u00f1eiros, salgueiros, loureiros, acivros e sobreiras, maioritariamente. Por\u00e9n, como noutras zonas de Galiza, predominan as especies de repoboaci\u00f3n, basicamente pi\u00f1eiro bravo e eucalipto azul. O mato componse de toxos e uces, aparecendo nas zonas h\u00famidas a escasa e singular herba das malladas, \"Nardus stricta\". C\u00f3mpre salientar a presenza do fento do cabeli\u00f1o (fento arborescente de nome cient\u00edfico \"Culcita macrocarpa\", con ata tres metros de longo nas follas), e de plantas carn\u00edvoras do x\u00e9nero \"Drosera\", estas \u00faltimas en zonas de bra\u00f1as e lugares h\u00famidos de augas acedas sobre musgos do x\u00e9nero \"Sphagnum\". En Prado (Viladesuso) medran as Sobreiras do Faro, un bosque de sobreiras \u00fanico pola s\u00faa localizaci\u00f3n no extremo occidental de Europa e declaradas Espazo Privado de Interese Natural.\nA fauna est\u00e1 dominada polo cabalo, o cal d\u00e1 nome a ruta de sendeirismo sendeiro das Greas que, en parte, transcorre por esta serra. Tam\u00e9n abundan os raposos, os xabar\u00edns e os coellos. O 90 % das especies de anfibios existentes en Galiza, o 60 % dos r\u00e9ptiles e o 35 % das aves est\u00e1n presentes na serra da Groba. Seguindo o documento do Consello da Cultura Galega, as diferenzas de diversidade observables entre uns e outros grupos de fauna d\u00e9bese \u00e1 articulaci\u00f3n espacial complexa dun reducido n\u00famero de sistemas simples.\nPatrimonio.\nA contorna da serra \u00e9 rica en petr\u00f3glifos. Presentan formas reticuladas e zoom\u00f3rficas, c\u00edrculos conc\u00e9ntricos, espirais, li\u00f1as e labirintos. Salientan os petr\u00f3glifos da Valga, en Loureza e os da Laxe Cruzada, en Torro\u00f1a, parroquia de Burgueira, que cont\u00e9n un dos cinco labirintos gravados que existen en Galiza. Merecen particular atenci\u00f3n os gravados de Auga dos Cebros na parroquia de Oia, na que figuran representadas tres embarcaci\u00f3ns de orixe mediterr\u00e1nea, probablemente fenicias, unha das mellores probas arqueol\u00f3xicas dos contactos establecidos entre os pobos galaicos e os mediterr\u00e1neos en tempos protohist\u00f3ricos. Tam\u00e9n abundan os mu\u00ed\u00f1os naviculares, fochancas barquiformes practicadas nas rochas para moer o gran, as\u00ed como as m\u00e1moas.\nNas parroquias oienses de Moug\u00e1s e Burgueira hai restos de foxos de lobos, trampas para estes carn\u00edvoros dese\u00f1adas como unhas paredes converxentes rematadas a xeito de funil, coma o Foxo Pedri\u00f1o, o maior dos co\u00f1ecidos en Galiza. Vellos cami\u00f1os lousados, h\u00f3rreos (chamados canizos na zona), pontes e mu\u00ed\u00f1os de auga completan o patrimonio arquitect\u00f3nico tradicional da serra.\nA cantidade de cabalos ceibes que corren polos montes que compo\u00f1en a serra da Groba fan que nos seus escasos cincuenta quil\u00f3metros cadrados te\u00f1an lugar ata tres curros: na Valga, e nas parroquias oienses de Burgueira (en Torro\u00f1a) e de Moug\u00e1s.\nLecer.\nO sendeirismo \u00e9 a actividade de lecer m\u00e1is destacable que se pode practicar na serra. O sendeiro de grande percorrido GR 58, m\u00e1is co\u00f1ecido como Sendeiro das Greas e que consta de 247 quil\u00f3metros, transcorre en parte pola Groba no tramo que vai dende a Fraga de Oliveira, en Belesar, ata a propia vila de Baiona. No seu traxecto cr\u00fazase o r\u00edo da Groba e p\u00f3dese gozar das vistas panor\u00e1micas das \u00e1reas recreativas do Cortelli\u00f1o e da Chan da Lagoa, as d\u00faas situadas no ascenso ao Alto da Groba. Por outra banda, a Asociaci\u00f3n Cultural dos Amigos do Mosteiro de Oia (ACAMO) e a Asociaci\u00f3n Naturalista do Baixo Mi\u00f1o (Anabam), en colaboraci\u00f3n coa Universidade de Vigo, son os impulsores da co\u00f1ecida como \"Ruta M\u00e1xica de Oia\", que permite contemplar nun treito de 20 quil\u00f3metros dez miradoiros naturais, nove conxuntos de petr\u00f3glifos, dous castros e sete sitios de interese ambiental.\nA equitaci\u00f3n e os ba\u00f1os nas pozas situadas nas parroquias de Loureza e Moug\u00e1s son outros complementos tur\u00edsticos da zona."}
{"id": "167217", "revid": "111586", "url": "https://gl.wikipedia.org/wiki?curid=167217", "title": "Eartha Kitt", "text": "Eartha Kitt, nada o 17 de xaneiro de 1927 en Carolina do Sur e finada en Connecticut o 25 de decembro de 2008 foi unha actriz de series e cabar\u00e9, humorista e cantante de jazz estadounidense.\nTraxectoria.\nFilla dunha nai solteira, nacida nunha antiga rexi\u00f3n de escravitude e v\u00edtima de maltrato na s\u00faa infancia, Eartha Kitt forxou un car\u00e1cter vigoroso, temperamental e rebelde que a fixo famosa e iso por outro lado tam\u00e9n lle causou alg\u00fans problemas profesionais. Desenvolveu unha longa carreira en Estados Unidos e Europa, permanecendo activa practicamente at\u00e9 os seus \u00faltimos d\u00edas, cando sufr\u00eda de cancro de colon.\nInfancia e orixes familiares.\nNaceu como Eartha Mae Keith nunha granxa de algod\u00f3n en North, unha pequena cidade preto de Columbia no condado de Orangeburg (Carolina do Sur). O seu pai era \"branco\", de ascendencia alem\u00e1 e holandesa, e a s\u00faa nai ti\u00f1a sangue cheroqui e afroamericana, sendo ela considerada \"negra\" pola \"regra dunha gota.\"\nSegundo a propia Eartha, naceu como resultado dunha violaci\u00f3n; a s\u00faa nai foi forzada por un dos donos do predio onde traballaba.\nEartha foi criada pola s\u00faa t\u00eda, Anna Mae Riley, quen a enganou para dicirlle que era a s\u00faa nai. Despois foi \"entregada\" (segundo o seu relato, como escrava) a unha familia que a trataba con malos tratos e pasividade. \u00c1 morte da s\u00faa t\u00eda, Eartha foi enviada a Nova York para reunirse coa s\u00faa nai real, Mamie Kitt. Nunca chegou a co\u00f1ecer ao seu pai, que deb\u00eda de ser fillo dos donos da plantaci\u00f3n onde naceu. Esta informaci\u00f3n \u00e9 dubidosa, xa que alg\u00fans necrol\u00f3xicos publicados con motivo da s\u00faa morte afirman que o pai de Eartha Kitt era \"un pobre agricultor de algod\u00f3n\".\nEartha escribiu tres autobiograf\u00edas, unha delas chamada como o seu \u00e1lbum \"\"I'm still here\".\"\nCarreira como actriz.\nEartha Kitt fixo o seu debut art\u00edstico como bailarina na compa\u00f1\u00eda de Katherine Dunham e chegou a actuar ante a familia real brit\u00e1nica en 1948. Ese mesmo ano debutou no cine coa pel\u00edcula \"Casbah\" e obtivo o seu primeiro papel protagonista grazas a Orson Welles, que dixo dela que era a muller m\u00e1is excitante do mundo, interpretando a Helena de Troia nunha produci\u00f3n teatral.\nEn 1952 participou con d\u00faas canci\u00f3ns nun musical esc\u00e9nico, \"New Faces of 1952\", que se converter\u00eda nunha pel\u00edcula de \"20th Century Fox\" como \"New Faces\" (1954). M\u00e1is tarde protagonizou outro musical de Broadway, \"Shinbone Alley\", onde volveu colaborar con Orson Welles. Foi ent\u00f3n cando se rumoreou un romance entre eles, que Kitt negara a \"Vanity Fair\" en 2001.\nEn 1958, Eartha Kitt rodou con Sidney Poitier \"The mark of the Hawk\" e con Nat King Cole \"St. Louis Blues\", e durante os pr\u00f3ximos anos continuou traballando en pel\u00edculas e espect\u00e1culos con Nat King Cole e Eddie Murphy. Na s\u00faa vellez fixo dobraxes para pel\u00edculas de debuxos animados.\nDe Catwoman ao \"desterramento\".\nEn 1964, Eartha axudou a abrir o teatro \"Circle Star\" en San Carlos, California e aumentou a s\u00faa fama ao ser elixida como Catwoman na serie de televisi\u00f3n \"Batman\". A s\u00faa elecci\u00f3n foi substitu\u00edr a Julie Newmar, pero debido \u00e1 s\u00faa pel negra, dise que o p\u00fablico non a aceptou e apenas chegou a gravar tres episodios. En 2004, este tab\u00fa racista foi superado coa elecci\u00f3n de Halle Berry para a pel\u00edcula \"Catwoman\". A pesar da s\u00faa r\u00e1pida eliminaci\u00f3n da serie, Eartha f\u00edxose co\u00f1ecida pola s\u00faa risa e \"ruxe\" \u00e1spero.\nEn 1968, Eartha Kitt experimentou un serio rev\u00e9s profesional, tras un incidente durante un banquete na Casa Branca ao que acudiu en xaneiro, durante a administraci\u00f3n de Lyndon B. Johnson, despois de ela facer declaraci\u00f3ns antiguerra durante un xantar da Casa Branca. A Primeira dama Lady Bird Johnson preguntoulle a Kitt sobre a Guerra de Vietnam. Ela respondeu: \"Env\u00edas o mellor deste pa\u00eds para ser fusilado e mutilado. Non \u00e9 de estra\u00f1ar que os nenos se rebelen e tomen 'pot' (marihuana).\" Durante unha sesi\u00f3n de preguntas e respostas, Kitt afirmou:\n\"Os fillos de Am\u00e9rica non se est\u00e1n rebelando sen motivo. Non son hippies sen ning\u00fan motivo. Non temos o que temos en Sunset Blvd. sen motivo. Est\u00e1n rebel\u00e1ndose contra algo. Hai tantas cousas queimando \u00e1 xente deste pa\u00eds, especialmente \u00e1s nais... Elas senten que van criar fillos\u00a0\u2013 e sei como \u00e9, e vostede ten fillos propios, se\u00f1ora Johnson\u00a0\u2013 criamos fillos e envi\u00e1molos \u00e1 guerra.\"\nSegundo informou, os seus comentarios fixeron que a Sra. Johnson rompese a chorar. Seymour Hersh descubriu un expediente difamatorio da CIA sobre Kitt en 1975. Hersh publicou un artigo sobre o expediente en \"The New York Times\". O expediente conti\u00f1a comentarios sobre a vida sexual e a historia familiar de Kitt, xunto con opini\u00f3ns negativas sobre ela que ti\u00f1an antigos compa\u00f1eiros. A resposta de Kitt ao expediente foi dicir: \"Non entendo de que se trata isto. Creo que \u00e9 noxento\". Tras o incidente, Kitt dedicou as s\u00faas enerx\u00edas \u00e1s actuaci\u00f3ns en Europa e Asia.\nCarreira como cantante.\nCantante talentosa, cunha voz peculiar, moitas das s\u00faas canci\u00f3ns fix\u00e9ronse famosas tanto en ingl\u00e9s como en franc\u00e9s, idioma que ela dominaba polas s\u00faas actuaci\u00f3ns en Europa. As s\u00faas gravaci\u00f3ns m\u00e1is exitosas incl\u00faen \"C'est si bon\", \"Love For Sale\"\", \"Let's Do It\", \"Je cherche un homme\" e sobre todo \"Santa Baby\" (1953), unha canci\u00f3n de Nadal que ser\u00eda versionada por Madonna en 1987. \nA s\u00faa faceta musical repuntou a mediados dos anos 80, con canci\u00f3ns de m\u00fasica \"dance\" como \"Where Is My Man\" ou \"This Is My Life\", e continuou participando no cine at\u00e9 os seus \u00faltimos anos.\nFixo unha versi\u00f3n en lingua inglesa chamada \"Black Little Angels\" do bolero \"Angelitos Negros\" popularizado polo cubano de orixe galega Antonio Mach\u00edn, con letra do poema \"P\u00edntame angelitos negros\" do venezolano Andr\u00e9s Eloy Blanco Mea\u00f1o, tam\u00e9n de orixe galega."}
{"id": "167218", "revid": "56817", "url": "https://gl.wikipedia.org/wiki?curid=167218", "title": "Hispavox", "text": "Hispavox foi, durante os seus 30 anos de vida comercial, unha compa\u00f1\u00eda discogr\u00e1fica espa\u00f1ola de gran proxecci\u00f3n mundial. Actualmente (2010) converteuse en mero selo discogr\u00e1fico, dentro da Compa\u00f1\u00eda EMI, a\u00ednda que mant\u00e9n gran parte das s\u00faas importantes gravaci\u00f3ns, que seguen sa\u00edndo ao mercado, actualmente baixo os dominios dunha financeira inglesa que comprou EMI. Foi fundada en 1953 por Jos\u00e9 Manuel Vidal Zapater, quen exerceu como presidente executivo at\u00e9 ser substitu\u00eddo polo seu irm\u00e1n Luis Vidal en 1977."}
{"id": "167221", "revid": "5599062", "url": "https://gl.wikipedia.org/wiki?curid=167221", "title": "Carl Reiner", "text": "Carl Reiner, nado o 20 de marzo de 1922 en Nova York e finado o 29 de xu\u00f1o de 2020 en California, foi un actor, director, produtor, guionista e humorista estadounidense, pai do realizador Rob Reiner.\nTraxectoria.\nReiner comezou a actuar en musicais de Broadway en 1948. A partir de 1950 apareceu regularmente no programa de televisi\u00f3n \"Your Show of Show\", do que tam\u00e9n era un dos guionistas, e desde 1954 na s\u00faa continuaci\u00f3n \"Caesar's Hour\". En 1960 en \"The Steve Allen Show\" axuntouse con Mel Brooks para formar un d\u00fao c\u00f3mico. En 1961 creou, produciu e protagonizou a s\u00faa propia comedia de situaci\u00f3n,\" The Dick Van Dyke Show\", que se mantivo en emisi\u00f3n ata 1966, al\u00ed dirixiu alg\u00fans episodios e en 1967 realizou o seu primeiro filme \"Enter Laughing\", e m\u00e1is tarde dirixiu varias comedias do actor Steve Martin como \"The Jerk\" (1979), \"Dead Men Don't Wear Plaid\" (1982), \"The Man with Two Brains\" (1983), e \"All of Me\" (1984). Reiner ga\u00f1ou nove Emmy e yb Grammy durante a s\u00faa carreira, e foi a \u00fanica persoa en aparecer nas cinco encarnaci\u00f3ns de \"The Tonight Show\". De 2004 a 2005, Reiner deu voz a Sarmoti en \"Father of the Pride\"."}
{"id": "167222", "revid": "1987", "url": "https://gl.wikipedia.org/wiki?curid=167222", "title": "Pontecesures, Pontecesures", "text": ""}
{"id": "167223", "revid": "85894", "url": "https://gl.wikipedia.org/wiki?curid=167223", "title": "Carreiras, Pontecesures, Pontecesures", "text": "Carreiras \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 272 habitantes (138 homes e 134 mulleres)."}
{"id": "167224", "revid": "85894", "url": "https://gl.wikipedia.org/wiki?curid=167224", "title": "O Couto, Pontecesures, Pontecesures", "text": "O Couto \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 40 habitantes (21 homes e 19 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "167226", "revid": "23204", "url": "https://gl.wikipedia.org/wiki?curid=167226", "title": "A Aldea, Alx\u00e9n, Salvaterra de Mi\u00f1o", "text": "A Aldea \u00e9 un lugar da parroquia de Alx\u00e9n, no concello pontevedr\u00e9s de Salvaterra de Mi\u00f1o na comarca do Condado. Segundo o IGE, en 2022 ti\u00f1a 23 habitantes (13 homes e 10 mulleres)."}
{"id": "167227", "revid": "23204", "url": "https://gl.wikipedia.org/wiki?curid=167227", "title": "O Ceo, Alx\u00e9n, Salvaterra de Mi\u00f1o", "text": "O Ceo \u00e9 un lugar da parroquia de Alx\u00e9n, no concello pontevedr\u00e9s de Salvaterra de Mi\u00f1o na comarca do Condado. Segundo o IGE, en 2022 ti\u00f1a 71 habitantes (39 homes e 32 mulleres)."}
{"id": "167229", "revid": "23204", "url": "https://gl.wikipedia.org/wiki?curid=167229", "title": "A Calle, Arcade, Soutomaior", "text": "A Calle \u00e9 un lugar da parroquia de Arcade, no concello pontevedr\u00e9s de Soutomaior na comarca de Vigo. Segundo o IGE, en 2022 ti\u00f1a 3.366 habitantes (1.676 homes e 1.690 mulleres)."}
{"id": "167230", "revid": "23204", "url": "https://gl.wikipedia.org/wiki?curid=167230", "title": "A Devesa, Arcade, Soutomaior", "text": "A Devesa \u00e9 un lugar da parroquia de Arcade, no concello pontevedr\u00e9s de Soutomaior na comarca de Vigo. Segundo o IGE, en 2022 ti\u00f1a 897 habitantes (454 homes e 443 mulleres)."}
{"id": "167232", "revid": "23204", "url": "https://gl.wikipedia.org/wiki?curid=167232", "title": "O Coto, Campa\u00f1a, Valga", "text": "O Coto \u00e9 un lugar da parroquia de Campa\u00f1a, no concello pontevedr\u00e9s de Valga, na comarca de Caldas. Segundo o IGE, en 2022 ti\u00f1a 163 habitantes (81 homes e 82 mulleres)."}
{"id": "167233", "revid": "23204", "url": "https://gl.wikipedia.org/wiki?curid=167233", "title": "A Devesa, Campa\u00f1a, Valga", "text": "A Devesa \u00e9 un lugar da parroquia de Campa\u00f1a, no concello pontevedr\u00e9s de Valga, na comarca de Caldas. Segundo o IGE, en 2022 ti\u00f1a 436 habitantes (217 homes e 219 mulleres)."}
{"id": "167236", "revid": "85894", "url": "https://gl.wikipedia.org/wiki?curid=167236", "title": "A G\u00e1ndara, Andr\u00e1s, Vilanova de Arousa", "text": "A G\u00e1ndara \u00e9 un lugar da parroquia de Andr\u00e1s, no concello pontevedr\u00e9s de Vilanova de Arousa na comarca do Saln\u00e9s. Ti\u00f1a 78 habitantes no ano 2016, segundo datos do IGE, dos que 39 eran mulleres e 39 homes, o que representa un aumento respecto \u00f3 ano 2010, cando ti\u00f1a 73 veci\u00f1os, pero un descenso respecto a 2005, cando eran 81."}
{"id": "167238", "revid": "85894", "url": "https://gl.wikipedia.org/wiki?curid=167238", "title": "Os Cas\u00e1s, Andr\u00e1s, Vilanova de Arousa", "text": "Os Cas\u00e1s \u00e9 un lugar da parroquia de Andr\u00e1s, no concello pontevedr\u00e9s de Vilanova de Arousa na comarca do Saln\u00e9s. Ti\u00f1a 43 habitantes no ano 2016 segundo datos do IGE, dos que 22 eran mulleres e 21 homes, o que representa un aumento respecto \u00f3s anos 2010, cando ti\u00f1a 40 veci\u00f1os, e 2005, cando eran 38."}
{"id": "167240", "revid": "1822", "url": "https://gl.wikipedia.org/wiki?curid=167240", "title": "Modesto Lomba Caneda", "text": ""}
{"id": "167241", "revid": "1131", "url": "https://gl.wikipedia.org/wiki?curid=167241", "title": "Lomba", "text": "O top\u00f3nimo galego Lomba \u00e9 un or\u00f3nimo que indica unha elevaci\u00f3n do terreo de pouca extensi\u00f3n e pouco desnivel. Pode referirse a varios lugares de Galicia:\nAmais, como apelido pode referirse a:"}
{"id": "167245", "revid": "56817", "url": "https://gl.wikipedia.org/wiki?curid=167245", "title": "Shaun Toub", "text": "Shaun Toub, nado en 1963 en Teher\u00e1n, \u00e9 un actor estadounidense de orixe xud\u00eda iraniana.\nTraxectoria.\nToub \u00e9 co\u00f1ecido principalmente pola s\u00faa interpretaci\u00f3n de Farhad no filme \"Crash\" (2004), como Rahim Khan en \"The Kite Runner\" (2007), como Yinsen en \"Iron Man\" (2008) e Iroh en \"The Last Airbender\" (2010)."}
{"id": "167246", "revid": "98629", "url": "https://gl.wikipedia.org/wiki?curid=167246", "title": "\u00c1lvaro Cebreiro", "text": "\u00c1lvaro Cebreiro Mart\u00ednez, nado na Coru\u00f1a o 26 de maio de 1903 e finado na mesma cidade o 9 de novembro de 1956, foi un debuxante, ilustrador e caricaturista galego, artista precoz que se deu a co\u00f1ecer en \"A Nosa Terra\" cando s\u00f3 ti\u00f1a dezaseis anos de idade.\nTraxectoria.\nEstudou na Escola de Comercio da Coru\u00f1a. En 1919 comezou a colaborar en \"A Nosa Terra\", \"Mondariz\" e \"Alborada\" facendo caricaturas. Fixo a primeira exposici\u00f3n en 1920 na sede das Irmandades da Fala da Coru\u00f1a. Traballou en \"El Pueblo Gallego\", \"El Sol\", \"Faro de Vigo\", \"Vida Gallega\", \"El Ideal Gallego\", \"Galicia Emigrante\", \"Mari\u00f1ana\", \"As Roladas\", \"Ronsel\" e \"Alfar\", e dese\u00f1ou a cabeceira de \"Mar y Tierra\".\nIngresou na Irmandade da Fala da Coru\u00f1a en 1920. En 1922, xunto co poeta Manuel Antonio escribiu o manifesto \"M\u00e1is al\u00e1!\", relativo \u00e1 vangarda art\u00edstica e literaria galega. En 1923 viaxou a Par\u00eds, onde frecuentou academias libres e fixo amizade con varios artistas, entre eles Tsuguharu Foujita. En 1926 fixo debuxos para a edici\u00f3n da obra de teatro \"O Mariscal\", de Ram\u00f3n Cabanillas e Ant\u00f3n Vilar Ponte. O drama da Guerra Civil trocoulle o car\u00e1cter, deixou de coidarse e tivo que pasar varias tempadas no sanatorio antituberculoso de Ferrol, non volveu publicar ata 1945. En 1950 volveu publicar debuxo de humor en \"El Ideal Gallego\". Ingresou en 1953 na Real Academia Galega de Belas Artes \"Nosa Se\u00f1ora do Rosario\" e pouco despois recibiu unha homenaxe organizada por diversos persoeiros como Camilo Jos\u00e9 Cela, Ram\u00f3n Cabanillas, Francisco Asorey, Otero Pedrayo, \u00c1lvaro Cunqueiro, Mariano Tudela e Jos\u00e9 Mar\u00eda Castroviejo.\nReco\u00f1ecementos.\nO 1 de decembro de 2015, a r\u00faa General Mola da cidade da Coru\u00f1a pasou a chamarse \"\u00c1lvaro Cebreiro\"."}
{"id": "167248", "revid": "1131", "url": "https://gl.wikipedia.org/wiki?curid=167248", "title": "\u00c1lvaro Cebreiro Mart\u00ednez", "text": ""}
{"id": "167249", "revid": "1576", "url": "https://gl.wikipedia.org/wiki?curid=167249", "title": "SC Magdeburg (balonm\u00e1n)", "text": "A secci\u00f3n de balonm\u00e1n do Sportclub Magdeburg \u00e9 o equipo de balonm\u00e1n da cidade Magdeburgo, Saxonia-Anhalt (Alema\u00f1a). Esta secci\u00f3n foi fundada en 1955, e actualmente compite na Handball-Bundesliga, competici\u00f3n que ga\u00f1ou nunha ocasi\u00f3n no 2001, a\u00ednda que antes xa ga\u00f1ara a Liga da RDA en 10 ocasi\u00f3ns. A nivel internacional c\u00f3mpre destacar as s\u00faas 3 Copas de Europa, outras 3 Supercopas de Europa e outras 3 Copas EHF.\nV\u00e9xase tam\u00e9n.\nLigaz\u00f3ns externas.\nP\u00e1xina web oficial do SC Magdeburg "}
{"id": "167250", "revid": "23204", "url": "https://gl.wikipedia.org/wiki?curid=167250", "title": "O Seixo, Tomi\u00f1o, Tomi\u00f1o", "text": "O Seixo \u00e9 un lugar da parroquia de Tomi\u00f1o, no concello pontevedr\u00e9s de Tomi\u00f1o, na comarca do Baixo Mi\u00f1o. Segundo o IGE, en 2022 ti\u00f1a 1.364 habitantes (676 homes e 688 mulleres)."}
{"id": "167252", "revid": "98629", "url": "https://gl.wikipedia.org/wiki?curid=167252", "title": "Jean Simmons", "text": "Jean Merilyn Simmons, nada o 31 de xaneiro de 1929 en Londres e finada o 22 de xaneiro de 2010 en Santa Monica (California), foi unha actriz brit\u00e1nica.\nTraxectoria.\nSimmons comezou a s\u00faa carreira de actriz en filmes brit\u00e1nicos realizados durante e inmediatamente despois da segunda guerra mundial, a partir de 1950 fixo a s\u00faa carreira en Hollywood. Entre as s\u00faas pel\u00edculas m\u00e1is co\u00f1ecidas est\u00e1n \"Hamlet\" de Laurence Olivier, \"Spartacus\" (1960) de Stanley Kubrick e \"O fogo e a palabra\" (1960) de Richard Brooks."}
{"id": "167253", "revid": "5863", "url": "https://gl.wikipedia.org/wiki?curid=167253", "title": "O Mariscal", "text": "O Mariscal \u00e9 unha obra teatral de intenci\u00f3n pol\u00edtica escrita por Ram\u00f3n Cabanillas e Ant\u00f3n Villar Ponte, baseada na vida de Pardo de Cela. Se ben o primeiro manuscrito est\u00e1 datado en Mos en 1920, foi publicada pola editorial Lar en 1926, con debuxos de \u00c1lvaro Cebreiro.\nCreaci\u00f3n.\nA trama foi idea de Ant\u00f3n Villar Ponte, que pretend\u00eda introducirse na recreaci\u00f3n do mito popular m\u00e1is ca na realidade hist\u00f3rica. A escrita levouna a cabo Cabanillas, influenciado polo irland\u00e9s William Butler Yeats.\nRetoma a confrontaci\u00f3n entre Galiza (representada pola torre da Frouseira) e Castela, cunha fonda oposici\u00f3n de valores (ben-mal, nobreza-traiz\u00f3n, idealismo-materialismo, cabaleiros-mercenarios, luz-sombra, Graal-bens materiais). Amais, tr\u00e1tanse temas como a relixi\u00f3n, a liberdade e a morte.\nPersonaxes.\nHai un forte simbolismo na caracterizaci\u00f3n. Unha vella representa a raza. O propio mariscal aparece representado como un m\u00e1rtir, parello a Cristo. Como personaxes reais, aparecen tam\u00e9n a s\u00faa muller (Sabela de Castro), o seu curm\u00e1n (Pedro de Miranda), o seu fillo Pedro e as s\u00faas fillas Xoana e Beatriz, e o nobre Afonso Y\u00e1\u00f1ez e Aguiar. Outros personaxes son Lois Marcos Mudarra (franc\u00e9s ao servizo de Castela) e a s\u00faa tropa, servidores do pazo de Castrodouro e c\u00f3engos do cabido de Mondo\u00f1edo.\nRecupera a figura do mariscal Pardo de Cela, executado en 1483 por orde dos Reis Cat\u00f3licos.\nEstilo.\nO estilo po\u00e9tico \u00e9 similar ao usado por Cabanillas en \"Na noite estrelecida\". Adoita usar o romance octos\u00edlabo para os mon\u00f3logos, usando tam\u00e9n pareados alexandrinos, ao igual que a estrutura principal do ciclo art\u00farico.\n\"O Mariscal\" \u00e9 un s\u00edmbolo da resistencia galega fronte \u00e1 pol\u00edtica centralista dos reis, e conv\u00e9rtese nunha referencia fundamental para o nacionalismo de comezos do s\u00e9culo XX.\nEspazo e tempo.\nA historia comeza cun pr\u00f3logo ambientado na actualidade. O acto primeiro desenv\u00f3lvese nun d\u00eda e unha noite de inverno. O acto segundo ten lugar a noite do 7 de decembro de 1483. O acto terceiro abrangue o amencer e a ma\u00f1\u00e1 dun d\u00eda pouco despois do anterior.\nO pr\u00f3logo est\u00e1 ambientado nun espazo m\u00edtico. O espazo real aparece representado na camp\u00eda de Valadouro (primeiro acto), o pazo de Castrodouro (primeiro e segundo acto), o calabozo da cadea de Mondo\u00f1edo e a ponte do Pasatempo (terceiro acto).\nAdaptaci\u00f3ns.\nEn 1929 a obra foi musicada por Eduardo Rodr\u00edguez-Losada Rebell\u00f3n, co libreto adaptado polos propios autores. A peza l\u00edrica foi estreada o 31 de maio de 1929 no Teatro Circo Tamberlick de Vigo. Representouse tam\u00e9n en Pontevedra, Ferrol, A Coru\u00f1a e Madrid, con figurinos e decorados dese\u00f1ados por Camilo D\u00edaz Bali\u00f1o. No 2010 volveu aos escenarios, musicada pola Orquestra Sinf\u00f3nica de Galicia e dirixida por Jo\u00e1m Trillo. Nas voces estiveron Teresa Novoa (soprano), Javier Franco (bar\u00edtono) e Pablo Carballido (tenor).\nEn 1994 foi representada polo Centro Dram\u00e1tico Galego como teatro de monicreques, baixo direcci\u00f3n de Marcelino de Santiago."}
{"id": "167254", "revid": "89787", "url": "https://gl.wikipedia.org/wiki?curid=167254", "title": "Erase Errata", "text": "Erase Errata \u00e9 unha banda de rock alternativo estadounidense procedente de San Francisco. Adoitan citar a Captain Beefheart, The Fall e Minutemen como inspiraci\u00f3n. O grupo usa a improvisaci\u00f3n como unha ferramenta de composici\u00f3n e cada unha das s\u00faas actuaci\u00f3ns \u00e9 unha manifestaci\u00f3n \u00fanica das s\u00faas canci\u00f3ns.\nHistoria.\nErase Errata formouse en Oakland en 1999 e rapidamente ga\u00f1ou fama en todo o pa\u00eds despois da edici\u00f3n do seu 7\" de estrea, \"Erase Errata\", e grazas a xiras ao lado da banda de electro grrl Le Tigre e ao grupo de noise rock Melt Banana. Lanzaron o seu aclamado primeiro \u00e1lbum \"Other Animals\" en 2001, seguido de \"At Crystal Palace\" en 2003, ambos a trav\u00e9s do selo Troubleman Unlimited. O grupo comezou a contar ent\u00f3n con Sonic Youth, Mission of Burma e The Ex entre os seus seareiros.\nDespois de que a guitarrista fundadora Sara Jaffe deixase Erase Errata en 2004, a vocalista Jenny Hoyston pasouse \u00e1 guitarra e durante un tempo a banda viuse forzada a ter un vocalista masculino chamado Archie McKay. Finalmente o grupo converteuse nun tr\u00edo, con Hoyston como guitarrista e vocalista. No ano 2006 editaron o \u00e1lbum \"Nightlife\", pasando a formar parte dos conxuntos do selo Kill Rock Stars.\nTras o lanzamento no ano 2010 do sinxelo \"Damaged\" a banda pasou un per\u00edodo de catro anos inactiva. O d\u00eda 20 de xaneiro do ano 2015 Erase Errata publicou o seu cuarto \u00e1lbum de estudio, \"Lost Weekend\", a trav\u00e9s do seu propio selo Under the Sun."}
{"id": "167255", "revid": "98629", "url": "https://gl.wikipedia.org/wiki?curid=167255", "title": "Avespa asi\u00e1tica", "text": "A avespa asi\u00e1tica, \"Vespa velutina\", \u00e9 unha especie de avespa orixinaria de Asia. Procede da China, a India e Indonesia. Consid\u00e9rase unha especie invasora en Galicia.\nExisten numerosas subespecies de \"vespa velutina\"; unha delas \u00e9 a \"Vespa velutina nigrithorax\" (Carpenter &amp; Kojima, 1997), descrita en 1905 por du Buysson de Darjeeling (India). Aclimatada de xeito natural a un medio de temperado a subtropical, esta subespecie foi introducida en Francia (probablemente antes do 2004). At\u00f3pase na Asia continental ata o norte da India e nas monta\u00f1as da China, zonas xeogr\u00e1ficas nas que o clima \u00e9 comparable \u00f3 de gran parte de Francia ou o norte de Espa\u00f1a, Galicia inclu\u00edda, o que explicar\u00eda que fose posible a s\u00faa instalaci\u00f3n e colonizaci\u00f3n de novos territorios en Europa.\nCaracter\u00edsticas.\nA \"Vespa velutina\" triplica en tama\u00f1o a abella europea, pois as mestras chegan a medir 40\u00a0mm, a\u00ednda que o resto dos individuos non pasan dos 30\u00a0mm. Dist\u00ednguese da \"Vespa cabro\" en que esta ten o t\u00f3rax vermello e o abdome negro e amarelo, mentres que o abdome da \"Vespa velutina\" \u00e9 negro ou marr\u00f3n cunha franxa caudal amarela e a cabeza negra coa fronte laranxa. Os extremos das s\u00faas patas tam\u00e9n son amarelos. A \"Vespa velutina nigrithorax\" \u00e9 depredadora da \"Apis mellifera\", a abella dom\u00e9stica, \u00e1 que mata por decapitaci\u00f3n para alimentar con ela as s\u00faas larvas. Tam\u00e9n devoran as cr\u00edas de abella dentro da colmea. Ani\u00f1an no alto das \u00e1rbores en colonias de m\u00e1is de mil individuos.\nDistribuci\u00f3n.\nEsta especie \u00e9 orixinaria de Asia, Afganist\u00e1n, India, pen\u00ednsula Indochina, China e as illas indonesias e de Hong Kong.\nEn Europa detectouse a presenza da \"Vespa velutina nigrithorax\" tras a chegada dunha colonia nun barco mercante \u00f3 porto de Bordeos no ano 2005. A partir dese momento expandiuse por m\u00e1is de 30 departamentos de Francia, con especial incidencia na rexi\u00f3n de Aquitania. En novembro de 2010 foi detectada a s\u00faa presenza en Guip\u00fascoa. En Galicia detectouse por vez primeira en Burela en 2012, espall\u00e1ndose despois por outras zonas costeiras principalmente. A principios de 2013 d\u00e9ronse avisos en Lobios (Ourense), As Neves, Ponteareas e Lira (en Pontevedra). Ameaza a supervivencia das poboaci\u00f3ns de abellas, polo que a Xunta puxo en marcha un programa de eliminaci\u00f3n.\nDepredadores.\nEn Europa, o ab\u00e1zcaro europeo (\"Vespa crabro\") ten depredadores como o picanzo vermello (\"Lanius collurio\"), o mi\u00f1ato abelleiro europeo (\"Pernis apivorus\") e o abellaruco europeo (\"Merops apiaster\"), sendo por iso potenciais depredadores. Aves como a pega, e tam\u00e9n as gali\u00f1as, poder\u00edan ser tam\u00e9n depredadores da avespa asi\u00e1tica.\nDefensa das abellas.\nNa zona de orixe da \"Vespa velutina nigrithorax\" a abella m\u00e1is com\u00fan, a \"Apis cerana\", desenvolveu un m\u00e9todo de defensa consistente en agruparse arrodeando as avespas intrusas para elevar a temperatura do seu corpo ata matala. Estase a observar que as abellas europeas comezan a desenvolver a mesma estratexia de defensa que as s\u00faas compa\u00f1eiras asi\u00e1ticas: Cobren a avespa invasora, provocando unha subida de temperatura, ata os 45\u00a0\u00b0C. A avespa asi\u00e1tica (\"Vespa velutina\"), despois dalg\u00fans minutos, morre de hipertermia (a abella soporta temperaturas superiores de ata 50\u00a0\u00b0C). \u00c9 posible que esta adaptaci\u00f3n var\u00ede a velocidade de expansi\u00f3n das vespas.\nEn Galiza desenvolveuse un dispositivo el\u00e9ctrico (arpa el\u00e9ctrica) capaz de electrocutar \u00e1s velutinas respectando as abellas. Este arpa desprega fios paralelos, que alternan a corrente positiva e negativa, a unha distancia na que as velutinas, m\u00e1is grandes, tocan nos dous fios e son electrocutadas.\nPerigosidade para o ser humano.\nA avespa asi\u00e1tica (\"Vespa velutina\"), ao igual que o ab\u00e1zcaro europeo (\"Vespa crabro\"), pode inocular o seu veleno ao ser humano. Segundo os datos recompilados en Europa, a avespa asi\u00e1tica non representa m\u00e1is perigo que o seu parente europeo. Este \u00faltimo prefire a fuxida antes que o ataque. Non se denunciaron aumentos de picaduras nas zonas onde se estableceu a avespa asi\u00e1tica. S\u00f3 se denunciou un caso de envelenamento grave, despois de 12 picaduras cef\u00e1licas de \"Vespa velutina\". Os casos de ataques denunciados ocorreron case sempre na proximidade do ni\u00f1o. O perigo para o ser humano pres\u00e9ntase en caso de picadas m\u00faltiples, picada \u00fanica en mucosa (tecido que recobre as superficies internas do corpo) ou en persoas que padezan alerxia ao veleno de himen\u00f3ptero."}
{"id": "167256", "revid": "85894", "url": "https://gl.wikipedia.org/wiki?curid=167256", "title": "Kevin Sorbo", "text": "Kevin David Sorbo, nado o 24 de setembro de 1958 en Mound, \u00e9 un actor estadounidense.\nTraxectoria.\nSorbo estudou na Universidade Estatal de Minnesota en Moorhead e traballou como modelo en anuncios para a televisi\u00f3n e revistas, comezou a actuar como actor convidade en series de televisi\u00f3n na d\u00e9cada de 1980 \u00e9 co\u00f1ecido pola s\u00faa interpretaci\u00f3n de H\u00e9rcules en \"\" (1995-1999) e do capit\u00e1n Dylan Hunt en \"Andromeda\" (2000-2005). En 2007 actuou na \u00faltima tempada de \"The O.C.\" co papel de Frank Atwood"}
{"id": "167257", "revid": "85894", "url": "https://gl.wikipedia.org/wiki?curid=167257", "title": "Chelsea Kane", "text": "Chelsea Kane Staub, nada en Phoenix (Arizona) o 15 de setembro de 1988, \u00e9 unha actriz e cantante estadounidense.\nTraxectoria.\nO seu primeiro papel protagonista foi no filme de 2007 ', pero \u00e9 m\u00e1is co\u00f1ecida pola interpretaci\u00f3n que realiza desde 2008 de Stella Malone na comedia de situaci\u00f3n de Disney Channel \"Jonas L.A.\". Ela tam\u00e9n apareceu nos filmes de Disney, \"Minutemen\" (2008) e \"Starstruck\" (2010). Tam\u00e9n coprotagoniza a serie de animaci\u00f3n \"Fish Hooks\" onde pon a voz a Stephany. O 8 de decembro de 2010 mudou o seu nome art\u00edstico de Chelsea Staub a Chelsea Kane."}
{"id": "167258", "revid": "21293", "url": "https://gl.wikipedia.org/wiki?curid=167258", "title": "Chelsea Staub", "text": ""}
{"id": "167259", "revid": "5132", "url": "https://gl.wikipedia.org/wiki?curid=167259", "title": "Spirou Charleroi", "text": "O Spirou Charleroi \u00e9 un club profesional de baloncesto belga con sede na cidade de Charleroi (Hainaut, Valonia). Actualmente xoga na BNXT League, a m\u00e1xima categor\u00eda do baloncesto de B\u00e9lxica e os Pa\u00edses Baixos. Desde o ano 1996 \u00e9 un dos equipos dominadores do baloncesto do seu pa\u00eds, chegando incluso a competir na Euroliga. Fundado en 1989, disputa os seus partidos como local no Spiroudome, pavill\u00f3n con capacidade para 6\u00a0300 espectadores. O nome do equipo prov\u00e9n da revista de banda dese\u00f1ada Spirou.\nHistoria.\nO Spirou Charleroifoi creado en 1989 sobre os cimentos do club Monceau. Renombrado \"Spirou Monceau\" en 1988 e \"Spirou Charleroi\" coa chegada do club da primeira divisi\u00f3n en 1989, o club de Charleroi converteuse rapidamente nun club de \u00e9xito. De feito, a partir da tempada 1992-1993 baixo a direcci\u00f3n do adestrador Giovanni Bozzi, o Charleroi terminou terceiro na fase regular do campionato, chegando a xogar as final polo t\u00edtulo clasific\u00e1ndose contra o Racing Mechelen, o mellor equipo belga dos anos 1980 e 1990, perdendo por 3-2. Desde aquelas o Spirou converteuse nun dos dominadores do baloncesto belga, ga\u00f1ando dez Ligas (1996\u201399, 2003, 2004, 2008, 2009, 2010, 2011), cinco Copas (1996, 1999, 2002, 2003, 2009) e tres Supercopas (2001, 2002, 2008). O 29 de xullo de 2014 Jacques Stas converteuse no adestrador do equipo substitu\u00edndo no posto a Giovanni Bozzi, o cal substitu\u00edu ao propio Stas como presidente.\nNomes.\nAo longo dos anos, debido a motivos de patrocinio, o equipo foi co\u00f1ecido como:\nPalmar\u00e9s.\nLiga de B\u00e9lxica\nCopa de B\u00e9lxica\nSupercopa de B\u00e9lxica"}
{"id": "167262", "revid": "5132", "url": "https://gl.wikipedia.org/wiki?curid=167262", "title": "Spirou Basket Club", "text": ""}
{"id": "167263", "revid": "5132", "url": "https://gl.wikipedia.org/wiki?curid=167263", "title": "Spirou BC Charleroi", "text": ""}
{"id": "167264", "revid": "5132", "url": "https://gl.wikipedia.org/wiki?curid=167264", "title": "Spirou Monceau", "text": ""}
{"id": "167265", "revid": "5132", "url": "https://gl.wikipedia.org/wiki?curid=167265", "title": "Spirou Basket", "text": ""}
{"id": "167266", "revid": "5132", "url": "https://gl.wikipedia.org/wiki?curid=167266", "title": "Spirou Basket Charleroi", "text": ""}
{"id": "167267", "revid": "5132", "url": "https://gl.wikipedia.org/wiki?curid=167267", "title": "Spirou Basket Club Charleroi", "text": ""}
{"id": "167269", "revid": "1131", "url": "https://gl.wikipedia.org/wiki?curid=167269", "title": "Gab\u00edn", "text": "O top\u00f3nimo galego Gab\u00edn pode referirse a:"}
{"id": "167270", "revid": "89787", "url": "https://gl.wikipedia.org/wiki?curid=167270", "title": "Pallacanestro Virtus Roma", "text": "O Pallacanestro Virtus Roma, co\u00f1ecido popularmente como Virtus Roma, \u00e9 un club profesional de baloncesto italiano con sede na cidade de Roma, capital do pa\u00eds. Actualmente xoga na Serie A (LBA), a m\u00e1xima categor\u00eda do baloncesto transalpino. O momento m\u00e1is hist\u00f3rico do club foi a consecuci\u00f3n da Copa de Europa (actual Euroliga) en 1984. O equipo diputaba os seus partidos como local no PalaLottomatica, con capacidade para 11.200 espectadores.\nHistoria.\nA Vitus Roma ga\u00f1ou o seu primeiro e \u00fanico t\u00edtulo da Liga Italiana na temporada 1982\u221283. Na s\u00faa historia cabe destacar a Copa de Europa - como Banco dei Roma - que ga\u00f1ou na tempada 1983\u221284 na final disputada en Xenebra contra o FC Barcelona. Na final destacaron o base Larry Wright, e os pivotes Clarence Kea e Enrico Gilardi, nun equipo que adestraba Valerio Bianchini. Posteriormente en 1984 venceu na Copa Intercontinental e a Copa Kora\u0107 en 1986 e en 1992. Nos anos 90 cambiou o nome por Messaggero e incorporou a xogadores como Dino Ra\u0111a, Michael Cooper e Roberto Premier. En 2000 venceu a Supercopa de Italia (o seu \u00faltimo trofeo) contra a Virtus Bologna. En 2005 incorporouse ao club Dejan Bodiroga. Tras pasar a maior parte da d\u00e9cada de 2000 participando na Euroliga e ser un dos habituais candidatos ao t\u00edtulo da Serie A, o club decide por motivos econ\u00f3micos despois da tempada 2014\u221215 descender de divisi\u00f3n e disputar a Serie A2. Na temporada 2018\u221219 o equipo consegue regresar \u00e1 m\u00e1xima categor\u00eda.\nPatrocinios.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "167271", "revid": "5132", "url": "https://gl.wikipedia.org/wiki?curid=167271", "title": "Virtus Roma", "text": ""}
{"id": "167272", "revid": "5132", "url": "https://gl.wikipedia.org/wiki?curid=167272", "title": "Pallacanestro Roma", "text": ""}
{"id": "167273", "revid": "5132", "url": "https://gl.wikipedia.org/wiki?curid=167273", "title": "Lottomatica Roma", "text": ""}
{"id": "167274", "revid": "5132", "url": "https://gl.wikipedia.org/wiki?curid=167274", "title": "Lottomatica Virtus Roma", "text": ""}
{"id": "167275", "revid": "5132", "url": "https://gl.wikipedia.org/wiki?curid=167275", "title": "Banco Roma", "text": ""}
{"id": "167276", "revid": "5132", "url": "https://gl.wikipedia.org/wiki?curid=167276", "title": "Phonola Roma", "text": ""}
{"id": "167277", "revid": "5132", "url": "https://gl.wikipedia.org/wiki?curid=167277", "title": "Il Messagero Roma", "text": ""}
{"id": "167278", "revid": "5132", "url": "https://gl.wikipedia.org/wiki?curid=167278", "title": "Burghy Roma", "text": ""}
{"id": "167279", "revid": "5132", "url": "https://gl.wikipedia.org/wiki?curid=167279", "title": "Teorematour Roma", "text": ""}
{"id": "167280", "revid": "5132", "url": "https://gl.wikipedia.org/wiki?curid=167280", "title": "Nuova Tirrena Roma", "text": ""}
{"id": "167281", "revid": "5132", "url": "https://gl.wikipedia.org/wiki?curid=167281", "title": "Telemarket Roma", "text": ""}
{"id": "167282", "revid": "5132", "url": "https://gl.wikipedia.org/wiki?curid=167282", "title": "Calze Pompea Roma", "text": ""}
{"id": "167283", "revid": "5132", "url": "https://gl.wikipedia.org/wiki?curid=167283", "title": "ADR Roma", "text": ""}
{"id": "167284", "revid": "5132", "url": "https://gl.wikipedia.org/wiki?curid=167284", "title": "Wirth Roma", "text": ""}
{"id": "167285", "revid": "5132", "url": "https://gl.wikipedia.org/wiki?curid=167285", "title": "W\u00fcrth Roma", "text": ""}
{"id": "167286", "revid": "5132", "url": "https://gl.wikipedia.org/wiki?curid=167286", "title": "Wurth Roma", "text": ""}
{"id": "167287", "revid": "5132", "url": "https://gl.wikipedia.org/wiki?curid=167287", "title": "Wuerth Roma", "text": ""}
{"id": "167288", "revid": "85894", "url": "https://gl.wikipedia.org/wiki?curid=167288", "title": "Vilanova, Gab\u00edn, Montederramo", "text": "Vilanova \u00e9 un lugar da parroquia de Gab\u00edn no concello de Montederramo, na comarca da Terra de Caldelas. Segundo o IGE en 2009 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n respecto do ano 1999 cando ti\u00f1a 16 habitantes.\nEsta situado uns 3,5\u00a0km de Montederramo, entre os lugares de Gab\u00edn, Valdarias, Touzal e Outeiro. Limita nun extremo cun cami\u00f1o que comunica coa estrada que ven de Valdarias e Gab\u00edn.\nEn Vilanova hai un antigo forno."}
{"id": "167289", "revid": "98629", "url": "https://gl.wikipedia.org/wiki?curid=167289", "title": "Siena", "text": "Siena \u00e9 unha cidade italiana da rexi\u00f3n da Toscana (Italia), capital da provincia hom\u00f3nima. Abrangue unha superficie de 118\u00a0km\u00b2 e ti\u00f1a o 31 de decembro de 2009 54.414 habitantes.\nHistoria.\nSiena na Antig\u00fcidade.\nSegundo unha antiga lenda, Siena foi fundada por Asquio e Senio, fillos de Remo (irm\u00e1n de R\u00f3mulo, m\u00edtico fundador de Roma), sobre o tres outeiros que ocupa actualmente. \u00c9 certo que no per\u00edodo imperial foi s\u00fabdita de Roma co nome de \"Sena Julia\". Esta orixe romana est\u00e1 relacionada co emblema da cidade, a loba que aleitou a R\u00f3mulo e Remo. Estatuas e outras obras de arte que representaban a unha loba aleitando aos xemelgos R\u00f3mulo e Remo poden verse por toda a cidade de Siena. Outras etimolox\u00edas fan que o seu nome derive do apelido etrusco \u00abSaina\u00bb, o apelido romano dos \"Saenii\", ou a palabra latina \"senex\" (\u00abvello\u00bb) ou a forma derivada \"seneo\", \u00abser vello\u00bb.\nEn realidade, Siena, como outras cidades sobre outeiros da Toscana, foi primeiro un asentamento etrusco (c. 900\u00a0a.\u00a0C. a 400\u00a0a.\u00a0C.), cando estaba habitada por unha tribo chamada os saina. Os etruscos foron un pobo avanzado que cambiou o rostro da Italia central a trav\u00e9s do seu uso da irrigaci\u00f3n para conquistar terras que anteriormente non eran cultivables, e polo seu costume de erixir cidades en fortes sobre outeiros de f\u00e1cil defensa. Logo, na \u00e9poca do emperador Augusto, converteuse en colonia romana (\"Sena lulia\"). O primeiro documento que a menciona data do ano 70. Alg\u00fans arque\u00f3logos afirman que foi controlada durante unha \u00e9poca por unha tribo gala chamada os sen\u00f3ns.\nSiena non prosperou baixo o goberno romano. Non estaba preto de ningunha das principais calzadas e por tanto perdeu oportunidades para comerciar. O seu estaus insular significou que o Cristianismo non penetrou at\u00e9 o s\u00e9culo IV, e non foi ata que os longobardos invadiron Siena e o territorio que a rodea que empezou a co\u00f1ecer a prosperidade. A s\u00faa ocupaci\u00f3n e o feito de que as antigas v\u00edas romanas Aurelia e Cassia pasaban a trav\u00e9s de zonas expostas aos ataques bizantinos, fixeron que as estradas entre as posesi\u00f3ns setentrionais lombardas e Roma fose trazadas novamente, a trav\u00e9s de Siena. A consecuencia inevitable diso foi que Siena prosperou como un centro comercial, e as correntes constantes de peregrinos que pasaban desde Roma e cara a ela proporcionaron valiosos ingresos nos s\u00e9culos seguintes.\nSiena durante a Idade Media.\nAs familias aristocr\u00e1ticas m\u00e1is antigas de Siena remontan os seus antepasados \u00e1 \u00e9poca en que os lombardos se renderon en 774 a Carlomagno. Neste momento a cidade viuse invadida por unha onda de supervisores francos que casaron coa existente nobreza sienesa, e deixou un legado que pode verse nas abad\u00edas que fundaron polo territorio sien\u00e9s. Por\u00e9n, o poder feudal decaeu, e \u00e1 morte da condesa Matilde en 1115 a marca de Tuscia que estivera baixo o control da s\u00faa familia, os Canossa, se disgreg\u00f3 en varias rexi\u00f3ns aut\u00f3nomas. Foi ent\u00f3n cando Siena converteuse nun burgo autogobernado (organizaci\u00f3n social que xurdiu en Europa na Alta Idade Media para protexer as cidades de nobres an\u00e1rquicos e bandidos), substitu\u00edndo ao precoz goberno aristocr\u00e1tico. Aqu\u00ed comezou a influencia da incipiente Rep\u00fablica de Siena.\nSiena prosperou coa nova administraci\u00f3n, convert\u00e9ndose nun gran centro de pr\u00e9stamos de di\u00f1eiro e un importante actor no comercio da la. Foi gobernada ao principio directamente polo bispo, pero o poder episcopal decaeu durante a d\u00e9cada dos anos 1100. O bispo viuse obrigado a conceder maior intervenci\u00f3n no goberno da cidade \u00e1 nobreza, a cambio da s\u00faa axuda durante unha disputa territorial con Arezzo, e isto iniciou un proceso que culminou en 1167 cando a comuna de Siena declarou a s\u00faa independencia respecto ao control episcopal. Para o ano 1179, ti\u00f1a unha constituci\u00f3n escrita.\nEste per\u00edodo foi tam\u00e9n crucial \u00e1 hora de modelar Siena tal cal a co\u00f1ecemos hoxe en d\u00eda. Foi a principios do s\u00e9culo XIII cando se terminou a maior parte da construci\u00f3n da catedral de Siena. Tam\u00e9n nesta \u00e9poca creceu a importancia da Piazza del Campo, hoxe considerada un dos m\u00e1is belos espazos urbanos de Europa, como centro da vida secular. Constru\u00edronse novas r\u00faas que desembocaban nela e serv\u00eda como praza do mercado. Constru\u00eduse unha muralla en 1194 no que actualmente \u00e9 o Palazzo Pubblico para deterner a erosi\u00f3n do chan, un indicativo de canto estaba a ga\u00f1ar en importancia como espazo c\u00edvico.\nA principios do s\u00e9culo XII, unha comuna auto-gobernada substitu\u00edu ao anterior goberno aristocr\u00e1tico. Os c\u00f3nsules que gobernaban a rep\u00fablica f\u00f3ronse facendo cada vez m\u00e1is intrusivos para o pobo e o burgo foi ampliando o seu territorio a medida que os nobres feudais dobreg\u00e1banse ao poder urbano. A Rep\u00fablica de Siena, coas s\u00faas loitas internas entre os nobres e o partido popular estaba habitualmente enfrontada politicamente ao seu gran rival, Florencia, e foi no s\u00e9culo XIII predominantemente xibelina en oposici\u00f3n ao papel g\u00fcelfo asumido por Florencia. Este conflito formou o pano de fondo dalg\u00fans episodios da \"Divina Comedia\" de Dante.\nO 4 de setembro de 1260 os xibelinos sieneses, apoiados por forzas do rei Manfredo de Sicilia, derrotaron aos g\u00fcelfos florentinos na batalla de Montaperti. Antes da batalla, o ex\u00e9rcito sien\u00e9s de ao redor de 20.000 soldados enfront\u00e1base a un ex\u00e9rcito florentino moito maior de ao redor de 33.000. Antes da batalla, toda a cidade encomendouse \u00e1 Virxe Mar\u00eda (isto f\u00edxose varias veces ao longo da historia da cidade, a m\u00e1is recente en 1944 para protexer a cidade dos bombardeos aliados). O home a quen deron o mando da guerra, Bonaguida Lucari, cami\u00f1ou descalzo e destocado cun dogal ao redor do pescozo, at\u00e9 a catedral. Dirix\u00eda unha procesi\u00f3n composta por todos os residentes na cidade, e todo o clero esperouno al\u00ed. Lucari e o bispo abraz\u00e1ronse, para mostrar a unidade entre a igrexa e o estado, ent\u00f3n Luceri formalmente deu a cidade e a s\u00faa \"contrade\" \u00e1 Virxe. Segundo a lenda, unha espesa nube branca baixou sobre o campo de batalla dando aos sieneses protecci\u00f3n que axudou ao seu ataque. En realidade, o ex\u00e9rcito florentino lanzou varios ataques infrutuosos contra o ex\u00e9rcito sien\u00e9s ao longo do d\u00eda, daquela os sieneses contraatacaron e traidores dentro do ex\u00e9rcito florentino mataron o portaestandartes e no caos resultante, o ex\u00e9rcito florentino se disgreg\u00f3 e fuxiu do campo de batalla. Case a metade do ex\u00e9rcito florentino (ao redor de 15.000 homes) foron mortos. Tan absoluta foi a derrota que mesmo hoxe en d\u00eda, se equipos das d\u00faas cidades enfr\u00f3ntanse en calquera acontecemento deportivo, os afeccionados sieneses probablemente insten os seus rivais florentinos a \u00abLembrar Montaperti!\u00bb.\nA Universidade de Siena, fundada en 1240 e famosa polas s\u00faas facultades de Dereito e Medicamento, a\u00ednda se atopa entre as m\u00e1is importantes de Italia. Siena rivalizou con Florencia nas artes ao longo dos s\u00e9culos XIII e XIV: o importante pintor da Baixa Idade Media Duccio dei Buoninsegna (1253-1319) foi sien\u00e9s, pero traballou por toda a pen\u00ednsula, e o mural do \u00abBo Goberno\u00bb de Ambrogio Lorenzetti no \"Palazzo Pubblico\", ou Concello, \u00e9 un magn\u00edfico exemplo de arte tard\u00eda da Idade Media que apunta xa a comezos do Renacemento as\u00ed como unha representaci\u00f3n da utop\u00eda da sociedade urbana tal como concib\u00edase naquela \u00e9poca. Siena quedou devastada pola Peste Negra de 1348, e tam\u00e9n sufriu de erradas empresas financeiras. En 1355, coa chegada de Carlos IV de Luxemburgo \u00e1 cidade, a poboaci\u00f3n alzouse e suprimiu o goberno dos \"Nove\", establecendo o dos \"Dodici\" (doce) nobres axudados por un consello con maior\u00eda popular. Tam\u00e9n durou pouco e foi substitu\u00eddo polos \"Quindici\" (Quince) reformadores en 1385, os \"Dieci\" (dez, 1386-1387), \"Undici\" (once, 1388-1398) e Doce Priores (1398-1399) quen, ao final, entregaron o se\u00f1or\u00edo da cidade a Gian Galeazzo Visconti de Mil\u00e1n para defendela do expansionismo florentino.\nAs\u00ed, a finais do s\u00e9culo XIII Siena pasou aos Visconti. En 1404 os Visconti foron expulsados e estableceuse un goberno de Dez Priores, en alianza con Florencia contra o rei Ladislau I de N\u00e1poles. Coa elecci\u00f3n do sien\u00e9s P\u00edo II como Papa, os Piccolomini e outras familias nobres puideron regresar ao goberno, pero despois da s\u00faa morte o control volveu a mans populares. En 1472 a Rep\u00fablica fundou o Monte dei Paschi, un banco que a\u00ednda hoxe se atopa activo e que \u00e9 o banco m\u00e1is antigo en funcionamento do mundo.\nSiena, desde o Renacemento ao presente.\nAs facci\u00f3ns nobres regresaron \u00e1 cidade con Pandolfo Petrucci en 1487, co apoio de Florencia e de Afonso de Calabria; Petrucci exerceu poder efectivo sobre a cidade at\u00e9 a s\u00faa morte en 1512, favorecendo as artes e as ciencias, e defend\u00e9ndoa de C\u00e9sar Borgia. A Pandolfo sucedeulle o seu fillo Borghese, quen foi expulsado polo seu primo Raffaello, axudado polo Papa M\u00e9dicis Le\u00f3n X. O \u00faltimo Petrucci foi Fabio, exiliado en 1523 polo pobo de Siena. Renovouse a loita interna, coa facci\u00f3n popular desbancando ao partido Noveschi apoiado por Clemente VII: o \u00faltimo enviou un ex\u00e9rcito, pero foi derrotado en Camollia en 1526. O Emperador Carlos V aproveitouse da ca\u00f3tica situaci\u00f3n e puxo unha gornici\u00f3n espa\u00f1ola en Siena. Os cidad\u00e1ns expuls\u00e1rona en 1552, ali\u00e1ndose con Francia: isto era inaceptable para o Emperador, que enviou ao seu xeneral Gian Giacomo Medici a asediala cun ex\u00e9rcito Florentino-Imperial.\nO goberno sien\u00e9s confiou o seu defensa a Piero Strozzi. Cando resultou derrotado na batalla de Marciano (agosto de 1554), perdeuse toda esperanza de alivio. Tras 18 meses de resistencia, rendeuse a Florencia o 17 de abril de 1555, marcando o final da Rep\u00fablica de Siena. O novo rei espa\u00f1ol, Filipe II, que deb\u00eda enormes sumas aos M\u00e9dicis, cedeuno, xunto cunha serie de fortalezas costeiras anexadas aos Presidios de Toscana, ao Ducado de Florencia, futuro Gran Ducado de Toscana, ao que pertenceu at\u00e9 a unificaci\u00f3n de Italia no s\u00e9culo XIX. Un goberno republicano de 700 familias sienesas en Montalcino resistiu at\u00e9 1559. A Siena actual ten un aspecto a\u00ednda moi parecido ao que ti\u00f1a nos s\u00e9culos XIII e XIV. A pintoresca cidade segue sendo un importante centro cultural, especialmente en disciplinas human\u00edsticas.\nMonumentos.\nO centro hist\u00f3rico de Siena foi declarado pola UNESCO como lugar Patrimonio da Humanidade no ano 1995, por considerar que \u00e9 a encarnaci\u00f3n dunha cidade medieval. Os seus habitantes rivalizaron con Florencia en materia de plan urban\u00edstico, conservando ao longo dos s\u00e9culos a s\u00faa aparencia de cidade g\u00f3tica, adquirida entre os s\u00e9culos XII e XV.\nA s\u00faa catedral, comezada a mediados do s\u00e9culo XII, \u00e9 un representativo exemplo da arquitectura g\u00f3tica italiana. A fachada principal, obra de Giovanni Pisano, foi terminada en 1380; no interior p\u00f3dese admirar o p\u00falpito octogonal sostido por le\u00f3ns de Nicola Pisano, e o seu pavimento de mosaicos, un historiado labirinto percorrido por penitentes arrodillados. Baixo a catedral, no batisterio, at\u00f3pase a magn\u00edfica pila bautismal con baixorrelevos de Donatello, Ghiberti, Jacopo della Quercia e outros escultores do s\u00e9culo XV. O museo da obra da catedral cont\u00e9n a famosa \"Madonna\" realizada polo artista sien\u00e9s probablemente m\u00e1is influente do seu tempo, o pintor Duccio dei Buoninsegna (1253-1319).\nNa \"Piazza del Campo\"', que ten forma de abanico, at\u00f3pase o \"Palazzo Pubblico\" ou Casa do Concello (s\u00e9culo XIV) co seu famoso Campanile. O Pazo do Concello, \u00e9 el mesmo unha grande obra de arquitectura, alberga outro importante museo de arte. Inclu\u00eddo dentro do museo est\u00e1n as series de frescos sobre \"o bo goberno e o resultado do bo e mal goberno\" de Ambrogio Lorenzetti e alg\u00fans dos mellores frescos de Simone Martini e Pietro Lorenzetti. Na praza poden apreciarse os relevos de la Fuente Gaia de Jacopo della Quercia. \u00c9 nesta praza tam\u00e9n onde se celebra a famosa carreira de cabalos o \"Palio delle contrade\", que ten lugar habitualmente d\u00faas veces ao ano e na cal, tanto xineta como cabalo representan cada un do dezasete distritos da cidade, as \"contrade\". Na Praza Salimbeni est\u00e1 o Palacio Salimbeni, un destacado edificio e tam\u00e9n o cuartel xeral medieval de Monte dei Paschi dei Siena un dos bancos m\u00e1is antigos de existencia continuada e un protagonista relevante na econom\u00eda sienesa. O destacado palacio g\u00f3tico Palazzo Chigi en Via dei Citt\u00e0 \u00e9 a sede da Accademia Musicale Chigiana, o conservatorio de m\u00fasica de Siena.\nOutros lugares de interese en Siena son:\nOutras igrexas na cidade incl\u00faen:\nOs xard\u00edns da cidade incl\u00faen o Xard\u00edn Bot\u00e1nico da Universidade de Siena, un xard\u00edn bot\u00e1nico mantido pola Universidade.\nCultura.\nSiena tam\u00e9n rivalizou nas artes durante todo o per\u00edodo medieval. Con todo, devastada en 1348 pola peste negra, nunca recuperou o seu esplendor, perdendo na s\u00faa rivalidade interurbana coa veci\u00f1a Florencia, a\u00ednda que mantivo a s\u00faa independencia na Toscana at\u00e9 1557.\nFestas.\nO Palio: todos os anos, o 2 de xullo (\"Palio dei luglio\") e o 16 de agosto (\"Palio dell'Assunta\"), a Piazza do Campo an\u00edmase co Palio, que parece ser unha antiga celebraci\u00f3n en recordo dunha xusta que levou ante a outra puxante cidade toscana, Florencia, no ano 1264.\nDeporte.\nSiena \u00e9 a sede do club deportivo m\u00e1is antigo de Italia, a Polisportiva Mens Sana, fundada en 1871, e cuxa secci\u00f3n de baloncesto, o Mens Sana Basket, \u00e9 actualmente un dos equipos m\u00e1is prestixiosos de Italia e de Europa. Ademais, deste club nace, en 1904, o equipo de f\u00fatbol \"Sportiva Robur\" que logo cambiar\u00eda o seu nome polo de AC Siena. Actualmente este club compite na Serie A.\nCidades irmandadas.\nSiena esta irmandada con:"}
{"id": "167291", "revid": "75439", "url": "https://gl.wikipedia.org/wiki?curid=167291", "title": "Boys Don't Cry (\u00e1lbum)", "text": "Boys Don't Cry \u00e9 un \u00e1lbum da banda inglesa The Cure, editado o 5 de febreiro de 1980 no Reino Unido e en agosto dese ano nos Estados Unidos. \u00c9 un recompilatorio das canci\u00f3ns de \"Three Imaginary Boys\", pero sen tres dos seus temas (\"Foxy Lady\", \"Meathook\" e \"It's Not You\") e con cortes adicionais (\"Boys Don't Cry\", \"Plastic Passion\", \"Jumping Someone Else's Train\", \"World War\" e \"Killing an Arab\"). O sinxelo de estrea para este \u00e1lbum foi \"Boys Don't Cry\".\nNa contraportada da edici\u00f3n orixinal brit\u00e1nica de \"Three Imaginary Boys\", os temas non ve\u00f1en listados convencionalmente, sen\u00f3n representados por pictogramas. \"Boys Don't Cry\" colleu o pictograma da canci\u00f3n \"Fire in Cairo\" para a imaxe da portas.\nNo ano 2003 o \u00e1lbum foi colocado no n\u00famero 442 na lista da revista \"Rolling Stone\" dos 500 mellores \u00e1lbums de todos os tempos.\nListaxe de canci\u00f3ns.\nTodos os temas por The Cure.\nVersi\u00f3ns en CD.\nNa versi\u00f3n en CD do \u00e1lbum, \"Object\" foi substitu\u00edda por \"So What\", o berro do final de \"Subway Song\" foi acurtado, e \"World War\" foi quitada.\nO \u00e9dici\u00f3n orixinal en CD de Fiction/Polygram feita en Alema\u00f1a (#815 011-2) conta con 13 temas. Coincide coa orde e o contido do vinilo orixinal estadounidense. Incl\u00fae \"Object\" e \"World War\" e desaparece \"So What\". O berro ao final de \"Subway Song\" est\u00e1 completo, pero a intro de \"10:15 Saturday Night\" est\u00e1 cortada."}
{"id": "167292", "revid": "1576", "url": "https://gl.wikipedia.org/wiki?curid=167292", "title": "Happily Ever After", "text": "Happily Ever After \u00e9 un LP dobre recompilatorio da banda inglesa The Cure, editado en 1981 polo selo A&amp;M Records. Est\u00e1 formado polos \u00e1lbums \"Seventeen Seconds\" e \"Faith\" e lanzouse s\u00f3 nos Estados Unidos. A finais dos anos 80 editar\u00edase en CD."}
{"id": "167293", "revid": "25871", "url": "https://gl.wikipedia.org/wiki?curid=167293", "title": "Six Songs", "text": "Six Songs \u00e9 un \u00e1lbum da banda estadounidense de sludge metal The Melvins, editado en 1986 a trav\u00e9s do selo C/Z Records. O \u00e1lbum foi lanzado como \"Six Songs\" (1986, vinilo), \"Eight Songs\" (1991, vinilo), \"10 Songs\" (1991, CD) e \"26 Songs\" (2003, CD). As canci\u00f3ns est\u00e1n collidas de d\u00faas sesi\u00f3ns de gravaci\u00f3n de 1986.\nO libreto do CD de \"26 Songs\" lista 26 temas pero o disco s\u00f3 cont\u00e9n 25 cortes, ao estar \"Ever Since My Accident\" e \"Hugh\" xuntas na mesma pista."}
{"id": "167294", "revid": "1093", "url": "https://gl.wikipedia.org/wiki?curid=167294", "title": "Singles (\u00e1lbum de Nirvana)", "text": "Nirvana \u00e9 un \"box set\" de Nirvana editado en Europa en decembro de 1995 polo selo Geffen. Cont\u00e9n sinxelos dos dous \u00e1lbums m\u00e1is exitosos da banda, \"Nevermind\" e \"In Utero\". Foi lanzado un ano despois da morte de Kurt Cobain e conta con seis CDs: catro do \"Nevermind\" (\"Smells Like Teen Spirit\", \"Come as You Are\", \"In Bloom\" e \"Lithium\") e dous do \"In Utero\" (\"Heart-Shaped Box\" e \"All Apologies\"). A caixa non incl\u00fae o terceiro sinxelo deste segundo \u00e1lbum, \"Pennyroyal Tea\", que foi cancelado despois da morte de Cobain, a\u00ednda que milleiros de copias foron vendidas anticipadamente.\nListaxe de canci\u00f3ns.\nTodos os temas compostos por Kurt Cobain, ag\u00e1s onde se indique."}
{"id": "167295", "revid": "865", "url": "https://gl.wikipedia.org/wiki?curid=167295", "title": "Five Dollar Bob's Mock Cooter Stew", "text": "Five Dollar Bob's Mock Cooter Stew \u00e9 un EP da banda estadounidense de grunge Mudhoney, editado o 26 de outubro de 1993 polo selo Reprise Records.\nO EP \u00e9 un recompilatorio de sete temas, catro dos cales eran canci\u00f3ns novas no tempo da edici\u00f3n. Das outras tres, d\u00faas eran rarezas, e a \u00faltima unha versi\u00f3n re-gravada dun tema anteriormente editado, \"Make It Now\", aparecido en \"Piece of Cake\" e co t\u00edtulo \"Make It Now Again\" no EP. \"Deception Pass\" e \"Underide\" aparecen en sinxelos anteriores. Os catro temas restantes son novos e s\u00f3 aparecen neste EP."}
{"id": "167296", "revid": "865", "url": "https://gl.wikipedia.org/wiki?curid=167296", "title": "Live Mud", "text": "Live Mud \u00e9 o primeiro \u00e1lbum ao vivo da banda estadounidense de grunge Mudhoney. Gravouse na Cidade de M\u00e9xico o 10 de decembro do 2005 e lanzouse no 2007 como unha edici\u00f3n limitada de 500 vinilos polo selo Sub Pop Records."}
{"id": "167297", "revid": "22570", "url": "https://gl.wikipedia.org/wiki?curid=167297", "title": "Live Smashing Pumpkins", "text": "Live Smashing Pumpkins \u00e9 unha iniciatica conxunta da banda estadounidense de rock alternativo The Smashing Pumpkins e o distribuidor de m\u00fasica Nugs.net Enterprises, para vender gravaci\u00f3ns \"masterizadas directamente na mesa de son\" dos concertos de The Smashing Pumpkins da s\u00faa xira polo 20 aniversario celebrada en Norteam\u00e9rica. As actuaci\u00f3ns foron editadas individualmente en paquetes cos formatos CD, FLAC, MP3 e CD/MP3.\nEdici\u00f3ns.\nHoubo tam\u00e9n unha actuaci\u00f3n no Mohegan Sun Arena de Uncasville, Connecticut, pero a s\u00faa gravaci\u00f3n estropeouse. Un paquete con toda a xira foi lanzado o 15 de xaneiro do 2009."}
{"id": "167298", "revid": "22570", "url": "https://gl.wikipedia.org/wiki?curid=167298", "title": "Fugazi Live Series", "text": "As Fugazi Live Series son unha serie de trinta gravaci\u00f3ns ao vivo da banda estadounidense de post-hardcore Fugazi, editadas en CD-Rs en 2004 e 2005.\nSerie 1.\nA primeira serie de vinte gravaci\u00f3n lanzouse en abril do 2004.\nSerie 2.\nA segunda serie de 10 gravaci\u00f3ns lanzouse no ano 2005."}
{"id": "167299", "revid": "56817", "url": "https://gl.wikipedia.org/wiki?curid=167299", "title": "Enrique Mu\u00ed\u00f1o", "text": "Enrique Mu\u00ed\u00f1o, nado en Lendo (A Laracha) o 5 de xullo de 1881 e finado en Buenos Aires o 24 de maio de 1956, foi un actor de teatro e cine galego-arxentino.\nTraxectoria.\nEmigrou de neno cos seus pais a Buenos Aires. Comezou a traballar aos doce anos, cando lle comunicou ao pai que quer\u00eda ser actor, este obrigouno a ingresar na Armada. Fixo un pequeno debut profesional en 1898 (aos 17 anos), coa compa\u00f1\u00eda teatral de Jer\u00f3nimo Podest\u00e1.\nCando rematou o servizo militar (en 1902), converteuse en actor traballando en principio en papeis pouco importantes. M\u00e1is tarde formou un d\u00fao creativo co seu amigo El\u00edas Alippi. Tivo moito \u00e9xito no teatro El Nacional, en obras como \"As\u00ed es la vida\", \"Triple seco\" e \"San Antonio de los Cobres\".\nEn 1922 realizou unha xira teatral en Galicia coa compa\u00f1\u00eda Mu\u00ed\u00f1o-Alippi. Tam\u00e9n realizaron presentaci\u00f3ns en Madrid, Barcelona, Valencia, Donostia e Bilbao. Recibiu unha homenaxe no seu concello natal e no Centro Galego de Madrid.\nNa s\u00faa carreira na industria cinematogr\u00e1fica da Arxentina destacan \"La guerra gaucha\", \"El cura gaucho\", \"Su mejor alumno\" e \"El abuelo\", xunto a Mecha Ortiz. Interveu en m\u00e1is de 20 filmes como protagonista, e en obras teatrais como \"As\u00ed es la vida\".\nEn 1941 recibiu un Diploma de Honra nos premios C\u00f3ndor Acad\u00e9mico (outorgado pola Academia de las Artes y Ciencias Cinematogr\u00e1ficas de la Argentina), pola pel\u00edcula \"El cura gaucho\". Ese mesmo ano, cos seus amigos El\u00edas Alippi, Francisco Petrone, \u00c1ngel Maga\u00f1a, Lucas Demare e o produtor Enrique Faust\u00edn fundou a produtora cinematogr\u00e1fica Artistas Argentinos Asociados.\nEn 1944 recibiu outro premio por \"Su mejor alumno\", unha biograf\u00eda novelada do presidente Sarmiento e a relaci\u00f3n co seu fillo.\nNos \u00faltimos anos da s\u00faa vida dedicouse tam\u00e9n \u00e1 pintura. Fixo estudos particulares co pintor Fernando Fader, expo\u00f1endo na galer\u00eda Witcomb de Buenos Aires."}
{"id": "167301", "revid": "1131", "url": "https://gl.wikipedia.org/wiki?curid=167301", "title": "Galer\u00eda de imaxes de Boiro, Boiro", "text": "Santa Baia de Boiro \u00e9 unha parroquia que se localiza no concello de Boiro."}
{"id": "167306", "revid": "1576", "url": "https://gl.wikipedia.org/wiki?curid=167306", "title": "VfL Gummersbach", "text": "O VfL Gummersbach \u00e9 un equipo de balonm\u00e1n da localidade de Gummersbach, Renania do Norte-Westfalia (Alema\u00f1a). \u00c9 un dos equipos con m\u00e1is t\u00edtulos a nivel internacional, destacando especialmente as s\u00faas 5 Copas de Europa, tres delas conseguidas nos cinco primeiros anos da d\u00e9cada dos '70. Actualmente compite na Handball-Bundesliga, a m\u00e1xima categor\u00eda do balonm\u00e1n xermano, competici\u00f3n que ga\u00f1ou en 12 ocasi\u00f3ns. Foi fundado o 3 de marzo de 1861."}
{"id": "167307", "revid": "56817", "url": "https://gl.wikipedia.org/wiki?curid=167307", "title": "Maedi Visna", "text": "Maedi Visna \u00e9 un grupo musical galego de rock alternativo, Post-all revival e grunge, fundado en 2008 en Mar\u00edn. En 2010 estaba integrado por Roberto Benavides e Bene Riob\u00f3, (guitarras e voces), Mari V\u00e1zquez (bater\u00eda e coros) e m\u00e1is Isma Vidal (baixo)."}
{"id": "167308", "revid": "23204", "url": "https://gl.wikipedia.org/wiki?curid=167308", "title": "HK Drott Halmstad", "text": "O HK Drott \u00e9 un equipo de balonm\u00e1n da cidade de Halmstad, Suecia. O club foi fundado en 1936 como equipo de f\u00fatbol, mais en 1940 abandonouse a pr\u00e1ctica deste deporte. O club ad\u00edcase \u00e1 pr\u00e1ctica do balonm\u00e1n dende 1937.\nO equipo non chegou ata a m\u00e1xima categor\u00eda do balonm\u00e1n sueco ata o ano 1962, e en 1975 conseguiu o seu primeiro campionato de Liga, e dende aquela converteuse nun dos equipos m\u00e1is laureados do balonm\u00e1n sueco, ga\u00f1ando 10 t\u00edtulos de liga, o \u00faltimo deles no 2002.\nA nivel internacional disputou d\u00faas finais, perdendo as d\u00faas. En 1990 perdeu a final da Recopa de Europa fronte ao Teka Cantabria, e en 1994 perdeu a final da City Cup fronte ao TuSEM Essen.\nDeste club sa\u00edron moitos grandes xogadores como Magnus Andersson, Ola Lindgren, Bengt Johansson ou G\u00f6ran Bengtsson."}
{"id": "167309", "revid": "89787", "url": "https://gl.wikipedia.org/wiki?curid=167309", "title": "IFK Sk\u00f6vde", "text": "O IFK Sk\u00f6vde HK \u00e9 un equipo de balonm\u00e1n da cidade de Sk\u00f6vde, Suecia. Foi fundado en 1907 e actualmente compite na Elitserien, a m\u00e1xima categor\u00eda do balonm\u00e1n sueco, as\u00ed como na Copa Sueca.\nNa tempada 1997-98 chegou por primeira vez a unha final europea, a final da City Cup, na que perdeu fronte ao TuS Nettelstedt-L\u00fcbbecke, a\u00ednda que d\u00faas tempadas antes xa fora terceiro na mesma competici\u00f3n. No 2004 proclamouse campi\u00f3n da EHF Challenge Cup tras derrotar na final ao US Dunkerque HB franc\u00e9s."}
{"id": "167310", "revid": "1773421", "url": "https://gl.wikipedia.org/wiki?curid=167310", "title": "IFK Sk\u00f6vde HK", "text": ""}
{"id": "167311", "revid": "1773438", "url": "https://gl.wikipedia.org/wiki?curid=167311", "title": "Sporting Club de Portugal (balonm\u00e1n)", "text": ""}
{"id": "167312", "revid": "100019", "url": "https://gl.wikipedia.org/wiki?curid=167312", "title": "Sporting Clube de Portugal (balonm\u00e1n)", "text": "A secci\u00f3n de balonm\u00e1n do Sporting Clube de Portugal \u00e9 un equipo profesional de balonm\u00e1n da cidade de Lisboa, Portugal. Actualmente o equipo compite na LPA, a m\u00e1xima categor\u00eda do balonm\u00e1n portugu\u00e9s, competici\u00f3n que ga\u00f1ou en 17 ocasi\u00f3ns. \u00c9 o \u00fanico equipo portugu\u00e9s que ga\u00f1ou un t\u00edtulo europeo, logo de derrotar na final da EHF Challenge Cup ao MMTS Kwidzyn polaco na tempada 2009-10."}
{"id": "167315", "revid": "23204", "url": "https://gl.wikipedia.org/wiki?curid=167315", "title": "Juan Luis Sanfuentes", "text": "Juan Luis Sanfuentes Andonaegui, nado en 1858 e finado en 1930, foi avogado e pol\u00edtico. Chegou a ser presidente de Chile entre 1915 e 1920."}
{"id": "167318", "revid": "23204", "url": "https://gl.wikipedia.org/wiki?curid=167318", "title": "TuS Nettelstedt-L\u00fcbbecke", "text": "O TuS Nettelstedt-L\u00fcbbecke \u00e9 un equipo de balonm\u00e1n da localidade de L\u00fcbbecke, Renania do Norte-Westfalia (Alema\u00f1a). Compite na Handball-Bundesliga, a m\u00e1xima categor\u00eda do balonm\u00e1n alem\u00e1n.\nHistoria.\nO TuS Nettelstedt ascendeu por primeira vez \u00e1 Bundesliga en 1976 e viviu os seus anos de gloria entre os anos '80 e '90. En 1981 ga\u00f1ou unha Recopa de Europa fronte ao SC Empor Rostock (Alema\u00f1a) e unha Copa de Alema\u00f1a, mais descendeu \u00e1 segunda categor\u00eda en 1983. Logo de moitos anos sen conseguir ning\u00fan \u00e9xito, en 1997 conseguiu alzar o seu primeiro t\u00edtulo da City Cup ao vencer na final ao Kolding IF (dinamarqu\u00e9s), t\u00edtulo que revalidar\u00eda o ano seguinte tras derrotar ao IFK Sk\u00f6vde sueco.\nV\u00e9xase tam\u00e9n.\nLigaz\u00f3ns externas.\nP\u00e1xina web oficial do TuS Nettelstedt-L\u00fcbbecke "}
{"id": "167328", "revid": "89787", "url": "https://gl.wikipedia.org/wiki?curid=167328", "title": "Florencio L\u00f3pez Fern\u00e1ndez", "text": "Florencio L\u00f3pez Fern\u00e1ndez, tam\u00e9n co\u00f1ecido como o cego dos Vilares, nado en Pin (Bruicedo, A Fonsagrada) en 1914 e finado en 1986, foi un co\u00f1ecido violinista e int\u00e9rprete galego. \nTraxectoria.\nInvidente desde cativo por causa da var\u00edola foi un dos derradeiros m\u00fasicos cegos, habituais nas feiras e romar\u00edas galegas, dos que se ten noticia. Foi moi co\u00f1ecido por toda Galiza e Asturias, especialmente na zona da Fonsagrada, Baleira e Ribeira de Piqu\u00edn. Algunhas das s\u00faas pezas foron recollidas no \"Cancioneiro popular galego\" de Doroth\u00e9 Schubarth e Ant\u00f3n Santamarina. \nEn 1981 gravaci\u00f3ns s\u00faas apareceron no disco \"Recolleita vol.1,\" unha proxectada serie de recollas coordinada por Pablo Quintana para o selo discogr\u00e1fico Ruada. Tam\u00e9n Xos\u00e9 Lu\u00eds Rivas Cruz (\"Mini\") e Baldomero Iglesias Dobarrio (\"Mero\"), inclu\u00edron as s\u00faas pezas no repertorio de Fuxan os Ventos e A Quenlla. Unha parte das entrevistas e gravaci\u00f3ns que Mini e Mero realizaron con el, figuran nos discos \"Cantos Coplas e Romances de Cego\" 1 e 2. \nA music\u00f3loga e violinista \u00c1frica Dom\u00ednguez, analizou o seu cancioneiro nun traballo de fin de Grao para a Universidade de Valladolid.\nEn 2015, o centro de m\u00fasica popular aCentral Folque, publicou un libro-disco sobre a s\u00faa figura titulado: \"Florencio, cego dos Vilares\"."}
{"id": "167334", "revid": "89787", "url": "https://gl.wikipedia.org/wiki?curid=167334", "title": "Fred Thompson", "text": "Fred Dalton Thompson, nado Freddie Dalton Thompson; o 19 de agosto de 1942 en Sheffield (Alabama) e finado o 1 de novembro de 2015, foi un actor e pol\u00edtico estadounidense do Partido Republicano, senador por Tennessee de 1994 a 2003.\nTraxectoria.\nThompson aparece en gran n\u00famero de telefilmes e series de televisi\u00f3n, frecuentemente interpretando figuras gobernamentais. Ao final do seu mandato como senador, en 2002, comezou a actuar na serie da NBC \"Law &amp; Order\", interpretando ao fiscal do distrito de Manhattan Arthur Branch.\nThompson serviu como presidente do Comit\u00e9 Asesor de Seguridade Internacional (ISAB) (2006-2007) do Departamento de Estado, foi membro da Comisi\u00f3n de Revisi\u00f3n en Econom\u00eda e Seguridade China-EEUU, do Council on Foreign Relations, tam\u00e9n contrib\u00fae ocasionalmente co American Enterprise Institute, especializ\u00e1ndose en seguridade nacional e intelixencia.. De 2006 a 2007 foi analista pol\u00edtico para \"ABC News Radio\".\nEn maio de 2007 anunciou que se \u00eda presentar a s\u00faa candidatura para o nomeamento republicano para as elecci\u00f3ns presidenciais de 2008, pero polo pouco apoio recibido nas primeiras elecci\u00f3ns primarias retirou a s\u00faa candidatura. En 2009 volveu a actuar como actor convidado en varias series e principiou o seu propio programa de radio, \"The Fred Thompson Show\", en Westwood One presentado coa s\u00faa dona, Jeri; tam\u00e9n protagonizou xunto con Brian Dennehy o telefilme \"Alleged\"."}
{"id": "167335", "revid": "98629", "url": "https://gl.wikipedia.org/wiki?curid=167335", "title": "Ernst Bloch", "text": "Ernst Bloch nado en Ludwigshafen, o 8 de xullo de 1885 e finado en Tubinga, o 4 de agosto de 1977 foi un fil\u00f3sofo marx\u00edsta alem\u00e1n.\nTraxectoria.\nFillo dun matrimonio xudeu, dende moi novo interesouse pola filosof\u00eda, refuxi\u00e1ndose contra a vontade dos seus pais na Biblioteca Real de Manheim.\nM\u00e1is tarde dout\u00f3rase en W\u00fcrzburg e co\u00f1ece en Berl\u00edn a Georg Simmel e a Gyorgy Luk\u00e1cs. En Heilderberg entra no C\u00edrculo Max Weber, onde co\u00f1ece a Karl Jaspers. Comezada a primeira guerra mundial, foxe para Su\u00edza para non prestar o servizo militar. Nos anos vinte traba amizade con Theodor Adorno, Bertolt Brecht e Walter Benjamin.\nEn 1938, fuxindo dos nazis, emigra a Estados Unidos, onde non consegue traballo nin publicar ren. En 1949, retorna a Alema\u00f1a oriental, a Rep\u00fablica Democr\u00e1tica Alem\u00e1, onde acepta a c\u00e1tedra de filosof\u00eda en Leipzig, al\u00ed \u00e9 agasallado, entra na Academia das Ciencias, recibe a Medalla de M\u00e9rito da Patria e as s\u00faas aulas \u00e9nchense multitudinariamente.\nAl\u00ed comeza a amosarse cr\u00edtico co partido \u00fanico (O Partido Socialista Unificado de Alema\u00f1a). Isto provoca a persecuci\u00f3n dos seus alumnos, que son obrigados a facer confesi\u00f3ns p\u00fablicas, o despedimento da s\u00faa muller a a prohibici\u00f3n de realizar actividades p\u00fablicas. Pide asilo pol\u00edtico na Rep\u00fablica Federal Alem\u00e1 e da clases en Tubinga, onde as aulas se enchen para escoitalo.\nImpl\u00edcase publicamente contra a Guerra do Vietnam, contra o terrorismo de esquerdas, polos dereitos civ\u00eds, e foi unha referencia na revoluci\u00f3n de maio do 68.\nPensamento.\nErnst Bloch pescuda en distintos saberes e artes os contidos ut\u00f3picos, aquel excedente humano que contrib\u00fae \u00e1 transformaci\u00f3n social de cara a unha sociedade sen clases, igualitaria e xusta. O contido do acto da esperanza \u00e9 a funci\u00f3n ut\u00f3pica que \u00e9 unha dimensi\u00f3n antropol\u00f3xica esencial e abre a visi\u00f3n non falseada ideoloxicamente do contido da esperanza humana. A utop\u00eda \u00e9 fundamental para o marxismo en canto que meta de toda a acci\u00f3n en todas as disciplinas. A utop\u00eda \u00e9 unha cr\u00edtica \u00e1 ideolox\u00eda dominante na medida en que concibe unha reconstruci\u00f3n da sociedade. \u00c9 a condensaci\u00f3n obxectiva do que est\u00e1 por vir a partir do \"a\u00ednda-non\" da realidade inconclusa.\nFronte \u00e1 reduci\u00f3n a arte realista por parte do marxismo oficial, Ernst Bloch defende o expresionismo como arte que expresa as contradici\u00f3ns do presente e que cont\u00e9n unha carga transformadora.\nAs s\u00faas ideas influ\u00edron en autores como Theodor Adorno, Herbert Marcuse, Gustavo Guti\u00e9rrez Merino e J\u00fcrgen Moltmann"}
{"id": "167336", "revid": "23204", "url": "https://gl.wikipedia.org/wiki?curid=167336", "title": "Cruceiro de capela", "text": "Unha tipolox\u00eda particular de cruceiro \u00e9 o denominado cruceiro de capela, chamados as\u00ed porque o fuste remata nunha pequena capeli\u00f1a aberta \u00f3 fronte, que leva no interior a imaxe da Virxe. Sobre o teito desta capeli\u00f1a \u00e9rguese a cruz caracter\u00edstica dos cruceiros.\nA maior\u00eda dos que se puideron datar corresponden \u00f3 s\u00e9culo XVII, a\u00ednda que hai exemplares datados entre o XVI e o XVIII. Suxeriuse que est\u00e1n relacionados cos \"rollos\" ou \"picotas\" castel\u00e1s, \"pelourinhos\" en Portugal, dos que xa non queda ning\u00fan en Galicia .\nEstrutura.\nSon todos eles menos esveltos c\u00f3s cruceiros cl\u00e1sicos, cun fuste m\u00e1is curto e groso, adoito de secci\u00f3n octogonal ou cadrada achafranada. Por veces, o fuste presenta algunha decoraci\u00f3n, como pode se-los instrumentos da Paix\u00f3n, imaxes de santos (San Francisco de As\u00eds, San Ant\u00f3n de Padua, San Bieito, San Bernaldo ou o ap\u00f3stolo Santiago). Tam\u00e9n poden verse cunchas de vieiras ou outros elementos.\nA base est\u00e1 formada por unha plataforma de planta cadrada con varios chanzos de pedra. En ocasi\u00f3ns, \u00e9 octogonal pero, en calquera caso, a plataforma \u00e9 normalmente baixa. A columna carece de pedestal e remata nun capitel plano, coa \u00fanica funci\u00f3n de servir de base \u00e1 capela. Por veces pode ter un anxo con \u00e1s esculpido na parte anterior e, ocasionalmente, tam\u00e9n nos bordos laterais.\nA capela est\u00e1 formada por tres pedras cuadrangulares que abren polo frontal, formando unha estrutura prism\u00e1tica aberta. As paredes son lisas e sen ornamentar, a\u00ednda que \u00e1s veces presenta baixorrelevos nas caras externas \u2013m\u00e1is frecuentes nos cruceiros m\u00e1is antigos- ou decoraci\u00f3n de b\u00f3las nos bordos. Cando existe, esta decoraci\u00f3n exterior pode representa-la Virxe, Santiago ou outra imaxe relixiosa (Cristo, San Francisco, o papa San Clemente ou San Gregorio). En Rois hai un que tam\u00e9n presenta imaxes esculpidas nas caras interiores.\nA capela pecha por riba por un teito de base plana e coa parte superior a modo de telladi\u00f1o a catro augas. Hai cruceiros, coma o de Loreto, en Porto do Son, nos que o teito remeda unha b\u00f3veda de can\u00f3n.\nEn case t\u00f3dolos casos, a capeli\u00f1a est\u00e1 ocupada pola imaxe dunha Virxe co meni\u00f1o no colo; en exemplares m\u00e1is modernos pode estar representada a Inmaculada ou a Virxe Dolorosa. \u00c9 precisamente a Virxe de Loreto, frecuente nestas capeli\u00f1as, a que lle d\u00e1 o nome de \"cruceiros de Loreto\" co que tam\u00e9n se designan. Non son infrecuentes os cruceiros baleiros por roubo da imaxe, que nalg\u00fan caso foi substitu\u00edda por outra moderna.\nSobre a capela, \u00e9rguese unha cruz coma nos cruceiros cl\u00e1sicos, co Cristo esculpido na cara anterior e s\u00f3 ocasionalmente unha Piedade na posterior, coma no Cruceiro das Neves de Ourolo, Tarago\u00f1a, ou no de Pastoriza, tam\u00e9n en Tarago\u00f1a.\nS\u00f3 se ten constancia dun dos escultores deste tipo de cruceiros, Xoh\u00e1n de Vilasoa, de Comoxo (Boiro). Castelao recolle de P\u00e9rez Constanti un documento datado en 1589 polo que se lle contrata a construci\u00f3n por nove ducados do cruceiro de Tea\u00f1o (Boiro), \"con su caja donde se ponga la imagen de Ntra. Sra. y con tres escaleras al pi\u00e9, de buena piedra (...) y las im\u00e1genes muy buenas...\". Deste cruceiro xa s\u00f3 quedan alg\u00fans restos.\nDesco\u00f1\u00e9cese se orixinalmente estiveron pintados ou non, pero hai constancia nalg\u00fans casos de que os veci\u00f1os pintan as imaxes, sobre todo a da Virxe, con vivas cores.\nDistribuci\u00f3n.\nEstes cruceiros son propios da Coru\u00f1a, concretamente na pen\u00ednsula do Barbanza, concentr\u00e1ndose \u00f3 longo das beiras das r\u00edas de Arousa e Noia, nos concellos de Boiro, Bri\u00f3n, Rois, Dodro, Lousame, Noia, A Pobra, Porto do Son, Rianxo ou Ribeira. A \u00fanica excepci\u00f3n f\u00f3ra deste territorio est\u00e1 en Vilar, na parroquia de Cordeiro do concello pontevedr\u00e9s de Valga.\nAlg\u00fans exemplos de cruceiros de capela son os seguintes:\nHistoria e tradici\u00f3ns.\nCastelao suxire que a orixe deste tipo de cruceiros est\u00e1 na busca da protecci\u00f3n divina contra as invasi\u00f3ns piratas dos s\u00e9culos XVI e XVII que acced\u00edan por esa costa a Compostela: a advocaci\u00f3n da Virxe de Loreto como defensora dos ataques piratas no Adri\u00e1tico nace co papa Sisto V en 1587.\nE conta este sucedido:\nO culto relixioso a estes cruceiros segue vixente na actualidade e pode comprobarse a\u00ednda hoxe a presenza de cirios, lampadi\u00f1as ou flores colocadas polos fieis no interior da capeli\u00f1a; nalg\u00fans casos, son ramos de flores deixados polas noivas tras casar. Castelao fala e debuxa o de T\u00e1llara (Lousame), con peto de \u00e1nimas e alumeado cun farol de aceite . Nun cuestionario sobre o folclore galego recollido en 1883 rec\u00f3llese o costume de que a dona, a nai ou a filla dun mari\u00f1eiro colocaba a imaxe da Virxe cara o rumbo que ti\u00f1a que levar, pedindo o seu amparo na traves\u00eda. A\u00ednda se fac\u00eda as\u00ed hai pouco en Cesp\u00f3n (Boiro).\nOutros ritos propiciatorios relacionados cos cruceiros de capela son os seguintes: as mozas deixaban \u00f3s p\u00e9s da Virxe trenzas de pelo para recupera-lo seu amor, que fora perdido ou \"roubado\" (no de T\u00e1llara, Lousame); atar no fuste do cruceiro unha peza de roupa dunha muller que \u00eda dar a luz, que non se retiraba ata que rematase o parto (no de S\u00f3\u00f1ora, Rois, de 1601); atar un ramal cando se extrav\u00eda un animal ou un obxecto (Carrais, Rois)."}
{"id": "167343", "revid": "16394", "url": "https://gl.wikipedia.org/wiki?curid=167343", "title": "Eugenio Jofra", "text": ""}
{"id": "167344", "revid": "89787", "url": "https://gl.wikipedia.org/wiki?curid=167344", "title": "Montpellier HB", "text": "O Montpellier Agglom\u00e9ration Handball \u00e9 un equipo de balonm\u00e1n da cidade de Montpellier, Francia. Actualmente milita na Championnat de France de handball, a m\u00e1xima categor\u00eda do balonm\u00e1n franc\u00e9s, categor\u00eda \u00e1 que ascendeu en 1991 e que ga\u00f1ou en 11 ocasi\u00f3ns. Nos \u00faltimos anos converteuse nun dos grandes dominadores deste deporte en Francia ao conseguir 11 Ligas, 9 Copas e 5 Copas da Liga.\nA nivel internacional, o t\u00edtulo m\u00e1is importante conseguido polo club foi a Copa de Europa do 2003 tras derrotar na final ao Portland San Antonio de Pamplona, convert\u00e9ndose no \u00fanico equipo franc\u00e9s que conseguiu ga\u00f1ar esta competici\u00f3n.\nHistoria.\nO club foi fundado en 1982 baixo o nome de \"Cosmos Montpellier\". O equipo foi ascendendo de ano en ano, pasando de xogar na Divisi\u00f3n Departamental ata acadar a Nationale 3 na tempada 1986-87. Ese ano o club troca o seu nome polo de \"Montpellier La Paillade Sport Club\" e ga\u00f1a o campionato da Natinale 3.\nEn 1989 proclamouse campi\u00f3n da Nationale 2 e venceu no Trofeo de Francia. Ese mesmo ano foi rebautizado co seu nome actual. Co novo nome pasa tres tempadas na Nationale 2. En 1991, Patrice Canayer, \u00e9 nomeado adestrador do equipo, conseguindo o campionato da Nationale 2, o que lle permitiu ao equipo disputar a promoci\u00f3n de ascenso \u00e1 1\u00aa Divisi\u00f3n. Esta r\u00e1pida progresi\u00f3n debeuse \u00e1 estruturaci\u00f3n r\u00e1pida do seu presidente Jean-Paul Lacombe.\nOs resultados encade\u00e1ronse moi rapidamente dende a tempada 1993-94. Coa primeira participaci\u00f3n na Copa de Europa e a primeira Liga francesa, conseguida nos \u00faltimos segundos do \u00faltimo partido fronte ao OM Vitrolles na tempada 1994-95.\nDende a tempada 1997-98 \u00e1 2004-05, o Montpellier HB conseguiu sete das oito ligas disputadas e foi subcampi\u00f3n na 2000-01. Durante o mesmo per\u00edodo, conquistou seis veces a Copa de Francia, e como punto culminante conquistou a Copa de Europa en 2003, tras bater na final ao Portland San Antonio de Pamplona, co seu xogador estrela Jackson Richardson, nunha pol\u00e9mica final. Tam\u00e9n conseguiu ga\u00f1ar en d\u00faas ocasi\u00f3ns a Liga dos Pireneos (2002 e 2004) tras derrotar nas d\u00faas ocasi\u00f3ns ao FC Barcelona."}
{"id": "167350", "revid": "85894", "url": "https://gl.wikipedia.org/wiki?curid=167350", "title": "Tim Allen", "text": "Tim Allen, nado Timothy Alan Dick o 13 de xu\u00f1o de 1953, \u00e9 un humorista e actor estadounidense.\nTraxectoria.\nAllen \u00e9 co\u00f1ecido por protagonizar a serie \"Home Improvement\" (1991-1999), tam\u00e9n lle deu voz a Buzz Lightyear nos filmes de \"Toy Story\" e protagonizou \"The Santa Clause\" (1994), \"Galaxy Quest\" (1999) e \"Wild Hogs\" (2007)"}
{"id": "167353", "revid": "89787", "url": "https://gl.wikipedia.org/wiki?curid=167353", "title": "USAM N\u00eemes", "text": "A Union Sportive des Anciens du Mont Duplan N\u00eemes, m\u00e1is co\u00f1ecido como USAM N\u00eemes, \u00e9 un equipo de balonm\u00e1n da localidade de N\u00eemes, Francia. Actualmente compite no Championnat de France, a m\u00e1xima categor\u00eda do balonm\u00e1n galo e que ga\u00f1ou en catro ocasi\u00f3ns. Foi fundado en 1960 e tivo a s\u00faa \u00e9poca dourada na segunda metade da d\u00e9cada dos '80 e a primeira metade da dos '90, cando ga\u00f1ou varios t\u00edtulos nacionais."}
{"id": "167355", "revid": "72012", "url": "https://gl.wikipedia.org/wiki?curid=167355", "title": "Abe Vigoda", "text": "Abraham Charles \"Abe\" Vigoda, nado o 24 de febreiro de 1921 en Nova York e finado o 26 de xaneiro de 2016, foi un actor estadounidense.\nTraxectoria.\nVigoda \u00e9 co\u00f1ecido pola s\u00faa interpretaci\u00f3n de Sal Tessio no filme \"O padri\u00f1o\" (1972), e o do detective Phil Fish na comedia de situaci\u00f3n \"Barney Miller\" (1975\u20131977) e na s\u00faa secuela \"Fish\" (1977-1978) na ABC. Posteriormente realizou aparici\u00f3ns no programa de televisi\u00f3n \"Late Night with Conan O'Brien\"."}
{"id": "167356", "revid": "85894", "url": "https://gl.wikipedia.org/wiki?curid=167356", "title": "Mae Whitman", "text": "Mae Margaret Whitman, nada o 9 de xu\u00f1o de 1988 nos \u00c1nxeles, \u00e9 unha actriz estadounidense.\nTraxectoria.\nWhitman \u00e9 co\u00f1ecida polo papel de Ann Veal na serie de televisi\u00f3n \"Arrested Development\" (2004-2006) e por p\u00f3rlle a voz a Katara na serie de debuxos animados ' (2005-2008), tam\u00e9n lle deu voz a Rose/Huntsgirl en ' (2005-20079 e a Tinker Bell en varios filmes para v\u00eddeo. Desde 2010 interpreta a Amber Holt en \"Parenthood\""}
{"id": "167357", "revid": "5907650", "url": "https://gl.wikipedia.org/wiki?curid=167357", "title": "Galer\u00eda de imaxes de Goi\u00e1ns, Porto do Son", "text": "San Sadurni\u00f1o de Goi\u00e1ns \u00e9 unha parroquia que se localiza no concello de Porto do Son."}
{"id": "167358", "revid": "98629", "url": "https://gl.wikipedia.org/wiki?curid=167358", "title": "Billy Dee Williams", "text": "Billy Dee Williams, nado William December Williams, Jr. o 6 de abril de 1937 en Nova York, \u00e9 un actor e cantante estadounidense.\nTraxectoria.\nWilliams \u00e9 sobre todo co\u00f1ecido polo papel de Lando Calrissian na trilox\u00eda orixinal de \"Star Wars\". Tam\u00e9n interveu con papeis secundarios no cine, o m\u00e1is salientable foi o de Harvey Dent en \"Batman\" (1989) e en series de televisi\u00f3n como \"Scrubs\"."}
{"id": "167359", "revid": "85894", "url": "https://gl.wikipedia.org/wiki?curid=167359", "title": "Ariel Winter", "text": "Ariel Winter Workman, nada nos \u00c1nxeles o 28 de xaneiro de 1998, \u00e9 unha actriz infantil estadounidense.\nTraxectoria.\nAriel \u00e9 co\u00f1ecida por dar vida a Alex Dunphy na serie de televisi\u00f3n \"Modern Family\" e o personaxe secundario de Lucy Moore en \"ER\". Tam\u00e9n actuou como actriz de dobraxe en series de animaci\u00f3n como \"Phineas and Ferb\" e o filme \"Bambi II\"."}
{"id": "167360", "revid": "56817", "url": "https://gl.wikipedia.org/wiki?curid=167360", "title": "Sonic Youth Recordings", "text": "Sonic Youth Recordings (\u00e1s veces referido como SYR) \u00e9 un selo discogr\u00e1fico creado pola banda de rock alternativo estadounidense Sonic Youth en 1996. SYR creouse para permitirlle ao grupo editar discos seus e dos seus amigos sen as presi\u00f3ns comerciais dun grande selo. Como resultado, o traballo da discogr\u00e1fica tende \u00e1 libre improvisaci\u00f3n e \u00e1 m\u00fasica experimental.\nOs discos que os propios Sonic Youth editaron a trav\u00e9s do selo seguen a tradici\u00f3n de lanzado cada un nunha lingua distinta. ' ten os t\u00edtulos dos temas e a arte da portada en franc\u00e9s; ' est\u00e1 en neerland\u00e9s, ' en esperanto, \"SYR5\" en xapon\u00e9s, ' en lituano, ' en arpitano, e ' est\u00e1 en dinamarqu\u00e9s."}
{"id": "167361", "revid": "5749", "url": "https://gl.wikipedia.org/wiki?curid=167361", "title": "Cruceiro de Loreto", "text": ""}
{"id": "167362", "revid": "9566", "url": "https://gl.wikipedia.org/wiki?curid=167362", "title": "Loai\u00efngea", "text": "Loai\u00efngea \u00e9 unha entidade de poboaci\u00f3n neerlandesa de 70 habitantes en S\u00fadwest Frysl\u00e2n (Frisia) ao nordeste de Snits e que forma parte da denominada Snitser Fiifgea xunto con Gau, Goai\u00efngea, Offenwier e Skearnegoutum.\nA aldea ata 1984 pertenceu ao antigo concello de Wymbritseradiel para pasar ao de Snits ao que pertenceu ata a s\u00faa disoluci\u00f3n o 1 de xaneiro de 2011. A torre do reloxo do cemiterio est\u00e1 declarada Monumento Nacional desde 1949."}
{"id": "167363", "revid": "88215", "url": "https://gl.wikipedia.org/wiki?curid=167363", "title": "ASK Riga", "text": "O Armijas Sporta Klubs R\u012bga, co\u00f1ecido popularmente como ASK Riga, \u00e9 un club profesional de baloncesto let\u00f3n con sede na cidade de Riga, capital do pa\u00eds. Actualmente xoga na Latvijas Basketbola l\u012bga, a m\u00e1xima categor\u00eda do baloncesto let\u00f3n. O ASK foi o primeiro campi\u00f3n da Copa de Europa (actual Euroliga), torneo que conseguiu en tres ocasi\u00f3ns consecutivas, sendo o \u00fanico equipo en logralo xunto a Jugoplastika."}
{"id": "167364", "revid": "5132", "url": "https://gl.wikipedia.org/wiki?curid=167364", "title": "ASK R\u012bga", "text": ""}
{"id": "167365", "revid": "5132", "url": "https://gl.wikipedia.org/wiki?curid=167365", "title": "Armijas Sporta Klubs R\u012bga", "text": ""}
{"id": "167366", "revid": "5132", "url": "https://gl.wikipedia.org/wiki?curid=167366", "title": "Armijas Sporta Klubs Riga", "text": ""}
{"id": "167369", "revid": "85894", "url": "https://gl.wikipedia.org/wiki?curid=167369", "title": "Joanne Woodward", "text": "Joanne Gignilliat Trimmier Woodward, nada o 27 de febreiro de 1930 en Thomasville, Xeorxia \u00e9 unha actriz estadounidense, casada con Paul Newman desde 1957 ata a s\u00faa morte en 2008.\nTraxectoria.\nWoodward \u00e9 co\u00f1ecida pola s\u00faa interpretaci\u00f3n en \"The Three Faces of Eve\" (1957) pola que ga\u00f1ou un \u00d3scar \u00e1 mellor actriz."}
{"id": "167371", "revid": "98629", "url": "https://gl.wikipedia.org/wiki?curid=167371", "title": "Vicente de Pa\u00fal", "text": "Vicente de Pa\u00fal, nado en Aquitania no ano 1581 e finado en Par\u00eds o 27 de setembro de 1660, \u00e9 o fundador da Congregaci\u00f3n da Misi\u00f3n e das Fillas da Caridade. \u00c9 patr\u00f3n das asociaci\u00f3ns de Caridade.\nTraxectoria.\nNado no seo dunha familia labrega, adicouse na s\u00faa infancia a pastorear ovellas e coidar porcos. Aos 14 anos foi enviado ao colexio da orde franciscana de Dax onde recibe o impacto da vida urbana e comeza a avergo\u00f1arse das s\u00faas orixes e do seu pai, segundo el mesmo confesou m\u00e1is tarde. Salientando nos estudos, pretende asegurarse unha pr\u00f3spera carreira eclesi\u00e1stica e comeza a estudar Teolox\u00eda. En 1600 \u00e9 ordenado sacerdote. En 1604 obt\u00e9n o doutoramento en Teolox\u00eda desexando acadar a dignidade do bispado.\nNun traxecto de Marsella a Narbona \u00e9 capturado por piratas e vendido como escravo en Tunisia. Non conseguiu a plena liberdade ata que regresou a Par\u00eds no ano 1608. Al\u00ed o amigo que o acolle ac\u00fasao de ladr\u00f3n, imputaci\u00f3n da que el non se defende. Exerce como p\u00e1rroco en Clichy la Garenne e o seu director espiritual, B\u00e9rulle, consegue que o nomeen preceptor da importante familia de Filipe Gondi, sobri\u00f1o do arcebispo de Par\u00eds. Comeza unha vida palaciana e mol en Montmirail, Joigny, Folleville e na propia Par\u00eds. Por\u00e9n, o contacto coa miseria material dos labregos imprime nel un xiro radical e abandona \u00e1 familia dos Gondi.\nComeza a organizar axuda material \u00e1s familias campesi\u00f1as e crea as \"Confr\u00e9ries de Charit\u00e9\": irmandades para o exercicio da solidariedade cos desposu\u00eddos e marxinados. Para el a caridade \u00e9 sin\u00f3nimo de \"amor eficaz\". Asemade, inst\u00e1lase como p\u00e1rroco en Chantillon-des-Dombes 1617. Conseguen, tras teimudos rogos, que volva como preceptor dos Gondi, pero agora xa non utilizar\u00e1 esa posici\u00f3n como escada social sen\u00f3n como base de influencia para a acci\u00f3n organizada a prol dos desfavorecidos. Comeza a po\u00f1er en marcha un carisma polifac\u00e9tico que ten como norte unha espiritualidade centrada na solidariedade: \"Os pobres son os nosos amos e se\u00f1ores. Os pobres xulgaranos\". Considera que hai que darlle unha nova orientaci\u00f3n ao sacerdocio: \"Hai dez mil sacerdotes en Par\u00eds, mentres que no campo os pobres sofren no medio dunha estarrecedora ignorancia.\" \"Non \u00e9 l\u00edcito perderse en teor\u00edas, mentres moi preto hai nenos que necesitan para subsistir un vaso de leite.\" Comeza a concibir a Congregaci\u00f3n da Misi\u00f3n cuxa casa nai ser\u00e1 a leproser\u00eda de San Saint Lazare (de a\u00ed o apelativo de Lazaristas), pero en Roma se lle nega por d\u00faas veces a aprobaci\u00f3n.\nFrancisco de Sales p\u00eddelle que se encargue da capelan\u00eda da Orde da Visitaci\u00f3n, unha congregaci\u00f3n de monxas que saen do convento e acoden a coidar enfermos, apestados e moribundos.\nEn 1619 \u00e9 nomeado Capel\u00e1n xeral de galeras. Vicente de Pa\u00fal fica estarrecido coa situaci\u00f3n calamitosa dos galeotes, maltratados e explotados. Acode a visitalos e atendelos persoalmente de inc\u00f3gnito e obt\u00e9n de Gondi un trato m\u00e1is humano.\nEn 1618, comezou a Guerra dos Trinta Anos e a devastaci\u00f3n asolou Europa; Vicente de Pa\u00fal decidiu organizar a atenci\u00f3n aos feridos, amputados, arruinados e esfameados pola guerra. Tras d\u00e9cadas de esforzos, en 1640 dirixiuse ao propio Cardeal Richelieu, o dominador da pol\u00edtica francesa, esixindo o fin dos enfrontamentos b\u00e9licos.\nEn 1629, encomendoulle a Lu\u00edsa de Marillac a organizaci\u00f3n do que foi a orde das Fillas da Caridade, encarg\u00e1ndolle que aprendan o coidado dos enfermos, que acollan os beb\u00e9s expostos e os nenos abandonados, atendan os presidiarios e os tolos e aprendan a administrarse por si mesmas. Non ter\u00e1n h\u00e1bito, nin veo, nin votos solemnes, o que o puxo en contra de elementos da xerarqu\u00eda eclesial. Vicente de Pa\u00fal, determinado na s\u00faa concepci\u00f3n novidosa e naquel momento escandalosa para un grupo de mulleres, expresou que \"ter\u00e1n por mosteiro as casas dos doentes, por cela, un cuarto alugado, por capela, a igrexa parroquial, por claustro, as r\u00faas da cidade\".\nEn 1633, chegou por fin a aprobaci\u00f3n de Roma \u00e1 Congregaci\u00f3n da Misi\u00f3n.\nEn 1649 emprendeu xesti\u00f3ns urxentes ante a ra\u00ed\u00f1a Ana de Austria e o Cardeal Mazarino a fin de promover a paz.\nEn 1659 as s\u00faas misi\u00f3ns est\u00e1n espalladas por Europa, o norte de \u00c1frica e Madagascar. Preocupado polos efectos nocivos do \u00e9xito, escribe as s\u00faas consideraci\u00f3ns sobre a humildade como primeira cualidade do sacerdote en Misi\u00f3n.\nEn 1660 vese obrigado a gardar cama con chagas nas pernas e impelido a permanecer inm\u00f3bil. As\u00ed ata a s\u00faa morte en Saint-Lazare cos pobres que a s\u00faa congregaci\u00f3n atend\u00eda.\nSignificaci\u00f3n.\nFoi canonizado polo Papa Clemente XII, o 16 de xu\u00f1o de 1737. O Papa Le\u00f3n XIII proclamouno patr\u00f3n das asociaci\u00f3ns de caridade. A s\u00faa celebraci\u00f3n \u00e9 o 27 de setembro, data do seu pasamento. O seu corpo incorrupto \u00e9 venerado na igrexa de San Vicente de Pa\u00fal en Par\u00eds. As Conferencias de San Vicente de Pa\u00fal est\u00e1n hoxe en d\u00eda presentes nos cinco continentes. As Fillas da Caridade son m\u00e1is de 30.000 e contan con m\u00e1is de 3.000 casas en todo o mundo onde coidan doentes, marxinados e nenos abandonados. Obtiveron o Premio Pr\u00edncipe de Asturias no ano 2005."}
{"id": "167372", "revid": "56817", "url": "https://gl.wikipedia.org/wiki?curid=167372", "title": "A Cachada", "text": "O top\u00f3nimo galego A Cachada pode referirse a:"}
{"id": "167373", "revid": "56817", "url": "https://gl.wikipedia.org/wiki?curid=167373", "title": "A Cachadi\u00f1a", "text": "O top\u00f3nimo A Cachadi\u00f1a pode referirse a dous lugares de Galicia:"}
{"id": "167374", "revid": "56817", "url": "https://gl.wikipedia.org/wiki?curid=167374", "title": "Dad\u00edn", "text": "O top\u00f3nimo galego Dad\u00edn pode referirse a:"}
{"id": "167375", "revid": "88215", "url": "https://gl.wikipedia.org/wiki?curid=167375", "title": "Copa de Europa de H\u00f3ckey Herba Masculina", "text": "A Copa de Europa de H\u00f3ckey Herba foi a m\u00e1xima competici\u00f3n oficial a nivel de clubs de h\u00f3ckey herba que se disputou en Europa con car\u00e1cter anual dende 1969 ata 2007, cando se creou a Liga Europea de H\u00f3ckey, a\u00ednda que as cinco primeiras edici\u00f3ns non eran oficialmente consideradas como Copa de Europa pola Federaci\u00f3n Europea de H\u00f3ckey.\nOito equipos, t\u00f3dolos campi\u00f3ns das s\u00faas respectivas ligas nacionais, compet\u00edan nesta competici\u00f3n, que se disputaba polo ver\u00e1n nunha sede. Os pa\u00edses participantes eran aqueles cuxos campi\u00f3ns finalizasen na tempada anterior no \"top seis\", xunto cos dous pa\u00edses cuxos clubs chegaran \u00e1 final do EuroHockey Club Champions Trophy. Os dous pa\u00edses peor clasificados na copa da tempada anterior disputaban o Trophy. Dun xeito similar de promoci\u00f3n e descenso funciona a asignaci\u00f3n das prazas para xogar ou o Trophy ou o Challenge I e entre este \u00faltimo e o Challenge II."}
{"id": "167378", "revid": "88215", "url": "https://gl.wikipedia.org/wiki?curid=167378", "title": "Recopa de Europa de H\u00f3ckey Herba Masculina", "text": "A Recopa de Europa de H\u00f3ckey Herba Masculina \u00e9 a segunda competici\u00f3n oficial a nivel de clubs de h\u00f3ckey herba que se disputa en Europa con car\u00e1cter anual dende 1989."}
{"id": "167379", "revid": "23204", "url": "https://gl.wikipedia.org/wiki?curid=167379", "title": "HC Klein Zwitserland", "text": "O HC Klein Zwitserland \u00e9 un equipo de h\u00f3ckey herba da cidade da Haia, Pa\u00edses Baixos. O club foi fundado o 20 de setembro de 1908, a pesar do cal, o equipo actual \u00e9 o resultado da fudi\u00f3n en 1974 do Haagsche Hockey en IJshockeyclub (HHIJC) e o Tot Ons Genoegen Opgericht (TOGO).\nO primeiro equipo do HCKZ ga\u00f1ou a m\u00e1xima categor\u00eda do h\u00f3ckey herba neerland\u00e9s, a Hoofdklasse hockey cinco tempadas consecutivas entre a 1979-80 e a 1983-84, \u00e9xito que completou con dous t\u00edtulos da Copa de Europa e conseguindo un r\u00e9cord de oito t\u00edtulos entre 1977 e 1984. O primeiro equipo feminino do club volveu \u00e1 elite do h\u00f3ckey herba neerland\u00e9s no 2001 coa axuda da estrela australiana Alyson Annan."}
{"id": "167381", "revid": "22570", "url": "https://gl.wikipedia.org/wiki?curid=167381", "title": "HC Roma", "text": "O Hockey Club Roma \u00e9 un equipo de h\u00f3ckey herba da cidade de Roma (Italia) fundado en 1968 e que actualmente compite na Serie A1, a m\u00e1xima categor\u00eda deste deporte en Italia e que conseguiu ga\u00f1ar en seis ocasi\u00f3ns. A nivel internacional c\u00f3mpre destacar os subcampionatos da Copa de Europa non oficial dos anos 1969 e 1971."}
{"id": "167383", "revid": "89787", "url": "https://gl.wikipedia.org/wiki?curid=167383", "title": "Russell Brand", "text": "Russell Edward Brand, nado en Grays (Essex) o 4 de xu\u00f1o de 1975 \u00e9 un humorista, actor, cantante e presentador de radio e televisi\u00f3n brit\u00e1nico.\nTraxectoria.\nBrand f\u00edxose famoso no Reino Unido por presentar un programa relacionado co \"Big Brother\", o \"Big Brother's Big Mouth\" (2004-2007), e polo seu programa de radio que se emitiu de 2006 a 2008 e de novo desde 2010. Como actor apareceu en varios filmes, como \"St Trinian's\" (2007), \"Forgetting Sarah Marshall\" (2008), \"Bedtime Stories\" (2008) ou \"Get Him to the Greek\" (2010) e deulle voz a Gru en \"Despicable Me\". Brand viuse envolto en varias controversias, como en 2008 cando deixou mensaxes no contestador do actor Andrew Sachs consideradas obscenas polos medios de comunicaci\u00f3n e que provocou o seu cesamento na BBC. O 23 de outubro de 2010 casou coa cantante Katy Perry e dous anos despois separ\u00e1ronse."}
{"id": "167384", "revid": "1822", "url": "https://gl.wikipedia.org/wiki?curid=167384", "title": "O Santo", "text": "O top\u00f3nimo O Santo pode referirse a varios lugares de Galicia:\nTam\u00e9n Santo, lugar da parroquia de Paradela no concello de Castro Caldelas."}
{"id": "167388", "revid": "23204", "url": "https://gl.wikipedia.org/wiki?curid=167388", "title": "A Cachadi\u00f1a, Uma, Salvaterra de Mi\u00f1o", "text": "A Cachadi\u00f1a \u00e9 un lugar da parroquia de Uma, no concello pontevedr\u00e9s de Salvaterra de Mi\u00f1o na comarca do Condado. Segundo o IGE, en 2022 ti\u00f1a 15 habitantes (8 homes e 7 mulleres)."}
{"id": "167389", "revid": "85894", "url": "https://gl.wikipedia.org/wiki?curid=167389", "title": "O Santo, O \u00c9zaro, Dumbr\u00eda", "text": "O Santo \u00e9 un lugar da parroquia do \u00c9zaro no concello coru\u00f1\u00e9s de Dumbr\u00eda na comarca de Fisterra."}
{"id": "167391", "revid": "785", "url": "https://gl.wikipedia.org/wiki?curid=167391", "title": "Seixomil", "text": "O top\u00f3nimo Seixomil pode referirse a varios lugares de Galicia:"}
{"id": "167392", "revid": "98629", "url": "https://gl.wikipedia.org/wiki?curid=167392", "title": "Makea Nui Ariki", "text": "Makea Nui Ariki \u00e9 unha das tres dinast\u00edas de ariki da tribo (\"Vaka\") de Teauotonga en Rarotonga (Illas Cook), xunto coa dos Makea Karika Ariki e a dos Makea Vakatini Ariki. Tradicionalmente foi a que m\u00e1is influencia pol\u00edtica ti\u00f1a das tres.\nHistoria.\nSegundo a literatura oral o fundador foi Karika, orixinario de Manu'a (actualmente na Samoa Americana), quen chegou a Rarotonga a mediados do s\u00e9culo XIII, contempor\u00e1neo de Tangiia Nui, fundador da tribo de Takitumu e co que se aliou, ofrec\u00e9ndolle como esposa a s\u00faa filla, Mokoroa ki Aitu. A mediados do s\u00e9culo XVIII, Makea Te Patua Kino confire a tres fillos seus un t\u00edtulo de \"ariki\", que son a orixe das tres xefaturas actuais da tribo. Desde 1994 o t\u00edtulo est\u00e1 en disputa por varias p\u00f3las da familia Makea. A sede da dinast\u00eda \u00e9 o Para o Tane, comunmente denominado Palacio Makea, situado no centro de Avarua, preto do antigo koutu de Taputapuatea.\nArikis.\nDe Karika a Makea Te Patua Kino (c.1250-c.1750).\nO nome dos arikis entre o s\u00e9culo XIII e mediados do s\u00e9culo XVIII d\u00e9bense \u00e1 tradici\u00f3n oral. Recoll\u00e9ronse varias xenealox\u00edas, non sempre coincidentes. A de Henry H. Nicholas, que realizou a comezo da d\u00e9cada de 1890, foi recollida do ariki Makea Takau e publicouse no \"Journal of the Polynesian Society\" co t\u00edtulo de \"Ko te papa ariki teia mei Avaiki mai, mei roto ia papa\". A versi\u00f3n de Stephen Savage, baseada en Tamuera Te Rei, difire notablemente da anterior, mentres que a de Edward Robert Tregear, publicada na obra \"Maori-Polynesian Comparative Dictionary\" (1891), se aproxima m\u00e1is \u00e1 primeira, a\u00ednda que non achega datos do informante.\nPretendentes ao t\u00edtulo (1994-2010).\nLogo da morte de Makea Nui Tapumanoanoa Teremoana Ariki, apareceron numerosos pretendentes ao t\u00edtulo pero ning\u00fan accedeu legalmente a el a pesar de numerosas tentativas de reconciliaci\u00f3n e procesos xudiciais."}
{"id": "167395", "revid": "8354", "url": "https://gl.wikipedia.org/wiki?curid=167395", "title": "Makea Pori Ariki", "text": "Makea Pori Ariki ( ? - 28 de outubro de 1839) foi o ariki da dinast\u00eda Makea Nui Ariki, unha das tres li\u00f1as da tribo (\"vaka\") de \"Te-au-o-Tonga\" en Rarotonga (Illas Cook).\nTraxectoria.\nA menci\u00f3n m\u00e1is antiga que se conserva rem\u00f3ntase \u00e1 guerra civil de 1815-1816 cando se tivo que refuxir coa s\u00faa familia en Puaikura, no oeste da illa, ao cabo de sete anos puido volver a Avarua, sucedendo a seu pai Makea Tinirau Ariki en 1823. Nese ano estivo na illa o misioneiro John Williams da Sociedade Misioneira de Londres que intentou convertelo ao cristianismo deixando na illa a Papehia que logrou que destru\u00edse os s\u00edmbolos da relixi\u00f3n tradicional, recibindo o bautismo en 1825 ao paso do reverendo Robert Bourne pola illa."}
{"id": "167396", "revid": "21293", "url": "https://gl.wikipedia.org/wiki?curid=167396", "title": "Makea Pori", "text": ""}
{"id": "167398", "revid": "98629", "url": "https://gl.wikipedia.org/wiki?curid=167398", "title": "Requena", "text": "Requena \u00e9 un concello da Comunidade Valenciana, situado no interior da provincia de Valencia, na comarca de Requena-Utiel. En 2010 ti\u00f1a unha poboaci\u00f3n de 21.448 habitantes.\nXeograf\u00eda.\nEst\u00e1 situada entre a meseta castel\u00e1n-manchega e o Mediterr\u00e1neo do que tan s\u00f3 a separan 67\u00a0km. \u00c9 un territorio formado por unha meseta de invernos fr\u00edos e ver\u00e1ns calorosos, de bos recursos hidr\u00e1ulicos e de grandes belezas e contrastes. At\u00f3pase situada na zona m\u00e1is occidental da provincia de Valencia, onde o r\u00edo Cabriel lim\u00edtaa polo oeste e sur con profundas gargantas; polo leste e norte, a Serra de Juan Navarro e o Pico do Tezo (1.250 m.) sep\u00e1rana das serran\u00edas do Turia.\nHistoria.\nOs primeiros restos arqueol\u00f3xicos que indican os primeiros indicios de poboaci\u00f3n e orixe da cidade datan do s\u00e9culo VII aC. Tam\u00e9n existen restos da \u00e9poca romana.\nA cidade entrou a formar parte dos reinos musulm\u00e1ns sendo co\u00f1ecida como \"Rakka'na\", cuxo significado \u00e9 \"A forte\". Do ano 1021 en diante conv\u00e9rtese na cidade fortificada que marca a divisoria entre os reinos de Valencia e de Toledo. Fernando III o Santo reconquista Requena moi posiblemente no ano 1238.\nEn 1707 Filipe V conc\u00e9delle o t\u00edtulo de \"Vila\" e en 1836 recibe o t\u00edtulo de \"Cidade\" de mans de Isabel II.\nDemograf\u00eda.\nO concello de Requena ten 21.448 habitantes (INE 2010).\nEconom\u00eda.\nDurante o s\u00e9culo XX creceron os cultivos de vide na cidade, sendo esta a s\u00faa maior actividade econ\u00f3mica. Actualmente, cunhas 18.000 hect\u00e1reas de cultivos \u00e9 un dos concellos de Espa\u00f1a con maior produci\u00f3n vin\u00edcola. Forma parte da Denominaci\u00f3n de Orixe Utiel-Requena, que abarca outros concellos da zona, como Utiel."}
{"id": "167400", "revid": "98629", "url": "https://gl.wikipedia.org/wiki?curid=167400", "title": "Makea Takau Ariki", "text": "Makea Takau Ariki (1845 - 1911), foi a ariki da dinast\u00eda Makea Nui Ariki, unha das tres xefaturas da tribo \"Te-au-o-Tonga\" de Rarotonga nas Illas Cook.\nTraxectoria.\nSucedeu a seu t\u00edo Makea Abela Ariki en 1871., na d\u00e9cada de 1860 casou con Ngamaru Rongotini Ariki, un dos tres arikis de Atiu. Reinou durante corenta anos, nunha \u00e9poca crucial para as Illas Cook, en 1885 visita co seu home a Nova Zelandia, onde a presentan como a ra\u00ed\u00f1a de Rarotonga, por medo a unha expansi\u00f3n francesa na rexi\u00f3n asina \u00e1 s\u00faa volta \u00e1 illa xunto con Tinomana Mereana Ariki e os arikis de Atiu unha petici\u00f3n demandando a protecci\u00f3n da coroa brit\u00e1nica, en setembro ao paso dun nav\u00edo de guerra franc\u00e9s por Avarua izou a bandeira brit\u00e1nica, convertendo a illa de facto en protectorado brit\u00e1nico, oficializ\u00e1ndose nunha cerimonia de izado da bandeira brit\u00e1nica en outubro ao chegar \u00e1 illa un barco de guerra brit\u00e1nico. Frederick Moss foi o primeiro residente brit\u00e1nico, que puxo en vigor unha organizaci\u00f3n federal cun parlamento e un goberno, Makea Takau converteuse na cabeza do consello executivo a\u00ednda que o residente brit\u00e1nico lle deu m\u00e1is poder pol\u00edtico a Makea Vakatini Tepou o te Rangi Ariki. A\u00ednda que Makea Takau se opuxo a unha anexi\u00f3n a Nova Zelandia finalmente tivo lugar o 7 de outubro de 1900, confirmando o novo residente neozeland\u00e9s, Walter Edward Gudgeon, a Makea Takau como xefe do goberno."}
{"id": "167401", "revid": "9566", "url": "https://gl.wikipedia.org/wiki?curid=167401", "title": "Offenwier", "text": "Offenwier \u00e9 unha entidade de poboaci\u00f3n neerlandesa de 160 habitantes do concello de S\u00fadwest Frysl\u00e2n (Frisia).\nEst\u00e1 situada ao leste de Snits nas beiras do mar de Snits e onde se localiza o Paviljoen Snitser Mar, un importante centro tur\u00edstico. A localidade menc\u00edonse por vez primeira en 1328 co nome de \"Offinghewere\". A igrexa da localidade \u00e9 a construci\u00f3n m\u00e1is antiga do concello."}
{"id": "167402", "revid": "1131", "url": "https://gl.wikipedia.org/wiki?curid=167402", "title": "To Leave A Trace", "text": " (ingl\u00e9s para \u00abDeixar pegada\u00bb) \u00e9 un grupo de \"metalcore\" con base en Lutsk, Volyn (Ucra\u00edna) nado a finais do 2007. O grupo conf\u00f3rmano Oksana Bugayova \u2500vocalista\u2500, Artur Vashchuk \u2500bater\u00eda\u2500, Yaroslav Bebko \u2500guitarrista\u2500 e Vasyl Yaremiy \u2500baixista\u2500. O grupo est\u00e1 sen contrato discogr\u00e1fico e distrib\u00fae a s\u00faa m\u00fasica libremente pola Internet, ao tempo que dan concertos por diversos lugares de Europa.\n\u00c1lbums.\nO seu primeiro e ata o momento \u00fanico \u00e1lbum \u00e9 \"Fight Your Evil Side\" (ingl\u00e9s para \u00abLoita contra o teu lado malvado\u00bb), publicado en maio do ano 2009.\nAdemais nestes momentos est\u00e1n a traballar nun segundo \u00e1lbum titulado \"Boatman Is The Hero\" (ingl\u00e9s para \u00abO barqueiro \u00e9 o heroe\u00bb). A gravaci\u00f3n inicial xa se realizou en Ucra\u00edna, e o traballo no \u00e1lbum contin\u00faa nestes momentos no estudio estadounidense American Pink Noise Studio.\nConcertos.\nO grupo adoita dar concertos no seu pa\u00eds natal. Tras a publicaci\u00f3n do seu primeiro \u00e1lbum, iniciaron unha xira que abrangueu ademais alg\u00fans festivais Europeos. No ano 2010 aventur\u00e1ronse por Polonia, onde deron preto de trinta concertos.\nLicenza.\nTodos os temas publicados polo grupo est\u00e1n baixo a licenza \u00abCreative Commons Reco\u00f1ecemento Compartir Igual 3.0\u00bb, o que os converte en m\u00fasica libre."}
{"id": "167403", "revid": "23204", "url": "https://gl.wikipedia.org/wiki?curid=167403", "title": "Cardeal Richelieu", "text": "Armand-Jean du Plessis, m\u00e1is co\u00f1ecido como o cardeal Richelieu, nado en Par\u00eds o 9 de setembro de 1585 e finado en Par\u00eds o 4 de decembro de 1642, foi o primeiro ministro do rei de Francia, Lu\u00eds XIII.\nTraxectoria.\nInicios.\nNado nunha familia aristocr\u00e1tica de Poitieu, prosperou axi\u00f1a na carreira eclesi\u00e1stica e tam\u00e9n na pol\u00edtica. Salientou nos Estados Xerais de 1614, o que lle valeu \u00e1 chamada \u00e1 corte por parte da ra\u00ed\u00f1a nai e rexente Mar\u00eda de M\u00e9dicis. Ocupou o cargo de secretario de Estado de Interior e da Guerra.\nNo enfrontamento entre Mar\u00eda de M\u00e9dicis e o seu fillo Luis XIII fixo de mediador e se ga\u00f1ou a confianza deste \u00faltimo que o nomeou cardeal en 1622 e primeiro ministro en 1624.\nPol\u00edtica interior.\nNese cargo, acometeu unha forte centralizaci\u00f3n do poder, dando orixe ao c\u00e9lebre centralismo franc\u00e9s propio da monarqu\u00eda absoluta e seguido polas facci\u00f3ns dominantes tras a revoluci\u00f3n francesa. Nesta li\u00f1a acabou violentamente co que consideraba un Estado protestante dentro da monarqu\u00eda francesa. Combateu coas armas os hugonotes rip\u00e1ndolles as s\u00faas prazas fortes e a s\u00faa organizaci\u00f3n aut\u00f3noma. O feito de armas m\u00e1is c\u00e9lebre foi a toma de La Rochelle en 1628, onde dirixiu persoalmente as operaci\u00f3ns militares constru\u00eddo un dique mediante un alarde de enxe\u00f1er\u00eda b\u00e9lica que illou \u00e1 cidade do mar. As hostilidades cos hugonotes remataron mediante a imposici\u00f3n da paz de Alais de 28 de xu\u00f1o de 1629 na que se garant\u00eda a liberdade relixiosa reco\u00f1ecida por Henrique IV no Edicto de Nantes, pero desartellando todo poder pol\u00edtico protestante.\nAs\u00ed mesmo, esvaiu os n\u00facleos de poder da nobreza, tanto territorial como cortes\u00e1n, emprendendo unha dura represi\u00f3n contra as conxuras e as resistencias \u00e1s s\u00faas medidas. Os intendentes reais impo\u00f1\u00edan o seu poder gobernativo sobre os poderes nobiliarios locais e xeraron un enorme descontento. O propio irm\u00e1n do rei Gast\u00f3n de Orle\u00e1ns, quen cualificou a Richelieu de \"formidable tirano\", alentou un levantamento en Languedoc dirixido polo duque de Montmorency. A rebeli\u00f3n foi esmagada e o duque decapitado o 30 de outubro de 1632.\nOutra medida pol\u00e9mica foi a prohibici\u00f3n dos duelos, que foron duramente perseguidos. A xustiza emanaba do monarca e non era tolerable o axuste de contas privado.\nFundou a Academia Francesa como elemento clave da identidade cultural e simb\u00f3lica da monarqu\u00eda francesa e mandou erguer a Universidade da Sorbona e o Palacio Real de Par\u00eds.\nOs gastos da monarqu\u00eda xeraron unha forte presi\u00f3n fiscal. O imposto directo nominal, a talla, chegou a triplicarse e a deduci\u00f3n da renda bruta das terras achegouse ao 13 por cento. Isto, unido a un cr\u00f3nico estado de guerra, trouxo a fame e as pragas as\u00ed como grandes bolsas de pobreza. Tal estado de cousas ocasionou a eclosi\u00f3n de movementos relixiosos de atenci\u00f3n aos desfavorecidos como as irmandades e conferencias de Vicente de Pa\u00fal, a quen nalg\u00fan momento Richelieu apoiou, pero a quen lle fixo caso omiso na s\u00faa reclamaci\u00f3n dunha pol\u00edtica de pacificaci\u00f3n.\nPol\u00edtica exterior.\nEn pol\u00edtica exterior definiu dous eixos fundamentais: a expansi\u00f3n colonial en Am\u00e9rica e \u00c1frica e o debilitamento dos Habsburgo como casa imperial e dominadora de Europa Central, a pen\u00ednsula ib\u00e9rica e Am\u00e9rica Central e do Sur. Para iso, na guerra dos Trinta Anos aliouse co bando teoricamente protestante axudando aos holandeses contra Espa\u00f1a e a Gustavo Adolfo II de Suecia e Cristi\u00e1n IV de Dinamarca na s\u00faa guerra contra os ex\u00e9rcitos xerm\u00e1nicos. Nesta mesma direcci\u00f3n apoiou o secesionismo de Portugal e Catalu\u00f1a, xerando en Espa\u00f1a un debilitamento interior que afectar\u00e1 \u00e1 supremac\u00eda militar dos terzos espa\u00f1ois en Europa e da tradicional e familiar alianza dos Habsburgo."}
{"id": "167404", "revid": "1131", "url": "https://gl.wikipedia.org/wiki?curid=167404", "title": "Os Caseiros", "text": "O top\u00f3nimo galego Os Caseiros pode referirse a:"}
{"id": "167406", "revid": "98629", "url": "https://gl.wikipedia.org/wiki?curid=167406", "title": "Anton\u00edn Panenka", "text": "Anton\u00edn Panenka, nado en Praga o 2 de decembro de 1948, \u00e9 un exfutbolista checoslovaco. Xogaba de centrocampista e foi internacional coa selecci\u00f3n checoslovaca. Pasou \u00e1 historia do f\u00fatbol grazas ao seu h\u00e1bil e sorprendente xeito de converter o penalti que deu a vitoria \u00e1 Checoslovaquia na final da Eurocopa de 1976 fronte a Alema\u00f1a Federal. Na actualidade \u00e9 o presidente do Bohemians 1905."}
{"id": "167408", "revid": "895", "url": "https://gl.wikipedia.org/wiki?curid=167408", "title": "Panenka", "text": ""}
{"id": "167409", "revid": "10599", "url": "https://gl.wikipedia.org/wiki?curid=167409", "title": "Europa League", "text": ""}
{"id": "167410", "revid": "98629", "url": "https://gl.wikipedia.org/wiki?curid=167410", "title": "Frederico Guillerme II de Prusia", "text": "Frederico Guillerme II de Prusia, nado en Berl\u00edn o 25 de setembro de 1744 e finado en Potsdam o 16 de novembro de 1797, foi o cuarto rei de Prusia, cargo que ostentou dende 1786 ata a s\u00faa morte.\nTraxectoria.\nFrederico Guillerme era o fillo do pr\u00edncipe Augusto Guillerme e da duquesa Lu\u00edsa Amalia. Naceu en Berl\u00edn e converteuse en herdeiro do trono ao Reino de Prusia cando morreu o seu pai, en 1758, pois o irm\u00e1n deste, Frederico II o Grande, quen era o Rei de Prusia, non tivo fillos. Foi un mozo de car\u00e1cter f\u00e1cil e amante dos praceres.\nO seu matrimonio con Isabel Cristina, filla de Carlos I de Brunswick-Wolfenb\u00fcttel, celebrado o 14 de xu\u00f1o de 1765 en Charlottenburg, foi disolto en 1769. Posteriormente casou con Frederica Lu\u00edsa, filla de Lu\u00eds IX, o 14 de xullo de 1769, tam\u00e9n en Charlottenburg. A\u00ednda que tivo coa s\u00faa esposa numerosa familia, a s\u00faa amante, Guillermina Enke -posteriormente condesas de Lichtenau- exerceu unha poderosa influencia sobre el.\nFrederico Guillerme foi un home ben parecido, dotado dun brillante intelecto e devoto patr\u00f3n das artes (Beethoven e Mozart gozaron dos seus favores, e a s\u00faa orquestra privada f\u00edxose famosa en Europa). Pero esta sensibilidade art\u00edstica escaso servizo far\u00eda a un rei de Prusia en v\u00e9speras da Revoluci\u00f3n francesa; e Frederico o Grande, quen o empregou para varios servizos \u2013notablemente nunha abortada misi\u00f3n confidencial \u00e1 corte de Rusia, en 1780\u2013 expresou abertamente a s\u00faa aprehensi\u00f3n polo car\u00e1cter do pr\u00edncipe e de quen o rodeaban. His favourite son\u2014with Wilhelmine Enke\u2014was Graf Alexander von der Mark.\nReinado.\nO receo resultou xustificado polo ulterior desenvolvemento dos acontecementos. O ascenso de Frederico Guillerme ao trono o 17 de agosto de 1786 estivo, en verdade, seguido por unha serie de medidas destinadas a alixeirar as cargas do pobo, reformando o opresivo sistema franc\u00e9s de recolecci\u00f3n de impostos introducido por Frederico o Grande e incentivando o comercio coa diminuci\u00f3n dos dereitos de aduana e a construci\u00f3n de cami\u00f1os e canles. Isto deu ao novo rei popularidade entre as masas, mentres as clases educadas miraban compracidas a eliminaci\u00f3n das restrici\u00f3ns impostas por Frederico Guillerme sobre a lingua alem\u00e1, pola admisi\u00f3n de escritores alem\u00e1ns \u00e1 Academia Prusiana, e polo impulso dado \u00e1s escolas e universidades.\nInfluencia de Wollner.\nPero estas reformas estiveron viciadas desde a s\u00faa fonte. En 1781, Frederico Guillerme, ent\u00f3n pr\u00edncipe de Prusia, inclinado ao misticismo, uniuse aos Rosacrucistas e caera baixo o influxo de Johann Christoff Wollner (1732 \u2013 1800), ata o punto de que, en diante, a pol\u00edtica real seguir\u00eda sendo inspirada por aquel.\nWollner, a quen Frederico o Grande describira como un \"traizoeiro e intrigante sacerdote\", comezara a vida como titor da familia do Xeneral von Itzenplitz, un nobre da Marca de Brandeburgo e, logo da morte do xeneral e para esc\u00e1ndalo do Rei e a nobreza, casou coa filla do xeneral e, co apoio da s\u00faa sogra, instalouse nunha pequena facenda.\nPolos seus experimentos pr\u00e1cticos e polos seus escritos, Wollner ga\u00f1ou unha considerable reputaci\u00f3n como economista. Pero a s\u00faa ambici\u00f3n non quedou satisfeita con iso, e buscou estender a s\u00faa influencia un\u00edndose, primeiro, aos Francmasones e, despois, aos Rosacrucistas. Coa s\u00faa impresionante personalidade e elocuencia, Wollner foi o home xusto para conducir un movemento desta clase. Baixo o seu influxo, a orde estendeuse rapidamente e, pronto, el converteuse no director supremo (\"Oberhauptdirektor\") de varios c\u00edrculos que inclu\u00edan, entre os seus membros, pr\u00edncipes, oficiais e altos funcionarios.\nComo Rosacrucista, Wollner interesouse na alquimia e noutras artes m\u00edsticas, pero tam\u00e9n resultou ser un celoso defensor da ortodoxia cristi\u00e1, colocada en situaci\u00f3n de perigo polo patrocinio de Frederico o Grande \u00e1 \"Ilustraci\u00f3n\". Uns poucos meses antes da morte de Frederico o Grande, escribiu ao seu amigo, o Rosacrucista Johann Rudolph von Bischoffswerder (1741 - 1803), que a s\u00faa m\u00e1is alta ambici\u00f3n era ser posto \u00e1 cabeza do departamento relixioso do Estado, como un indigno instrumento nas mans de Ormesus (o nome do pr\u00edncipe dos Rosacrucistas de Prusia), \"co prop\u00f3sito de salvar mill\u00f3ns de almas da perdici\u00f3n, e traer a todo o pa\u00eds de volta \u00e1 relixi\u00f3n de Xesucristo\".\nTal era o home a quen Frederico Guillerme II, inmediatamente logo de ascender ao trono, chamou ao seu consello. O 26 de agosto de 1786, Wollner foi designado conselleiro privado para as finanzas (\"Geheimer Oberfinanzrath\") e, o 2 de outubro de 1786, foi ennobrecido. A\u00ednda que non de nome, de feito foi o primeiro ministro en todos os asuntos internos: era el quen decid\u00eda, e as reformas fiscais e econ\u00f3micas do novo reinado foron a aplicaci\u00f3n das s\u00faas teor\u00edas. Tam\u00e9n Bischoffswerder -ata ent\u00f3n un simple alcalde- foi chamado aos consellos reais e, para 1789, era xa un asistente xeral.\nEstes foron os dous homes que envolveron ao rei nunha rede de misterio e intriga rosacrucistas, o cal obstaculizou calquera posible desenvolvemento saudable da s\u00faa pol\u00edtica e conduciu finalmente ao desastre. A oposici\u00f3n a Wollner foi, ao principio, o suficientemente forte para impedir que se lle confiase o departamento de relixi\u00f3n; pero isto tam\u00e9n foi superado co tempo e o 3 de xullo de 1788 foi designado conselleiro privado de estado e de xustiza e cabeza do departamento espiritual para os asuntos Luteranos e Cat\u00f3licos.\nA guerra foi declarada a quen moito tempo despois haber\u00edan de ser chamados \"modernistas\". O rei, con tal de que Wollner estivese conforme con perdoar a s\u00faa inmoralidade (que Bischoffswerder - para ser xustos con el \u2013 condenou), estaba ansioso de axudar \u00e1 cruzada ortodoxa. O 9 de xullo de 1788 expediuse o famoso edicto relixioso que prohibiu aos ministros evanx\u00e9licos ensinar calquera cousa que non estivese contida na letra dos seus libros oficiais; proclamou a necesidade de protexer a relixi\u00f3n cristi\u00e1 contra os \"ilustrados\" (\"Aufkl\u00e4rer\") e colocou os establecementos educativos baixo a supervisi\u00f3n do clero ortodoxo. O 18 de decembro de 1788 foi promulgada unha nova lei de censura, para asegurar a ortodoxia de todos os libros publicados e, finalmente, en 1791, foi creada, en Berl\u00edn, unha especie de Inquisici\u00f3n Protestante (\"Immediat-Examinationscommission\") para vixiar todos os cargos eclesi\u00e1sticos e escol\u00e1sticos.\nNo seu celo pola ortodoxia, Frederico Guillerme excedeu ao seu ministro: reprochou a \u2013ociosidade e vaidade\u2013 de Wollner polo inevitable fallo de intentar regular a opini\u00f3n desde o poder e, en 1794, privouno dun dos seus cargos seculares, a fin de que puidese ter m\u00e1is tempo \"para dedicarse el mesmo \u00e1s cousas de Deus\". En sucesivos edictos, o rei proseguiu, ata o fin do seu reinado, facendo regulaci\u00f3ns \"en orde a manter nos seus estados un verdadeiro e activo cristianismo, como cami\u00f1o para o xenu\u00edno temor de Deus\".\nOs efectos desta pol\u00edtica de cegueira e escurantismo pesaron moito m\u00e1is que o bo que puidese resultar dos ben intencionados esforzos do rei, respecto da reforma econ\u00f3mica e financeira, a cal, ademais, foi espasm\u00f3dica e parcial, e terminou espertando un maior descontento.\nFracaso administrativo.\nPero o m\u00e1is fat\u00eddico para Prusia foi a actitude do rei cara ao ex\u00e9rcito e a polic\u00eda. O ex\u00e9rcito foi o verdadeiro fundamento do estado prusiano, unha verdade que Frederico Guillerme I e Frederico o Grande comprenderan plenamente. O ex\u00e9rcito fora o primeiro coidado destes e a s\u00faa eficiencia fora mantida pola constante supervisi\u00f3n do seu persoal. Frederico Guillerme, a quen non gustaban os asuntos militares, puxo a s\u00faa autoridade como \"Kriegsherr\" (Se\u00f1or da Guerra) en mans dunha comisi\u00f3n dependente dun supremo colexio de guerra, baixo a direcci\u00f3n do Duque de Brunswick e do Xeneral Wichard Joachim Heinrich von M\u00f6llendorf. Isto foi o comezo do proceso que terminou en 1806, na Batalla de Jena.\nEn tales circunstancias, a intervenci\u00f3n de Frederico Guillerme nos asuntos de Europa non resultou ben\u00e9fica para Prusia. A campa\u00f1a holandesa de 1787, emprendida por puras raz\u00f3ns familiares foi, en verdade, de grande \u00e9xito, pero non compensou a Prusia o prezo da s\u00faa intervenci\u00f3n. Un intento para intervir na guerra de Rusia e Austria contra o Imperio Otom\u00e1n fallou no seu obxectivo: Prusia non tivo \u00e9xito en obter concesi\u00f3ns de territorio dos seus aliados, e a destituci\u00f3n de Hertzberg (5 de xullo de 1791) sinalou o abandono final da tradici\u00f3n anti-austr\u00edaca de Frederico o Grande.\nMentres, a Revoluci\u00f3n francesa entrara na s\u00faa fase m\u00e1is alarmante e, en agosto de 1791, Frederico Guillerme, no encontro de Pillnitz, acordou co emperador Leopoldo II unirse en apoio da causa do rei Lu\u00eds XVI de Francia. Pero nin o car\u00e1cter do rei, nin a confusi\u00f3n das finanzas prusianas debida \u00e1s s\u00faas extravagancias, promet\u00edan ningunha acci\u00f3n efectiva. O 7 de febreiro de 1792 foi asinada unha alianza formal, e Frederico Guillerme tomou parte, persoalmente, nas campa\u00f1as de 1792 e 1793.\nA s\u00faa acci\u00f3n tivo obst\u00e1culos, con todo, por falta de fondos, e os seus consellos concentr\u00e1ronse nos asuntos de Polonia, que promet\u00edan un bot\u00edn m\u00e1is rico, o cal poder\u00eda ser ga\u00f1ado pola cruzada antirrevolucionaria de Francia. Un tratado subsidiario cos poderes mar\u00edtimos (19 de abril de 1794) encheu as s\u00faas arcas, pero a insurrecci\u00f3n en Polonia, que seguiu \u00e1 partici\u00f3n de 1793, e a ameaza da intervenci\u00f3n de Rusia, precipit\u00e1rono a asinar, por separado, o Tratado de Basilea, coa Rep\u00fablica Francesa (5 de abril de 1795), que foi mirado polas grandes monarqu\u00edas como unha traiz\u00f3n e deixou a Prusia moralmente illada en Europa, en v\u00e9speras da tit\u00e1nica loita entre os principios mon\u00e1rquicos e o novo credo pol\u00edtico da revoluci\u00f3n.\nPrusia pagara un caro prezo polos territorios adquiridos a expensas de Polonia, en 1793 e 1795, e cando morreu Frederico Guillerme o 16 de novembro de 1797, deixou o Estado en bancarrota e confusi\u00f3n, o ex\u00e9rcito descaecido* e a monarqu\u00eda desacreditada. Foi sucedido polo seu fillo Frederico Guillerme III.\nMatrimonio e fillos.\nFrederico Guillerme II tivo os seguintes fillos:\nAdemais das s\u00faas relaci\u00f3ns coa s\u00faa amante con t\u00edtulo de nobreza, a condesas de Lichtenau, o rei -quen era francamente pol\u00edgamo- contraeu dous matrimonios morgan\u00e1ticos: con Julie von Voss e con Sophie von D\u00f6nhoff.\nDevanceiros.\nDevanceiros de Frederico Guillerme II de Prusia"}
{"id": "167411", "revid": "75439", "url": "https://gl.wikipedia.org/wiki?curid=167411", "title": "Estaci\u00f3n de ferrocarril", "text": "Unha estaci\u00f3n ferroviaria ou estaci\u00f3n de ferrocarril \u00e9 unha instalaci\u00f3n ferroviaria con v\u00edas \u00e1 que poden chegar e desde a que se poden expedir trens. Componse de varias v\u00edas, con desv\u00edos entre elas, e delim\u00edtase por sinais de entrada e sa\u00edda. Adicionalmente son un punto de acceso ao ferrocarril de pasaxeiros e mercanc\u00edas, a\u00ednda que non \u00e9 unha condici\u00f3n indispensable para ser unha estaci\u00f3n.\nAdoitan comporse de plataformas xunto \u00e1s v\u00edas e un edificio de viaxeiros con servizos como venda de billetes e sala de espera.\nDenominaci\u00f3ns regulamentarias.\nUnha estaci\u00f3n \u00e9 segundo o Regulamento de Circulaci\u00f3n Ferroviaria vixente na rede ferroviaria galega (pertencente na s\u00faa totalidade \u00e1 Rede Ferroviaria de Interese Xeral do Estado espa\u00f1ol): \"Unha infraestrutura ferroviaria consistente nunha instalaci\u00f3n de v\u00edas e os seus aparatos asociados, protexida con sinais, e na que se desenvolven procesos de circulaci\u00f3n.A efectos deste Regulamento consideraranse estaci\u00f3ns os Postos de Bloqueo, Postos de Banalizaci\u00f3n, Postos de Cantonamento, Postos de Adiantamento e Estacionamento de Trens e as Bifurcaci\u00f3ns. Tam\u00e9n os Cambiadores de Largo e as Bases de Mantemento, cando non estean integrados dentro doutra estaci\u00f3n.\" \nTipos, clases ou subdivisi\u00f3ns.\nEstaci\u00f3n telemandada: nas que o seu control e accionamento das s\u00faas instalaci\u00f3ns se realiza a distancia.\nEstaci\u00f3ns colaterais: estaci\u00f3ns contiguas que nun momento concreto, interve\u00f1en no bloqueo."}
{"id": "167412", "revid": "10599", "url": "https://gl.wikipedia.org/wiki?curid=167412", "title": "Estaci\u00f3n de tren", "text": ""}
{"id": "167413", "revid": "85894", "url": "https://gl.wikipedia.org/wiki?curid=167413", "title": "Mar\u00eda Socorro Cea V\u00e1zquez", "text": "Mar\u00eda Socorro Cea V\u00e1zquez, nada en Melide o 1 de abril de 1970, \u00e9 unha mestra e pol\u00edtica galega vinculada ao BNG.\nTraxectoria.\nA s\u00faa primeira aparici\u00f3n en pol\u00edtica foi en 1999 ocupando o posto n\u00famero cinco da candidatura do BNG de Melide. En 2003 encabezou a candidatura nacionalista. Meses despois foi elixida deputada provincial polo BNG. Foi voceira do BNG na Deputaci\u00f3n da Coru\u00f1a durante o mandato 2003-2007. A finais de 2003 foi elixida membro do Consello Nacional e da Executiva Nacional do BNG, responsabilidades que abandonou a finais de 2006 para dedicarse por completo \u00e1 pol\u00edtica municipal.\nNas elecci\u00f3ns municipais de 2007 pres\u00e9ntase por segunda vez como cabeza de lista do BNG, obtendo seis concelleiros o que fai perder a maior\u00eda absoluta ao PP. En xu\u00f1o de 2007 foi elixida alcaldesa de Melide co apoio do \u00fanico concelleiro do PSOE, con quen gobernou ata o final da lexislatura. Nas municipais de 2011 perdeu a alcald\u00eda en favor do PPdeG, que logrou a maior\u00eda absoluta."}
{"id": "167414", "revid": "1131", "url": "https://gl.wikipedia.org/wiki?curid=167414", "title": "Af\u00fbk", "text": "Af\u00fbk \u00e9 unha fundaci\u00f3n cultural frisoa con sede en Ljouwert que traballa na difusi\u00f3n da lingua e da cultura frisoa fundada en 1928 co nome de Algemiene Fryske Underrjocht Kommisje.\nCaracter\u00edsticas.\nA Af\u00fbk naceu o 25 de abril de 1928 presidida por Douwe Kalma e organizada por diversas asociaci\u00f3ns culturais frisoas para o ensino do fris\u00f3n na escola, onde se pod\u00eda cursar como materia optativa f\u00f3ra das horas lectivas, e para dar clasee a adultos que quixesen ser ensinantes de fris\u00f3n, por ese motivo a organizaci\u00f3n estaba baixo supervisi\u00f3n do Consello Escolar Provincial. A partir de 1937 permitiuse o ensino optativo do fris\u00f3n dentro do ensino regrado polo que a Af\u00fbk deixou de dar clases aos nenos, centr\u00e1ndose en organizar cursos para adultos co\u00f1ecidos como \"Folk en Gealeargongen foar Folwoeksenen\" e progresivamente ampliou as s\u00faas actividades.\nEntre as tarefas da organizaci\u00f3n est\u00e1 o mantemento dunha librer\u00eda onde se venden libros en fris\u00f3n e sobre Frisia e a cultura frisoa, a edici\u00f3n de libros mediante dous selos editoriais, Af\u00fbk onde se editan libros infant\u00eds, xuven\u00eds e educativos e Utjouwerij Frysl\u00e2n que edita literatura frisoa. Tam\u00e9n publica as revistas \"De Moanne\" de contido xeral e \"De Pompebl\u00eaden\" dedicada ao ensino, \u00e1 literatura infantil, \u00e1 pol\u00edtica ling\u00fc\u00edstica e \u00e1 lingua frisoa. Tam\u00e9n mant\u00e9n plataformas para o ensino do fris\u00f3n en internet mediante \"Edufrysk\" e \"Freemwurk\". Tam\u00e9n se encarga de desenvolver o proxecto Volangteers, un programa europeo para o desenvolvemento de linguas minorizadas a estudantes estranxeiros, e que xunto con Frisia est\u00e1 implantado tam\u00e9n en Galicia."}
{"id": "167417", "revid": "56817", "url": "https://gl.wikipedia.org/wiki?curid=167417", "title": "Five Miles Out", "text": "Five Miles Out \u00e9 o s\u00e9timo disco do m\u00fasico ingl\u00e9s Mike Oldfield, lanzado o 19 de marzo de 1982. \u00c9 un dos poucos \u00e1lbums nos que Oldfield interpreta as voces prinipais, xa que se caracteriza en non confiar nas s\u00faas capacidades vocais."}
{"id": "167418", "revid": "56817", "url": "https://gl.wikipedia.org/wiki?curid=167418", "title": "Demetri Martin", "text": "Demetri Martin, nado o 25 de maio de 1973 en Nova York, \u00e9 un humorista e actor estadounidense.\nTraxectoria.\nMartin \u00e9 co\u00f1ecido polas s\u00faas contribuci\u00f3ns a \"The Daily Show\" e polo seu programa \"Important Things with Demetri Martin\" (2009-2010) en Comedy Central, protagonizou o filme \"Taking Woodstock\" (2009)."}
{"id": "167419", "revid": "55340", "url": "https://gl.wikipedia.org/wiki?curid=167419", "title": "Jon Stewart", "text": "Jon Stewart, nado Jonathan Stuart Leibowitz o 28 de novembro de 1962 en Nova York, \u00e9 un satirista pol\u00edtico, presentador de televisi\u00f3n, actor e humorista estadounidense, amplamente co\u00f1ecido no seu pa\u00eds como o presentador de \"The Daily Show\", un informativo sat\u00edrico que emite Comedy Central.\nTraxectoria.\nStewart comezou como humorista na d\u00e9cada de 1980, chegou \u00e1 televisi\u00f3n como presentador en 1991 de \"Short Attention Span Theater\" de Comedy Central. En 1992tivo o seu propio programa na MTV chamado \"You Wrote It, You Watch It\", e posteriormente tivo outro programa na cadea \"The Jon Stewart Show\" (1993-1995) e en 1999 converteuse no presentador de \"The Daily Show\" substitu\u00edndo a Craig Kilborn, sendo tam\u00e9n un dos produtores executivos e guionistas do programa centr\u00e1ndoo m\u00e1is cara a pol\u00edtica, levou un Emmy en 2001 e dous Peabody. Tam\u00e9n actuou en varias pel\u00edculas como \"Big Daddy\" (1998) ou \"Death to Smoochy\" (2002).\nStewart ga\u00f1ou reco\u00f1ecemento coa s\u00faa cr\u00edtica sat\u00edrica e acerba de personalidades dos medios de comunicaci\u00f3n, en particular da CNN, Fox News Channel e MSNBC. Os cr\u00edticos afirman que Stewart pretende tratar de vez \u00e1 pol\u00edtica como unha broma e dar lecci\u00f3ns de civismo. Stewart concorda, dicindo que nin o seu programa nin a s\u00faa canle pretende outra cousa que a s\u00e1tira e a comedia, a\u00ednda as\u00ed o seu programa foi candidato e ga\u00f1ou premios pola s\u00faa cualidade xornal\u00edstica e informativa. Stewart presentou os premios \u00d3scar en d\u00faas ocasi\u00f3ns (2006 e 2008) e \u00e9 coautor do libro ', que foi un dos libros m\u00e1is vendidos nos Estados Unidos en 2004 e ' editado en 2010."}
{"id": "167423", "revid": "22570", "url": "https://gl.wikipedia.org/wiki?curid=167423", "title": "Mer\u00edn, Mer\u00edn, Vedra", "text": "Mer\u00edn \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales eran 2 homes e 4 mulleres."}
{"id": "167428", "revid": "85894", "url": "https://gl.wikipedia.org/wiki?curid=167428", "title": "Cabanelas, Mer\u00edn, Vedra", "text": "Cabanelas \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 14 habitantes no ano 2009 segundo datos do Instituto Nacional de Estad\u00edstica, dos cales eran 6 homes e 8 mulleres."}
{"id": "167429", "revid": "22570", "url": "https://gl.wikipedia.org/wiki?curid=167429", "title": "Cazorr\u00e1ns, Mer\u00edn, Vedra", "text": "Cazorr\u00e1ns \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 27 habitantes no ano 2009 segundo datos do Instituto Nacional de Estad\u00edstica, dos cales 14 eran homes e 13 eran mulleres."}
{"id": "167430", "revid": "85894", "url": "https://gl.wikipedia.org/wiki?curid=167430", "title": "Fra\u00edz, Mer\u00edn, Vedra", "text": "Fra\u00edz \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "167431", "revid": "85894", "url": "https://gl.wikipedia.org/wiki?curid=167431", "title": "O Pazo, Mer\u00edn, Vedra", "text": "O Pazo \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "167432", "revid": "85894", "url": "https://gl.wikipedia.org/wiki?curid=167432", "title": "San Cristovo, Mer\u00edn, Vedra", "text": "San Cristovo \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 24 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 14 eran mulleres.\nEn San Cristovo sit\u00faase a igrexa parroquial, a casa reitoral, o cemiterio, o local social e un cruceiro. Tam\u00e9n podemos encontrar unha fonte a car\u00f3n do lugar onde antes se situaba a antiga igrexa. Esta fonte recibe o nome de \"fonte do Santo\" e atrib\u00faenselle propiedades milagreiras."}
{"id": "167433", "revid": "22570", "url": "https://gl.wikipedia.org/wiki?curid=167433", "title": "Rosende, Mer\u00edn, Vedra", "text": "Rosende \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 15 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 7 eran mulleres."}
{"id": "167434", "revid": "85894", "url": "https://gl.wikipedia.org/wiki?curid=167434", "title": "Recarei, Mer\u00edn, Vedra", "text": "Recarei \u00e9 un lugar da parroquia de Mer\u00edn no concello coru\u00f1\u00e9s de Vedra na comarca de Santiago. Ti\u00f1a 37 habitantes no ano 2009 segundo datos do Instituto Nacional de Estad\u00edstica, dos cales 17 eran homes e 20 eran mulleres."}
{"id": "167435", "revid": "25871", "url": "https://gl.wikipedia.org/wiki?curid=167435", "title": "Tubo de raios cat\u00f3dicos", "text": "Un tubo de raios cat\u00f3dicos (TRC, co\u00f1ecido tam\u00e9n polas s\u00faas siglas en ingl\u00e9s CRT de \"cathode ray tube\") \u00e9 un sistema de presentaci\u00f3n de imaxes que consiste nunha v\u00e1lvula termoi\u00f3nica que cont\u00e9n un can\u00f3n de electr\u00f3ns e unha pantalla fluorescente e os dispositivos internos ou externos, precisos para acelerar e desviar o raio de electr\u00f3ns e que se usa para crear imaxes de luz emitidas ao impactaren os electr\u00f3ns en puntos determinados da pantalla fluorescente. Empr\u00e9gase en televisores, monitores, osciloscopios ou radares. Inventouno Ferdinand Braun en 1897, desde a primeira d\u00e9cada do s\u00e9culo XXI estase a substitu\u00edr por pantallas de plasma e LCD.\nFuncionamento.\nO \u00faltimo \u00e1nodo da v\u00e1lvula rec\u00f3brese dun elemento capaz de emitir luz cando un feixe de electr\u00f3ns incide sobre el. Para poder controlar a intensidade do punto da imaxe, col\u00f3canse no cami\u00f1o dos electr\u00f3ns uns terminais que fan o efecto de lente electr\u00f3nica que permiten que todos os electr\u00f3ns do feixe incidan nun punto estreito da pantalla. Exteriormente col\u00f3canse unhas bobinas coas que se controla un campo magn\u00e9tico que despraza o feixe de electr\u00f3ns por toda a pantalla, ilumin\u00e1ndoa en todos os seus puntos, controlando axeitadamente a intensidade do feixo en cada momento, x\u00e9rase unha imaxe na pantalla."}
{"id": "167436", "revid": "89787", "url": "https://gl.wikipedia.org/wiki?curid=167436", "title": "Pla d'Urgell", "text": "O Pla d'Urgell \u00e9 unha comarca da provincia de Lleida, en Catalu\u00f1a. Limita coas comarcas da Noguera, Segri\u00e0, Garrigues e Urgell, e a s\u00faa capital \u00e9 Mollerussa. En 2009 ti\u00f1a 30.153 habitantes.\nA comarca foi creada en 1988 logo de aprobarse nun referendo."}
{"id": "167437", "revid": "16206", "url": "https://gl.wikipedia.org/wiki?curid=167437", "title": "Solson\u00e8s", "text": "O Solson\u00e8s \u00e9 unha comarca da provincia de Lleida, en Catalu\u00f1a. Limita coas comarcas de Alt Urgell, Bergued\u00e0, Bages, Segarra, Anoia e Noguera, e a s\u00faa capital \u00e9 Solsona. En 2009 ti\u00f1a 13.759 habitantes."}
{"id": "167438", "revid": "89787", "url": "https://gl.wikipedia.org/wiki?curid=167438", "title": "Terra Alta", "text": "A Terra Alta \u00e9 unha comarca da provincia de Tarragona, en Catalu\u00f1a. Limita coas comarcas da Ribera d'Ebre, Baix Ebre e Matarra\u00f1a, esta \u00faltima pertencente a Arag\u00f3n. A s\u00faa capital \u00e9 Gandesa. En 2009 ti\u00f1a 12.943 habitantes.\nConcellos.\n&lt;br clear=\"all\"&gt;"}
{"id": "167440", "revid": "23204", "url": "https://gl.wikipedia.org/wiki?curid=167440", "title": "F\u00fatbol indoor", "text": "O f\u00fatbol indoor \u00e9 unha variedade de f\u00fatbol caracterizada por xogarse nun terreo de menores dimensi\u00f3ns e polo uso de paredes como un elemento m\u00e1is do xogo, como nas pistas de h\u00f3ckey sobre xeo.\n\u00c9 bastante com\u00fan nos Estados Unidos e o Canad\u00e1, onde hai ligas profesionais e afeccionadas dedicadas \u00f3 f\u00fatbol indoor. Tam\u00e9n ten certa importancia en M\u00e9xico, o Brasil (onde \u00e9 co\u00f1ecido como showbol) e no Reino Unido.\nDesde 2007 existe en Espa\u00f1a a liga nacional de f\u00fatbol indoor, na que participan os 9 equipos que ga\u00f1aron algunha liga de f\u00fatbol. Nas tres edici\u00f3ns disputadas os campi\u00f3ns foron o Deportivo da Coru\u00f1a, en 2 ocasi\u00f3ns, e o FC Barcelona."}
{"id": "167441", "revid": "865", "url": "https://gl.wikipedia.org/wiki?curid=167441", "title": "Series SYR", "text": ""}
{"id": "167442", "revid": "1131", "url": "https://gl.wikipedia.org/wiki?curid=167442", "title": "Belmonte de Miranda", "text": "Belmonte de Miranda (en asturiano: \"Miranda\") \u00e9 un concello do Principado de Asturias, en Espa\u00f1a.\nLimita ao norte con Salas, ao leste con Grado, ao sur con Somiedo e Teberga, e ao oeste con Tineo. A capital deste concello \u00e9 Belmonte. Conta cunha poboaci\u00f3n de 1\u00a0855 habitantes (2008).\nA s\u00faa capital, Belmonte, at\u00f3pase a 200 metros sobre o nivel do mar, a\u00ednda que o seu territorio supera nun 70%, a media de 800 metros. Ten unha extensi\u00f3n de 208\u00a0km\u00b2. O concello at\u00f3pase a 56 quil\u00f3metros de Oviedo."}
{"id": "167444", "revid": "10599", "url": "https://gl.wikipedia.org/wiki?curid=167444", "title": "CD Teruel", "text": ""}
{"id": "167445", "revid": "1987", "url": "https://gl.wikipedia.org/wiki?curid=167445", "title": "Bar\u00f3n de M\u00fcnchhausen", "text": "Karl Friedrich Hieronymus von M\u00fcnchhausen, Bar\u00f3n de M\u00fcnchhausen, nado o 11 de maio de 1720 en Bodenwerder (Baixa Saxonia) e finado o 22 de febreiro de 1797, foi un militar e se\u00f1or rural alem\u00e1n. Os relatos das s\u00faas aventuras serviron de base para a c\u00e9lebre serie \"As Aventuras do Bar\u00f3n de M\u00fcnchhausen\", compiladas por Rudolph Erich Raspe e publicadas en Londres en 1785. Son historias fant\u00e1sticas e moi esaxeradas, propagadas sobre todo no x\u00e9nero de literatura xuvenil.\nAs \"aventuras\".\nDurante a xuventude M\u00fcnchhausen serviu como paxe de Anthony Ulrich II, Duque de Brunswick-L\u00fcneburg, e m\u00e1is tarde entrou no ex\u00e9rcito ruso. Serviu ata 1750, participando en particular de d\u00faas campa\u00f1as contra os turcos. Ao volver a casa, comezou a espallar varias historias sobre as s\u00faas aventuras.\nDe acordo coas historias, recontadas por outros, os feitos incribles do Bar\u00f3n inclu\u00edan viaxes en bolas de can\u00f3n, xornadas pola L\u00faa e a fuga dun pantano ao tirar de si mesmo polos propios cabelos (ou polos cord\u00f3ns das botas, dependendo da versi\u00f3n )."}
{"id": "167446", "revid": "88628", "url": "https://gl.wikipedia.org/wiki?curid=167446", "title": "Largo ib\u00e9rico", "text": "Denom\u00ednase largo ou ancho ib\u00e9rico ao largo de 1.668\u00a0mm que te\u00f1en a maior\u00eda das v\u00edas f\u00e9rreas de Espa\u00f1a e Portugal.\nO ancho ib\u00e9rico util\u00edzase en todas as li\u00f1as f\u00e9rreas principais de v\u00eda ancha da pen\u00ednsula Ib\u00e9rica, f\u00f3ra das li\u00f1as de alta velocidade, que utilizan o ancho est\u00e1ndar europeo de 1.435\u00a0mm, co\u00f1ecido como largo internacional.\nHistoria.\nDisc\u00fatese a raz\u00f3n pola que se adoptou un ancho distinto que no resto de Europa, que utiliza un ancho de 1.435\u00a0mm. A raz\u00f3n m\u00e1is crible \u00e9 que a orograf\u00eda espa\u00f1ola, ao ser m\u00e1is accidentada que a do resto de Europa, esix\u00eda o uso de locomotoras m\u00e1is potentes e, polo tanto, de caldeiras maiores, e para manter a estabilidade das locomotoras era necesario un ancho de v\u00eda maior. Outros din que o emprego de caldeiras maiores aumentaba a presi\u00f3n do vapor sobre os pist\u00f3ns, feito que se desmentiu posteriormente. Outra raz\u00f3n que se deu, que non \u00e9 l\u00f3xica a\u00ednda que si moi popular \u00e9 que tras a recente invasi\u00f3n francesa trat\u00e1base dunha cuesti\u00f3n militar para impedir que os ex\u00e9rcitos mov\u00e9sense rapidamente por medio do ferrocarril nunha hipot\u00e9tica nova invasi\u00f3n.\nO goberno decidiu adoptar un ancho uniforme en todas as li\u00f1as de ferrocarril importantes para facilitar futuras interconexiones entre elas. Este ancho de v\u00eda foi de 6 p\u00e9s castel\u00e1ns, que, cando se adoptou o sistema m\u00e9trico internacional, resultou ser de 1.672 mm.\nTras a guerra civil, a xesti\u00f3n das li\u00f1as de v\u00eda ancha pasou ao Estado, para o que fundou a compa\u00f1\u00eda Renfe, actualmente xestionada por Adif. Por esta raz\u00f3n, o ancho de 1.668\u00a0mm, ancho ib\u00e9rico (en portugu\u00e9s, \"bitola ib\u00e9rica\") \u00e9 co\u00f1ecido tam\u00e9n como \u00ab\"ancho RENFE\"\u00bb.\nNalg\u00fans puntos do norte de Espa\u00f1a, con todo, a orograf\u00eda \u00e9 tan abrupta que os desmontes e raios de curvatura que esixir\u00eda a v\u00eda ancha far\u00edan prohibitiva a construci\u00f3n das li\u00f1as, polo que se adoptou a v\u00eda estreita, con obra e material rodante menores que os que circulaban polo resto das li\u00f1as.\nA diferenza de anchos entre Espa\u00f1a e Europa dificultou a comunicaci\u00f3n, polo que na d\u00e9cada de 1980 abordouse a tarefa de modificar o ancho de v\u00eda. Segu\u00edronse dous cami\u00f1os: un deles consiste en que cando se fan modernizaci\u00f3ns ou reparaci\u00f3ns das li\u00f1as substit\u00faense as travesas orixinais por travesas de formig\u00f3n pretensado bivalentes, de modo que, no futuro, a tarefa de cambiar o ancho de v\u00eda de todas as li\u00f1as, faise con tan s\u00f3 cambiar os carriis existentes \u00e1 posici\u00f3n do ancho europeo. O outro cami\u00f1o consistiu en adoptar o ancho europeo desde un principio nas li\u00f1as de alta velocidade que se constru\u00edsen, para que puidesen integrarse facilmente na \"Rede Europea de Alta Velocidade\". A desvantaxe desta elecci\u00f3n \u00e9 que os ferrocarr\u00eds de Alta Velocidade non poden seguir a outros destinos pr\u00f3ximos polas v\u00edas de ancho ib\u00e9rico a velocidades normais, como ocorre noutros pa\u00edses, o que en parte se compensa pola posibilidade de ter trens de cambio de ancho r\u00e1pido, como a proporcionada pola patente espa\u00f1ola Talgo."}
{"id": "167447", "revid": "10599", "url": "https://gl.wikipedia.org/wiki?curid=167447", "title": "Ancho ib\u00e9rico", "text": ""}
{"id": "167448", "revid": "89787", "url": "https://gl.wikipedia.org/wiki?curid=167448", "title": "Francis Willughby", "text": "Francis Willughby, nado en Middleton Hall (Warwickshire) o 22 de novembro de 1635 e finado o 3 de xullo de 1672, foi un ornit\u00f3logo e icti\u00f3logo ingl\u00e9s.\nTraxectoria.\nFillo de Sir Francis Willughby, estudou no colexio de Sutton Coldfield e no Trinity College, Cambridge. \nEn Cambridge foi alumno de John Ray. En 1662 ambos viaxaron \u00e1 costa oeste de Inglaterra para estudar o ani\u00f1amento das aves mari\u00f1as. Entre 1663 e 1666 percorreron Europa xuntos, viaxando a trav\u00e9s de Holanda, Alema\u00f1a, Su\u00edza e Italia. En N\u00e1poles separ\u00e1ronse e Willughby volveu a trav\u00e9s de Espa\u00f1a. Ao volver a Inglaterra fixeron plans para publicar os seus estudos. Willughby morreu durante a preparaci\u00f3n do traballo pero Ray publico a obra de Willughby \"Ornithologia libri tres\" en 1676, cunha edici\u00f3n en ingl\u00e9s dous anos despois. Este traballo consid\u00e9rase o comezo da ornitolox\u00eda cient\u00edfica en Europa, revolucionando a taxonom\u00eda ao organizar as especies de acordo coas s\u00faas caracter\u00edsticas f\u00edsicas. Ray tam\u00e9n publicou a obra de Willughby \"De Historia piscium\" (1686).\nEn 2003 o estudo cient\u00edfico dos xogos foi publicado (co nome de \"Francis Willughby's Book of Games\") facendo dispo\u00f1ible para o gran p\u00fablico por primeira vez unha descrici\u00f3n detallada dun conxunto de xogos do s\u00e9culo XVII. Esta foi a primeira obra deste estilo en ingl\u00e9s e \u00e9 comparable \u00e1 obra \"Libro dos xogos\"."}
{"id": "167449", "revid": "89787", "url": "https://gl.wikipedia.org/wiki?curid=167449", "title": "Encerado interactivo", "text": "Un encerado interactivo ou encerado dixital interactivo (EDI), \u00e9 unha gran pantalla interactiva conectada a un ordenador e proxector que permite visualizar o escritorio do computador nunha superficie lisa e r\u00edxida que fai de pantalla, montada normalmente nunha parede ou nun moble de soporte, onde os usuarios controlan o ordenador usando un bol\u00edgrafo, dedo ou outro procedemento, dando interactividade \u00e1 imaxe.\nDesenvolvemento.\nO encerado interactivo util\u00edzase para o ensino, en reuni\u00f3ns corporativas e de grupos de traballo, para o adestramento deportivo ou en estudios de televisi\u00f3n. Nalg\u00fans pa\u00edses, como \u00e9 o caso do Reino Unido a s\u00faa implantaci\u00f3n comezou co s\u00e9culo XXI e foi r\u00e1pida, as\u00ed en 2004, 26% das clases de primaria nese pa\u00eds dispu\u00f1an desta tecnolox\u00eda. e en 2007 o 100% das escolas de primaria e o 98% das de secundaria ti\u00f1an estes aparellos.. En Galicia comezou a implantarse no curso 2005/2006 con 200 unidades nos centros de infantil e primaria, e no ano 2009 cont\u00e1banse 1465 unidades, convert\u00e9ndose na primeira comunidade aut\u00f3noma de Espa\u00f1a onde todos os centros educativos contaban con cando menos un encerado interactivo.\nOs encerados interactivos permiten facer anotaci\u00f3ns manuscritas, as\u00ed como gardalas, imprimilas, envialas por correo electr\u00f3nico e exportalas a diversos formatos, as\u00ed como tam\u00e9n operar calquera software cargado no ordenador ao que est\u00e1 conectado, como navegadores web ou software propietario, usar software para capturar notas escritas nun encerado branco ou nunha tabo\u00ed\u00f1a gr\u00e1fica, visualizalos en internet ou controlar o ordenador mediante arrastrar e soltar."}
{"id": "167450", "revid": "21293", "url": "https://gl.wikipedia.org/wiki?curid=167450", "title": "Encerado dixital interactivo", "text": ""}
{"id": "167451", "revid": "895", "url": "https://gl.wikipedia.org/wiki?curid=167451", "title": "Hai un para\u00edso", "text": "Hai un para\u00edso \u00e9 o s\u00e9timo \u00e1lbum de estudio do grupo de folk galego Luar na Lubre. Foi publicado o 30 de marzo de 2004, baixo o selo Warner Music.\nO disco gravouse nos estudios Bruar da Coru\u00f1a, entre os meses de decembro de 2003 e xaneiro de 2004. Foi producido por Bieito Romero e Xabier Ferreiro."}
{"id": "167454", "revid": "13949", "url": "https://gl.wikipedia.org/wiki?curid=167454", "title": "OLED", "text": "Un OLED, acr\u00f3nimo de organic light-emitting diode (en galego, d\u00edodo org\u00e1nico emisor de luz), \u00e9 un tipo de LED no que a capa electroluminiscente \u00e9 unha pel\u00edcula de materia org\u00e1nica que xera e emite luz en resposta a unha determinada estimulaci\u00f3n el\u00e9ctrica. A capa de material semicondutor org\u00e1nico sit\u00faase entre dous el\u00e9ctrodos, e normalmente cando menos un deses el\u00e9ctrodos \u00e9 transparente.\nDesenvolvemento.\nOs OLED util\u00edzanse en pantallas de televisor, monitores, m\u00f3biles ou PDA, e tam\u00e9n se usan en fontes de luz para iluminar espazos, debido ao seu estadio de desenvolvemento a\u00ednda emiten menos luz por unidade de \u00e1rea que os baseados no sistema LED.\nUnha pantalla OLED non precisa retroiluminaci\u00f3n, o que lle confire un nivel de grises m\u00e1is profundos e posibilita que sexa m\u00e1is fina e lixeira que a LCD. De xeito semellante, en condici\u00f3ns de pouca luz ambiente, como cuartos escuros, unha pantalla OLED pode ter unha proporci\u00f3n de contraste m\u00e1is alta que unha pantalla LCD usando l\u00e1mpadas fluorescentes de c\u00e1todo fr\u00edo ou o m\u00e1is recentemente desenvolvido retroiluminaci\u00f3n LED.\nExisten d\u00faas familias principais OLED, as baseadas en pequenas mol\u00e9culas e aquelas que empregan pol\u00edmeros. Ao engadir ions m\u00f3biles ao OLED cr\u00e9ase a c\u00e9lula electroqu\u00edmica luminescente ou LEC, que ten un modo de operaci\u00f3n diferente.\nOs dispositivos OLED poden usar un m\u00e9todo de corrente matriz, que pode ser:"}
{"id": "167455", "revid": "5749", "url": "https://gl.wikipedia.org/wiki?curid=167455", "title": "Notas de inverno sobre impresi\u00f3ns de ver\u00e1n", "text": ""}
{"id": "167459", "revid": "5132", "url": "https://gl.wikipedia.org/wiki?curid=167459", "title": "Rio Grande do Sur", "text": ""}
{"id": "167460", "revid": "5132", "url": "https://gl.wikipedia.org/wiki?curid=167460", "title": "R\u00edo Grande do Sul", "text": ""}
{"id": "167461", "revid": "895", "url": "https://gl.wikipedia.org/wiki?curid=167461", "title": "Shimizu S-Pulse", "text": "O Shimizu S-Pulse (en xapon\u00e9s, \u6e05\u6c34\u30a8\u30b9\u30d1\u30eb\u30b9) \u00e9 un club de f\u00fatbol xapon\u00e9s de Shimizu, en Shizuoka. Fundouse o 1 de maio de 1991 e compite na J. League.\nEstadio.\nO Shimizo S-Pulse disputa os seus partidos como local no estadio Nihondaira, que ten capacidade para 20.399 espectadores e c\u00e9spede natural. Debido \u00e1 capacidade reducida do campo Nihondaira, \u00e9 habitual que o equipo dispute partidos de Liga e Copa noutros campos, sendo o m\u00e1is habitual o estadio Ecopa de Shizuoka para os encontros fronte ao J\u00fabilo Iwata. Est\u00e1 prevista unha expansi\u00f3n de capacidade para dar cabida a m\u00e1is seguidores.\nO S-Pulse adestra en Miho Ground, un campo onde adem\u00e1s as categor\u00edas inferiores disputan os seus partidos e onde o equipo disp\u00f3n das s\u00faas oficinas centrais desde a s\u00faa creaci\u00f3n."}
{"id": "167462", "revid": "7523", "url": "https://gl.wikipedia.org/wiki?curid=167462", "title": "Uni\u00f3n Polideportiva Plasencia", "text": "A Uni\u00f3n Polideportiva Plasencia \u00e9 un club de f\u00fatbol espa\u00f1ol da cidade de Plasencia. Fundouse en 1974 e compite en Terceira Divisi\u00f3n."}
{"id": "167463", "revid": "895", "url": "https://gl.wikipedia.org/wiki?curid=167463", "title": "UP Plasencia", "text": ""}
{"id": "167466", "revid": "1131", "url": "https://gl.wikipedia.org/wiki?curid=167466", "title": "Gonzalo Hermo", "text": "Gonzalo Hermo Gonz\u00e1lez, nado en Tarago\u00f1a (Rianxo) o 24 de febreiro de 1987, \u00e9 un poeta, fil\u00f3logo e tradutor galego.\nTraxectoria.\nLicenciouse en Filolox\u00eda Galega en 2010, e doutorouse en Ling\u00fc\u00edstica Galega pola Universidade de Santiago de Compostela en 2010 coa tese \"O Tombo de tenzas primeiro (ACS CF 17) (1352-1412): estudo completo e edici\u00f3n das vinte e cinco primeiras tenzas, con especial atenci\u00f3n ao elemento onom\u00e1stico\", dirixida por Ana Boull\u00f3n. Impartiu docencia nas universidades de Santiago de Compostela e na Universitat Aut\u00f2noma de Barcelona. Vive en Barcelona, traballa no sector editorial e \u00e9 profesor do curso anual de poes\u00eda da Escola de Lletres de Tarragona.\nOs seus primeiros textos de creaci\u00f3n viron a luz en revistas coma \"Dorna\", \"Andar 21\" ou \"Nova \u00d3lisbos\". En 2008 publicou unha colect\u00e1nea de poemas na Revista das Letras do xornal Galicia Hoxe baixo o t\u00edtulo \"Escola do resentimento\".\nPublicou varios libros de poemas. Pola s\u00faa obra, recibiu, entre outros, o Premio Xuventude Crea da Xunta de Galicia (2010), o Premio da Asociaci\u00f3n Espa\u00f1ola de Cr\u00edticas Literarios (2015), o Premio Nacional de Literatura na modalidade de Poes\u00eda Nova Miguel Hern\u00e1ndez (2015) ou o Premio de Poes\u00eda Afundaci\u00f3n (2018). \nParticipou nos festivais internacionais de poes\u00eda de C\u00f3rdoba (Arxentina), Ottawa (Canad\u00e1), Barcelona e Mallorca, entre outros. Ademais, traduce poes\u00eda galega contempor\u00e1nea e \u00e9 membro fundador da editora-librar\u00eda-espazo de creaci\u00f3n Chan da P\u00f3lvora, con sede en Santiago de Compostela.\nTraballou no Instituto da Lingua Galega, e \u00e9 membro das Redes Escarlata."}
{"id": "167467", "revid": "85894", "url": "https://gl.wikipedia.org/wiki?curid=167467", "title": "Fampousa, A Ba\u00f1a, A Ba\u00f1a", "text": "Fampousa \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de pendente acusada. Linda ao norte con Vilarnovo e Canl\u00eds e ao este con Salvande.\nDemograf\u00eda.\nTi\u00f1a 31 habitantes no ano 2016 segundo datos do Instituto Nacional de Estad\u00edstica, dos cales 13 eran homes e 18 eran mulleres. No 2009 eran 45 persoas rexistradas: 24 homes e 21 mulleres.\nPaisaxe.\nN\u00facleo tradicional concentrado, se ben at\u00f3panse algunhas vivendas separadas. No n\u00facleo tradicional alternanse vivendas novas con casa rural de pedra bastante deteriorada.\nExisten 9 h\u00f3rreos catalogados, alg\u00fan nun mal estado de conservaci\u00f3n.\nPequenas hortas e froiteiras nas inmediaci\u00f3ns das vivendas. \u00c9 unha zona de gando ovino con parcelas a pastos e tam\u00e9n a milleiras. Xa m\u00e1is afastados hai carballos, pi\u00f1eiros e eucaliptos."}
{"id": "167468", "revid": "85894", "url": "https://gl.wikipedia.org/wiki?curid=167468", "title": "Guende, A Ba\u00f1a, A Ba\u00f1a", "text": "Guende \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. At\u00f3pase na ladeira dun monte de pendente acusada. Linda ao sur con Xasoso.\nDemograf\u00eda.\nTi\u00f1a 20 habitantes no ano 2016 segundo datos do Instituto Nacional de Estad\u00edstica, dos cales 9 eran homes e 11 eran mulleres. No 2009 eran 22 persoas: 10 homes e 12 mulleres.\nPaisaxe.\nA tipolox\u00eda da aldea \u00e9 un n\u00facleo concentrado, non tradicional, existindo unha alternancia de casas rurais de pedra con vivendas novas, ambas con numerosos anexos. Cara \u00f3 exterior do n\u00facleo at\u00f3panse vivendas tipo \"chalet\".\nP\u00f3dese encontrar alpendres de pedra, bloque ou ladrillo, de grandes dimensi\u00f3ns para animais de granxa coma ovellas ou gali\u00f1as, para maquinaria agr\u00edcola, apeiros de labranza, almac\u00e9n ou garaxe.\nExisten 11 h\u00f3rreos catalogados, alg\u00fans nun mal estado de conservaci\u00f3n.\nExisten pequenas hortas, \u00e1rbores frutais e vides. F\u00f3ra do n\u00facleo aparecen pastos e milleirais e xa m\u00e1is lonxe pi\u00f1eiros, eucaliptos e carballos."}
{"id": "167469", "revid": "85894", "url": "https://gl.wikipedia.org/wiki?curid=167469", "title": "Xasoso, A Ba\u00f1a, A Ba\u00f1a", "text": "Xasoso \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Linda ao oeste con Salvande e ao norte con Guende. No linde con Guende sit\u00faase un posible asentamento defensivo de \u00e9poca medieval, o Castrall\u00f3n de Xasoso.\nDemograf\u00eda.\nTi\u00f1a 10 habitantes no ano 2016 segundo datos do Instituto Nacional de Estad\u00edstica, dos cales 5 eran homes e 5 eran mulleres. No 2009 eran 17 habitantes: 11 homes e 6 mulleres.\nPaisaxe.\nN\u00facleo tradicional disperso de vivendas localizadas ao longo dunha pista que cruza o n\u00facleo de leste para oeste. Predomina a vivenda nova e tipo chal\u00e9 sobre a tradicional de pedra, bastante deteriorada.\nExisten 2 h\u00f3rreos catalogados.\nOs cultivos existentes son pequenas hortas e \u00e1rbores froiteiras, e pastos, carballos e eucaliptos."}
{"id": "167470", "revid": "85894", "url": "https://gl.wikipedia.org/wiki?curid=167470", "title": "Li\u00f1ares, A Ba\u00f1a, A Ba\u00f1a", "text": "Li\u00f1ares \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de forte pendente. Linda ao sur con San Salvador. Existe un castro pero est\u00e1 nun estado de moi mala conservaci\u00f3n, afectado por novas construci\u00f3ns e traballos agr\u00edcolas.\nDemograf\u00eda.\nTi\u00f1a 20 habitantes no ano 2016 segundo datos do Instituto Nacional de Estad\u00edstica, dos cales 11 eran homes e 9 eran mulleres. No 2009 eran 31 habitantes: 15 homes e 16 mulleres.\nPaisaxe.\nA tipolox\u00eda \u00e9 a dun n\u00facleo concentrado tradicional. A maior\u00eda das edificaci\u00f3ns son casas rurais tradicionais de pedra de pequenas dimensi\u00f3ns, bastante deterioradas e con numerosos anexos. Nos \u00faltimos tempos constru\u00edronse varias casas de tipo chal\u00e9\nHai 7 h\u00f3rreos catalogados nesta lugar.\nLugar de grande altitude no que existen pequenas hortas, froiteiras, milleiras, pastos e xa m\u00e1is afastado das vivendas, toxeiras, pi\u00f1eiros, eucaliptos, carballos e casta\u00f1os."}
{"id": "167471", "revid": "85894", "url": "https://gl.wikipedia.org/wiki?curid=167471", "title": "Paredes, A Ba\u00f1a, A Ba\u00f1a", "text": "Paredes \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de pendente acusada.\nDemograf\u00eda.\nTi\u00f1a 28 habitantes no ano 2016 segundo datos do Instituto Nacional de Estad\u00edstica, dos cales 8 eran homes e 20 eran mulleres. No 2009 eran 44 habitantes: 16 homes e 28 mulleres.\nPaisaxe.\nNo conxunto de edificaci\u00f3ns diferencianse d\u00faas zonas: unha zona concentrada tradicional na que predomina a casa rural de pedra con numerosos anexos e outra dispersa non tradicional de vivenda nova e tipo chal\u00e9.\nSon 7 os h\u00f3rreos que est\u00e1n catalogados nesta aldea.\nOs cultivos presentes son pequenas hortas e froiteiras nas zonas m\u00e1is cerca das vivendas e pastos e milleiras nunha franxa m\u00e1is afastada."}
{"id": "167472", "revid": "85894", "url": "https://gl.wikipedia.org/wiki?curid=167472", "title": "Salvande, A Ba\u00f1a, A Ba\u00f1a", "text": "Salvande \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de pendente moderada. Linda ao este con Xasoso.\nDemograf\u00eda.\nTi\u00f1a 2 habitantes no ano 2016 segundo datos do Instituto Nacional de Estad\u00edstica 1 home e 1 muller. No 2009 non ti\u00f1a ning\u00fan.\nPaisaxe.\nPequeno n\u00facleo de casas rurais de pedra de grandes dimensi\u00f3ns e en bo estado de conservaci\u00f3n.\nExisten 2 h\u00f3rreos catalogados.\nTerreos bastante h\u00famidos adicados na s\u00faa maior\u00eda a pastos e milleirais."}
{"id": "167473", "revid": "85894", "url": "https://gl.wikipedia.org/wiki?curid=167473", "title": "San Salvador, A Ba\u00f1a, A Ba\u00f1a", "text": "San Salvador \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de forte pendente descendente en direcci\u00f3n leste. Linda con Li\u00f1ares ao norte.\nHai unha ermida adicada a San Salvador, na que se celebra a festa do Santo o d\u00eda 6 de agosto.\nDemograf\u00eda.\nTi\u00f1a 9 habitantes no ano 2016 segundo datos do Instituto Nacional de Estad\u00edstica, dos cales 3 eran homes e 6 eran mulleres. No 2009 ti\u00f1a 13 persoas: 5 homes e 8 mulleres.\nPaisaxe.\nN\u00facleo non tradicional disperso de vivendas vinculadas a estrada A Ba\u00f1a - Carballeira.\nCatalog\u00e1ronse 5 h\u00f3rreos nesta aldea.\nOs cultivos presentes son pequenas hortas, froiteiras, vides nas zonas m\u00e1is pr\u00f3ximas \u00e1s vivendas e pastos, milleirais, eucaliptos e pi\u00f1eiros nas m\u00e1is afastadas."}
{"id": "167474", "revid": "85894", "url": "https://gl.wikipedia.org/wiki?curid=167474", "title": "San Vicenzo, A Ba\u00f1a, A Ba\u00f1a", "text": "San Vicenzo \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Segundo o Instituto Nacional de Estad\u00edstica en 2016 ti\u00f1a 280 habitantes (133 homes e 147 mulleres), 63 menos ca en 2009 (167 homes e 176 mulleres).\n\u00c9 a capital do concello, polo que acolle diversos servizos como a casa consistorial, o CPI Avelino Pousa, a escola de m\u00fasica, o centro m\u00e9dico, a Casa da Cultura (obra p\u00eda), o Colexio Cuba (actual rexistro), o campo de f\u00fatbol de Cartas ou o pavill\u00f3n de deportes. No lugar est\u00e1n tam\u00e9n a igrexa parroquial e a capela das Dores (obra p\u00eda).\nPaisaxe.\nSit\u00faase na zona central da parroquia rodeada polo r\u00edo Ba\u00f1a e polo r\u00edo de Suevos. O n\u00facleo urbano de San Vicenzo basea as s\u00faas principais caracter\u00edsticas na existencia de servizos urban\u00edsticos e de numerosos equipamentos que regulan diariamente a actividade municipal. No medio urbano destaca a presenza de edificaci\u00f3ns colectivas con tipolox\u00edas urbanas, sobre todo arredor do antigo trazado da estrada AC-444.\nEn canto a paisaxe agr\u00edcola tr\u00e1tase de cultivos extensivos e de horta en parcelas de tama\u00f1os desiguais, algunhas bastante pequenas a pesar da concentraci\u00f3n parcelaria e nun estado de traballos importante."}
{"id": "167475", "revid": "85894", "url": "https://gl.wikipedia.org/wiki?curid=167475", "title": "Se\u00f1or, A Ba\u00f1a, A Ba\u00f1a", "text": "Se\u00f1or \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. At\u00f3pase na ladeira dun monte de pendente suave descendente en direcci\u00f3n noroeste. \u00c9 o n\u00facleo m\u00e1is ao sur da parroquia.\nDemograf\u00eda.\nTi\u00f1a 60 habitantes no ano 2016 segundo datos do Instituto Nacional de Estad\u00edstica, dos cales 28 eran homes e 32 eran mulleres. No 2009 eran 66 habitantes: 33 homes e 33 mulleres.\nPaisaxe.\nDist\u00ednguense d\u00faas zonas edificadas, unha concentrada tradicional e outra dispersa non tradicional. Na zona concentrada predomina a casa rural de pedra mais debido ao seu estado a maior\u00eda viven en casas novas ou tipo chal\u00e9. Na zona dispersa predominan estas \u00faltimas.\nExisten 14 h\u00f3rreos catalogados, alg\u00fans nun mal estado de conservaci\u00f3n.\nNas zonas m\u00e1is pr\u00f3ximas \u00e1s vivendas encontranse pequenas hortas, \u00e1rbores froiteiras e vides, ademais de milleirais e pastos. A maior distancia p\u00f3dense atopar pi\u00f1eiros, carballos, casta\u00f1os e eucaliptos."}
{"id": "167476", "revid": "85894", "url": "https://gl.wikipedia.org/wiki?curid=167476", "title": "Ves\u00eda, A Ba\u00f1a, A Ba\u00f1a", "text": "Ves\u00eda \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. At\u00f3pase na ladeira dun monte de pendente acusada descendente en direcci\u00f3n sueste.\nDemograf\u00eda.\nTi\u00f1a 33 habitantes no ano 2016 segundo datos do Instituto Nacional de Estad\u00edstica, dos cales 15 eran homes e 18 eran mulleres. No 2009 eran 45 habitantes: 19 homes e 26 mulleres.\nPaisaxe.\nN\u00facleo non tradicional con d\u00faas zonas: unha concentrada bastante tradicional e outra dispersa non tradicional. Na zona concentrada hai un predominio da casa rural de pedra, bastante deterioriada. Na zona dispersa predomina a casa nova e tipo chal\u00e9 de grandes dimensi\u00f3ns.\nExisten 6 h\u00f3rreos, a maior\u00eda en bo estado de conservaci\u00f3n.\nAt\u00f3panse pequenas hortas e froiteiras, pastos e milleirais, e pi\u00f1eiros, carballos, casta\u00f1os e eucaliptos."}
{"id": "167477", "revid": "85894", "url": "https://gl.wikipedia.org/wiki?curid=167477", "title": "Vilarnovo, A Ba\u00f1a, A Ba\u00f1a", "text": "Vilarnovo \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. At\u00f3pase nunha ladeira dun monte de pendente acusada descendente, direcci\u00f3n leste. Linda ao oeste con Canl\u00eds.\nDemograf\u00eda.\nTi\u00f1a 18 habitantes no ano 2016 segundo datos do Instituto Nacional de Estad\u00edstica, dos cales 8 eran homes e 10 eran mulleres. No 2009 eran 21 habitantes: 12 homes e 9 mulleres.\nPaisaxe.\nN\u00facleo de tipolox\u00eda semitradicional concentrado. Predomina a vivenda nova e tipo chal\u00e9, sobre a tradicional, bastante deterioriada, abandonada ou en ru\u00ednas.\nExisten 5 h\u00f3rreos catalogados.\nCerca das vivendas existen pequenas hortas, \u00e1rbores froiteiras e vides. A maior\u00eda das terras ded\u00edcanse a pastos para o gando caprino e ovino. F\u00f3ra do n\u00facleo aparecen casta\u00f1os, carballos, eucaliptos e pi\u00f1eiros."}
{"id": "167478", "revid": "1888", "url": "https://gl.wikipedia.org/wiki?curid=167478", "title": "Julio Manuel Yebra-Pimentel Blanco", "text": ""}
{"id": "167479", "revid": "6478594", "url": "https://gl.wikipedia.org/wiki?curid=167479", "title": "C\u00e9sar Mera", "text": "C\u00e9sar Jos\u00e9 Mera Rodr\u00edguez, nado na Ca\u00f1iza o 7 de marzo de 1945, \u00e9 un pol\u00edtico galego do PPdeG.\nTraxectoria.\nFoi nomeado alcalde da Ca\u00f1iza en xaneiro de 1976. En 1979 encabezou a candidatura de UCD e foi reelixido cunha ampla maior\u00eda absoluta, con 12 dos 13 concelleiros. En 1983 pasou a formar de Alianza Popular (logo Partido Popular) e revalidar\u00eda a alcald\u00eda con maior\u00eda absoluta nos sucesivos comicios ata que en 2011 renunciou a presentarse \u00e1 reelecci\u00f3n e abandonou a primeira li\u00f1a pol\u00edtica. \nFoi deputado na Deputaci\u00f3n de Pontevedra a partir de 1979. Foi o seu vicepresidente a partir de 1987, sendo presidente Xos\u00e9 Cu\u00ed\u00f1a. Trala dimisi\u00f3n deste para ser Conselleiro na Xunta de Galicia pasou a ocupala presidencia a comezos de 1990, mant\u00e9ndose no cargo ata 1995. Foi Senador electo por Pontevedra na V, VI, VII e VIII lexislaturas (1993-2008)."}
{"id": "167480", "revid": "1888", "url": "https://gl.wikipedia.org/wiki?curid=167480", "title": "C\u00e9sar Jos\u00e9 Mera Rodr\u00edguez", "text": ""}
{"id": "167481", "revid": "109216", "url": "https://gl.wikipedia.org/wiki?curid=167481", "title": "TFT LCD", "text": "TFT-LCD (Thin film transistor liquid crystal display) \u00e9 unha variante de LCD que emprega tecnolox\u00eda de transistor de pel\u00edcula delgada (TFT) para mellorar a cualidade de imaxe. \nDesenvolvemento.\nTFT LCD \u00e9 un tipo de \"LCD de matriz activa\", non obstante este termo considerarse sin\u00f3mino da LCD. Empr\u00e9gase en televisores, monitores, m\u00f3biles, sistemas de videoxogo de man, PDA, sistemas de navegaci\u00f3ns, proxectores etc.. En computaci\u00f3n est\u00e1n a substitu\u00edr os tubos de raios cat\u00f3dicos."}
{"id": "167488", "revid": "15490", "url": "https://gl.wikipedia.org/wiki?curid=167488", "title": "Paula Abdul", "text": "Paula Julie Abdul, nada o 19 de xu\u00f1o de 1962 en San Fernando (California), \u00e9 unha cantante, letrista, bailarina, core\u00f3grafa e personalidade de televisi\u00f3n estadounidense de orixe siria xud\u00eda e canadense.\nTraxectoria.\nMentres estudaba na universidade Abdul superou unha selecci\u00f3n para ser animadora dos Los Angeles Lakers, en 1982 encargouse da coreograf\u00eda do v\u00eddeo do sinxelo \"Torture\" de The Jackson 5, convert\u00e9ndose en core\u00f3grafa habitual durante a d\u00e9cada de 1980 de v\u00eddeos musicais de m\u00faltiples grupos e cantantes. En 1988 lanzou o seu primeiro \u00e1lbum, \"Forever Your Girl\", que foi un \u00e9xito, d\u00e1ndolle fama como cantante de m\u00fasica pop-R&amp;B, conseguindo varios \u00e9xitos a finais da d\u00e9cada 1980 e comezos da d\u00e9cada de 1990. Conseguiu ter seis sinxelos n\u00fameros un no Billboard Hot 100 e ga\u00f1ou un Grammy por \"Opposites Attract\" e dous Emmys pola s\u00faa coreograf\u00eda.\nDespois deste per\u00edodo de \u00e9xito inicial unha serie de problemas afectaron \u00e1 s\u00faa vida profesional e persoal, ata que ela volveu \u00e1 fama na d\u00e9cada de 2000 como xu\u00edza na serie de televisi\u00f3n, \"American Idol\" (2002-2009)."}
{"id": "167490", "revid": "34155", "url": "https://gl.wikipedia.org/wiki?curid=167490", "title": "Almad\u00e9n", "text": "Almad\u00e9n \u00e9 un concello espa\u00f1ol da provincia de Cidade Real, en Castela-A Mancha. Situado a 589 metros de altitude, ten unha poboaci\u00f3n de 6.175 habitantes (2010).\nPos\u00fae unhas importantes minas de cinabrio, mineral do que se extrae mercurio. As reservas deste mineral son as m\u00e1is grandes do mundo e eran xa explotadas en tempos de Estrab\u00f3n, Vitrubio e Plinio, que aluden ao cinabrio de Almad\u00e9n ao mencionar a pr\u00f3xima cidade romana de Sisapo, situada no val de Alcudia."}
{"id": "167491", "revid": "85894", "url": "https://gl.wikipedia.org/wiki?curid=167491", "title": "Arz\u00f3n, Barcala, A Ba\u00f1a", "text": "Arz\u00f3n \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 25 habitantes no ano 2016 segundo datos do Instituto Nacional de Estad\u00edstica, dos cales 12 eran homes e 13 eran mulleres. No 2009 eran 30 habitantes: 15 mulleres e 11 homes."}
{"id": "167492", "revid": "5863", "url": "https://gl.wikipedia.org/wiki?curid=167492", "title": "Box Office Mojo", "text": "Box Office Mojo \u00e9 unha p\u00e1xina web que achega informaci\u00f3n sobre filmes. A web comezou a funcionar en agosto de 1998 e conta cunha media de m\u00e1is dun mill\u00f3n de visitantes ao mes. A informaci\u00f3n que proporciona actual\u00edzase constantemente; entre estes datos at\u00f3panse os referentes \u00e1s recadaci\u00f3ns dos filmes. En xullo de 2008, Amazon.com mercou o sitio a trav\u00e9s do seu filial da Internet Movie Database."}
{"id": "167493", "revid": "85894", "url": "https://gl.wikipedia.org/wiki?curid=167493", "title": "Cores, Barcala, A Ba\u00f1a", "text": "Cores \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Segundo o Instituto Nacional de Estad\u00edstica en 2016 ti\u00f1a 14 habitantes (oito homes e seis mulleres), catro menos ca en 2009 (dez mulleres e oito homes)."}
{"id": "167494", "revid": "1131", "url": "https://gl.wikipedia.org/wiki?curid=167494", "title": "Groba", "text": "O top\u00f3nimo galego Groba pode referirse a:\nAmais, como apelido pode referirse a:"}
{"id": "167495", "revid": "85894", "url": "https://gl.wikipedia.org/wiki?curid=167495", "title": "Emes, Barcala, A Ba\u00f1a", "text": "Emes \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 38 habitantes no ano 2016 segundo datos do Instituto Nacional de Estad\u00edstica, dos cales 19 eran homes e 19 eran mulleres. No 2009 ti\u00f1a 43 habitantes: 22 homes e 21 mulleres."}
{"id": "167497", "revid": "85894", "url": "https://gl.wikipedia.org/wiki?curid=167497", "title": "O Lameiro, Barcala, A Ba\u00f1a", "text": "O Lameiro \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Segundo o Instituto Nacional de Estad\u00edstica en 2016 ti\u00f1a 35 habitantes (21 mulleres e 14 homes), sete menos ca en 2009 (25 mulleres e 17 homes)."}
{"id": "167501", "revid": "1131", "url": "https://gl.wikipedia.org/wiki?curid=167501", "title": "Lameiro", "text": "O termo lameiro ref\u00edrese a un prado ou terreo con auga e herba abundantes, ou con moita lama (lamacento, bulleiro, trollo. Como top\u00f3nimo pode referirse a:\nAmais, como apelido ou alcume pode referirse a:"}
{"id": "167502", "revid": "85894", "url": "https://gl.wikipedia.org/wiki?curid=167502", "title": "Moldes, Barcala, A Ba\u00f1a", "text": "Moldes \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 11 habitantes no ano 2016 segundo datos do Instituto Nacional de Estad\u00edstica, dos cales 6 eran homes e 5 eran mulleres. No 2009 ti\u00f1a 9 habitantes: 5 homes e 4 mulleres."}
{"id": "167503", "revid": "1131", "url": "https://gl.wikipedia.org/wiki?curid=167503", "title": "Espi\u00f1eira", "text": "O top\u00f3nimo galego Espi\u00f1eira pode referirse a:"}
{"id": "167505", "revid": "5566520", "url": "https://gl.wikipedia.org/wiki?curid=167505", "title": "Mogi Mirim Esporte Clube", "text": "O Mogi Mirim Esporte Clube \u00e9 un club de f\u00fatbol brasilerio da cidade de Mogi Mirim, no Estado de S\u00e3o Paulo. Fundouse en 1932 e compite no Campionato Paulista de Futebol - Segunda Divis\u00e3o."}
{"id": "167506", "revid": "895", "url": "https://gl.wikipedia.org/wiki?curid=167506", "title": "Mogi Mirim EC", "text": ""}
{"id": "167507", "revid": "12452", "url": "https://gl.wikipedia.org/wiki?curid=167507", "title": "Olympiakos FC", "text": ""}
{"id": "167508", "revid": "98629", "url": "https://gl.wikipedia.org/wiki?curid=167508", "title": "Ernesto Valverde", "text": "Ernesto Valverde Tejedor, nado en Viandar de la Vera (C\u00e1ceres) o 9 de febreiro de 1964, \u00e9 un exfutbolista espa\u00f1ol\u00a0e actual adestrador de f\u00fatbol. Xogaba de dianteiro e foi internacional coa selecci\u00f3n espa\u00f1ola.\nTraxectoria.\nO 3 de decembro\u00a0de 2012\u00a0foi anunciado como adestrador do Valencia CF, en substituci\u00f3n de Mauricio Pellegrino.\nO 29 de maio de 2017 f\u00edxose oficial a s\u00faa contrataci\u00f3n polo FC Barcelona, firmando por dous anos e un terceiro opcional. Chegaba ao club cul\u00e9 en substituci\u00f3n de Luis Enrique, que decidira non continuar como adestrador do Barcelona. O 13 de xaneiro de 2020 foi cesado, logo de quedar eliminado na semifinal da Supercopa de Espa\u00f1a 2020 fronte o Atl\u00e9tico de Madrid (2\u20133). Foi substitu\u00eddo por Quique Seti\u00e9n. O seu palmar\u00e9s co Barcelona consta de d\u00faas ligas (2017\u201318, 2018\u201319) , unha Copa do Rei (2017\u201318) e unha Supercopa de Espa\u00f1a (2018).\nV\u00e9xase tam\u00e9n.\nLigaz\u00f3ns externas.\n "}
{"id": "167509", "revid": "23204", "url": "https://gl.wikipedia.org/wiki?curid=167509", "title": "Juan Carlos Garrido", "text": "Juan Carlos Garrido Fern\u00e1ndez, nado en Valencia o 29 de marzo de 1969, \u00e9 un adestrador de f\u00fatbol espa\u00f1ol. Actualmente adestra \u00f3 Real Betis Balompi\u00e9."}
{"id": "167515", "revid": "98629", "url": "https://gl.wikipedia.org/wiki?curid=167515", "title": "Makea Vakatini Ariki", "text": "A dinast\u00eda Makea Vakatini Ariki \u00e9 xunto coa dos Makea Karika Ariki e a dos Makea Nui Ariki unha das tres li\u00f1as de ariki da tribo (\"vaka\") de Teauotonga en Rarotonga (Illas Cook).\nHistoria.\nA dinast\u00eda fundouse a mediados do s\u00e9culo XVIII logo que Makea Te Patua Kino decidira conferir un t\u00edtulo de ariki os fillos maiores das s\u00faas tres donas, o maior Makea Pini recibiu o t\u00edtulo de Makea Nui Ariki, o segundo Makea Keu o de Makea Karika e o m\u00e1is novo Makea Vakatini I o de Makea Vakatini Ariki."}
{"id": "167518", "revid": "1131", "url": "https://gl.wikipedia.org/wiki?curid=167518", "title": "Os Lameiros", "text": "O top\u00f3nimo galego Os Lameiros pode referirse a:"}
{"id": "167522", "revid": "92340", "url": "https://gl.wikipedia.org/wiki?curid=167522", "title": "Manarangi Tutai Ariki", "text": "Manarangi Tutai Ariki, nada en 1946, \u00e9 unha das catro arikis de Aitutaki (Illas Cook), pertencente \u00e1 dinast\u00eda Manaragi Ariki que tradicionalmente gobernaba no leste da illa, nos distritos de Vaipai e Tauto.\nTraxectoria.\nO ariki dos Manaragi Ariki viv\u00eda en Nova Zelandia desde hab\u00eda anos, asumindo as s\u00faas funci\u00f3ns pero non o t\u00edtulo o pai de Tutai tras ser elixido polo \"Kopu Ariki\", pero ao se facer vello pasoulle as funci\u00f3ns \u00e1 s\u00faa filla en 1996, finalmente recibiu a investidura no ano 2000 sucedendo definitivamente a seu primo. Tutai \u00e9 membro da C\u00e1mara dos Ariki e do Consello da Illa de Aitutaki, profesionalmente ded\u00edcase ao sector tur\u00edstico."}
{"id": "167523", "revid": "85894", "url": "https://gl.wikipedia.org/wiki?curid=167523", "title": "Antonio Rodr\u00edguez Rodr\u00edguez", "text": "Antonio Rodr\u00edguez Rodr\u00edguez, nado na Peroxa o 27 de maio de 1944, \u00e9 un mestre e pol\u00edtico galego do PSdeG-PSOE.\nTraxectoria.\n\u00c9 mestre e perito mercantil. Foi secretario xeral de Benposta-Naci\u00f3n de los Muchachos e representante provincial dos mestres estatais nas elecci\u00f3ns oficiais do Ministerio de Educaci\u00f3n e Ciencia en 1976.\nFoi secretario xeral do PSdeG-PSOE entre 1982 e 1985, presidente do PSdeG-PSOE de 1985 a 1988, membro do comit\u00e9 federal do PSOE entre 1982 e 1994 e presidente da Fundaci\u00f3n \"Celso Emilio Ferreiro\" desde 1985. Foi deputado ao Congreso pola Provincia de Ourense entre 1979 e 1993 e senador en 1996 (VI lexislatura). Foi membro do consello da CRTVG dende 2002."}
{"id": "167527", "revid": "1888", "url": "https://gl.wikipedia.org/wiki?curid=167527", "title": "Celso Montero Rodr\u00edguez", "text": ""}
{"id": "167533", "revid": "82922", "url": "https://gl.wikipedia.org/wiki?curid=167533", "title": "Fundaci\u00f3n Elektroanyske Letteren Frysl\u00e2n", "text": "A Fundaci\u00f3n Elektroanyske Letteren Frysl\u00e2n \u00e9 unha fundaci\u00f3n cultural frisoa que ten como obxectivo a traduci\u00f3n de grandes obras da literatura mundial para po\u00f1elas a disposici\u00f3n do lector fris\u00f3n tanto en formato de libro como en internet. Entre os seus obxectivos est\u00e1 a traduci\u00f3n das obras completas de William Shakespeare e de Friedrich Nietzsche. O seu presidente \u00e9 o fil\u00f3logo e escritor Erik Hoekstra."}
{"id": "167536", "revid": "85894", "url": "https://gl.wikipedia.org/wiki?curid=167536", "title": "Lu\u00eds Milia", "text": "Lu\u00eds Milia M\u00e9ndez, nado en Xunqueira de Amb\u00eda o 21 de xu\u00f1o de 1948, \u00e9 un pol\u00edtico galego do PSdeG-PSOE e farmac\u00e9utico no municipio de Ourense.\nTraxectoria.\n\u00c9 farmac\u00e9utico. Foi senador por Ourense na V lexislatura (1993-1996). Concelleiro do PSdeG-PSOE en Carballeda de Avia, en marzo de 2001 chegou a alcald\u00eda do concello grazas a unha moci\u00f3n de censura contra o alcalde Ernesto Mart\u00ednez Fern\u00e1ndez apoiada por un concelleiro tr\u00e1nsfuga do PPdeG. Sendo despois expulsado do partido socialista e tendo que fundar o VUCAR. Nas municipais de 2003 foi elixido alcalde de Carballeda de Avia como cabeza da lista de Veci\u00f1os Unidos por Carballeda (VUCAR). Volveu ga\u00f1ar as municipais de 2007 e 2011 por maior\u00eda absoluta encabezando a lista do PSdeG-PSOE.\nVida persoal.\nO seu irm\u00e1n era o tam\u00e9n farmac\u00e9utico Tom\u00e1s Milia, quen morreu asasinado en outubro de 2013. "}
{"id": "167538", "revid": "12452", "url": "https://gl.wikipedia.org/wiki?curid=167538", "title": "Luis Milia M\u00e9ndez", "text": ""}
{"id": "167548", "revid": "52373", "url": "https://gl.wikipedia.org/wiki?curid=167548", "title": "Isaac Vila", "text": "Isaac Vila Rodr\u00edguez, nado en Xinzo de Limia o 4 de xu\u00f1o de 1936, \u00e9 un pol\u00edtico galego do PPdeG.\nTraxectoria.\nMestre de profesi\u00f3n, empresario, director de banca e xefe de zona. Foi alcalde de Xinzo de Limia dende as primeiras elecci\u00f3ns democr\u00e1ticas ocupando o cargo 25 anos, deputado provincial e vicepresidente da Deputaci\u00f3n de Ourense (1979-1997), senador por Ourense na IV (1989-1993), VIII (2004-2008) e IX lexislatura (2008-2011). Nas elecci\u00f3ns municipais de 1995 presentouse encabezando a lista do PPdeG obtendo a maior\u00eda absoluta. Nesa lexislatura foi condenado e inhabilitado pola Xustiza para o desempe\u00f1o de cargo p\u00fablico, e substitu\u00eddo na alcald\u00eda por Ram\u00f3n de la Fuente Galv\u00e1n. Nas municipais de 2003 volveu obter a maior\u00eda absoluta. O 11 de outubro de 2010 dimitiu como alcalde de Xinzo ante o pleno municipal e resultou elixido como novo alcalde o popular Antonio P\u00e9rez Rodr\u00edguez."}
{"id": "167551", "revid": "1888", "url": "https://gl.wikipedia.org/wiki?curid=167551", "title": "Isaac Vila Rodr\u00edguez", "text": ""}
{"id": "167555", "revid": "89787", "url": "https://gl.wikipedia.org/wiki?curid=167555", "title": "Fryske Anjer", "text": "Fryske Anjer \u00e9 un premio organizado anualmente desde 1992 polo Prins Bernhard Cultuurfonds Frysl\u00e2n para reco\u00f1ecer unha personalidade, organizaci\u00f3n ou instituci\u00f3n que traballase pola cultura ou a natureza frisoa, conta cunha dotaci\u00f3n de 2500 euros e un afinete dese\u00f1ado pola artista Antonia Talamini."}
{"id": "167558", "revid": "98629", "url": "https://gl.wikipedia.org/wiki?curid=167558", "title": "Lol Tolhurst", "text": "Laurence Andrew Tolhurst (nado o 3 de febreiro de 1959) \u00e9 un dos membros fundadores e antigo bater\u00eda e teclista da banda inglesa The Cure. Deixou o grupo en 1989 e traballou posteriormente na banda Presence e no seu actual proxecto Levinhurst, unha contracci\u00f3n dos apelidos de Lol e a s\u00faa muller, a vocalista Cindy Levinsons.\nTraxectoria.\nTolhurst foi un dos co-fundadores de The Cure, e como o seu bater\u00eda axudou a compo\u00f1er e a gravar os \u00e1lbums \"Three Imaginary Boys\", \"Boys Don't Cry\", \"Seventeen Seconds\", \"Faith\" e \"Pornography\". Despois da xira deste \u00faltimo en 1982 Tolhurst asumiu o traballo de teclista.\nDespois da s\u00faa sa\u00edda de The Cure, Tolhurst e Gary Biddles, que traballara anteriormente con Simon Gallup en Fools Dance, formaron a banda de curta vida Presence, que s\u00f3 editou un \u00e1lbum chamado \"Inside\". Anos m\u00e1is tarde dixo que o grupo gravara un segundo \u00e1lbum, pero era moi pouco probable que chegase a ver a luz. En 1994, demandou a Robert Smith e a Fiction Records polos pagos de \"royalties\", e tam\u00e9n reclamou a propiedade conxunta do nome \"The Cure\" xunto con Smith. Finalmente perdeu despois dunha longa batalla legal. Tam\u00e9n traballou como produtoras a producer para o \u00e1lbum de estrea de And Also the Trees.\nA principios dos anos 2000, Tolhurst e a s\u00faa segunda muller, Cindy Levinson, formaron unha banda chamada Levinhurst. Poucos meses antes da esdici\u00f3n do seu primeiro \u00e1lbum, Tolhurst dixo nunha entrevista que se reconciliara con Robert Smith e que eran amigos novamente. Pouco despois, Levinhurst editou o \u00e1lbum \"Perfect Life\". Dende ent\u00f3n a banda editou un EP chamado \"The Grey\", cunha versi\u00f3n de \"All Cats Are Grey\" de The Cure e dous temas m\u00e1is. O seu segundo \u00e1lbum, \"House by the Sea\", lanzouse en abril do 2007 e o terceiro, \"Blue Star\", que contaba con Michael Dempsey, o baixista orixinal de The Cure, apareceu en xu\u00f1o do 2009.\nRecentemente compuxo m\u00fasica para o documental \"9,000 Needles\", e actualmente est\u00e1 realizando unha xira mundial con Levinhurst para promocional \"Blue Star\". A segunda parte da xira europea \"Blue Star Over Europe\" foi en outubro do 2010 e continuar\u00b4coa parte americana na primavera do 2011."}
{"id": "167559", "revid": "1888", "url": "https://gl.wikipedia.org/wiki?curid=167559", "title": "Amador V\u00e1zquez V\u00e1zquez", "text": "Amador V\u00e1zquez V\u00e1zquez, nado en Vilamar\u00edn o 17 de maio de 1947, \u00e9 un pol\u00edtico galego do PPdeG.\nTraxectoria.\nFoi profesor de Ensinanza Media, xubilado en 2010. \u00c9 alcalde do concello de Vilamar\u00edn dende 1983. Foi deputado na Deputaci\u00f3n de Ourense entre 1983 e 1999. Foi Delegado Provincial de Obras P\u00fablicas e Vivenda en Ourense de 1990 a 1995. Foi senador pola provincia de Ourense na VII e VIII lexislaturas (2000-2008)."}
{"id": "167562", "revid": "98629", "url": "https://gl.wikipedia.org/wiki?curid=167562", "title": "AMOTION", "text": "aMOTION \u00e9 un recompilatorio da banda de rock alternativo estadounidense A Perfect Circle composto por un CD e un DVD. Foi editado polo selo Vigin Records o 16 de novembro do 2004, s\u00f3 d\u00faas semanas despois do \u00faltimo \u00e1lbum do grupo, \"eMOTIVe\". O DVD est\u00e1 formado por v\u00eddeos musicais de sinxelos como \"Judith\", \"3 Libras\" e \"Weak and Powerless\" ademais de v\u00eddeos non editados anteriormente para \"Blue\" e \"Thinking of You\". O CD est\u00e1 composto enteriramente por remesturas dos sinxelos dos \u00e1lbums \"Mer de Noms\" e \"Thirteenth Step\". As canci\u00f3ns foron remesturadas por Danny Lohner, Joshua Eustis, Massive Attack e James Iha xunto a outros.\nListaxe de pistas.\nCD.\nTodas as letras compostas por A Perfect Circle. "}
{"id": "167564", "revid": "98629", "url": "https://gl.wikipedia.org/wiki?curid=167564", "title": "Rep\u00fablica bananeira", "text": "Rep\u00fablica bananeira, do ingl\u00e9s \"banana republic\", \u00e9 un termo pexorativo para un pa\u00eds que sexa considerado como politicamente inestable, empobrecido e atrasado, cuxa econom\u00eda depende duns poucos produtos de escaso valor engadido (simbolizados polas bananas), gobernado por un ditador ou unha xunta militar.\nCaracter\u00edsticas.\nOutro trazo notable neste estereotipo \u00e9 que na \"rep\u00fablica bananeira\" a corrupci\u00f3n \u00e9 pr\u00e1ctica corrente en cada aspecto da vida coti\u00e1, sendo comunmente desobedecidas as leis do pa\u00eds. Tam\u00e9n adoita identificarse como caracter\u00edstica da \"rep\u00fablica bananeira\" o poder case absoluto que exerce sobre o seu goberno unha grande empresa estranxeira, xa sexa mediante subornos aos gobernantes ou por simple exercicio do seu poder financeiro.\nEste termo contin\u00faa sendo empregado en moitas ocasi\u00f3ns para describir de xeito despectivo a certos gobernos dos pa\u00edses suramericanos, centroamericanos, do Caribe, Asia e \u00c1frica. O termo foi acu\u00f1ado por O. Henry, humorista e escritor de contos curtos estadounidense, para referirse a Honduras en \"Cabbages and Kings\" (1904, contos curtos ambientados en Centroam\u00e9rica). O termo \"Rep\u00fablica\" nesa \u00e9poca (a comezos do s\u00e9culo XX) era tam\u00e9n un eufemismo de ditadura.\nO termo foi inventado orixinalmente como unha referencia moi directa a unha \"ditadura servil\", que favorece (ou apoia directamente a cambio de subornos) a explotaci\u00f3n da agricultura de plantaci\u00f3n e monocultivo a grande escala, sen atender a mellorar as condici\u00f3ns de vida dos habitantes do pa\u00eds. A situaci\u00f3n pod\u00edase xeneralizar ao resto de Centroam\u00e9rica e \u00e1 explotaci\u00f3n do seu principal produto (o banano ou pl\u00e1tano) por parte da United Fruit Company, empresa estadounidense que manti\u00f1a unha influencia enorme sobre a pol\u00edtica interna de Am\u00e9rica Central dende fins do s\u00e9culo XIX at\u00e9 a d\u00e9cada de 1970, xa sexa mediante o abuso do seu poder econ\u00f3mico, ameazas de violencia, ou subornos a gobernantes.\nPosteriormente popularizouse a denominaci\u00f3n de \"rep\u00fablica bananeira\" para facela extensiva de maneira pexorativa a calquera pa\u00eds do mundo que se considere como infestado de inestabilidade pol\u00edtica, corrupci\u00f3n, e ilegalidade na s\u00faa vida coti\u00e1."}
{"id": "167565", "revid": "1308", "url": "https://gl.wikipedia.org/wiki?curid=167565", "title": "Caribe (zona)", "text": ""}
{"id": "167567", "revid": "18868", "url": "https://gl.wikipedia.org/wiki?curid=167567", "title": "Musa \u00d7 paradisiaca", "text": ""}
{"id": "167568", "revid": "56817", "url": "https://gl.wikipedia.org/wiki?curid=167568", "title": "Creep (Radiohead)", "text": "\"Creep\" \u00e9 unha canci\u00f3n da banda inglesa de rock alternativo Radiohead, editada como o seu sinxelo de estrea en setembro de 1992. Posteriormente apareceu no seu primeiro \u00e1lbum \"Pablo Honey\". \"Creep\" \u00e9 un dos temas m\u00e1is co\u00f1ecidos da banda, e ten sido usado en varios medios ademais de ser versionada por un feixe de artistas.\nDurante a s\u00faa edici\u00f3n inicial \"Creep\" non foi un \u00e9xito nas listas. Por\u00e9n, coa s\u00faa reedici\u00f3n en 1993 converteuse nun \u00e9xito en todo o mundo. Os asistentes aos primeiros concertos de Radiohead adoitaban a amosar pouco interese polos outros temas do grupo, causando que a banda reaccionase en contra de \"Creep\" e a tocasen con menos frecuencia de mediados a finais dos 90. En 1998, na metade da s\u00faa xira do \"OK Computer\", a banda eliminou a canci\u00f3n de todos os seus \"setlists\". \"Creep\" non foi tocada ao vivo novamente ata o ano 2001, e dende ent\u00f3n reapareceu varias veces nos seus concertos.\nAntecedentes e gravaci\u00f3n.\nSegundo o baixista da banda Colin Greenwood, Thom Yorke compuxo \"Creep\" metres estudaba na Universidade de Exeter a finais dos anos 80. O guitarrista Jonny Greenwood dixo que estaba inspirada nunha rapaza \u00e1 que Yorke seguira e que se presentou un d\u00eda de forma inesperada nun concerto a banda.\nEn 1992, durante as sesi\u00f3ns de ensaio cos produtores Sean Slade e Paul Q. Kolderie, Radiohead espontaneamente tocou \"Creep\". Yorke describ\u00edulles \"Creep\" aos produtores como \"a nosa canci\u00f3n Scott Walker\"; Slade e Kolderie, confundidos pola observaci\u00f3n do cantante, pensaron que era unha versi\u00f3n. Despois da tensi\u00f3n xurdida debido aos intentos infructuosos de gravar outros temas, Slade e Kolderie procuraron subir a moral ped\u00edndolle \u00e1 banda que tocase \"Creep\" novamente. Readiohead gravou a canci\u00f3n nunha \u00fanica toma; despois da intepretaci\u00f3n todo o mundo na sala comezou a aplaudir. Unha vez que o grupo lle asegurou a Kolderie que \"Creep\" era un tema orixinal, chamou a EMI para propo\u00f1erlle a canci\u00f3n como o seguinte sinxelo de Radiohead. \u00c1 canci\u00f3n grav\u00e1ronselle uns \"overdubs\" m\u00ednimos pero a banda non ti\u00f1a intenci\u00f3n de editala, a\u00ednda que os produtores quedaron impresionados con ela. Debido \u00e1s semellanzas con \"The Air That I Breathe\", unha canci\u00f3n gravada por The Hollies en 1973, Albert Hammond e Mike Hazlewood est\u00e1n acreditados como co-compositores de \"Creep\"."}
{"id": "167569", "revid": "89787", "url": "https://gl.wikipedia.org/wiki?curid=167569", "title": "Claudio S\u00e1nchez-Albornoz", "text": "Claudio S\u00e1nchez-Albornoz y Mendui\u00f1a, nado en Madrid o 7 de abril de 1893 e finado en \u00c1vila o 8 de xullo de 1984, foi un historiador e pol\u00edtico espa\u00f1ol.\nTraxectoria.\nLicenciado en Filosof\u00eda e Letras en 1913, foi catedr\u00e1tico numerario de Historia de Espa\u00f1a nas universidades de Barcelona, Valencia, Valladolid e Madrid. Foi Deputado das Cortes Espa\u00f1olas entre 1931 e 1936. Trala Guerra Civil espa\u00f1ola marcha exiliado a Arxentina, sendo presidente do Goberno da Segunda Rep\u00fablica Espa\u00f1ola no exilio dende 1959 a 1971. En 1976 retorna a Espa\u00f1a, sendo galardoado co Premio Pr\u00edncipe de Asturias de Comunicaci\u00f3n e Humanidades no mesmo ano do seu falecemento, en 1984.\nControversia sobre a identidade nacional de Espa\u00f1a.\nDisputa con Am\u00e9rico Castro.\nA convicci\u00f3n sobre as orixes dunha identidade nacional espa\u00f1ola \u00fanica levou a unha disputa acad\u00e9mica con outro estudoso no exilio, Am\u00e9rico Castro, que se mudara aos Estados Unidos e ensinara na Universidade de Princeton. O libro innovador de Castro, \"Espa\u00f1a en su historia\" (1948; trad. inglesa 1954) postulaba que a cultura \"espa\u00f1ola\" era esencialmente h\u00edbrida, producida ao longo dos s\u00e9culos pola mestura de cristi\u00e1ns, musulm\u00e1ns e xudeus, distintas poboaci\u00f3ns e tradici\u00f3ns. Castro acu\u00f1ou o termo \"convivencia\", entendida como \"cohabitaci\u00f3n\" para describir a sociedade multicultural, relixiosamente tolerante e din\u00e1mica dos reinos peninsulares medievais. S\u00e1nchez-Albornoz \u2014que consideraba insuficientemente rigorosa e erudita a metodolox\u00eda interdisciplinar de Castro e centrada na literatura\u2014 respondeu cun novo estudo, \"Espa\u00f1a: un enigma hist\u00f3rico\" (1956), que defendeu a persistencia dunha invasi\u00f3n pre\u00e1rabe e fundamentando a cultura e a identidade nacional espa\u00f1olas na reproduci\u00f3n de instituci\u00f3ns xur\u00eddicas, pol\u00edticas e econ\u00f3micas alleas a Al-Andalus. A\u00ednda que non negou que musulm\u00e1ns e xudeus fosen unha presenza importante na Iberia medieval, S\u00e1nchez-Albornoz sostivo que achegaron \"pouca enerx\u00eda creativa\" aos procesos da historia ou da construci\u00f3n do Estado e insistiu nunha idea perdurable da nacionalidade e da identidade espa\u00f1olas que transcendeu os caprichos da historia e a influencia temporal de grupos externos.\nA\u00ednda que poucos historiadores acad\u00e9micos hoxe seguen subscribindo as ideas de S\u00e1nchez-Albornoz sobre un \"car\u00e1cter\" nacional espa\u00f1ol esencial que motiva a historia, a\u00ednda existe un vivo debate acad\u00e9mico sobre a \"convivencia\" como modelo hist\u00f3rico para entender a Espa\u00f1a medieval.\nDisputa con Castelao.\nAnselmo L\u00f3pez Carreira mencionou en diversas ocasi\u00f3ns o episodio no que S\u00e1nchez-Albornoz lle reprocha a Castelao a s\u00faa castelanfobia e Castelao a S\u00e1nchez-Albornoz o seu excesivo castelanismo, a ra\u00edz da publicaci\u00f3n do \"Sempre en Galiza\". Segundo L\u00f3pez Carreira, os dous representan visi\u00f3ns contrapostas da historia medieval de Galiza. Castelao non \u00e9 historiador: bebe do que escribiran Vicente Risco ou os irm\u00e1ns Ant\u00f3n e Ram\u00f3n Villar Ponte, pero ten claro que Galiza ten unha historia de seu e reivindica, a trav\u00e9s dela, a nacionalidade galega. S\u00e1nchez Albornoz reivindicou ent\u00f3n que el tam\u00e9n ti\u00f1a orixes galegas, a\u00ednda que case nunca usaba o seu apelido materno."}
{"id": "167570", "revid": "1308", "url": "https://gl.wikipedia.org/wiki?curid=167570", "title": "Banana Republic", "text": ""}
{"id": "167571", "revid": "22570", "url": "https://gl.wikipedia.org/wiki?curid=167571", "title": "Cornixa cant\u00e1brica", "text": "Co\u00f1\u00e9cese como cornixa cant\u00e1brica o reborde monta\u00f1oso setentrional da Pen\u00ednsula Ib\u00e9rica encarado ao mar Cant\u00e1brico, delimitado ao sur polo cordal Cant\u00e1brico e que abarca \u00e1 s\u00faa vez a maior parte da Espa\u00f1a h\u00famida. De marcada influencia atl\u00e1ntica, este territorio conf\u00f3rmano as comunidades aut\u00f3nomas de Asturias, Cantabria, as provincias de Biscaia e Guip\u00fascoa do Pa\u00eds Vasco, a provincia de Lugo de Galicia, o norte das provincias de Le\u00f3n, Palencia e Burgos en Castela e Le\u00f3n e noroeste de Navarra.\nClima.\nO clima desta rexi\u00f3n xeogr\u00e1fica \u00e9 fundamentalmente de tipo oce\u00e1nico amornado e h\u00famido, caracteriz\u00e1ndose por unha maior frecuencia de ventos de compo\u00f1ente norte. A temperatura media anual da zona \u00e9 de 13\u00a0\u00b0C e a diferenza entre a m\u00e1xima temperatura do ano (agosto) e a m\u00ednima (xaneiro) \u00e9 de 12\u00a0\u00b0C. Isto fai da Rexi\u00f3n Cant\u00e1brica a zona con amplitude t\u00e9rmica m\u00e1is baixa da Pen\u00ednsula Ib\u00e9rica.\nA insolaci\u00f3n \u00e9 de 1.700 horas de sol anuais e a precipitaci\u00f3n media \u00e9 de 1800 l/m\u00b2; cunha media de 150 a 200 d\u00edas de choiva ao ano."}
{"id": "167572", "revid": "10599", "url": "https://gl.wikipedia.org/wiki?curid=167572", "title": "Cornixa Cant\u00e1brica", "text": ""}
{"id": "167573", "revid": "22570", "url": "https://gl.wikipedia.org/wiki?curid=167573", "title": "Guillaume Philibert Duhesme", "text": "Guillaume Philibert Duhesme, nado en Bourgneuf, Francia, o 7 de xullo de 1766 e finado en Waterloo, actual B\u00e9lxica, o 20 de xu\u00f1o de 1815, foi un militar franc\u00e9s.\nTraxectoria.\nTras estudar Dereito, en 1792 xa foi nomeado coronel do ex\u00e9rcito franc\u00e9s. Ao ano seguinte, tras a batalla de Villeneuve ascendeu ao grao de xeneral. En 1808 tomou o mando das tropas francesas desplegadas en Espa\u00f1a, distingu\u00edndose na defensa do Bloqueo de Barcelona. Logo da volta de Napole\u00f3n do seu desterro na Illa de Elba uniuse a el e loitou na batalla de Waterloo, onde faleceu en combate."}
{"id": "167574", "revid": "85894", "url": "https://gl.wikipedia.org/wiki?curid=167574", "title": "O Barro de Abaixo, O Barro, A Ba\u00f1a", "text": "O Barro de Abaixo \u00e9 un lugar da parroquia do Barro no concello coru\u00f1\u00e9s da Ba\u00f1a na comarca da Barcala. Ti\u00f1a 55 habitantes no ano 2016 segundo datos do Instituto Nacional de Estad\u00edstica, dos cales 28 eran mulleres e 27 eran homes o que sup\u00f3n un aumento de poboaci\u00f3n con respecto o 2009 cando ti\u00f1a 63 habitantes.\nEste lugar dista da capital do concello 2,8 quil\u00f3metros."}
{"id": "167576", "revid": "865", "url": "https://gl.wikipedia.org/wiki?curid=167576", "title": "SYR", "text": ""}
{"id": "167577", "revid": "85894", "url": "https://gl.wikipedia.org/wiki?curid=167577", "title": "O Barro de Arriba, O Barro, A Ba\u00f1a", "text": "O Barro de Arriba \u00e9 un lugar da parroquia do Barro no concello coru\u00f1\u00e9s da Ba\u00f1a na comarca da Barcala. Ti\u00f1a 36 habitantes no ano 2016 segundo datos do Instituto Nacional de Estad\u00edstica, dos cales 21 eran homes e 15 eran mulleres o que sup\u00f3n unha diminuci\u00f3n de poboaci\u00f3n con respecto o 2009 cando ti\u00f1a 53 habitantes.\nEste lugar dista da capital do concello 2,6 quil\u00f3metros."}
{"id": "167578", "revid": "1131", "url": "https://gl.wikipedia.org/wiki?curid=167578", "title": "Manuel P\u00e9rez \u00c1lvarez", "text": "Manuel P\u00e9rez \u00c1lvarez, nado en Sober o 3 de decembro de 1946, \u00e9 un avogado e pol\u00edtico galego.\nTraxectoria.\nLicenciado en Dereito pola USC, \u00e9 inspector de Traballo. Comezou a s\u00faa carreira pol\u00edtica como concelleiro en Vigo en 1987. Foi deputado no Parlamento de Galicia (1989-95) e Conselleiro de Traballo e Servizos Sociais (1990-1991).\nEn 1995 foi elixido, por maior\u00eda absoluta, alcalde de Vigo. Por diferenzas co partido non se presentou \u00e1s elecci\u00f3ns municipais de 1999, nas que o PPdeG perder\u00eda a alcald\u00eda. Foi senador pola provincia de Pontevedra entre 1996 e 1997. En 1999 foi elixido deputado do Parlamento Europeo. Tam\u00e9n foi presidente do Eixo Atl\u00e1ntico do Noroeste Peninsular (1995).\nDende o ano 1999 ata o 2004 foi eurodiputado, participando como voceiro da Comisi\u00f3n de Emprego e Asuntos Sociais e como membro na Comisi\u00f3n de Pesca e na Delegaci\u00f3n para as Relaci\u00f3ns con Canad\u00e1. En outubro de 2023 a Xunta de Galicia prop\u00faxoo como presidente do Consello Econ\u00f3mico e Social de Galicia en substituci\u00f3n de Agust\u00edn Hern\u00e1ndez."}
{"id": "167579", "revid": "23204", "url": "https://gl.wikipedia.org/wiki?curid=167579", "title": "Manuel P\u00e9rez", "text": "Manuel P\u00e9rez pode referirse a:"}
{"id": "167580", "revid": "56817", "url": "https://gl.wikipedia.org/wiki?curid=167580", "title": "Friesen-Droapen", "text": "Friesen-Droapen (encontro fris\u00f3n) \u00e9 un festival cultural fris\u00f3n que se celebra na illa de Helgoland cada tres anos organizado polo Fryske Rie, o concello de Helgoland e o Land de Schleswig-Holstein. Ata 1998 denominouse Sternfahrt der Friesen. O \u00faltimo festival celebrouse o 28, 29 e 30 de maio de 2010.\nDesenvolvemento.\nO festival pretende amosar a cultura frisoa en toda a s\u00faa diversidade desde o IJsselmeer ata a fronteira alem\u00e1-dinamarquesa. Os participantes proceden de todos os territorios de cultura frisoa nos Pa\u00edses Baixos e Alema\u00f1a, a duraci\u00f3n do festival \u00e9 de dous ou tres d\u00edas e atrae milleiros de visitantes. As actividades fixas son os bailes tradicionais con traxes t\u00edpicos, as actuaci\u00f3ns musicais e un servizo relixioso o \u00faltimo d\u00eda, e cada vez te\u00f1en m\u00e1is importancia a celebraci\u00f3n de xogos tradicionais fris\u00f3ns."}
{"id": "167581", "revid": "124656", "url": "https://gl.wikipedia.org/wiki?curid=167581", "title": "Antonio Pillado", "text": "Antonio Pillado Montero, nado en Cambados o 22 de abril de 1936, \u00e9 un avogado e pol\u00edtico galego.\nTraxectoria.\nFoi concelleiro de Cambados e alcalde entre 1987 e 1990, sendo tam\u00e9n deputado provincial. Foi deputado por Pontevedra na II lexislatura (1982-1986) e na IV, V e VI (1989-1999). Foi senador electo por Pontevedra por Alianza Popular (AP) na III lexislatura (1986-1989), durante a cal pertenceu \u00e1 deputaci\u00f3n permanente do Senado e \u00e1s comisi\u00f3ns de Constituci\u00f3n e Xustiza. Foi conselleiro de Xustiza e Interior entre 1999 e 2003, sucedendo no cargo a Xes\u00fas Palmou."}
{"id": "167582", "revid": "1888", "url": "https://gl.wikipedia.org/wiki?curid=167582", "title": "Antonio Pillado Montero", "text": ""}
{"id": "167583", "revid": "85894", "url": "https://gl.wikipedia.org/wiki?curid=167583", "title": "Xo\u00e1n Antonio Pillado Silvoso", "text": "Xo\u00e1n Antonio Pillado Silvoso, nado en Fefi\u00f1\u00e1ns (Cambados) o 8 de xu\u00f1o de 1948, \u00e9 un mestre e pol\u00edtico galego.\nTraxectoria.\nProfesor no CEIP de Castrelo e licenciado en Xeograf\u00eda e Historia pola UNED. Formaba parte do Partido Socialista Galego, present\u00e1ndose por Unidade Galega \u00e1s elecci\u00f3ns municipais de 1979. Foi o primeiro alcalde elixido democraticamente en Cambados. En 1983 present\u00e1ndose como Uni\u00f3n Galega, revalidou a maior\u00eda absoluta. En 1987 Pillado Silvoso non se presentou e a candidatura de AP, encabezada por Antonio Pillado Montero f\u00edxose coa maior\u00eda absoluta. Posteriormente foi concelleiro e responsable local do BNG en Cambados, volvendo a competir pola alcald\u00eda baixo esta formaci\u00f3n en 1995 e 1999, se ben non foi capaz de arrebatarlle o goberno \u00f3 PPdeG. No 2003 foi elixido de novo concelleiro polo BNG na candidatura encabezada por Roque Dur\u00e1n."}
{"id": "167586", "revid": "89787", "url": "https://gl.wikipedia.org/wiki?curid=167586", "title": "De Gouden Swipe", "text": "De Gouden Swipe \u00e9 un filme neerland\u00e9s realizado en fris\u00f3n en 1996 baseado no libro \"De Gouden Swipe\" de Abe Brouwer. Dirixido por Steven de Jong e protagonizada por Rense Westra, Steven de Jong e Maaike Schuurmans. A estrea realizouse o 12 de setembro de 1996 nun centro sociocultural de Drachten. A canci\u00f3n principal do filme \"In nije dei\" \u00e9 da banda De Kast.\nArgumento.\nDouwe Wallinga (Rense Westra) ga\u00f1a na d\u00e9cada de 1830 o m\u00e1is cobizado premio de carreiras de carros de Frisia, o \"Gouden Swipe\", e vai celebrar a vitoria co seu amigo Wilco a un bar, cando volve \u00e1 casa, seu fillo Ate (Steven de Jong) acusa a Wilco de manter relaci\u00f3ns sexuais coa s\u00faa nai a cambio de cartos. Ate marcha con seu t\u00edo Ids e durante moito tempo pai e fillo non se falan ata que a muller de Douwe admite, antes de morrer, que o dito polo fillo \u00e9 verdade, ent\u00f3n prod\u00facese a reconciliaci\u00f3n entre os dous homes pero ao se namorar Ate de Janke Feikema (Maaike Schuurmans), filla dun traballador de seu pai orixina outro conflito ao intentar seu pai impedir que prosiga, ao que se por\u00e1 fin nunha nova carreira ao ga\u00f1ar Ate o Goulden Swipe logo de lle estreitar de mans a Douwe."}
{"id": "167587", "revid": "23204", "url": "https://gl.wikipedia.org/wiki?curid=167587", "title": "Alessandro Baricco", "text": "Alessandro Baricco, nado en Tur\u00edn o 25 de xaneiro de 1958, \u00e9 un escritor italiano.\nTraxectoria.\n\u00c9 autor de varias novelas, coas que obtivo numerosos premios literarios, entre eles o Premio M\u00e9dicis \u00c9tranger en Francia e os Campiello, Viareggio e Palazzo del Bosco en Italia. Sobre a s\u00faa novela \"Seda\" realizouse en 2007 unha pel\u00edcula dirixida por Fran\u00e7ois Girard e protagonizada por Michael Pitt e Keira Knightley.\nTam\u00e9n ten escrito contos e gui\u00f3ns cinematogr\u00e1ficos."}
{"id": "167588", "revid": "85894", "url": "https://gl.wikipedia.org/wiki?curid=167588", "title": "Sandro Veronesi", "text": "Sandro Veronesi, nado en Prato (Toscana) o 1 de abril de 1959, \u00e9 un escritor italiano.\nTraxectoria.\nCoa novela \"La forza del pasato\" obtivo o Premio Viareggio L. Repaci e o Premio Campiello. Ga\u00f1ou o Premio Strega en 2006 co libro \"Caos calmo\". Desta novela, o director Antonello Grimaldi realizou unha pel\u00edcula protagonizada por Nanni Moretti."}
{"id": "167589", "revid": "98629", "url": "https://gl.wikipedia.org/wiki?curid=167589", "title": "Jackie Blue", "text": "\"Jackie Blue\" \u00e9 un sinxelo de Ozark Mountain Daredevils, editado en outubro de 1974 e sacado do seu \u00e1lbum \"It'll Shine When It Shines\". A canci\u00f3n acadou o n\u00famero 3 na lista \"Billboard Hot 100\" en 1975. The song was sung by group drummer Larry Lee.\nA versi\u00f3n que est\u00e1 no \u00e1lbum ten unha duraci\u00f3n de 4:11, mentres que no sinxelo foi acurtada ata os 3:16 a\u00ednda que aparece cun tempo err\u00f3neo de 3:38. En CDs m\u00e1is recentes de recompilatorios a s\u00faa duraci\u00f3n \u00e9 de 3:38.\nFoi gravada pola banda The Smashing Pumpkins en 1991 como parte das gravaci\u00f3ns do seu \u00e1lbum \"Gish\", e posteriromente foi editada no recompilatorio \"20 Explosive Dynamic Super Smash Hit Explosions!\"."}
{"id": "167590", "revid": "98629", "url": "https://gl.wikipedia.org/wiki?curid=167590", "title": "Antioqu\u00eda (lenda)", "text": "En Galicia d\u00e1selle o nome de Antioqu\u00eda a unha cidade lendaria que o rei Ant\u00edoco fundou onda Xinzo de Limia. Esta cidade foi castigada por Deus polos seus pecados e quedou asolagada baixo a lagoa de Antela e s\u00f3 pode verse nas ma\u00f1\u00e1s do d\u00eda de San Xo\u00e1n, cando asoma sobre as augas a punta da torre.\nLenda.\nAntioqu\u00eda era a maior cidade daquela en toda Galicia, e a m\u00e1is rica, riqueza que alimentaba a soberbia coa que asoballaban as xentes das terras veci\u00f1as. Por iso, Deus decidiu castigalos e acabar coa cidade e t\u00f3dolos veci\u00f1os, pero Xes\u00fas pediu salva-los xustos que puidese haber. E veu a Antioqu\u00eda en corpo de esmoleiro pedindo caridade porta por porta pero ningu\u00e9n lle socorreu salvo unha pobre familia que viv\u00eda nunha casoupa apartada. Ante a ego\u00edsta resposta dos veci\u00f1os, Deus levou adiante o castigo previsto, ag\u00e1s para esta familia \u00e1 que Xes\u00fas avisou para que sa\u00edsen cara a un alto sen volve-la vista atr\u00e1s pasase o que pasase. As\u00ed o fixeron e conseguiron salva-la vida, menos un deles que mirou atr\u00e1s e, por facelo, volveuse pedra. Urbano Santana localiza a lenda en Cardeita, un lugar da parroquia de Sandi\u00e1s, no concello do mesmo nome e engade que os veci\u00f1os do lugar, o m\u00e1is pr\u00f3ximo \u00e1 lagoa, escavaron polo lugar e atoparon \"\"unha trabe, un pote vello, un pozo con escaleiras e non sei si outras cousas\" procedentes da cidade de Antioqu\u00eda; e que cando a xente \u00eda co gando \u00e1 Veiga, berr\u00e1balle desde a pedra na que se transformou o home aquel, ata que foi trasladada \u00f3 mosteiro do Bon Xes\u00fas de Trandeiras (Trandeiras, A Pena, Xinzo de Limia).\nOutra variante conta que, tras pedir caridade en t\u00f3dalas casas, Xes\u00fas xa se retiraba do lugar cando veu nun alto unha velli\u00f1a nunha pobre choza. Pediulle esmola e a vella mandouno pasar, sentouno xunto \u00f3 lume e deulle leite e bica, para mandalo durmir logo na s\u00faa cama mentres ela quedou durmindo no chan. \u00c1 ma\u00f1\u00e1 seguinte, a vella acordou soa na casa e cando sa\u00edu veu que o lugar onde estaba Antioqu\u00eda era agora unha enorme lagoa.\nRivas Quintas di que realmente hai d\u00faas cidades, Antioqu\u00eda e Antioca, que uns localizan na Poza do Bi\u00f3n e outros no Pozo da Vaca, na Antela. E que \u00e1 ma\u00f1\u00e1 cedo do d\u00eda de San Xo\u00e1n asoma o galo que ti\u00f1a a torre no curuto, ou que no inverno a\u00ednda \u00e9 posible escoitar como as badaladas de camp\u00e1s mergulladas na auga.\nNoutros casos, na noite de Nadal esc\u00f3itanse canta-los galos.\nAs vilas asolagadas.\nA lenda de Antioqu\u00eda corre con diversas variantes na literatura oral galega, e coincide basicamente con lendas similares protagonizadas por Xes\u00fas ou a Virxe; tam\u00e9n como castigo \u00f3s \"mouros\". Poden estar referidas a outras cidades lendarias que correron a mesma sorte noutros puntos de Galicia, como poden ser Valverde ou Lucerna, baixo distintas lagoas, tan dispares como a de Carregal ou a de Abad\u00edn; ou Beira, baixo a lagoa de Cospeito, e tam\u00e9n se conta da lagoa de Carrucedo (no Bierzo), en Palencia ou en Andaluc\u00eda.\nFraguas di que \"Son moitas as cidades asolagadas en que se verificou o misterioso afundimento e seguen dando mostras da s\u00faa vida no toque das camp\u00e1s, o canto dos galos e a visi\u00f3n de dexerga-las torres do campanario da igrexa\"\", e recolle de Lu\u00eds Monteagudo a relaci\u00f3n de 23 lugares asolagados en Galicia."}
{"id": "167595", "revid": "1308", "url": "https://gl.wikipedia.org/wiki?curid=167595", "title": "Cidade da Cultura", "text": ""}
{"id": "167596", "revid": "5863", "url": "https://gl.wikipedia.org/wiki?curid=167596", "title": "Le Mans Sarthe Basket", "text": "O Le Mans Sarthe Basket \u00e9 un club profesional de baloncesto franc\u00e9s con sede na cidade de Le Mans, no Pa\u00eds do Loira. Actualmente xoga na Ligue Nationale de Basket (LNB), a m\u00e1xima categor\u00eda do baloncesto galo. No ano 1978 o club ga\u00f1ou o seu primeiro campionato de liga, ga\u00f1ando o t\u00edtulo at\u00e9 en catro ocasi\u00f3ns m\u00e1is, a \u00faltima en 2018.\nHistoria.\nEn 1928, un industrial franc\u00e9s, L\u00e9opold Gouloum\u00e9s chegou \u00e1 cidade de Le Mans e fundou a Soci\u00e9t\u00e9 des Comptoirs Modernes. Do mesmo xeito que moitas outras industrias do momento, Bernard Gasnal e el, fundaron o seu propio club deportivo en 1938, ao cal chamaron Goulou Club. Por\u00e9n, en setembro de 1939 estalou a segunda guerra mundial e necesit\u00e1banse aos homes para loitar. Coa ausencia dos homes, as mulleres convenceron ao club para a creaci\u00f3n dun equipo de baloncesto feminino.\nEn 1941 o goberno franc\u00e9s prohibiu aos clubs deportivos utilizar o nome dunha industria, polo que o club Goulou cambiou o seu nome polo de Modern Sporting Club. En 1952, as mozas do Le Mans ga\u00f1aron o campionato nacional. A ra\u00edz diso Bernard Gasnal decidiu fundar tam\u00e9n un equipo masculino. Pouco m\u00e1is dunha d\u00e9cada despois, en 1963, o novo club consegue chegar \u00e1 m\u00e1xima categor\u00eda. Os anos a partir da temporada 1969\u221270 foron moi exitosos, ga\u00f1aron a Copa de Francia en 1964 e a Liga en 1978, 1979 e 1982. Despois da euforia dos partidos europeos, o rumbo do club mudou coa chegada de grandes potencias ao baloncesto franc\u00e9s como o CSP Limoges e o Pau-Orthez. En 1993 o club muda o nome de SCM Le Mans a Le Mans Sarthe Basket. Coa chegada do novo milenio o club converteuse nun dos habituais contendentes polo t\u00edtulo, ga\u00f1ando a Copa en 2004, 2009, 2016 e a Liga en 2006 e 2018. \nT\u00edtulos.\nLiga de Francia\nCopa de Francia\nLeaders Cup"}
{"id": "167597", "revid": "5132", "url": "https://gl.wikipedia.org/wiki?curid=167597", "title": "Le Mans-Sarthe Basket", "text": ""}
{"id": "167598", "revid": "5132", "url": "https://gl.wikipedia.org/wiki?curid=167598", "title": "Le Mans SB", "text": ""}
{"id": "167599", "revid": "5132", "url": "https://gl.wikipedia.org/wiki?curid=167599", "title": "\u00c9B Pau-Orthez", "text": ""}
{"id": "167600", "revid": "5132", "url": "https://gl.wikipedia.org/wiki?curid=167600", "title": "\u00c9lan b\u00e9arnais Pau-Orthez", "text": ""}
{"id": "167601", "revid": "5132", "url": "https://gl.wikipedia.org/wiki?curid=167601", "title": "\u00c9lan b\u00e9arnais Pau-Lacq-Orthez", "text": ""}
{"id": "167603", "revid": "5132", "url": "https://gl.wikipedia.org/wiki?curid=167603", "title": "EB Pau-Orthez", "text": ""}
{"id": "167604", "revid": "5132", "url": "https://gl.wikipedia.org/wiki?curid=167604", "title": "EB Pau Orthez", "text": ""}
{"id": "167605", "revid": "5132", "url": "https://gl.wikipedia.org/wiki?curid=167605", "title": "\u00c9lan B\u00e9arnais Pau Orthez", "text": ""}
{"id": "167606", "revid": "5132", "url": "https://gl.wikipedia.org/wiki?curid=167606", "title": "\u00c9B Pau Orthez", "text": ""}
{"id": "167607", "revid": "5132", "url": "https://gl.wikipedia.org/wiki?curid=167607", "title": "Pau Orthez", "text": ""}
{"id": "167608", "revid": "5132", "url": "https://gl.wikipedia.org/wiki?curid=167608", "title": "Pau-Orthez", "text": ""}
{"id": "167609", "revid": "98629", "url": "https://gl.wikipedia.org/wiki?curid=167609", "title": "Biblioteca de Galicia", "text": "A Biblioteca de Galicia \u00e9 a biblioteca cabeceira do sistema bibliotecario galego. Foi dese\u00f1ada polo arquitecto estadounidense Peter Eisenman e forma xunto con outros seis edificios a Cidade da Cultura de Galicia, localizada en Santiago de Compostela.\nCaracter\u00edsticas.\nRepresenta ao sistema bibliotecario galego ante todos os organismos, foros e plataformas internacionais do eido bibliotecario. A Xunta de Galicia inaugurouna o 11 de xaneiro de 2011. A Biblioteca arrincou con m\u00e1is de 250 000 volumes, sen contar prensa, e un equipo de trinta expertos \u00e1 fronte. En 2013 os seus fondos contaban con 800 000 volumes aproximadamente.\nConta con 15.702 m\u00b2 \u00fatiles, distribu\u00eddos en seis alturas.\nA biblioteca, cuxa misi\u00f3n \u00e9 a de reunir, conservar e difundir o patrimonio bibliogr\u00e1fico de Galicia e toda a produci\u00f3n impresa, sonora, audiovisual ou inform\u00e1tica vencellada co mesmo, garda na s\u00faa colecci\u00f3n dende volumes do s\u00e9culo XVI, manuscritos ou primeiras edici\u00f3ns dos autores do Rexurdimento ata carteis de festas, reflexo da historia do pa\u00eds. Asemade, promociona e difunde a cultura galega, facilitando o acceso ao patrimonio bibliogr\u00e1fico galego, xa sexa de xeito presencial ou virtual, e ser\u00e1 unha peza clave para as actividades culturais relacionadas co libro, a lectura e as bibliotecas. Neste marco, destinar\u00e1 recursos especiais \u00e1 promoci\u00f3n da literatura infantil e xuvenil en lingua galega, potenciando o seu valor e a diversidade cultural.\nTanto os cidad\u00e1ns en xeral como o p\u00fablico profesional poden acceder \u00e1 informaci\u00f3n relevante para usos culturais e educativos.\nEntre as colecci\u00f3ns que alberga a biblioteca at\u00f3panse os fondos bibliogr\u00e1ficos de Isaac D\u00edaz Pardo, Rodolfo Nu\u00f1ez de las Cuevas, Basilio Losada, Xes\u00fas Alonso Montero, Carlos Casares, Luis Losada Espinosa, Agust\u00edn Sixto Seco ou Celso Collazo Lema.\nO edificio tam\u00e9n custodia os fondos do Consello da Cultura Galega: Arquivo da Emigraci\u00f3n Galega. Arquivo Sonoro de Galicia e o Centro de Documentaci\u00f3n Socioling\u00fc\u00edstica.\nFondos e colecci\u00f3ns.\nNa Biblioteca de Galicia cust\u00f3dianse as bibliotecas persoais de Xes\u00fas Alonso Montero, Celso Collazo Lema, Isaac D\u00edaz Pardo, Basilio Losada, Luis Losada Espinosa, Rodolfo N\u00fa\u00f1ez de las Cuevas e Agust\u00edn Sixto Seco.\nA colecci\u00f3n da hemeroteca hist\u00f3rica in\u00edciase co primeiro xornal publicado en Galicia, \"El Cat\u00f3n Compostelano\". Esta hemeroteca incl\u00fae tanto cabeceiras publicadas en Galicia como na emigraci\u00f3n (\"Caras y Caretas\", \"El Eco de Galicia\"...).\nA cartoteca incl\u00fae os fondos que ingresan por dep\u00f3sito legal desde o ano 2008, amais da colecci\u00f3n de mapas de Carlos D\u00edaz e Alicia Castro. Esta colecci\u00f3n incl\u00fae a maior\u00eda dos mapas antigos impresos dende o s\u00e9culo XVI (190 mapas) con exemplares como os de Ojea ou a \"Carta Xeom\u00e9trica de Galicia\" de Domingo Font\u00e1n. Tam\u00e9n no 2008 o xe\u00f3grafo Nu\u00f1ez de las Cuevas doou a s\u00faa colecci\u00f3n bibliogr\u00e1fica que incl\u00fae 387 mapas. Entre eles at\u00f3panse mapas realizados na segunda guerra mundial como os realizados polo ex\u00e9rcito alem\u00e1n cando non estaba completo o Mapa Topogr\u00e1fico Nacional. Destaca asemade o mapa usado polo Estado Maior do Xeneral Dwight D. Eisenhower, en 1945, indicando as distintas zonas de acci\u00f3n e ocupaci\u00f3n de Alema\u00f1a polos diferentes pa\u00edses da coalici\u00f3n.\nNa biblioteca g\u00e1rdanse tam\u00e9n fondos gr\u00e1ficos, sonoros e audiovisuais."}
{"id": "167610", "revid": "89787", "url": "https://gl.wikipedia.org/wiki?curid=167610", "title": "R\u00edo Sieira", "text": "O r\u00edo Sieira \u00e9 un pequeno r\u00edo da provincia da Coru\u00f1a que discorre polo concello de Porto do Son.\nDescrici\u00f3n.\nFontes.\nNace preto de Calvelle da confluencia do rego de Portonovo, que nace no alto de Ra\u00f1a, preto do Outeiro das Casta\u00f1as, a 400 metros de altitude sobre o nivel do mar, e o rego de Rodeiro, con nacemento na Portela dos Valentes, a 510 metros sobre o nivel do mar.\nPercorrido.\nBaixa polas terras de Calvelle e forma val encaixonado entre o alto de God\u00f3n e Pousacarro por un lado, e as ladeiras de Fonte Salgueira polo outro. Segue o seu descenso atravesando o val que forman, por un lado a aldea de Bustiguillade, mentres recibe augas dun regato nado naquelas terras, e, polo outro, a Ladeira da Torre e a Agra de San Fiz e Inxerto (en Inxerto nace outro rego que tam\u00e9n alimenta o seu caudal); para chegar \u00e1 Madanela en Ribasieira onde, detr\u00e1s da capela da santa, hai unha fervenza duns 20 metros de altitude.\nAs augas do Sieira deixan Xufres pola dereita, de onde caen augas de dous pequenos regatos que nacen preto do alto de Grallade.\nO Pouso e As Traves, escoltan o discorrer do r\u00edo polo fondo do val para entrar en Cabrais onde xa rega terras de cultivo de Xu\u00f1o e as terras baixas das Cernadas. No lugar do Foxo, recibe as augas do rego Casa Vedra, que nace nas ladeiras da Portela de Gour\u00eds.\nDende o Foxo ata o Pradomonte, atravesa unha pequena chaira con terras de labrado moi f\u00e9rtiles, mentres contin\u00faa o descenso deixando \u00e1 s\u00faa esquerda as aldeas de Bistipoi, O Castelo e Guiand\u00f3n.\nAntes de chegar \u00e1s Laxes, x\u00fantanselle as augas procedentes dun regato que nacendo no alto da Lag\u00fcela, pasa preto de Pedras Altas e a aldea de Sieira.\nAtravesa logo as aldeas das Laxes, Pozo Negro, Pozocho e O Zapatal. Por estes lugares, a 30, 40 metros de altitude as augas baixan mansas, deixando as ricas terras da Barcia \u00e1 s\u00faa dereita. Al\u00ed o concello de Ribeira extrae gran cantidade da auga do caudal do r\u00edo.\nEntre Pozocho e O Zapatal hai un encoro constru\u00eddo hai tempo polos veci\u00f1os, para desviar as augas que deb\u00edan mover o mu\u00ed\u00f1o de De\u00e1n. Al\u00ed, entre ameneiros e bidueiros, aproveitan os mozos de Xu\u00f1o para darse refrescantes ba\u00f1os. Uns metros m\u00e1is abaixo est\u00e1n os pasais, os \u00fanicos que se conservan neste r\u00edo, constru\u00eddos con enormes rochas, aguantan a forza das augas bravas do inverno para favorecer o paso dunha beira \u00e1 outra do r\u00edo. \nXa con moi pouco caudal, atravesa a estrada C-550 e discorre por debaixo da vella ponte romana, preto das casas da Covi\u00f1a; despois, entra na chaira costeira, e entre meandro e meandro, antes de que as s\u00faas augas cheguen ao Atl\u00e1ntico na praia de R\u00edo Sieira, recibe as do seu afluente regato do Corral de Abaixo, que nadas no alto de Esparrella atravesan a parroquia de Caama\u00f1o.\nTodos os luns e martes de cada semana, nos anos 60 e 70, as mulleres de Xu\u00f1o \u00edan lavar a roupa ao r\u00edo Sieira, ou r\u00edo Grande, como se co\u00f1ec\u00eda entre as xentes de Xu\u00f1o."}
{"id": "167612", "revid": "88215", "url": "https://gl.wikipedia.org/wiki?curid=167612", "title": "Jos\u00e9 Luis Mendilibar", "text": "Jos\u00e9 Luis Mendilibar Etxebarria, nado en Zaldibar (Biscaia) o 14 de marzo de 1961, \u00e9 un exfutbolista espa\u00f1ol e actual adestrador de f\u00fatbol, que dende 2023 dirixe o Sevilla. Xogaba de centrocampista. \nTraxectoria.\nComo xogador.\nMendilibar iniciouse no f\u00fatbol xogando no Bilbao Athletic\u00a0at\u00e9 1982. Foi contratado polo CD Logro\u00f1\u00e9s por tres tempadas, at\u00e9 que en 1985 foi contratado polo Sestao Sport Club, equipo no que xogou durante sete campa\u00f1as. A tempada 1993\u201394 foi a s\u00faa derradeira campa\u00f1a como futbolista, xogando para o SD Lemona. Nunca chegou a competir en Primeira Divisi\u00f3n.\nComo adestrador.\nTras retirarse dos terreos de xogo, Mendilibar iniciouse como adestrador en 1994\u00a0como t\u00e9cnico do Arratia, club no que permaneceu dous anos. En 1996 foi contratado polo Athletic Club para dirixir as s\u00faas categor\u00edas inferiores, posto que deixar\u00e1 en 1999. Tras dous anos sen adestrar, foi contratado en 2001 para dirixir ao CD Aurrer\u00e1 de Vitoria, club no que permaneceu unha tempada.\nEn 2002 foi contratado polo UD Lanzarote, co que logra acadar a fase de ascenso a Segunda Divisi\u00f3n ese mesmo ano. Na tempada 2003\u201304 o equipo realiza a mellor campa\u00f1a da s\u00faa historia, quedando na primeira posici\u00f3n. En 2004 foi contratado polo SD Eibar, co que estivo a piques de lograr o ascenso a Primeira Divisi\u00f3n. Grazas \u00e1 labor realizada, o Athletic Club faise cos seus servizos de cara \u00e1 tempada 2005-06, mais a mala racha de resultados provocaron a s\u00faa destituci\u00f3n antes do final da primeira volta.\nNo ver\u00e1n de 2006 foi contratado polo Real Valladolid, convert\u00e9ndose no ecuador do campionato dese mesmo ano como l\u00edder destacado da Segunda Divisi\u00f3n e conseguindo matematicamente o ascenso a Primeira a falta de 8 xornadas para a conclusi\u00f3n do campionato. O 1 de febreiro de 2010 foi destitu\u00eddo como adestrador do Valladolid, sendo substitu\u00eddo por On\u00e9simo S\u00e1nchez, adestrador do filial.\nO 14 de febreiro de 2011 anunciouse a s\u00faa contrataci\u00f3n polo CA Osasuna, en substituci\u00f3n de Jos\u00e9 Antonio Camacho."}
{"id": "167613", "revid": "15490", "url": "https://gl.wikipedia.org/wiki?curid=167613", "title": "Abel Resino", "text": "Abel Resino G\u00f3mez, nado en Velada (Toledo) o 2 de febreiro de 1960, \u00e9 un ex futbolista espa\u00f1ol e actual adestrador do Granada Club de F\u00fatbol.\nXogaba de porteiro e foi internacional coa selecci\u00f3n espa\u00f1ola. Foi adestrador do Celta de Vigo.\nTraxectoria.\nAdestrador.\nEn xu\u00f1o de 2013 chegou a un acordo para a rescisi\u00f3n do seu contrato co Celta de Vigo, sendo o seu substituto Luis Enrique."}
{"id": "167614", "revid": "88215", "url": "https://gl.wikipedia.org/wiki?curid=167614", "title": "Quique S\u00e1nchez Flores", "text": "Enrique \"Quique\" S\u00e1nchez Flores, nado en Madrid o 2 de febreiro de 1965, \u00e9 un exfutbolista espa\u00f1ol e actual adestrador de f\u00fatbol. Xogaba de defensa e actualmente est\u00e1 sen equipo.\n\u00c9 fillo do exfutbolista Isidro S\u00e1nchez e da cantante de coplas Carmen Flores. Igualmente \u00e9 parente de numerosos artistas, sobri\u00f1o da m\u00edtica Lola Flores e curm\u00e1n dos seus fillos Lolita, Antonio e Rosario."}
{"id": "167618", "revid": "98629", "url": "https://gl.wikipedia.org/wiki?curid=167618", "title": "Javier Clemente", "text": "Javier Clemente L\u00e1zaro, nado en Barakaldo o 12 de marzo de 1950, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro."}
{"id": "167619", "revid": "88215", "url": "https://gl.wikipedia.org/wiki?curid=167619", "title": "Mauricio Pochettino", "text": "Mauricio Roberto Pochettino Trossero, nado en Murphy (Santa Fe) o 2 de marzo de 1972, \u00e9 un exfutbolista e actual adestrador de f\u00fatbol arxentino. Xogaba de defensa e foi internacional coa selecci\u00f3n arxentina. Actualmente adestra o Chelsea.\nTraxectoria.\nIniciada a tempada 2012\u201313 foi cesado como adestrador do RCD Espanyol, sendo substitu\u00eddo por Javier Aguirre."}
{"id": "167620", "revid": "89787", "url": "https://gl.wikipedia.org/wiki?curid=167620", "title": "Don't ask, don't tell", "text": "Don't ask, don't tell, (en galego, Non pregunte, non diga) \u00e9 a expresi\u00f3n coa que se co\u00f1ece popularmente a pol\u00edtica sobre homosexualidade das forzas armadas dos Estados Unidos de Am\u00e9rica desde 1993 at\u00e9 decembro de 2010, que establec\u00eda a lexislaci\u00f3n federal (\"10 U.S.C. \u00a7 654\") e que foi revogada pola C\u00e1mara de Representantes o 16 de decembro de 2010 e polo Senado dos Estados Unidos de Am\u00e9rica o 18 de decembro de 2010 e derrogada polo presidente, Barack Obama, o 22 de decembro.\nA lei prohib\u00eda a calquera homosexual ou bisexual revelar a s\u00faa orientaci\u00f3n sexual ou falar de calquera relaci\u00f3n homosexual, inclu\u00edndo matrimonios ou lazos familiares, mentres estivesen a servir no ex\u00e9rcito, a menos que se producise algunha das excepci\u00f3ns establecidas no apartado \"10 U.S.C. \u00a7 654 (b)\". Por outra banda \"non preguntar\" implica a prohibici\u00f3n que se establece para os superiores de iniciar calquera indagaci\u00f3n ou investigaci\u00f3n sobre a orientaci\u00f3n sexual dos membros do servizo se non se exhibe o comportamento prohibido. A lei prohib\u00eda a calquera que \"manifeste a s\u00faa tendencia ou tente manter pr\u00e1cticas homosexuais\" servir nas forzas armadas dos Estados Unidos, porque \"poder\u00eda crear un risco inaceptable para os altos est\u00e1ndares morais, a boa orde e disciplina, e a cohesi\u00f3n da unidade que \u00e9 a esencia da capacidade militar.\"\nModificaci\u00f3n.\nEsta pol\u00edtica introduciuse por ser un compromiso electoral de Bill Clinton durante a campa\u00f1a presidencial de 1993, que prometeu que se permitir\u00eda a todos os cidad\u00e1ns fose cal fose a s\u00faa orientaci\u00f3n sexual servir no ex\u00e9rcito, xa que at\u00e9 ent\u00f3n hab\u00eda unha completa prohibici\u00f3n para os que non fosen heterosexuais. A lei foi elaborada por Colin Powell e foi mantida polas administraci\u00f3ns seguintes.\nDebido \u00e1 presi\u00f3n da opini\u00f3n p\u00fablica non se despenalizou a homosexualidade nas forzas armadas, mant\u00edvose a prohibici\u00f3n mais garantiuse que se non se producir\u00edan indagaci\u00f3ns no proceso de recrutamento nin posteriormente. Basicamente fai innecesario ter que mentir para ingresar e seguir no ex\u00e9rcito, mais obriga a manter en segredo a orientaci\u00f3n sexual e calquera relaci\u00f3n homosexual.\nHistoria.\nDurante a guerra de independencia castig\u00e1base a sodom\u00eda, ent\u00f3n definida como sexo oral ou anal, coa expulsi\u00f3n deshonrosa. O primeiro rexistro de tal expulsi\u00f3n \u00e9 de 1778, cando o tenente Frederick Gotthold Enslin foi expulsado con deshonor, coa aprobaci\u00f3n de George Washington, polos cargos de sodom\u00eda e perjurio. O c\u00f3digo militar seguiu mantendo o delito de sodom\u00eda, pero non foi at\u00e9 1942 cando as forzas armadas consideraron apartar totalmente aos homosexuais, por medio de filtros no proceso de recrutamento e investigaci\u00f3ns internas. As\u00ed todo aquel acusado de ser gai ou bisexual era obxecto de sanci\u00f3n pola lei de sodom\u00eda e expulsado con deshonor por medio da secci\u00f3n 8 do c\u00f3digo militar, sen recibir ning\u00fan dos beneficios estipulados para os veteranos.\nAs cifras sobre eficacia do proceso de segregaci\u00f3n durante o recrutamento desde os anos 1940 at\u00e9 os anos 1980 a\u00ednda se discute, alg\u00fans homes finxiron ser homosexuais durante a guerra de Vietnam para librarse de pertencer ao continxente e moitos homosexuais lograron eludir o filtro mentindo. Por exemplo, f\u00edxoo nos anos 1950 o m\u00e9dico Tom Dooley que se fixo famoso polo seu labor anticomunista e humanitaria en Vietnam. A s\u00faa homosexualidade era un segredo a voces e, finalmente, foi obrigado a dimitir.\nA armada encargou un primeiro estudo oficial sobre orientaci\u00f3n sexual e as regulaci\u00f3ns navais. O informe presentado en 1957 titulado \"Informe de abordo designado para preparar e presentar recomendaci\u00f3ns ao secretario da armada para a revisi\u00f3n das pol\u00edticas, procedementos e directivas que incumben aos homosexuais\", m\u00e1is co\u00f1ecido como o informe Crittenden, develaba que os identificados como gais non presentaban m\u00e1is risco para a seguridade que os identificados como heterosexuais, e non atopou indicios racionais para exclu\u00edlos da armada, a\u00ednda que non recomendou ning\u00fan cambio nas regulaci\u00f3ns debido \u00e1 moralidade da sociedade.\nAdemais das normas oficiais, os gais foron a mi\u00fado obxecto de varios tipos de acoso por parte dos seus compa\u00f1eiros de servizo con obxecto de facerlles abandonar o ex\u00e9rcito ou que se delatasen eles mesmos aos investigadores. O m\u00e1is infame deste tipo de acosos era o denominado \"blanket partie\" (festa da manta), que consist\u00eda en que durante a noite nos barrac\u00f3ns un individuo tapaba a cabeza da v\u00edtima cunha manta mentres outros lle golpeaban, a mi\u00fado brutalmente e con consecuencias fatais, por exemplo ocorreu no caso do oficial de telecomunicaci\u00f3ns de terceira clase da armada Allen R. Schindler, Jr., asasinado o seu compa\u00f1eiro de barco Terry M. Helvey, coa axuda dun c\u00f3mplice, citado polo presidente Clinton cando se aprobou a norma do \"Don't Ask, Don't Tell\". Posteriormente a esta reforma introduciuse outra, o \"don't pursue, don't harass\" (non persigas, non acoses) prohibindo oficialmente este tipo de comportamento, pero, segundo alg\u00fans informes, este tipo de pr\u00e1cticas non se erradicou.\nA presi\u00f3n sobre os homosexuais tam\u00e9n variaba en funci\u00f3n da necesidade de persoal. As\u00ed, en tempos de guerra flexibiliz\u00e1banse as normas. At\u00e9 1981 existiu en todos os corpos das forzas armadas a regra denominada \"queen for a day\" (ra\u00ed\u00f1a por un d\u00eda) que permit\u00eda, discrecionalmente, permanecer no ex\u00e9rcito a aquel acusado de homosexualidade que afirmase que s\u00f3 ocorreu unha vez. Casos como estes d\u00e9ronse especialmente durante a guerra de Vietnam.\nDurante os anos 1970 houbo moitos recursos nos tribunais cuestionando as regulaci\u00f3ns sobre homosexualidade do ex\u00e9rcito con certo \u00e9xito, especialmente cando o demandante fora aberto sobre a s\u00faa homosexualidade desde o principio ou por mor de aplicarse a regra \"queen for a day\". En consecuencia, en 1981, o Departamento de Defensa estableceu unha nova regulaci\u00f3n sobre a homosexualidade destinada a rexeitar as apelaci\u00f3ns nos tribunais, por medio de regulaci\u00f3ns e argumentos uniformes e claros que fixesen da condici\u00f3n de homosexual unha causa xustificable de expulsi\u00f3n do ex\u00e9rcito (Directiva DOD 1332.14 (Listaxe de separaci\u00f3ns administrativas), xaneiro de 1981):\nA directiva justificaba a pol\u00edtica de expulsi\u00f3n e eliminaba a regra de \"queen for a day\" que favorecera as demandas contra as forzas armadas. Asimilaba a homosexualidade con outras incapacidades para o servizo o que orixinaba que a expulsi\u00f3n do servizo deixase de ser con deshonor e pasase a ser por unha licenza con honras. Esta norma tam\u00e9n foi obxecto de numerosas demandas xudiciais, a\u00ednda que o tribunal supremo dos Estados Unidos rexeitou valorar a s\u00faa constitucionalidade, preferindo que o tratasen cortes menores e que o congreso se pronunciase sobre o asunto.\nNos 1980 varios dos candidatos dem\u00f3cratas \u00e1 presidencia expresaron o seu interese en cambiar as normas referentes \u00e1 homosexualidade nas forzas armadas, e como a maior\u00eda da sociedade cambiara a s\u00faa opini\u00f3n sobre a homosexualidade empezou a mostrar o seu apoio a que os homosexuais estivesen nas forzas armadas, considerando as investigaci\u00f3ns sobre a orientaci\u00f3n sexual dos soldados como cazas de bruxas. O tema dos gais no ex\u00e9rcito converteuse nun asunto de campa\u00f1a nas elecci\u00f3ns presidenciais de 1992, cando Clinton prometeu que eliminar\u00eda esta prohibici\u00f3n do ex\u00e9rcito.\nEn 1992 o Consello Xeral dos Estados Unidos realizou un informe titulado \"Xesti\u00f3n de Forzas de defensa: Pol\u00edtica do DOD sobre homosexualidade\". GAO/NSAID-92-98, que resum\u00eda as pol\u00edticas da directiva DOD sobre homosexualidade e as s\u00faas raz\u00f3ns. O informe tam\u00e9n inclu\u00eda citas dun estudo previo non publicado de 1988 sobre a DOD que chegaba a conclusi\u00f3ns similares \u00e1s do informe Crittenden de 1957. En 1993 os dous informes public\u00e1ronse xunto cos argumentos dun xeneral das forzas armadas defendendo as teses da directiva DOD en contra do levantamento do veto.\nA oposici\u00f3n no congreso ao levantamento da prohibici\u00f3n foi liderada polo senador dem\u00f3crata de Xeorxia Sam Nunn que organizou varias vistas no congreso onde se defend\u00eda a posici\u00f3n do ex\u00e9rcito para manter o veto da directiva de 1981. Mentres que o apoio do congreso \u00e1 reforma liderada polo congresista, tam\u00e9n dem\u00f3crata, Barney Frank de Massachusetts, que loitou por un compromiso, e o senador republicano retirado Barry Goldwater, que argumentou para a completa retirada da prohibici\u00f3n. Tras o bloqueo das li\u00f1as telef\u00f3nicas do congreso por chamadas de xente que se opu\u00f1a \u00e1 retirada da prohibici\u00f3n, o presidente Clinton deu un paso atr\u00e1s na s\u00faa promesa electoral de levantar totalmente o veto aos homosexuais nas forzas armadas. Ao final aprobouse un compromiso intermedio o \"Don't Ask, Don't Tell\". Oficialmente as pr\u00e1cticas homosexuais seguen prohibidas pero o compromiso dita que o ex\u00e9rcito deixar\u00eda de preguntar no proceso de recrutamento pola orientaci\u00f3n sexual e compromet\u00edase a non investigar a vida sexual privada dos soldados. E, pola s\u00faa banda, os homosexuais te\u00f1en a obrigaci\u00f3n de non realizar pr\u00e1cticas sexuais durante o seu servizo, non revelar a s\u00faa condici\u00f3n sexual ou facer nada que a devele, como casar con algu\u00e9n da s\u00faa mesmo sexo; se o incumpren ser\u00edan licenciados.\nO 13 de setembro de 2005 o Centro de estudo das minor\u00edas sexuais no ex\u00e9rcito un think tank da Universidade Santa Barbara sacou a noticia de que exist\u00eda unha norma de FORSCOM de 1999 (Regulation 500-3-3) que permit\u00eda no despregamento de reservistas do ex\u00e9rcito e tropas da garda nacional seguir en activo aos que digan ser gais ou sexan acusados de ser gais. O portavoz das forzas armadas Kim Waldron posteriormente confirmou a existencia da norma indicando que se tentaba previr que os reservistas e os membros da garda nacional escapasen do combate finxindo ser gais.\nA norma \"Don't ask, don't tell\" foi levada \u00e1s cortes federais cinco veces, e no tribunal supremo no caso \"Rumsfeld v. Forum for Academic and Institutional Rights\", mantivo por unanimidade que o goberno federal non pod\u00eda reter os fondos das universidades para forzalas a aceptar recrutadores militares, estas aduciron pol\u00edticas de non discriminaci\u00f3n.\nEn 1993 o Instituto nacional para investigaci\u00f3n da defensa da corporaci\u00f3n Rand publicou \"Orientaci\u00f3n sexual e pol\u00edtica sobre persoal militar de EEUU: Opci\u00f3ns e avaliaci\u00f3n\", preparado para a oficina do secretario de defensa. onde se analiza a vida dos soldados e aval\u00edase a repercusi\u00f3n da normativa e comp\u00e1rase con outros ex\u00e9rcitos.\nDerrogaci\u00f3n.\nO 10 de outubro de 2009 o presidente Barack Obama anunciou nun discurso para Human Rights Campaign que acabar\u00eda con esta norma. Tras dous intentos frustrados de revogar a lei o 21 de setembro e o 9 de decembro, pola oposici\u00f3n dos republicanos, liderados polo senador John McCain, o Senado dos Estados Unidos revogou a lei por 65 votos contra 31 o 18 de decembro de 2010. Dous d\u00edas antes, a C\u00e1mara de Representantes, 250 votos a favor e 175 en contra, aprobara levantar o veto aos homosexuais.\nObama asinou a derrogaci\u00f3n o 22 de decembro de 2010. D\u00edas antes da derrogaci\u00f3n, e co\u00f1ecida a postura da C\u00e1mara de Representantes e o Senado, declarou:\nO secretario de Defensa, Robert Gates, asegurou que a administraci\u00f3n traballar\u00eda con \"precauci\u00f3n, m\u00e9todo, a\u00ednda que con resoluci\u00f3n\" en aplicar a derrogaci\u00f3n.\nDous meses antes, en outubro, unha enquisa oficial do Pent\u00e1gono revelara que dous terzos dos militares estadounidenses estaba de acordo con que os gais e lesbianas prestasen servizo sen ocultar a s\u00faa orientaci\u00f3n sexual, \u00e1 vez que un xu\u00edz de Virxinia ordenara ao ex\u00e9rcito suspender a aplicaci\u00f3n da lei despois de declarala inconstitucional por violar a Primeira e a Quinta emenda da Constituci\u00f3n dos Estados Unidos.\nOpini\u00f3n p\u00fablica.\nAs enquisas mostraron que a maior\u00eda da poboaci\u00f3n dos Estados Unidos est\u00e1 a favor de permitir que os homosexuais sirvan abertamente nos ex\u00e9rcitos. Unha sondaxe nacional realizado en maio de 2005 polo Boston Globe mostrou que o 79% dos enquisados non ti\u00f1a nada en contra de que as persoas abertamente homosexuais servisen no ex\u00e9rcito. En 2008 unha enquisa conxunta de \"Washington Post\" e \"ABC News\" mostraba que o 75% dos estadounidenses, o 80% dos dem\u00f3cratas, 75% dos independentes e o 66% dos republicanos, contestou que deber\u00eda estar permitido servir no ex\u00e9rcito aos homosexuais. En cambio os militares seguen estando en contra. Unha enquisa de 2006 de Zogby International entre membros das forzas armadas atopou que s\u00f3 o 26% estaba a favor do servizo de gais e lesbianas no ex\u00e9rcito, mentres que o 37% apoiaban a prohibici\u00f3n.\nEstat\u00edsticas.\nAs estat\u00edsticas do n\u00famero de persoas expulsadas do ex\u00e9rcito por homosexualidade, segundo anos fiscais, desde que se introduciu a norma en 1993 son:\nImpacto econ\u00f3mico.\nEn febreiro de 2005, a Government Accountability Office (oficina de contabilidade gobernamental, GAO) fixo p\u00fablico os custos estimados da norma. Avisando que a cantidade puidese ser demasidado baixa, a GAO informou o gasto de USD 95,4 mill\u00f3ns en custos de recrutamento e que 95,1 mill\u00f3ns de adestramento para substitu\u00edr os 9.488 soldados licenciados desde 1994 at\u00e9 2003.\nEn febreiro de 2006, unha comisi\u00f3n informal da Universidade de California na que estaban Lawrence Korb, un antigo axudante do secretario de defensa durante a administraci\u00f3n Reagan, o antigo secretario de defensa William Perry da administraci\u00f3n Clinton e profesores de West Point conclu\u00edu que o c\u00e1lculo deb\u00eda estar m\u00e1is pr\u00f3ximo a USD 363 mill\u00f3ns, inclu\u00edndo 14,3 mill\u00f3ns polas \"viaxes de separaci\u00f3n\" unha vez que o membro \u00e9 expulsado, 17.8 mill\u00f3ns para oficiais de adestramento, 252,4 mill\u00f3ns por adestramento e 79.3 mill\u00f3ns por custos de recrutamento. O informe da comisi\u00f3n afirmaba que a GAO non tomou en conta os valores das perdas militares dos departamentos.\nOpini\u00f3ns de personalidades.\nA cantante estadounidense Lady Gaga avogou o d\u00eda 16 de setembro de 2010 polos dereitos dos soldados gais e lesbianas nun v\u00eddeo de YouTube.\nNo v\u00eddeo, a artista pide ao Senado norteamericano votar contra toda discriminaci\u00f3n dos homosexuais nas Forzas Armadas. Agregou que desde a aprobaci\u00f3n da lei \"Don't Ask, Don't Tell\" en 1993, un 14 mil soldados deberon abandonar a s\u00faa carreira militar pola s\u00faa orientaci\u00f3n sexual.\nA lei permite aos homosexuais ser militares mentres non revelen a s\u00faa condici\u00f3n sexual. A cantante denunciou que, na pr\u00e1ctica, hai oficiais con prexu\u00edzos que interve\u00f1en correos electr\u00f3nicos e consultan \u00e1s familias pola orientaci\u00f3n sexual dos seus fillos. Isto \u00e9 inconstitucional, segundo a estrela."}
{"id": "167622", "revid": "98629", "url": "https://gl.wikipedia.org/wiki?curid=167622", "title": "Jos\u00e9 Luis Oltra", "text": "Jos\u00e9 Luis Oltra Casta\u00f1er, nado en Valencia o 24 de marzo de 1969, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista.\nTraxectoria.\nComo adestrador.\nIniciouse nos banqui\u00f1os na tempada 2001\u201302 dirixindo ao Catarroja CF, da Rexional Preferente, equipo co que logrou o terceiro posto. \u00c1 tempada seguinte, o CD Castell\u00f3n de Segunda Divisi\u00f3n B contratouno para loitar polo ascenso \u00e1 Segunda A. O equipo conseguiu ser campi\u00f3n de grupo, pero non puido ascender ao caer na fase de promoci\u00f3n. Na tempada 2003\u201304 rematou cuarto en liga, volvendo a participar na ligui\u00f1a de ascenso para quedar novamente \u00e1s portas da Segunda Divisi\u00f3n.\nA s\u00faa gran labor \u00e1 fronte do CD Castell\u00f3n fixo que o Levante UD se fixara nel, e o contratou para dirixir ao filial, de Segunda Divisi\u00f3n B. A traxectoria do filial foi bastante boa, tanto que, a falta de catro xornadas para o final, o equipo ti\u00f1a xa practicamente asegurada a presenza na fase de ascenso \u00e1 Segunda Divisi\u00f3n. Nese momento, o primeiro equipo destitu\u00edu ao seu adestrador, Bernd Schuster, tras unha mala racha de resultados; elixindo a Jos\u00e9 Luis Oltra como sucesor para tratar de evitar o descenso do equipo. Con todo, tras os catro partidos que restaban, o club azulgrana non conseguiu salvarse, e consumou o seu regreso \u00e1 Segunda Divisi\u00f3n.\nAo comezo da tempada 2005\u201306, o Levante UD confiou en Jos\u00e9 Luis Oltra para constru\u00edr o seu novo equipo, co que regresar a Primeira Divisi\u00f3n, pero, tras dez xornadas, foi destitu\u00eddo, estando o equipo na metade da t\u00e1boa. A seguinte tempada, o Ciudad de Murcia, que loitaba por ascender a Primeira Divisi\u00f3n, contratou ao t\u00e9cnico valenciano, o cal deixou ao equipo en cuarta posici\u00f3n. O modesto equipo murciano non conseguiu o seu obxectivo, a\u00ednda que logrou a mellor clasificaci\u00f3n da s\u00faa historia.\nO \u00e9xito do seu traballo \u00e1 fronte do Ciudad de Murcia levou a grandes equipos da categor\u00eda a interesarse pola s\u00faa situaci\u00f3n. Ao final, o CD Tenerife conseguiu a s\u00faa contrataci\u00f3n en 2007, ofrec\u00e9ndolle un contrato por un ano. Na s\u00faa primeira tempada consumou unha traxectoria irregular, con moita solidez como local e resultados pobres nos desplazamentos, acabando und\u00e9cimo. A pesar deste resultado, obtivo a renovaci\u00f3n por outra campa\u00f1a. Jos\u00e9 Luis Oltra logrou consolidarse como adestrador e ser na tempada 2008\u201309 un dos mellores adestradores que tivera o equipo insular, conseguindo o ascenso do CD Tenerife \u00e1 Primeira Divisi\u00f3n de Espa\u00f1a cunha vitoria ante o Girona FC (0\u20131), e ga\u00f1\u00e1ndose o afecto da afecci\u00f3n \"chicharrera\". O equipo canario acabou terceiro con 81 puntos.\nO 29 de agosto de 2009, o adestrador regresou \u00e1 Primeira Divisi\u00f3n espa\u00f1ola. No seu primeiro encontro, fronte ao Real Zaragoza, o conxunto do t\u00e9cnico valenciano cae derrotado (1\u20130) nun partido claramente dominado polo conxunto \"chicharrero\". A s\u00faa primeira vitoria chegou no coliseo insular contra Osasuna, unha xornada despois, o 12 de setembro de 2009, que coincidiu co debut como local na tempada do CD Tenerife en Primeira Divisi\u00f3n (2\u20131). Finalmente, o equipo descendeu \u00e1 Segunda Divisi\u00f3n e o club non renovou o seu contrato, o que supuxo un duro golpe para a afecci\u00f3n \"chicharrera\", quen confiaba para a seguinte tempada cos servizos do t\u00e9cnico ao que se substitu\u00edu sen un candidato aparente. M\u00e1is tarde despediuse nunha emotiva rolda de prensa na que quedou patente a profesionalidade e bo facer do t\u00e9cnico as\u00ed como o cari\u00f1o que sent\u00eda cara Tenerife, lugar ao que chegou coa s\u00faa muller e os seus dous fillos, un deles acabado de nacer, Miguel. O 18 de setembro de 2010, m\u00e1is de 14.000 afeccionados no Heliodoro Rodr\u00edguez L\u00f3pez corearon o seu nome ante a directiva para pedir a s\u00faa volta \u00e1 illa. O CD Tenerife perdera os primeiros partidos do ano.\nO 24 de novembro de 2010, confirmouse na web do UD Almer\u00eda a s\u00faa fichaxe como t\u00e9cnico do club tras a destituci\u00f3n de Juan Manuel Lillo. A pesar de mellorar os n\u00fameros do seu predecesor, o equipo non sa\u00eda da zona de descenso. Finalmente, o 5 de abril de 2011, confirmouse a s\u00faa destituci\u00f3n, sendo o seu substituto Roberto Olabe, quen fora director deportivo do equipo na \u00e9poca do seu ascenso a Primeira.\nO 27 de maio anunciouse un acordo do adestrador co Deportivo da Coru\u00f1a na s\u00faa nova etapa en Segunda Divisi\u00f3n. O contrato era por unha temporada, e renovou automaticamente ao lograr ascender o equipo a Primeira, que quedou campi\u00f3n da categor\u00eda. O 30 de decembro de 2012 foi destitu\u00eddo por mor dos malos resultados acadados durante 17 xornadas de liga, conseguindo s\u00f3 d\u00faas vitorias e deixando o equipo no \u00faltimo lugar da t\u00e1boa antes das vacaci\u00f3ns de Nadal. O seu substituto foi Domingos Paci\u00eancia.\nEn xu\u00f1o de 2013 anunciouse que adestrar\u00eda ao Mallorca na s\u00faa etapa en Segunda Divisi\u00f3n, en substituci\u00f3n de Gregorio Manzano. Tras unha serie de malos resultados foi destitu\u00eddo en febreiro de 2014 de xeito esperp\u00e9ntico, pois foi despedido verbalmente e posteriormente obrig\u00f3uselle a adestrar ao equipo dous d\u00edas, mentres a directiva procuraba un novo adestrador, que finalmente foi Llu\u00eds Carreras."}
{"id": "167623", "revid": "98629", "url": "https://gl.wikipedia.org/wiki?curid=167623", "title": "M\u00edchel", "text": "Jos\u00e9 Miguel Gonz\u00e1lez Mart\u00edn del Campo, co\u00f1ecido como M\u00edchel, nado en Madrid o 23 de marzo de 1963, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e foi internacional coa selecci\u00f3n espa\u00f1ola. Actualmente adestra o Olympiakos FC.\nTraxectoria.\nAdestrador.\nO 14 de xaneiro\u00a0de 2013 anunciouse a s\u00faa destituci\u00f3n como adestrador do Sevilla FC, sendo substitu\u00eddo por Unai Emery."}
{"id": "167624", "revid": "98629", "url": "https://gl.wikipedia.org/wiki?curid=167624", "title": "Esteban Vigo", "text": "Esteban Vigo Ben\u00edtez, nado o 17 de xaneiro de 1955 en V\u00e9lez-M\u00e1laga, \u00e9 un exfutbolista espa\u00f1ol e actual adestrador de f\u00fatbol. Xogaba de centrocampista e foi internacional coa selecci\u00f3n espa\u00f1ola. Actualmente adestra o UD Almer\u00eda.\nTraxectoria.\nComo adestrador.\nO 20 de marzo\u00a0de 2011\u00a0foi destitu\u00eddo como t\u00e9cnico do H\u00e9rcules CF. O 4 de abril de 2012 foi presentado como novo adestrador do UD Almer\u00eda at\u00e9 o final da tempada, en substituci\u00f3n de Lucas Alcaraz."}
{"id": "167626", "revid": "98629", "url": "https://gl.wikipedia.org/wiki?curid=167626", "title": "Luis Garc\u00eda Plaza", "text": "Luis Garc\u00eda Plaza, nado en Madrid o 1 de decembro de 1972, \u00e9 un exfutbolista espa\u00f1ol e actual adestrador de f\u00fatbol. Xogaba de defensa.\nTraxectoria.\nEn marzo de 2014 foi destitu\u00eddo como t\u00e9cnico do Getafe tras unha serie de malos resultados. O seu substituto foi Cosmin Contra."}
{"id": "167627", "revid": "54336", "url": "https://gl.wikipedia.org/wiki?curid=167627", "title": "Estevo, m\u00e1rtir", "text": "Santo Estevo (do grego \"Stephanos\", coroa) foi un di\u00e1cono e protom\u00e1rtir, considerado o primeiro m\u00e1rtir cristi\u00e1n.\nHistoria.\nA s\u00faa figura enc\u00e1drase a principios do s\u00e9culo I, cando o cristianismo era a\u00ednda considerado unha seita m\u00e1is do xuda\u00edsmo. Segundo os \"Feitos dos Ap\u00f3stolos\", Estevo era o l\u00edder dos sete di\u00e1conos nomeados polos ap\u00f3stolos en defensa dos xudeus helenistas, os xudeus da di\u00e1spora que falaban grego a pesar de vivir en Xerusal\u00e9n. Desde esta posici\u00f3n, Estevo denunciou as preferencias que a Igrexa daba aos xudeus hebreos fronte aos xudeus helenistas, condenando \u00e1 s\u00faa vez o uso do Templo de Xerusal\u00e9n como asento da idolatr\u00eda contraria \u00e1 Lei de Mois\u00e9s e afirmando que s\u00f3 Xes\u00fas estaba chamado a espiritualizar o culto do templo.\nEstas ideas chocaron cos intereses materiais da casta sacerdotal e coas crenzas do pobo xudeu, o que acabou incomodando aos fariseos dalgunhas sinagogas, que acusaron a Estevo ante o Sanedr\u00edn de blasfemia contra Mois\u00e9s e Yahveh. A asemblea considerouno culpable e Estevo foi lapidado nos arredores de Xerusal\u00e9n, ao tempo que, segundo a tradici\u00f3n, oraba polos seus verdugos, dicindo: \"Se\u00f1or, non lles tomes en conta este pecado\". Entre os participantes estaba Paulo de Tarso, pero non tirando pedras, sen\u00f3n coidando a roupa dos que o fac\u00edan. Na iconograf\u00eda usual, aparece co libro dos Evanxeos na man, por ser m\u00e1rtir, e coas pedras coas que foi lapidado.\nTrala morte de Estevo, os xudeus helenistas dispers\u00e1ronse por Palestina e Antioqu\u00eda, levando a s\u00faa pr\u00e9dica entre os pag\u00e1ns. O seu martirio supuxo o fin do cristianismo como seita do xuda\u00edsmo, ao separar o culto cristi\u00e1n do xudeu practicado en Xerusal\u00e9n. Os helenistas sentaron as bases do cristianismo concibido coma unha relixi\u00f3n universal, non exclusivamente xud\u00eda, concepto desenvolvido por San Paulo e ratificado no Concilio de Xerusal\u00e9n.\nVeneraci\u00f3n.\n\u00c9 venerado pola Igrexa Ortodoxa e a Igrexa Cat\u00f3lica. O seu d\u00eda \u00e9 o 26 de decembro. Repres\u00e9ntase coa palma do martirio, vestiduras de di\u00e1cono e cunha ou varias pedras. \u00c9 o patr\u00f3n dos di\u00e1conos.\nEn Galiza \u00e9 o und\u00e9cimo santo con m\u00e1is advocaci\u00f3ns, sendo patr\u00f3n de 106 parroquias."}
{"id": "167628", "revid": "85894", "url": "https://gl.wikipedia.org/wiki?curid=167628", "title": "San Cibrao, Lieiro, Cervo", "text": "San Cibrao \u00e9 un lugar da parroquia de Lieiro, do concello de Cervo. Segundo o IGE en 2009 ti\u00f1a 2138 habitantes (1079 homes e 1059 mulleres), 80 menos ca dez anos antes.\nXeograf\u00eda.\nConforma unha pen\u00ednsula cara ao mar Cant\u00e1brico, formada trala uni\u00f3n dunha illa (Porto de Arriba) co continente (Porto de Abaixo ou Figueiras) por mor da acumulaci\u00f3n de area. Na Atalaia da pen\u00ednsula hai un faro. O peirao est\u00e1 protexido por un espor\u00f3n.\nTen diversas praias, como Cubelas, O Torno (onde desauga o r\u00edo Cobo) e A Caosa, as d\u00faas \u00faltimas Bandeira Azul da Uni\u00f3n Europea. A un quil\u00f3metro e medio da costa est\u00e1 o arquip\u00e9lago dos Farall\u00f3ns, que abrangue as illas Baixa, Sombriza e P\u00e9.\nHistoria.\nNos s\u00e9culos XIV e XV a aldea acoll\u00eda estaleiros de carabelas e unha f\u00e1brica de salgado, da que se conservan restos co\u00f1ecidos como o Castelo mari\u00f1o.\nVinculado nalg\u00fan momento coas f\u00e1bricas de Sargadelos, o porto de San Cibrao dotouse no s\u00e9culo XIX co faro da Atalaia. tam\u00e9n a mediados do s\u00e9culo XIX (1850), unha real Orde constitu\u00edu a Aduana de San Cibrao, que funcionou ata o segundo terzo do s\u00e9culo XX.\nA finais do s\u00e9culo XX, a instalaci\u00f3n da f\u00e1brica de aluminio de Alcoa supuxo a construci\u00f3n do porto de San Cibrao (comercial), dependente da Autoridade Portuaria de Ferrol-San Cibrao.\nNo antigo grupo escolar est\u00e1 o Museo do Mar de San Cibrao, dependente da Rede Muse\u00edstica Provincial de Lugo.\nCultura e lendas.\nAs illas Farall\u00f3ns deron p\u00e9 \u00e1 lenda da Maruxaina: un ser metade peixe metade muller, que toca o corno. Segundo as fontes, con boas (para avisar da proximidade dun temporal) ou malas intenci\u00f3ns (para facer tolear a xente e que os barcos embarranquen nos Farall\u00f3ns). En agosto cel\u00e9brase a festa da Maruxaina, declarada de interese tur\u00edstico.\nEn 1997 creouse a asociaci\u00f3n cultural Os Aventados, activa na Mari\u00f1a de Lugo."}
{"id": "167630", "revid": "16394", "url": "https://gl.wikipedia.org/wiki?curid=167630", "title": "C\u00f3dice Vixilano", "text": ""}
{"id": "167631", "revid": "5863", "url": "https://gl.wikipedia.org/wiki?curid=167631", "title": "Agrupaci\u00f3n Deportiva A Pinguela", "text": "A Agrupaci\u00f3n Deportiva A Pinguela foi un equipo de voleibol galego, da vila de Monforte de Lemos. O club foi creado en 1987 e desapareceu en 2013 por falta de recursos econ\u00f3micos e xogadoras locais. Nos \u00faltimos anos da historia do club, o seu patrocinador principal foi a Denominaci\u00f3n de Orixe Ribeira Sacra.\nHistoria.\nA AD A Pinguela foi creada en 1987 adic\u00e1ndose \u00e1 promoci\u00f3n e \u00e1 pr\u00e1ctica do voleibol, e no seu segundo ano de existencia o club conseguiu presentar un equipo s\u00e9nior que competiu en Segunda divisi\u00f3n, e logo de d\u00faas tempadas conseguiu o ascenso \u00e1 Superliga. O seu maior \u00e9xito chegou na tempada 1996-97, cando o seu equipo s\u00e9nior conseguiu o ascenso \u00e1 Superliga, a m\u00e1xima categor\u00eda do voleibol espa\u00f1ol e na que permaneceu ata a tempada 2006-07, cando descendeu \u00e1 segunda categor\u00eda, a Superliga 2.\nNa tempada 1999-00 conseguiu o campionato de Espa\u00f1a en categor\u00eda cadete no torneo celebrado en Murcia e finaliza no terceiro posto no campionato celebrado en Madrid. Na tempada 2000-2001 conseguiu o campionato de Espa\u00f1a xuvenil celebrado ante a s\u00faa afecci\u00f3n en Monforte de Lemos. En febreiro do 2004 organizou a XXIX edici\u00f3n da Copa da Ra\u00ed\u00f1a, a\u00ednda que finalmente o t\u00edtulo foi \u00e1s mans do Tenerife Marichal na mesma tempada na que logrou o campionato de Europa. Con todo, na tempada 2006-07 o equipo monfortino descend\u00eda \u00e1 Superliga 2 logo de perder na s\u00faa casa fronte ao Menorca ante un milleiro de persoas nas bancadas.\nNo 2009 o equipo s\u00e9nior conseguiu chegar \u00e1 final da Copa da Princesa disputada no seu pavill\u00f3n, mais caeu fronte ao PDR Miranda por 3 a 2. A\u00ednda que o gran logro desa tempada foi o retorno \u00e1 m\u00e1xima categor\u00eda, a Superliga, logo de proclamarse campi\u00f3n da Superliga 2 e conseguindo o ascenso matem\u00e1tico unha xornada antes da finalizaci\u00f3n da liga logo de derrotar precisamente ao PDR Miranda en Miranda de Ebro. En 2010 o club monfortino organizou a XXXV edici\u00f3n da Copa da Ra\u00ed\u00f1a e estivo a un s\u00f3 punto de disputar a final, na que o t\u00edtulo foi para as vitrinas do C.A.V. Murcia 2005.\nNo ver\u00e1n de 2012 o club presentou a s\u00faa candidatura para disputar a Superliga na tempada 2012-13 malia non ter conseguido o ascenso. Finalmente o equipo s\u00e9nior disputou a m\u00e1xima categor\u00eda do voleibol feminino espa\u00f1ol, finalizando na oitava posici\u00f3n da t\u00e1boa con 13 puntos, por diante dos canarios Aguere e Tenerife. En 2013 a directiva do club decidiu disolver o primeiro equipo por falta de recursos e xogadoras locais, pasando a adicarse unicamente ao traballo coa canteira."}
{"id": "167632", "revid": "98629", "url": "https://gl.wikipedia.org/wiki?curid=167632", "title": "Adosinda (ra\u00ed\u00f1a)", "text": "Adosinda, finada despois do 785, foi ra\u00ed\u00f1a consorte da Galiza altomedieval polo seu matrimonio co rei (\"princeps\") Silo.\nTraxectoria.\nFoi filla de Afonso I o Cat\u00f3lico e da ra\u00ed\u00f1a Ermesinda, e irm\u00e1 de Froila I e medio irm\u00e1 do rei Mauregato. Por parte paterna era neta do duque Pedro de Cantabria, e por parte materna era neta de Paio de Asturias e da s\u00faa muller Gaudiosa.\nTrala morte do seu irm\u00e1n, o rei Fruela I, permaneceu na corte baixo a protecci\u00f3n do rei Aurelio, e mandou ao seu sobri\u00f1o Afonso ao mosteiro de San Xuli\u00e1n de Samos para darlle protecci\u00f3n e formaci\u00f3n. Na corte asturiana co\u00f1eceu a Silo, un nobre galego co que casou. Trala morte de Aurelio no ano 774, Silo pasou a ser , pas\u00f3 a ser rei de Asturias.\nAo morrer Silo no ano 783 sen deixaren descendencia, Adosinda interveu para que o sucesor do rei fose o seu sobri\u00f1o Alfonso, o fillo de Fruela. Por\u00e9n, o trono foi tomado polo medio irm\u00e1n de Adosinda, Mauregato, quen expulsou a Afonso, o cal se refuxiou en \u00c1lava.\nXa que Adosinda apoiara a Afonso, a s\u00faa posici\u00f3n na corte f\u00edxose insegura, polo que ingresou no mosteiro de San Xo\u00e1n de Santianes de Pravia (Pravia). Entrou como relixiosa o 26 de novembro do ano 783 ou 785 segundo o cronista Ambrosio de Morales, en presenza do abade Fidel e de Beato e Eterio, estes dous co\u00f1ecidos pola controversia que mantiveron co arcebispo de Toledo Elipando de Toledo. Este mosteiro fora mandado constru\u00edr por Silo, e nel foron enterrados o rei e mais a s\u00faa esposa."}
{"id": "167633", "revid": "89787", "url": "https://gl.wikipedia.org/wiki?curid=167633", "title": "Copa da Princesa de Voleibol", "text": "A Copa da Princesa de Voleibol \u00e9 unha competici\u00f3n de voleibol feminino do estado espa\u00f1ol na que se enfrontan os tres primeiros clasificados da Superliga 2 xunto co equipo organizador. \u00c9 a competici\u00f3n espa\u00f1ola m\u00e1is nova, iniciada na tempada 2007-08 e desp\u00fatase anualmente.\nV\u00e9xase tam\u00e9n.\nLigaz\u00f3ns externas.\nReal Federaci\u00f3n Espa\u00f1ola de Voleibol - Copa da Princesa"}
{"id": "167634", "revid": "15490", "url": "https://gl.wikipedia.org/wiki?curid=167634", "title": "Musa ibn Nusayr", "text": "Abu Abd ar-Rahman Musa ibn Nusayr ibn Abd ar-Rahman Zayd al-Lajmi (en \u00e1rabe,\u0623\u0628\u0648\u0639\u0628\u062f \u0627\u0644\u0631\u062d\u0645\u0646 \u0645\u0648\u0633\u0649 \u0628\u0646 \u0646\u0635\u064a\u0631 \u0628\u0646 \u0639\u0628\u062f \u0627\u0644\u0631\u062d\u0645\u0646 \u0632\u064a\u062f \u0627\u0644\u0644\u062e\u0645\u064a), co\u00f1ecido simplemente como Musa, nado no Iemen cara ao 640 e finado en Damasco, actual Siria, no 716, foi un militar musulm\u00e1n, gobernador e xeneral da dinast\u00eda Omeia.\nTraxectoria.\nParticipou na invasi\u00f3n musulm\u00e1 da Pen\u00ednsula Ib\u00e9rica, tomando parte na guerra civil que ti\u00f1a lugar no Reino Visigodo entre os partidarios de Don Rodrigo e os de Akhila II, fillo de Vitiza. Foi este \u00faltimo quen solicitou a axuda de Musa, penetrando en territorio visigodo no 712.\nRepartiu os seus dominios entre os seus fillos, feito polo cal o califa Suleim\u00e1n I chamouno a Damasco a render contas, sendo acusado de malversaci\u00f3n. Conden\u00e1rono a morte, pero finalmente conmut\u00f3uselle a pena polo pagamento dunha considerable suma de di\u00f1eiro. Pouco despois asasin\u00e1rono nunha mesquita de Damasco."}
{"id": "167635", "revid": "1410", "url": "https://gl.wikipedia.org/wiki?curid=167635", "title": "Copa da Princesa de Voleibol 2009", "text": "A Copa da Princesa de Voleibol 2009 foi a II edici\u00f3n desta competici\u00f3n espa\u00f1ola de voleibol. Celebrouse entre os d\u00edas 10 e 11 de xaneiro do 2009 no Pavill\u00f3n Municipal de A Pinguela da localidade galega de Monforte de Lemos (Lugo). O campi\u00f3n desta edici\u00f3n foi o equipo riox\u00e1n do PDR Miranda, que venceu na final ao equipo local, o Ribeira Sacra por 2 a 3 (25-27, 25-15, 21-25, 25-15 e 13-15).\nParticipantes.\nEsta edici\u00f3n foi disputada polos catro mellores equipos da Superliga 2, que buscaron suceder ao Haro Rioja Voley no palmar\u00e9s da competici\u00f3n."}
{"id": "167637", "revid": "1987", "url": "https://gl.wikipedia.org/wiki?curid=167637", "title": "Tratado de Aranjuez", "text": "O tratado de Aranjuez, asinado en 1801, e o tratado de San Ildefonso, asinado en 1800, foron dous acordos segredos entre Espa\u00f1a e Francia no transcurso das guerras napole\u00f3nicas. Os principais puntos acordados inclu\u00edron a cesi\u00f3n a Francia das posesi\u00f3ns espa\u00f1olas de Luisiana e o ducado de Parma, a cambio do Gran Ducado de Toscana, que co nome de Reino de Etruria pasou a mans do infante espa\u00f1ol Luis Francisco de Borb\u00f3n-Parma."}
{"id": "167638", "revid": "16394", "url": "https://gl.wikipedia.org/wiki?curid=167638", "title": "Tratado de San Ildefonso", "text": ""}
{"id": "167639", "revid": "111586", "url": "https://gl.wikipedia.org/wiki?curid=167639", "title": "Felip Pedrell", "text": "Felip Pedrell i Sabat\u00e9, nado en Tortosa o 19 de febreiro de 1841 e finado en Barcelona o 19 de agosto de 1922, foi un compositor e m\u00fasico catal\u00e1n.\nTraxectoria.\nTivo os seus primeiros contactos coa m\u00fasica como cantor infantil do coro da catedral de Tortosa. Con 15 anos compuxo un \"Stabat Mater\" a tres voces. En 1863 Pedrell foi a Barcelona para seguir os seus estudos musicais, pero pronto viaxa a Roma (1876) e Par\u00eds (1877) internado polas Deputaci\u00f3ns de Tarragona e Xirona para desenvolver os seus co\u00f1ecementos musicais. M\u00e1is tarde, no ano 1894 trasl\u00e1dase a Madrid onde no ano 1915 se lle nomea profesor do Conservatorio.\nGrazas \u00e1s s\u00faas viaxes a Italia e Francia, Pedrell foi o primeiro m\u00fasico modernista catal\u00e1n en contactar coa m\u00fasica estranxeira. Este contacto foi esencial para definir as s\u00faas futuras tendencias musicais como compositor de m\u00fasica culta e popular. Foi un dos introdutores en Catalu\u00f1a e en Espa\u00f1a da m\u00fasica de Wagner.\nComo renovador do panorama musical catal\u00e1n, tivo un enorme prestixio que o levou a ser o mestre de m\u00fasicos como Enric Granados, Manuel de Falla, Robert Gerhard, Isaac Alb\u00e9niz, Llu\u00eds Millet e outros.\nPedrell tam\u00e9n foi fundador de escolas de musicolox\u00eda tanto en Catalu\u00f1a coma no resto de Espa\u00f1a. Foi un compositor moi activo, desenvolvendo todos os estilos musicais. As\u00ed, ademais das s\u00faas \u00f3peras, compuxo tam\u00e9n unha gran cantidade de obras l\u00edricas, poemas sinf\u00f3nicos e m\u00fasica relixiosa e de c\u00e1mara. Foi, ademais, un incualificable precursor do nacionalismo catal\u00e1n."}
{"id": "167640", "revid": "98629", "url": "https://gl.wikipedia.org/wiki?curid=167640", "title": "Lucas Alcaraz", "text": "Luis Lucas Alcaraz Gonz\u00e1lez, nado en Granada o 21 de xu\u00f1o de 1966, \u00e9 un exfutbolista e actual adestrador de f\u00fatbol espa\u00f1ol.\nTraxectoria.\nAdestrador.\nO 30 de xaneiro de 2013 anunciouse a s\u00faa contrataci\u00f3n polo Granada CF, en substituci\u00f3n de Juan Antonio Anquela.\nEn maio de 2014 anunciouse que non continuar\u00eda no club andaluz. O seu substituto foi Joaqu\u00edn Caparr\u00f3s."}
{"id": "167641", "revid": "89787", "url": "https://gl.wikipedia.org/wiki?curid=167641", "title": "Xos\u00e9 Lu\u00eds Rodr\u00edguez Pardo", "text": "Xos\u00e9 Lu\u00eds Rodr\u00edguez Pardo, nado na Coru\u00f1a o 13 de decembro de 1936 e finado na mesma cidade o 12 de xu\u00f1o de 2018, foi un avogado e pol\u00edtico galego.\nTraxectoria.\nParticipou no Consello da Mocedade e na fundaci\u00f3n do Partido Socialista Galego en 1963 e no Consello de Forzas Pol\u00edticas Galegas. Foi fundador da Agrupaci\u00f3n Cultural O Galo de Santiago (1961) e da Agrupaci\u00f3n Cultural O Facho da Coru\u00f1a (1963). Formou parte das primeiras directivas de ADEGA.\nPartidario de achegarse ao PSOE formou parte con Ceferino D\u00edaz e Fernando Gonz\u00e1lez Laxe do Colectivo Socialista-PSG, constitu\u00eddo o 2 de abril de 1978. Plasmaron o seu proxecto no manifesto co\u00f1ecido como Documento dos 19, foron expulsados do PSG e integr\u00e1ronse no PSdeG-PSOE.\nParticipou na elaboraci\u00f3n do Estatuto dos dezaseis, e nas Cortes Xerais no texto material do Estatuto de Autonom\u00eda de Galicia. Foi deputado pola provincia da Coru\u00f1a na I lexislatura (1979-1982) e senador na II e III lexislatura (1982-1989).\nColaborou en distintos medios de prensa, como no desaparecido \"Xornal.com\""}
{"id": "167642", "revid": "1888", "url": "https://gl.wikipedia.org/wiki?curid=167642", "title": "Jos\u00e9 Luis Rodr\u00edguez Pardo", "text": ""}
{"id": "167643", "revid": "88215", "url": "https://gl.wikipedia.org/wiki?curid=167643", "title": "\u00d3scar Cano", "text": "\u00d3scar Pedro Cano Moreno, nado en Granada o 7 de novembro de 1972, \u00e9 un adestrador de f\u00fatbol espa\u00f1ol, que dende novembro de 2023 adestra o Sabadell, da Primeira Divisi\u00f3n RFEF.\nTraxectoria.\nInicios no f\u00fatbol.\nComezou a xogar ao f\u00fatbol no Colexio Ave Mar\u00eda de Granada, pasando logo \u00e1s categor\u00edas inferiores do Parque Nueva Granada. Tras debutar co primeiro equipo deste en Segunda Rexional, foi descuberto por Gerardo Castillo, que o fichou para o Guadix, de Terceira Divisi\u00f3n, equipo co que logrou o ascenso \u00e1 Segunda Divisi\u00f3n B na tempada 1995/96. Con todo, o falecemento de seu pai naquel ent\u00f3n desanimouno e acabou deixando o equipo. Posteriormente xogou no Alfacar e no Santa Fe, ambos de Rexional Preferente, antes de centrarse plenamente na s\u00faa carreira como t\u00e9cnico.\nPrimeiros pasos como adestrador.\nIniciouse como adestrador no xuvenil B do Granada, pasando logo polos modestos Imperio de Albolote e Arenas de Armilla, ambos da provincia de Granada. Na tempada 2005/06 dirixiu o Baza na Segunda Divisi\u00f3n B, acadando comodamente a permanencia e o 11\u00ba posto, o mellor resultado da historia do club.\nGranada e Poli Ejido.\nEn 2007 chegou ao banco do primeiro equipo do Granada, tam\u00e9n de Segunda B, co que acabou quinto do Grupo 4 na s\u00faa primeira tempada, a un punto da promoci\u00f3n de ascenso. Os malos resultados no inicio da campa\u00f1a 2008/09, con seis derrotas nas dez primeiras xornadas, provocaron a s\u00faa destituci\u00f3n en outubro. En xaneiro de 2010 substitu\u00edu a Josep Maria Nogu\u00e9s no Poli Ejido, club ao que conseguiu meter na promoci\u00f3n de ascenso. Na primeira eliminatoria enfrontouse ao Barcelona B de Luis Enrique, co que empatou tanto na ida como na volta, quedando eliminado pola regra do gol en campo contrario.\nSalamanca.\nNo ver\u00e1n de 2010 foi contratado polo Real Ja\u00e9n, pero deixou o club s\u00f3 d\u00faas semanas despois da s\u00faa chegada, cando recibiu unha chamada do Salamanca, de superior categor\u00eda. Comezou a que foi a s\u00faa primeira experiencia na Segunda Divisi\u00f3n con bos resultados, ocupando durante varias xornadas os postos de promoci\u00f3n de ascenso, pero non chegou a rematar a tempada no club, sendo destitu\u00eddo en febreiro de 2011 despois dunha xeira de 10 derrotas consecutivas.\nMelilla.\nNa tempada 2011/12 adestrou o Melilla na Segunda B, acabando unha posici\u00f3n por debaixo da promoci\u00f3n de ascenso. En xu\u00f1o abandonou o club por desacordos coa directiva sobre o proxecto. \nBetis B.\nEn outubro de 2012 asinou polo Betis B, convert\u00e9ndose no terceiro adestrador do equipo na tempada, despois de Hristo Vidakovi\u0107 e Antonio Racero \"Puma\". Colleu o equipo na pen\u00faltima posici\u00f3n, a 9 puntos da salvaci\u00f3n, e non foi capaz de conseguir a permanencia. Continuou como t\u00e9cnico do filial b\u00e9tico durante a tempada 2013/14 na Terceira Divisi\u00f3n, proclam\u00e1ndose campi\u00f3n e devolvendo as\u00ed o equipo a Segunda B, antes abandonar a entidade en xu\u00f1o de 2014. \nAlcoyano.\nA continuaci\u00f3n fichou polo Alcoyano, tam\u00e9n de Segunda B, ao que adestrou ata febreiro de 2015, cando foi destitu\u00eddo debido aos malos resultados obtidos nas xornadas previas. En xullo do mesmo ano chegou ao Elche Ilicitano, filial do Elche, pero deixou o equipo s\u00f3 tres semanas despois, debido \u00e1 dif\u00edcil situaci\u00f3n deportiva e institucional do club.\nQatar e Cultural Leonesa.\nEn xaneiro de 2016 marchou a Oriente Medio para facerse cargo da selecci\u00f3n sub-19 de Qatar. Regresou a Espa\u00f1a en decembro e durante o seguinte ano e medio exerceu como director deportivo da Cultural Leonesa.\nCastell\u00f3n.\nEn decembro de 2018 converteuse no terceiro t\u00e9cnico do Castell\u00f3n durante a campa\u00f1a 2018/19. O equipo castellonenco era nese momento o pechacancelas do Grupo 3 da Segunda Divisi\u00f3n B e atop\u00e1base a catro puntos da salvaci\u00f3n. Cano conseguiu salvar o equipo tras vencer ao Barcelona B na derradeira xornada, e continuou no club durante a seguinte campa\u00f1a. Invicto durante as primeiras xornadas da 2019/20, o Castell\u00f3n acadou o liderado, e ocupaba a primeira praza cando a liga se viu interrompida pola pandemia de COVID-19. A competici\u00f3n acabou d\u00e1ndose por rematada e o equipo de Cano proclamouse campi\u00f3n. A continuaci\u00f3n disputou promoci\u00f3n de ascenso, na que derrotou ao Pe\u00f1a Deportiva e ao Cornell\u00e0, conseguindo devolver o Castell\u00f3n \u00e1 Segunda Divisi\u00f3n despois dunha d\u00e9cada de ausencia.\nNa 2020/21 iniciou a s\u00faa terceira tempada no club albinegro, pero foi cesado en xaneiro, tras unha serie de malos resultados e co equipo en postos de descenso.\nBadajoz.\nEn xullo de 2021 foi anunciado como novo adestrador do Badajoz, da Primeira Divisi\u00f3n RFEF. Estivo \u00e1 fronte do equipo durante sete meses, ata que foi destitu\u00eddo en febreiro de 2022, co equipo ocupando a 12\u00aa posici\u00f3n, lonxe do obxectivo inicial da directiva, que era o ascenso.\nDeportivo da Coru\u00f1a.\nO 11 de outubro de 2022 foi anunciado como novo adestrador do Deportivo, substitu\u00edndo a Borja Jim\u00e9nez, cesado ese mesmo d\u00eda. O equipo estaba quinto no momento da s\u00faa chegada e mant\u00edvose en zona de promoci\u00f3n de ascenso durante case toda a tempada, pero sen chegar en ning\u00fan momento ao liderado, obxectivo prioritario do club. Xa sen opci\u00f3ns de ascenso directo e con boa parte da afecci\u00f3n en contra, foi cesado o 15 de maio de 2023, despois dunha derrota contra o Linares por 3-2 na xornada 36, sendo substitu\u00eddo por Rub\u00e9n de la Barrera.\nSabadell.\nEn novembro de 2023 chegou ao banco do Sabadell, tam\u00e9n de Primeira RFEF, convert\u00e9ndose no terceiro t\u00e9cnico do equipo durante a tempada, tralos destitu\u00eddos Miki Llad\u00f3 e Gerard Bofill."}
{"id": "167644", "revid": "23204", "url": "https://gl.wikipedia.org/wiki?curid=167644", "title": "Cursive", "text": "Cursive \u00e9 unha banda estadounidense de indie rock procedente de Omaha, Nebrasca e formada no ano 1995 a partir das cinzas do grupo Slowdown Virginia. O grupo acadou a fama co seu \u00e1lbum do ano 2000 \"Domestica\" e conseguiu \u00e9xito comercial e da cr\u00edtica co de 2003 \"The Ugly Organ\". Cursive leva publicados oito \u00e1lbums de estudio, un recompilatorio e varios sinxelos e EPs dende o ano 1997.\nEntre as influencias de Cursive at\u00f3panse bandas como Fugazi, Shudder to Think, Archers of Loaf e Brainiac.\nHistoria.\nInicios.\nA banda form\u00e1rona na primavera de 1995 Tim Kasher, Matt Maginn, Steve Pedersen e Clint Schnase pouco despois de que Slowdown Virginia se separase. Kasher dixo que o nome do grupo inspirouse nunha pasaxe dun libro de V. S. Naipaul, na cal os brit\u00e1nicos forzaban aos indios subxugados a aprender a escribir en ingl\u00e9s con letra cursiva, simb\u00f3lico dun exercicio sen sentido nin valor, e Kasher comp\u00e1rao coa banda forzando a m\u00fasica como unha disciplina, tom\u00e1ndoo seriamente.\nCun son inicial semellante ao de At the Drive-In, o grupo lanzou en 1996 o EP \"The Disruption\" a trav\u00e9s do selo Lumberjack Records, seguido en 1997 polo EP \"Sucker and Dry\" a trav\u00e9s de Zero Hour Records e o seu \u00e1lbum de estrea \"Such Blinding Stars for Starving Eyes\", publicado por Crank! Records. A principios de 1998 apareceu un novo EP da banda, \"The Icebreaker\", e a finais, despois dun par de anos de xira, Cursive anunciou a s\u00faa separaci\u00f3n. A principal causa foi o matrimonio de Kasher e a s\u00faa mudanza a Portland, Oreg\u00f3n, coa s\u00faa muller, a\u00ednda que o guitarrista Pedersen tam\u00e9n ti\u00f1a en mente deixar a banda e estudar dereito en Carolina do Norte.\nAntes de separarse a banda gravouo \u00e1lbum \"\" como despedida, que ser\u00eda lanzado no outono dese ano a trav\u00e9s do selo Saddle Creek Records. \"The Storms of Early Summer\" foi o primeiro \u00e1lbum conceptual de Kasher e Cursive, sendo o tema da primeira parte do \u00e1lbum \"Man vs. Nature\" e o da segunda \"Man vs. Self\". O disco destacou polo seu intricado traballo de guitarra, letras profundas, e os inicios dunha estrutura de canci\u00f3ns math-rock/pop, caracter\u00edsticas que se desenvolver\u00edan a\u00ednda m\u00e1is en futuros \u00e1lbums da banda.\nReforma.\nNo ver\u00e1n de 1999 Cursive volveuse a reunir cando Kasher se divorciou e regresou a Omaha. Pedersen comezara a estudar na escola de dereito e posteriormente formou The White Octave, ent\u00f3n Ted Stevens, anteriormente en Lullaby for the Working Class, uniuse \u00e1 banda. No ano 2000 publicaron o seu \u00e1lbum conceptual \"Domestica\", que falaba sobre a disoluci\u00f3n dun matrimonio e ga\u00f1ou a atenci\u00f3n dos seareiros e da cr\u00edtica\".\"\nA\u00ednda que non se trataba dun relato autobiogr\u00e1fico do seu matrimonio, Kasher reco\u00f1eceu que a s\u00faa propia experiencia influenciou fortemente o \u00e1lbum, a pesar de que alg\u00fans das din\u00e1micas da relaci\u00f3n, como a infidelidade, non eran autobiogr\u00e1ficas.\nCursive engad\u00edua \u00e1 chelista Gretta Cohn no ano 2001 xa que Kasher sent\u00eda que a s\u00faa inclusi\u00f3n pod\u00eda axudar a evolucionar o son da banda. As cordas engad\u00edronlle \u00e1 banda sons complementarios ao seu EP \"Burst and Bloom\", editado ese mesmo ano. En 2002 o grupo lanzou un \u00e1lbum compartido cos xaponeses Eastern Youth chamado \"8 Teeth to Eat You\" a trav\u00e9s do selo Better Looking Records. No ano 2002 participou na xira \"Take Action Tour\", destinada \u00e1 prevenci\u00f3n do suicidio entre a mocidade, ao lado de bandas como Jimmy Eat World, Le Tigre, Thursday, The Promise Ring, The (International) Noise Conspiracy, Cave In, Poison The Well e Anti-Flag.\n\"The Ugly Organ\" e hiato.\nSaddle Creek Records editou \"The Ugly Organ\" no 2003. \"Rolling Stone\" deulle unha puntuaci\u00f3n de 4 estrelas, mentres que a revista de m\u00fasica alternativa \"Alternative Press\" d\u00f1eulle unha puntuaci\u00f3n de 5 sobre 5. No ano 2004 The Cure elixiu a Cursive para xirar con eles na s\u00faa xira \"Curiosa\", xunto con Interpol, The Rapture, Mogwai, Scarling. e The Cooper Temple Clause. Despois diso a banda entrou en hiato sen especificar unha data de regreso.\nO selo sacou un recompilatorio de canci\u00f3ns non editadas e caras-b, \"The Difference Between Houses and Homes\", o 9 de agosto do 2005. Gretta deixou a banda a mediados dese ano para adicarse a outros proxectos musicais e formou a banda Twin Thousands, con base en Brooklyn. O grupo non lle buscou substituto e converteuse nun cuarteto.\nDespois do hiato, Saddle Creek anunciou que Kasher deixara temporalmente de traballar no seu proxecto paralelo, The Good Life, para comezar a gravar un disco con Cursive. O \u00e1lbum, \"Happy Hollow\", foi editado o 22 de agosto do 2006, e o seu primeiro sinxelo foi \"Dorothy at Forty\", aparecido o 11 de xullo. Con este \u00e1lbum, Kasher deixou atr\u00e1s as s\u00faas letras auto-reflexivas para concentrarse na pol\u00edtica, as vidas baleiras e a hipocris\u00eda relixiosa. As revistas musicais \"Spin\", \"URB\", \"Time Out New York\" e \"Blender\" d\u00e9ronlle ao disco catro estrelas, e a \"Rolling Stone\" otorgoulle un 3,5, mentres que a revista alternativa \"Alternative Press\" deulle un 5 sobre 5.\nEn outubro, despois da edici\u00f3n, a banda revelou plans de ofrecer ao seu p\u00fablico a posibilidade de que remesturase o tema \"Bad Sects\" nun concurso a trav\u00e9s da s\u00faa p\u00e1xina. O tema do ga\u00f1ador aparecer\u00eda como cara-b nun novo sinxelo de Cursive.\nO sexto \u00e1lbum de Cursive \"Mama, I'm Swollen\", editouse o 10 de marzo do 2009 a trav\u00e9s do selo Saddle Creek Records. Tres d\u00edas despois Cursive realizou a s\u00faa rimeira actuacici\u00f3n en televisi\u00f3n, tocando \"From The Hips\" no programa \"Late Show with David Letterman\". O \u00e1lbum foi o primeiro gravado sen o bater\u00eda Clint Schnase, que deixou a banda en outubro de 2007. Schnase foi substitu\u00eddo por Matt \"Cornbread\" Compton, que xa xirara anteriormente co grupo.\nO seu s\u00e9timo \u00e1lbum, \"I Am Gemini\", foi publicado o 21 de febreiro de 2012 a trav\u00e9s de Saddle Creek Records\".\" Cornbread Compton foi substitu\u00eddo por Cully Symington antes da gravaci\u00f3n do disco. Cunhas letras descritas por Ian Cohen de Pitchfork Media como un \"libreto completo\", \"I Am Gemini\" est\u00e1 presentado como unha obra de teatro, contando a historia de \"irm\u00e1ns xemelgos separados ao nacer, un bo e outro malo, a s\u00faa inesperada reuni\u00f3n nunha casa que non \u00e9 un fogar inicia unha loita cl\u00e1sica pola alma\". O \u00e1lbum caracter\u00edzase por ser de acceso musical dif\u00edcil, con Tyler Kain de Paste Magazine dicindo \"as partes distintivas [de Cursive] a\u00ednda est\u00e1n a\u00ed con esas partes de guitarra retorcidas e sinuosas, e as li\u00f1as de baixo mel\u00f3dicas e aterciopeladas de Matt Maginn. Pero a exploraci\u00f3n de cambios extravagantes, tempos divertidos e rupturas pr\u00f3ximas ao metal poden facer dif\u00edcil de escoitar a Gemini de primeiras\".\n\"The Ugly Organ\" foi reeditado por Saddle Creek en 2014, contando con catro temas adicionais editados no \u00e1lbum compartido \"8 Teeth to Eat You\" e catro m\u00e1is aparecidos en sinxelos e recompilatorios. Cursive realizou unha breve xira na primavera dese ano para promocionar o lanzamento."}
{"id": "167645", "revid": "1888", "url": "https://gl.wikipedia.org/wiki?curid=167645", "title": "Jos\u00e9 Luis Vergara Rey", "text": ""}
{"id": "167646", "revid": "88215", "url": "https://gl.wikipedia.org/wiki?curid=167646", "title": "Gregorio Manzano", "text": "Gregorio \"Goyo\" Manzano Ballesteros, nado en Bail\u00e9n (Xa\u00e9n) o 11 de marzo de 1956, \u00e9 un adestrador de f\u00fatbol espa\u00f1ol.\nTraxectoria.\nEn febreiro de 2013 anunciouse a s\u00faa contrataci\u00f3n polo RCD Mallorca, en substituci\u00f3n de Joaqu\u00edn Caparr\u00f3s. En xu\u00f1o de 2013 foi relegado do posto tras o descenso do equipo a Segunda Divisi\u00f3n. O seu substituto foi Jos\u00e9 Luis Oltra."}
{"id": "167647", "revid": "1131", "url": "https://gl.wikipedia.org/wiki?curid=167647", "title": "Leopoldo Rubido", "text": "Leopoldo Rubido Ramonde, nado en Cedeira o 28 de maio de 1942, \u00e9 un profesor e pol\u00edtico galego do PPdeG.\nTraxectoria.\nGraduado Social, \u00e9 profesor de Ensinanza Media en excedencia. Foi nomeado alcalde de Cedeira en 1973, continuando no cargo ata as primeiras elecci\u00f3ns democr\u00e1ticas. En 1977 decidiu constru\u00edr un mon\u00f3lito na honra de Franco, decisi\u00f3n que tivo unha forte contestaci\u00f3n de parte dos veci\u00f1os; finalmente o mon\u00f3lito foi inaugurado o 14 de maio por Gonzalo Fern\u00e1ndez de la Mora. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica e foi elixido alcalde. Continuou como alcalde present\u00e1ndose por Coalici\u00f3n Popular, Alianza Popular e PPdeG ata 1999. Tras unha par\u00e9ntese de catro anos de goberno liderado polo BNG, Rubido volveu ser alcalde entre 2003 e 2007. En xu\u00f1o de 2007 un pacto de goberno entre PSdeG-PSOE, BNG e TEGA fixo que tivese que abandonar a Alcald\u00eda que pasou a mans do socialista Jos\u00e9 Luis Vergara. En 2011 volveu recuperar a alcald\u00eda con maior\u00eda absoluta. A finais de 2013 anunciou a s\u00faa retirada como alcalde.\nLeopoldo Rubido foi deputado provincial dende 1983. Foi senador pola provincia da Coru\u00f1a na V e VI lexislaturas (1993-2000).\nReco\u00f1ecementos.\nEn abril de 2016 o goberno de Mariano Rajoy concedeulle a encomenda de Afonso X O Sabio.\nVida persoal.\n\u00c9 irm\u00e1n do xornalista Bieito Rubido e do pol\u00edtico Lu\u00eds Rubido, que o continuou na alcald\u00eda entre 2013 e 2015."}
{"id": "167648", "revid": "1888", "url": "https://gl.wikipedia.org/wiki?curid=167648", "title": "Leopoldo Rubido Ramonde", "text": ""}
{"id": "167649", "revid": "98629", "url": "https://gl.wikipedia.org/wiki?curid=167649", "title": "Saudosismo", "text": "O Saudosismo \u00e9 unha corrente cultural, literaria, pol\u00edtica e filos\u00f3fica de car\u00e1cter nacionalista que se desenvolveu en Portugal a principios do s\u00e9culo XX. As s\u00faas orixes hai que buscalas no Neorromanticismo. As figuras principais deste movemento son os poetas Teixeira de Pascoaes e Jo\u00e3o Lucio e participaron del outros como Jaime Cortes\u00e3o, \u00c1lvaro Pinto e Leonardo Coimbra.\nCaracter\u00edsticas.\nO Saudosismo tivo como \u00f3rgano de expresi\u00f3n a revista \"A \u00c1guia\", nun ambiente revolto pola recente proclamaci\u00f3n da Rep\u00fablica Portuguesa, as posteriores tentativas de restauraci\u00f3n mon\u00e1rquica e a proximidade da primeira guerra mundial.\nOs seguidores do Saudosismo agrup\u00e1banse na sociedade Renascen\u00e7a Portuguesa, que pretend\u00eda \"revelar a 'alma lusitana', integr\u00e1-la nas suas qualidades essenciais e origin\u00e1rias\". O poeta Teixeira de Pascoaes falaba desde as p\u00e1xinas d\"'A \u00c1guia\" da \"alma excepcional, instintivamente naturalista e m\u00edstica, que criou a saudade, promessa de uma nova civiliza\u00e7\u00e3o lusitana\". Dende 1911 \"A \u00c1guia\" ser\u00eda o \u00f3rgano de expresi\u00f3n da Renascen\u00e7a.\nO Saudosismo tivo unha derivaci\u00f3n progresista arredor da revista \"Seara Nova\", promovida por Raul Brand\u00e3o, Aquilino Ribeiro e Teixeira Gomes; e outra reaccionaria, antiliberal e antidemocr\u00e1tica, o \"Integralismo Portugu\u00e9s\", que se fundir\u00e1 m\u00e1is adiante co Salazarismo, e que estaba dirixida por Antonio Sardinha. O Saudosismo deploraba a sociedade industrial, defend\u00eda o regreso \u00f3 para\u00edso perdido do campo, ensalzaba o intuitivo fronte \u00f3 emp\u00edrico e mesturaba o cristianismo cun misticismo pante\u00edsta de raizame pag\u00e1. Esta postura valeulle a ruptura co Modernismo literario, de recente aparici\u00f3n, que se agrupou arredor da nova revista \"Orpheu\".\nO \"Saudosismo\" foi definido por Pascoaes como celebraci\u00f3n da saudade, na cal v\u00eda \"o pr\u00f3prio sangue espiritual da Ra\u00e7a; o seu estigma divino, o seu perfil eterno\". Se a saudade \u00e9 un fen\u00f3meno eminentemente portugu\u00e9s, expresar\u00eda a alma lusitana. Nunha vaga definici\u00f3n, Pascoaes afirma: \"Eu chamei Saudosismo ao culto da alma p\u00e1tria representada pela Saudade erigida en Pessoa divina e orientadora da nossa actividade liter\u00e1ria, art\u00edstica, religiosa, filos\u00f3fica e mesmo social\".\nGalicia e o Saudosismo.\nNa definici\u00f3n da alma portuguesa a partir das s\u00faas caracter\u00edsticas particulares, os autores adscritos \u00f3 Saudosismo fixeron numerosas referencias a Galicia e acabaron por lograr o acercamento dalg\u00fans literatos galegos. En 1913 Cl\u00e1udio Basto publica n\"'A \u00c1guia\" un ensaio titulado \"A saudade Portuguesa e Galega\". En \"N\u00f3s\", \u00e1 s\u00faa vez, rex\u00edstrase a intervenci\u00f3n de Teixeira de Pascoaes, Leonardo Coimbra e outros membros do grupo Renascen\u00e7a, que entenden \u00e1s veces esta descuberta de Galicia como un descubrir algo que pertence a Portugal: Te\u00f3filo Braga e Jos\u00e9 Ballesteros afirman que Galicia \u00e9 un anaco esgallado de Portugal, Pascoaes fala de que Galicia \u00e9 \"un bocado de Portugal sob as patas do le\u00e3o de Castela\".\nEsta postura tivo a s\u00faa correspondencia no \"Pangaleguismo\" de Ant\u00f3n e Ram\u00f3n Villar Ponte, Vicente Risco e outros dende as p\u00e1xinas d\"'A Nosa Terra\", ou no \"Atlantismo\" de Ram\u00f3n Otero Pedrayo, Ant\u00f3n Losada Di\u00e9guez e outros a trav\u00e9s de \"N\u00f3s\"."}
{"id": "167650", "revid": "89787", "url": "https://gl.wikipedia.org/wiki?curid=167650", "title": "Manuel Preciado", "text": "Manuel \"Manolo\" Preciado Rebolledo, nado en El Astillero (Cantabria) o 28 de agosto de 1957 e finado en Valencia o 7 de xu\u00f1o de 2012, foi un futbolista e adestrador de f\u00fatbol espa\u00f1ol. Xogaba de defensa.\nTraxectoria.\nO 31 de xaneiro de 2012 foi destitu\u00eddo como adestrador do Sporting de Gij\u00f3n.\nO 6 de xu\u00f1o de 2012, asinou un contrato por un ano co Villarreal CF, co obxectivo de devolvelo \u00e1 Liga BBVA tras o seu descenso na tempada anterior. Por\u00e9n, un d\u00eda despois faleceu nun residencial da praia El Perell\u00f3, en Valencia, por mor dun infarto de miocardio agudizado por un virus."}
{"id": "167651", "revid": "139801", "url": "https://gl.wikipedia.org/wiki?curid=167651", "title": "Nike, Inc.", "text": "Nike, Inc. \u00e9 unha empresa multinacional estadounidense de roupa, calzado e outros artigos de deporte. A s\u00faa sede central est\u00e1 situada en Beaverton (Oreg\u00f3n), preto da \u00e1rea metropolitana de Portland. \u00c9 a maior produtora de calzado atl\u00e9tico e roupa deportiva do mundo.\nA compa\u00f1\u00eda foi fundada como \"Blue Ribbon Sports\" por Bill J. Bowerman e Philip H. Knight. Posteriormente, en 1978, cambia o seu nome polo de Nike, baseado en Nik\u00e9, deusa grega da vitoria. \u00c9 un dos maiores provedores de equipos deportivos 5 con ingresos de m\u00e1is de US $ 24.100 mill\u00f3ns en 2012 e un total de preto de 44.000 empregados. A marca s\u00f3 ten un valor de 15.900 mill\u00f3ns de d\u00f3lares estadounidenses, o que o converte na marca m\u00e1is valiosa entre as corporaci\u00f3ns deportivas. A empresa foi fundada o 20 de xaneiro de 1964 como Blue Ribbon Sports por Bill Bowerman e Phil Knight, e tornouse oficialmente Nike Inc, 30 de maio de 1971 Nike comercializa os seus produtos baixo a s\u00faa propia marca, as\u00ed como baixo Nike Golf, Nike Pro, Nike +, Air Jordan, Nike SB, Hurley InternationalyConverse, Nike CR7, 8 entre outros. Nike tam\u00e9n posu\u00eda Bauer Hockey (Nike Bauer) entre 1995 e 2008 e anteriormente de propiedade da Cole Haan e adici\u00f3n Umbro. Ao Sportswear e equipos de fabricaci\u00f3n, a empresa pos\u00fae as tendas Niketown. Nike \u00e9 un patrocinador de moitos atletas de punta e equipos deportivos en todo o mundo, co famoso slogan \"Just do it\". E logo, chamado Swoosh, creado por Carolyn Davidson, fluxogramas unha \u00e1 de Nike, deusa grega da vitoria.\nOrixe e historia.\nFoi fundado como Blue Ribbon Sports, ou BRS, polo atleta da Universidade de Oreg\u00f3n Phil Knight e o seu adestrador, William Jay \"Bill\" Bowerman. A empresa comezou a distribu\u00edr calzado empresa Onitsuka Tiger (actualmente ASICS) ata 1971, cando BRS lanzou o seu primeiro propio produto, co emblema da marca dese\u00f1ado por Carolyn Davidson.\nSegundo Otis Davis, un atleta que Bowerman adestrou na Universidade de Oreg\u00f3n, que m\u00e1is tarde pasou a ga\u00f1ar d\u00faas medallas de ouro nos Xogos Ol\u00edmpicos de 1960 Bowerman fixo o primeiro par de tenis Nike para el, o que contrad\u00ed a afirmaci\u00f3n que foron feitos por Phil Knight. Di Davis. \"Dixo a Tom Brokaw que era o primeiro. Non me importa o que din os multimillonarios.\nEn 1964, no seu primeiro ano de actividade, BRS vendeu 1.300 pares de calzados que ga\u00f1aron un total de 8.000 d\u00f3lares. Antes de 1965 a nova compa\u00f1\u00eda adquirir\u00e1 un empregado a tempo completo, e as vendas alcanzaran os 20.000 d\u00f3lares. En 1966, BRS abriu a s\u00faa primeira tenda situada no Pico Boulevard, en Santa M\u00f3nica, California, xunto a un sal\u00f3n de beleza. En 1967, debido ao r\u00e1pido aumento nas vendas, a BRS expandiu as s\u00faas operaci\u00f3ns de venda polo mi\u00fado e distribuci\u00f3n na costa leste, en Wellesley, Massachusetts.\nEn 1971, a relaci\u00f3n entre BRS e Onitsuka Tiger chegou ao seu fin. BRS prep\u00e1rase para lanzar a s\u00faa propia li\u00f1a de calzado, o que levar\u00eda ao recentemente dese\u00f1ado Swoosh por Carolyn Davidson. O Swoosh foi usado por primeira vez por Nike o 18 de xu\u00f1o de 1971 e o 22 de xaneiro de 1974 rexistrouse na Oficina de Patentes e Marcas dos Estados Unidos.\nEn 1976, a empresa contratou John Brown and Partners, con sede en Seattle, como a s\u00faa primeira axencia de publicidade. O ano seguinte, a axencia creou o primeiro \"marca o anuncio\" Nike, chamado \"Non hai ningunha meta\", en que ning\u00fan produto Nike non mostrou. En 1980, Nike alcanzara unha cota de mercado do 50% no mercado de zapatos deportivos nos Estados Unidos, e a empresa abriu o seu capital en decembro do mesmo ano.\nUnha tenda Nike no centro de Bos Aires, Arxentina.\nXuntos, Nike e Wieden + Kennedy crearon anuncios impresos e televisivos. Wieden + Kennedy segue sendo a axencia de publicidade principal de Nike. Foi cofundador da axencia Dan Wieden que acu\u00f1ou o agora famoso slogan \"Just Do It\" para unha campa\u00f1a publicitaria de Nike 1988, foi elixido pola Advertising Age como unha das cinco slogans m\u00e1is importantes do s\u00e9culo XX e est\u00e1 consagrado no Smithsonian Institution. Walt Stack apareceu no primeiro anuncio de Nike \"Just do it\", que estreou en 1 de xullo de 1988, Wieden atrib\u00fae a inspiraci\u00f3n para o slogan \"vamos facelo\" (\"Let's do it\"), as \u00faltimas palabras pronunciadas por Gary Gilmore antes de ser executado.\nNike en Espa\u00f1a.\nAta 2008 a marca Nike en Espa\u00f1a estaba rexistrada e era propiedade de Cidesport, quen fora distribuidor de Nike en Espa\u00f1a dende 1980 ata 1990. Ata o acordo co seu ex distribuidor en Espa\u00f1a Nike internacional vend\u00eda os seus produtos en Espa\u00f1a identific\u00e1ndoos s\u00f3 co seu logo mentres que Cidesport vend\u00eda produtos baixo a marca Nike sen empregar logo alg\u00fan."}
{"id": "167652", "revid": "895", "url": "https://gl.wikipedia.org/wiki?curid=167652", "title": "N-VI", "text": "A N-6 (anteriormente nomeada N-VI), co\u00f1ecida tam\u00e9n como Estrada da Coru\u00f1a, \u00e9 unha estrada radial espa\u00f1ola que une as cidades de Madrid e A Coru\u00f1a, pasando por San Rafael, Tordesillas, Benavente, Astorga, Ponferrada e Lugo, entre outras.\nA nomenclatura actual desta v\u00eda, as\u00ed como do resto das estradas nacionais de Espa\u00f1a, estableceuse no cuarto plan xeral de estradas de 1940 (Plan Pe\u00f1a). A N-VI foi desdobrada en autov\u00eda A-6 desde o seu nacemento en Moncloa ata Collado Villalba, e no tramo entre Adanero e Benavente. No tramo entre Guadarrama e Adanero o seu itinerario \u00e9 o alternativo \u00e1 autoestrada de peaxe AP-6 polo Porto dos Le\u00f3ns e a localidade segoviana de San Rafael. Tampouco foi desdobrada no tramo entre Benavente e Nadela. Foi desdobrada entre as localidades de Nadela e Lugo pasando a denominarse LU-11, e entre Lugo e o fin do seu l\u00edmite municipal, ademais desde O Carballo (San Pedro de N\u00f3s, Oleiros) no km 586 pasa a denominarse AC-12 durante 9 km ata o porto da Coru\u00f1a.\nNo ano 2012 estreouse a pel\u00edcula \"N-VI\", do director compostel\u00e1n Pela del \u00c1lamo."}
{"id": "167653", "revid": "124656", "url": "https://gl.wikipedia.org/wiki?curid=167653", "title": "Ricardo P\u00e9rez Queiruga", "text": "Ricardo P\u00e9rez Queiruga, nado en Ribeira o 10 de marzo de 1929 e finado ib\u00eddem o 11 de maio de 2017, foi un mestre, empresario e pol\u00edtico galego.\nTraxectoria.\nP\u00e9rez Queiruga traballou como profesor de educaci\u00f3n f\u00edsica. Foi destinado ao Bierzo como profesor. Al\u00ed, foi nomeado alcalde do concello de Berlanga del Bierzo (Le\u00f3n) en 1963, e permaneceu no posto ata 1965. Nese ano trasladouse a Ribeira para ocupar unha praza de docente na escola de Agui\u00f1o, que simultaneou tam\u00e9n traballando no Colexio Galaxia, un centro de ensino local, onde estivo dando clase durnte unha d\u00e9cada, ata 1975. Tam\u00e9n deu clase de bacharelato en Ribeira. Durante un breve tempo tam\u00e9n traballou como director da Caixa de Aforros de Santiago en Agui\u00f1o, foi patr\u00f3n maior de Agui\u00f1o e ademais creou en 1974 unha empresa de fabricaci\u00f3n de anzois para pesca, A Poutada, que acabou evolucionando nunha firma de material de pesca e de navegaci\u00f3n deportiva.\nO gobernador civil da Coru\u00f1a, Miguel Vaquer, nomeouno alcalde de Ribeira en 1975. Pasou a formar parte de Alianza Popular. Nas Elecci\u00f3ns Xerais de 1979 formou parte da candidatura de Coalici\u00f3n Democr\u00e1tica (formada por AP) ao Congreso dos Deputados, se ben non resultou elixido. Encabezou esa mesma formaci\u00f3n nas primeiras elecci\u00f3ns municipais dese mesmo ano, logrando sela forza m\u00e1is votada pero sen lograla alcald\u00eda, xa que os demais grupos apoiaron ao candidato de UCD Lisardo Valeiras Bravo. Foi elixido Deputado auton\u00f3mico e portavoz de Alianza Popular no Parlamento de Galicia nas I e II lexislaturas (1981-1989), ocupando ademais o cargo de director xeral de Pesca da Xunta de Galicia no goberno de Xerardo Fern\u00e1ndez Albor.\nNas elecci\u00f3ns de 1987 presentouse novamente \u00e1 alcald\u00eda de Ribeira por Alianza Popular, e se ben conseguiu s\u00f3 cinco concelleiros e quedou segunda forza, obtivo a alcald\u00eda ao pactar con outras forzas pol\u00edticas (a CPG e o CDS. Nese mandato foi elixido deputado provincial. En 1989 superou unha moci\u00f3n de censura presentada polos socialistas. Nas Elecci\u00f3ns Xerais de 1989 foi elixido senador pola provincia da Coru\u00f1a na IV lexislatura (1989-1993). Abandonou a alcald\u00eda en 1991 tras decidir non presentarse \u00e1 reelecci\u00f3n.\nXa xubilado, licenciouse en Ciencias Pol\u00edticas e da Administraci\u00f3n pola USC, \u00e1 idade de 75 anos."}
{"id": "167655", "revid": "98629", "url": "https://gl.wikipedia.org/wiki?curid=167655", "title": "Unai Emery", "text": "Unai Emery Etxegoien, nado o 3 de novembro de 1971 en Hondarribia (Guip\u00fascoa), \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista. Actualmente adestra o Aston Villa, da Premier League inglesa.\nTraxectoria.\nAdestrador.\nO 14 de xaneiro\u00a0de 2013 anunciouse a s\u00faa contrataci\u00f3n polo Sevilla FC, substitu\u00edndo a M\u00edchel.\nPersoal.\n\u00c9 fillo do tam\u00e9n futbolista Juan Emery e neto de Antonio Emery, o primeiro porteiro en encaixar un gol na liga espa\u00f1ola, en 1929."}
{"id": "167657", "revid": "865", "url": "https://gl.wikipedia.org/wiki?curid=167657", "title": "Rancid", "text": "Rancid \u00e9 unha banda estadounidense de punk rock procedente de Berkeley (California) e formada no ano 1991. Creada por Tim Armstrong e Matt Freeman, que tocaran anteriormente na influente banda de ska punk Operation Ivy, Rancid \u00e9 considerada (xunto con The Offspring e Green Day) unha das bandas que revitalizaron o interese do gran p\u00fablico polo punk rock nos Estados Unidos a mediados dos anos 90. A diferenza dos outros grupos mencionados, Rancid permaneceu nun selo independente e contin\u00faa tendo un son moito m\u00e1is cl\u00e1sico con tem\u00e1tica m\u00e1is pol\u00edtica, conectada as\u00ed \u00e1s s\u00faas ra\u00edces do \"underground\". As canci\u00f3ns de Rancid reflicten a s\u00faa forte postura de esquerdas, a s\u00faa aversi\u00f3n aos grandes selos e o seu descontento co elitismo punk.\nRancid est\u00e1 composto por Armstrong na guitarra e voces, Freeman no baixo e voces, Lars Frederiksen na guitarra e voces e Branden Steineckert na bater\u00eda. A banda cre\u00e1rona Armstrong, Freeman e o antigo bater\u00eda Brett Reed, que deixou o grupo no ano 2006 sendo substitu\u00eddo por Steineckert. Frederiksen uniuse a Rancid en 1993, cando a banda buscou un segundo guitarrista.\nAta a data Rancid leva editados sete \u00e1lbums de estudio, un \u00e1lbum compartido, un recompilatorio, dous EPs, unha serie de \u00e1lbums ao vivo s\u00f3 vendidos \"online\" e ten aparecido nun bo feixe de discos colectivos. Levan vendidos ao redor dos 4 mill\u00f3ns de discos en todo o mundo, sendo a banda de punk rock independente de m\u00e1is \u00e9xito de todos os tempos. O grupo acadou a fama en 1994 grazas ao seu segundo \u00e1lbum, \"Let's Go\", que ti\u00f1a o sinxelo \"Salvation\". No ano seguinte, Rancid editou o seu traballo m\u00e1is famoso, \"...And Out Come the Wolves\", de onde se sacaron os seus sinxelos m\u00e1is co\u00f1ecidos, \"Roots Radicals\", \"Ruby Soho\" e \"Time Bomb\". Os seus seguintes tres \u00e1lbums, \" Life Won't Wait\", \"Rancid\" e \"Indestructible\" foron aclamados pola cr\u00edtica, pero non tiveron tanto \u00e9xito. O seu \u00faltimo traballo de estudio, \"Trouble Maker\" foi lanzado en xu\u00f1o do ano 2017."}
{"id": "167658", "revid": "865", "url": "https://gl.wikipedia.org/wiki?curid=167658", "title": "My Chemical Romance", "text": "My Chemical Romance foi unha banda estadounidense de rock alternativo procedente de Nova Jersey e formada no ano 2001. O grupo estivo composto polo vocalista Gerard Way, os guitarristas Ray Toro e Frank Iero e o baixista Mikey Way. Pouco despois de crearse, a banda asinou co selo Eyeball Records e editou o seu \u00e1lbum de estrea, \"I Brought You My Bullets, You Brought Me Your Love\" no ano 2002. Ao ano seguinte conseguiron un contrato con Reprise Records e lanzaron \"Three Cheers for Sweet Revenge\" no 2004, sendo todo un \u00e9xito. O seu \u00e1lbum conceptual de 2006, \"The Black Parade\", conseguiu eclipsar o anterior traballo conseguindo cr\u00edticas moi favorables. O seu cuarto \u00e1lbum de estudio, \"\", foi lanzado o 22 de novembro do 2010. A banda anunciou a s\u00faa separaci\u00f3n o 22 de marzo do 2013 a trav\u00e9s dun breve comunicado na s\u00faa p\u00e1xina web."}
{"id": "167659", "revid": "5863", "url": "https://gl.wikipedia.org/wiki?curid=167659", "title": "Jane Austen", "text": "Jane Austen, nada en Steventon o 16 de decembro de 1775 e finada en Winchester o 18 de xullo de 1817, foi unha novelista inglesa. Foi autora de obras de ficci\u00f3n rom\u00e1ntica localizada entre a clase acomodada rural, que a converteron nunha das escritoras m\u00e1is lidas da literatura inglesa. O seu realismo, a s\u00faa penetrante an\u00e1lise da sociedade da \u00e9poca, unida ao seu uso da narraci\u00f3n indirecta libre e a iron\u00eda, fan dela un dos m\u00e1is estimados e influentes novelistas do s\u00e9culo XIX segundo os cr\u00edticos e estudosos.\nTraxectoria.\nFamilia.\nJane Austen naceu en Steventon, Hampshire, o 16 de decembro de 1775, un mes m\u00e1is tarde do que esperaban os seus pais; o seu pai escribiu da s\u00faa chegada nunha carta que a s\u00faa nai \"seguramente esperaba que fose levada \u00e1 cama hai un mes\". Engadiu que a s\u00faa chegada foi especialmente benvida como \"futura compa\u00f1eira para a s\u00faa irm\u00e1\". O inverno de 1776 foi particularmente duro e non foi ata o 5 de abril que foi bautizada na igrexa local co nome \u00fanico de Jane.\nDurante gran parte da vida de Jane, o seu pai, George Austen (1731-1805), serviu como reitor das parroquias anglicanas de Steventon e da veci\u00f1a Deane. Proced\u00eda dunha vella, respectada e rica familia de comerciantes de la. Co paso dos s\u00e9culos, cada xeraci\u00f3n de primox\u00e9nitos recib\u00eda herdanzas, divid\u00edase a s\u00faa riqueza e a rama da familia de George caera na pobreza. El e as s\u00faas d\u00faas irm\u00e1s quedaran orfos cando eran pequenos e tiveron que ser acollidos por familiares. A s\u00faa irm\u00e1 Philadelphia marchou \u00e1 India para procurar un marido e George entrou en St John's College, Oxford grazas a unha bolsa. Al\u00ed moi probablemente co\u00f1eceu a Cassandra Leigh (1739-1827), que proced\u00eda da destacada familia Leigh; o seu pai foi reitor no All Souls College, Oxford, onde creceu entre a clase acomodada. O seu irm\u00e1n m\u00e1is vello James herdou unha fortuna e unha gran propiedade da s\u00faa t\u00eda avoa Perrot, coa \u00fanica condici\u00f3n de que cambiase o seu nome por Leigh-Perrot.\nGeorge e Cassandra intercambiaron retratos en miniatura en 1763 e probablemente se comprometeron nese tempo. George recibiu a parroquia de Steventon do rico marido da s\u00faa prima segunda, Thomas Knight, que posu\u00eda Steventon e as s\u00faas granxas asociadas, unha das cales alugou a familia Austen para vivir. Dous meses despois da morte do pai de Cassandra, casaron o 26 de abril de 1764 na igrexa de St Swithin en Bath nunha cerimonia sinxela. Partiron cara a Hampshire ese mesmo d\u00eda.\nOs seus ingresos eran modestos, cunha pequena renda anual de George; Cassandra levou ao matrimonio a esperanza dunha pequena herdanza no momento da morte da s\u00faa nai. Os Austen fixaron a s\u00faa residencia temporal na reitoral de Deane ata que se realizaron en Steventon, unha casa do s\u00e9culo XVI en mal estado, as reformas necesarias. Cassandra deu a luz tres fillos mentres viv\u00edan en Deane: James en 1765, George en 1766 e Edward en 1767. O seu costume era manter un beb\u00e9 na casa durante varios meses e logo levalo a Elizabeth Littlewood, unha muller que viv\u00eda preto para que os coidase e criase dos doce aos dezaoito meses.\nEn 1768, a familia finalmente pasou a residir en Steventon. Henry foi o primeiro fillo que naceu al\u00ed, en 1771. Nesa \u00e9poca, Cassandra xa non pod\u00eda ignorar os sinais de que o pequeno George ti\u00f1a unha discapacidade no seu desenvolvemento. Sufriu convulsi\u00f3ns e pode que fose xordo e mudo, e ela decidiu envialo para que fose acollido. En 1773, naceu Cassandra, \u00e1 que seguiu Francis en 1774 e Jane en 1775.\nPrimeiros anos.\nAusten viviu toda a s\u00faa vida como parte dunha familia situada no chanzo m\u00e1is baixo da burgues\u00eda rural. De 1773 a 1796, George Austen complementou os seus ingresos coa agricultura e como titor deu clases particulares a tres ou catro estudantes que resid\u00edan na s\u00faa casa. O reverendo Austen obtivo uns ingresos anuais de 200 libras esterlinas dos seus dous medios de vida. Era un ingreso moi modesto na \u00e9poca; en comparaci\u00f3n, un traballador cualificado como un ferreiro ou un carpinteiro poder\u00eda ga\u00f1ar uns 100 libras anuais mentres que os ingresos anuais t\u00edpicos dunha familia de cabaleiros estaban entre 1000 e 5000 libras.\nA familia estaba composta por oito irm\u00e1ns, con Jane e a s\u00faa irm\u00e1 m\u00e1is vella, Cassandra, as \u00fanicas mulleres. Cassandra e Jane eran confidentes e hoxe co\u00f1\u00e9cense unha serie de cartas da s\u00faa correspondencia. O apoio da s\u00faa familia foi esencial para a s\u00faa evoluci\u00f3n como escritora profesional.\nEn 1783, Jane e Cassandra foron enviadas a Oxford para seren educadas por Mrs Ann Cawley, que as levou con elas a Southampton cando se mudou al\u00ed m\u00e1is tarde ese mesmo ano. No outono, ambas as rapazas tiveron que regresar a casa debido a que sufr\u00edan tifo e Austen case faleceu. Entre 1785 e 1786, ambas foron estudantes dun internado en Reading, a Reading Abbey Girls' School, gobernada por Mrs La Tournelle, que ti\u00f1a unha perna de cortiza e era unha apaixonada do teatro. O lugar puido inspirar a Jane para describir o internado da se\u00f1ora Goddard que aparece na novela \"Emma\". O curr\u00edculo escolar inclu\u00eda probablemente algo de franc\u00e9s, ortograf\u00eda, costura, baile e m\u00fasica e, quizais, arte dram\u00e1tica. As irm\u00e1s volveron a casa antes de decembro de 1786 porque as taxas escolares das d\u00faas nenas eran demasiado altas para a familia Austen. A educaci\u00f3n que Austen recibiu al\u00ed foi a \u00fanica que tivo f\u00f3ra da familia. Por outra banda, o reverendo Austen ti\u00f1a unha gran biblioteca e, segundo o seu propio relato nas s\u00faas cartas, tanto ela como a s\u00faa familia eran \"lectores \u00e1vidos de novela e non se avergo\u00f1aban diso\". Aparentemente, Austen ti\u00f1a acceso libre \u00e1s bibliotecas do seu pai e \u00e1 dun amigo da familia, Warren Hastings. As\u00ed como leu novelas de Fielding e Richardson, tam\u00e9n leu a Frances Burney. O t\u00edtulo de \"Orgullo e prexu\u00edzo\", por exemplo, foi extra\u00eddo dunha frase deste autor, na novela Cecilia. O seu pai tam\u00e9n era tolerante coa s\u00faa experimentaci\u00f3n na escritura \u00e1s veces arriscada por parte de Austen e proporcionaba \u00e1s d\u00faas irm\u00e1s papel caro e outros materiais para escribir e debuxar.\nEntre 1782 e 1784, os Austen fixeron representaci\u00f3ns teatrais na casa reitoral de Steventon, que entre 1787-1788 foron elaboradas grazas \u00e1 colaboraci\u00f3n da s\u00faa curm\u00e1, Eliza de Feuillide, \u00e1 que dedicou \"Love and Friendship\". A maior\u00eda das obras eran comedias, o que suxire que os dotes sat\u00edricos de Austen xa estaba a ser cultivados.\nDesde os once anos de idade, e quizais antes, Austen escribiu poemas e historias para o seu propio divertimento e para a s\u00faa familia. Nestes traballos, os detalles da vida coti\u00e1 son esaxerados, par\u00f3dianse os dispositivos argumentais com\u00fans e as \"historias est\u00e1n cheas de fantas\u00edas an\u00e1rquicas de poder feminino, comportamento il\u00edcito e bo humor xeral\", segundo Janet Todd. Coas obras escritas entre 1787 e 1793, Austen compilou tres cadernos de notas, agora chamados \"Juvenilia\". Entre 1795 e 1799 comezou a escribir as primeiras versi\u00f3ns das novelas que se publicaron baixo os t\u00edtulos de \"Sense and Sensibility\", \"Orgullo e prexu\u00edzo\" e \"Northanger Abbey\" (antes \"Elinor and Marianne\", \"First Impressions\" e \"Susan\", respectivamente). Probablemente tam\u00e9n escribiu nese momento \"Lady Susan\". En 1797, o seu pai quer\u00eda publicar \"Orgullo e prexu\u00edzo\", mais o editor negouse.\nNon hai probas de que Jane fose cortexada por ningu\u00e9n malia un breve amor xuvenil con Thomas Lefroy (parente irland\u00e9s dun amigo de Austen), aos 20 anos. En xaneiro do ano seguinte, 1796, escribiu \u00e1 s\u00faa irm\u00e1 dicindo que todo rematara, xa que non pod\u00eda casar por motivos econ\u00f3micos. Pouco despois, a t\u00eda de Lefroy intentou achegar a Jane ao reverendo Samuel Blackall, pero non lle interesou.\nEn 1800, o seu pai decidiu mudarse a Bath, unha cidade que Jane non apreciaba moito. Naquela \u00e9poca, a familia adoitaba ir \u00e1 costa todos os ver\u00e1ns e foi nunha destas viaxes cando Jane co\u00f1eceu un home que se namorou dela. Cando marchou, decidiron volver a verse, mais morreu. Este feito non aparece en ningunha das s\u00faas cartas, a\u00ednda que foi escrito moitos anos despois e non se sabe canto puido afectar a Austen a relaci\u00f3n. Hai quen a considera unha inspiraci\u00f3n para \"Persuasi\u00f3n\".\nEn decembro de 1802, estando Jane e Cassandra coa familia Bigg preto de Steventon, Harris Bigg-Wither prop\u00faxolle matrimonio a Jane e ela aceptou. Probablemente rompeu o compromiso o d\u00eda seguinte e marchou con Cassandra a Bath. Cassandra comprometeuse con Thomas Fowle, que morreu de febre amarela no Caribe en 1797. Thomas Fowle non pod\u00eda permitirse o luxo de casar e o compromiso posp\u00fa\u00f1ase dende 1794; fora ao Caribe como militar, s\u00f3 para ga\u00f1ar cartos. Nin Jane nin Cassandra Austen casaron.\nEn 1803, Jane Austen conseguiu vender a s\u00faa novela \"Northanger Abbey\" (daquela titulada \"Susan\") \u00e1 editorial Crosby &amp; Company por 10 libras esterlinas, a\u00ednda que o libro s\u00f3 se publicou catorce anos despois. \u00c9 posible que nesa ocasi\u00f3n comezase a escribir \"The Watsons\", abandonando pronto a idea.\nEn xaneiro de 1805, o seu pai morreu, deixando a s\u00faa muller e as s\u00faas fillas nunha situaci\u00f3n economicamente precaria, e pasaron a depender dos seus irm\u00e1ns e da pequena cantidade que herdara Cassandra do seu prometido.\nEn 1806, as Austen mud\u00e1ronse a Southampton, preto do porto deportivo de Portsmouth, o que lles permitiu visitar frecuentemente os seus irm\u00e1ns Frank e Charles, que serv\u00edan na mari\u00f1a, chegando a ser almirantes.\nEn 1809 mud\u00e1ronse a Chawton, preto de Alton e Winchester, onde o seu irm\u00e1n Edward pod\u00eda aloxalos nunha pequena casa nunha das s\u00faas propiedades. Esta casa ti\u00f1a a vantaxe de estar en Hampshire, o mesmo condado da s\u00faa infancia.\nCarreira literaria.\nUnha vez instalada en Chawton, Jane retomou as s\u00faas actividades literarias revisando \"Sense and Sensibility\", que foi aceptada por un editor en 1810 ou 1811, a\u00ednda que o autor asumiu os riscos da publicaci\u00f3n. Nesa \u00e9poca, as mulleres casadas brit\u00e1ncias non ti\u00f1an poder legal para asinar contratos, e era com\u00fan que unha muller que quixese publicar tivese un parente masculino que a representase na sinaura do contrato. Como moitas autoras dese tempo, Austen tivo que publicar os seus libros anonimamente: \"By a Lady\". Segundo o diario de Fanny Knight, sobri\u00f1a de Austen, recibiu unha \"carta da t\u00eda Cass pedindo que non se mencionase que a t\u00eda Jane era a autora de \"Sense and Sensibility\"\". Houbo alg\u00fans comentarios favorables e s\u00e1bese que os beneficios de Austen foron de 140 libras, que lle proporcionaron certa independencia financeira e psicol\u00f3xica. Tralo \u00e9xito de \"Sense and Sensibility\", todos os seguintes libros de Austen foron editados como escritos \"Pola autora de \"Sense and Sensibility\"\" e o nome de Austen nunca apareceu nas s\u00faas obras durante a s\u00faa vida.\nAnimada polo \u00e9xito de \"Sense and Sensibility\" (1811), a autora tam\u00e9n intentou publicar \"Orgullo e prexu\u00edzo\", que foi vendida a Egerton por 110 libras. en novembro de 1812 e publicada en xaneiro de 1813. Para maximizar os beneficios, empregou papel barato e estableceu o prezo de 18 xilins. En outubro de 1813 Egerton puido comezar a vender a segunda edici\u00f3n. Ao mesmo tempo, comezou a traballar en \"Mansfield Park\". En 1813, a identidade da autora de \"Orgullo e prexu\u00edzo\" comezou a estenderse, grazas \u00e1 popularidade da obra e \u00e1 indiscreci\u00f3n da familia. Ese mesmo ano publicouse a segunda edici\u00f3n dos seus traballos e en maio de 1814 apareceu \"Mansfield Park\", obra da que se venderon todos os exemplares en seis meses e Austen comezou a traballar en \"Emma\".\nFoi o seu irm\u00e1n Henry, que viv\u00eda en Londres, o encargado de negociar coas editoriais e, cando Jane foi a Londres, quedou na s\u00faa casa. En 1813, Henry Austen foi tratado polo se\u00f1or Clarke, doutor do pr\u00edncipe rexente, quen, ao descubrir que Austen era a autora de \"Orgullo e prexu\u00edzo\" e \"Sense and Sensibility\", obras de que gozou moito, pediulle que solicitase a Henry que lle dedicase a seguinte novela da autora. \u00c9 posible que tal solicitude tardase en chegar a ela, xa que nas s\u00faas cartas non ti\u00f1a boa opini\u00f3n sobre os pr\u00edncipes, debido \u00e1s s\u00faas co\u00f1ecidas infidelidades.\nEn Chawton, Austen non ti\u00f1a a mesma intimidade que en Steventon e a an\u00e9cdota narrada por James Austen-Leigh, sobre a porta \"chiadora\" que Austen solicitou para ocultar o manuscrito que escrib\u00eda.\nEn decembro de 1815 publicouse \"Emma\", \u200b\u200bdedicada ao pr\u00edncipe rexente e, no ano seguinte, unha nova edici\u00f3n de \"Mansfield Park\". O segundo non tivo o \u00e9xito dos traballos anteriores e as perdas desequilibraron as ganancias da primeira edici\u00f3n.\nMorte.\nAusten comezou \"Persuasi\u00f3n\" en agosto de 1815, mais un ano despois comezou a sentirse mal. A principios de 1817 comezou \"Sanditon\", a\u00ednda que tivo que abandonar o traballo debido \u00e1 s\u00faa sa\u00fade. Para recibir tratamento m\u00e9dico, lev\u00e1rona a Winchester, onde morreu o 18 de xullo de 1817 con 41 anos. As s\u00faas \u00faltimas palabras foron: \"Non quero m\u00e1is que a morte\".\nNo seu testamento, legou todo o que ti\u00f1a \u00e1 s\u00faa irm\u00e1 Cassandra. Nese momento non se co\u00f1ec\u00eda a causa da s\u00faa morte; hoxe en d\u00eda, consid\u00e9rase que foi por mor da enfermidade de Addison. Est\u00e1 enterrada na catedral de Winchester.\nO epitafio, na catedral de Winchester, non mencionaba que foi autora de co\u00f1ecidas novelas. En 1872, despois de que James Edward Austen-Leigh publicase as s\u00faas memorias, colocouse unha nova placa explicando a s\u00faa condici\u00f3n de escritora e subli\u00f1ando:\nEstilo.\nAs obras de Austen critican as novelas sentimentais da segunda metade do s\u00e9culo XVIII e son parte da transici\u00f3n ao realismo do s\u00e9culo XIX.. Os primeiros novelistas ingleses, Richardson, Henry Fielding e Tobias Smollett, foron seguidos pola escola dos sentimentalistas e dos rom\u00e1nticos como Walter Scott, Horace Walpole, Clara Reeve, Ann Radcliffe e Oliver Goldsmith, cun estilo e x\u00e9nero que rexeitaba Austen, devolvendo a novela nun \"delgado f\u00edo\" \u00e1 tradici\u00f3n de Richardson e Fielding para un \"realista estudo das formas\". A mediados do s\u00e9culo XX, os cr\u00edticos literarios F. R. Leavis e Ian Watt situ\u00e1rona na tradici\u00f3n de Richardson e Fielding; ambos os dous cren que utilizou a s\u00faa tradici\u00f3n da \"iron\u00eda, realismo e s\u00e1tira para formar unha autora superior a ambos\".\nOs argumentos, cheos de iron\u00eda como base da s\u00faa comicidade, reflicten a dependencia que a muller ti\u00f1a do matrimonio para asegurar a s\u00faa posici\u00f3n social e econ\u00f3mica. Como forma de arte, a novela do s\u00e9culo XVIII carec\u00eda da seriedade dos seus equivalentes a partir do s\u00e9culo XIX, cando as novelas eran tratadas como \"o veh\u00edculo natural para a discusi\u00f3n e ventilaci\u00f3n do que importaba na vida\". En lugar de afondar demasiado na psique das s\u00faas personaxes, Austen goza delas e impr\u00e9gnaas de humor, segundo o cr\u00edtico John Bayley. El cre que o brote do seu enxe\u00f1o e iron\u00eda \u00e9 a s\u00faa propia actitude de que a comedia \"\u00e9 a graza salvadora da vida\". Parte da fama de Austen descansa na importancia hist\u00f3rica e literaria de que foi a primeira muller en escribir grandes novelas c\u00f3micas. A influencia de Samuel Johnson \u00e9 evidente, xa que segue os seus consellos para escribir \"unha representaci\u00f3n da vida que poida excitar a alegr\u00eda\".\nO seu humor prov\u00e9n da s\u00faa modestia e falta de superioridade, o que permite \u00e1s s\u00faas personaxes de m\u00e1is \u00e9xito, como Elizabeth Bennet, transcender as trivialidades da vida, en que as personaxes m\u00e1is parvas est\u00e1n excesivamente absorbidas. Austen utilizou a comedia para explorar o individualismo da vida das mulleres e as relaci\u00f3ns de x\u00e9nero, e parece que a usou para atopar a bondade na vida, a mi\u00fado fund\u00edndoa coa \"sensibilidade \u00e9tica\", creando tensi\u00f3n art\u00edstica. O cr\u00edtico Robert Polhemus escribiu: \"Para apreciar o drama e os logros de Austen, necesitamos darnos de conta do fonda que era a s\u00faa paix\u00f3n tanto pola reverencia como polo rid\u00edculo [...] e a s\u00faa imaxinaci\u00f3n c\u00f3mica revela tanto as harmon\u00edas como as contradici\u00f3ns reveladoras da s\u00faa mente e da s\u00faa visi\u00f3n mentres tenta conciliar o seu nesgo sat\u00edrico co sentido do ben\".\nNo seu tempo as s\u00faas obras non lle deron moita fama persoal e s\u00f3 recibiu unha poucas cr\u00edticas positivas, pero a publicaci\u00f3n por un seu sobri\u00f1o en 1869 de \"A Memoir of Jane Austen\" deuna a co\u00f1ecer entre un p\u00fablico m\u00e1is amplo e cara a 1940 era amplamente aceptada como unha das grandes escritoras de lingua inglesa e as s\u00faas obras consideradas cl\u00e1sicos da literatura universal. Na segunda metade de s\u00e9culo XX viu unha proliferaci\u00f3n de estudos sobre a s\u00faa obra e a s\u00faa adaptaci\u00f3n ao cine e \u00e1 televisi\u00f3n."}
{"id": "167660", "revid": "865", "url": "https://gl.wikipedia.org/wiki?curid=167660", "title": "Meat Puppets", "text": "Meat Puppets \u00e9 unha banda de rock alternativo estadounidense formada en xaneiro de 1980 en Phoenix (Arizona). Orixinalmente estivo composto por Curt Kirkwood (guitarra/voces), o seu irm\u00e1n Cris Kirkwood (baixo) e Derrick Bostrom (bater\u00eda). Os irm\u00e1ns Kirkwood co\u00f1eceron a Bostrom cando \u00edan \u00e1 Brophy Prep High School en Phoenix. Os tres traslad\u00e1ronse a Tempe (unha cidade nas af\u00f3ras de Phoenix onde est\u00e1 a Universidade Estatal de Arizona), onde os irm\u00e1ns mercaron d\u00faas casas pegadas, unha das cales ti\u00f1a un pendello onde ensaiaban regularmente.\nMeat Puppets foi un dos grupos m\u00e1is notables do conxunto do selo SST Records (a trav\u00e9s do cal editaron a meirande parte dos seus discos), e comezou como unha banda de punk rock pero, como moitos dos seus compa\u00f1eiros de SST, Meat Puppets conseguiu un son propio, mesturando punk con country e rock psicod\u00e9lico, coa axuda da caracter\u00edstica voz de Curt. Meat Puppets posteriormente ga\u00f1ou moita fama cando os irm\u00e1ns Kirkwood foron convidados para tocaren con Nirvana no seu \"MTV Unplugged\" en 1993. O \u00e1lbum de 1994, \"Too High to Die\", converter\u00edase, xa que logo, na s\u00faa edici\u00f3n m\u00e1is exitosa. O grupo separouse d\u00faas veces, en 1996 e en 2002, pero reuniuse novamente no ano 2006.\nMeat Puppets influenciaron a varias bandas como Nirvana, Dinosaur Jr., Pavement ou Soundgarden."}
{"id": "167661", "revid": "5863", "url": "https://gl.wikipedia.org/wiki?curid=167661", "title": "Jos\u00e9 Crespo Iglesias", "text": ""}
