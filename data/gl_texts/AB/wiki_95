{"id": "210787", "revid": "23204", "url": "https://gl.wikipedia.org/wiki?curid=210787", "title": "Linguas n\u00edxer-congo", "text": "As linguas n\u00edxer-congo, son probablemente a familia (ou macrofamilia) con maior n\u00famero de linguas do mundo, con case 1.400, que contan cuns 400 mill\u00f3ns de falantes en \u00c1frica. Caracter\u00edzanse por usar un sistema amplo de clases nominais (ag\u00e1s o mand\u00e9) e o uso preponderante de prefixos m\u00e1is ca de sufixos.\nClasificaci\u00f3n.\nHistoria.\nO pioneiro no estudo das linguas africanas foi o misioneiro alem\u00e1n Sigismund Koelle, quen, en 1854, estudou as linguas atl\u00e1nticas, mand\u00e9s e gur. Os ling\u00fcistas alem\u00e1ns Bleek, Meinhof, Lepsius e Westermann (s\u00e9culos XIX e XX) estudaron as linguas bant\u00fas e atoparon interrelaci\u00f3ns con outras linguas africanas.\nJoseph Greenberg foi o primeiro en identificar os l\u00edmites desta familia: seguindo a Westermann, determinou que as linguas sud\u00e1nicas non constitu\u00edan un grupo v\u00e1lido, pois as centrais e orientais formaban parte das linguas nilo-saharianas e as occidentais denominounas mand\u00e9s (de mandinga). Ao relacionar as linguas mand\u00e9s coas bant\u00fas, definiu a familia n\u00edxer-congo, que logo no seu libro \"Languages of Africa\" relaciona coas linguas kordofanianas nunha familia maior que denominou n\u00edxero-kordofaniana. Nun inicio a maior\u00eda de ling\u00fcistas desbotaban esta teor\u00eda, mais logo tornouse a visi\u00f3n prevalecente; a\u00ednda que as linguas kordofanianas a\u00ednda non est\u00e1n ben definidas como grupo.\nSe ben a opini\u00f3n maioritaria entre os africanistas \u00e9 que as linguas n\u00edxer-congo forman unha unidade filoxen\u00e9tica v\u00e1lida, a\u00ednda non se puido reconstru\u00edr a protolingua, e existen moitas d\u00fabidas sobre a clasificaci\u00f3n interna. Alg\u00fans ling\u00fcistas reco\u00f1ecidos como R. M. W. Dixon non consideran que se poida afirmar que sexa unha familia correctamente establecida, dada a evidencia dispo\u00f1ible.\nPrincipais grupos.\nAs ramas e linguas principais da familia de linguas n\u00edxer-congo son as seguintes:\nO laal, o mpre (extinto), o jalaa e o mbre (ou pre) consid\u00e9ranse n\u00edxer-congo, mais non foron clasificados con certeza.\nClasificaci\u00f3n interna.\nNon existe unha reconstruci\u00f3n adecuada do proto-n\u00edxer-congo, existen reconstruci\u00f3ns das protolinguas que deron orixe a varios dos subgrupos. Por esta raz\u00f3n, existen certas d\u00fabidas sobre as relaci\u00f3ns das diferentes ramas da familia, deb\u00e9ndose por isto considerar calquera clasificaci\u00f3n das relaci\u00f3ns internas como provisional.\nA seguinte \u00e1rbore amosa as relaci\u00f3ns entre os grupos n\u00edxer-congo postuladas por Bendor-Samuel (1989):\nRelaci\u00f3n con outras linguas.\nProp\u00faxose o grupo congo-sahariano relacionando as linguas nilo-saharianas coas n\u00edxer-congo (Gregersen, 1972). Outra proposta m\u00e1is actual (Blench, 1995-2006) formula a macrofamilia nixerosahariana, onde as linguas n\u00edxer-congo son simplemente unha p\u00f3la das nilo-saharianas relacionadas coas linguas sud\u00e1nicas centrais. Mais estas teor\u00edas a\u00ednda son vistas con reserva pola maior\u00eda de ling\u00fcistas.\nCaracter\u00edsticas com\u00fans.\nO seguinte cadro resume algunhas das caracter\u00edsticas dos grupos tradicionais que se distinguen dentro das linguas n\u00edxer-congo:\nO signo + indica unha clara presenza de certa caracter\u00edstica, - a s\u00faa ausencia e (+) unha lixeira tendencia a presentar a caracter\u00edstica.\nA t\u00e1boa anterior constru\u00edse sobre unha evidencia limitada:\nFonolox\u00eda.\nAs linguas n\u00edxer-congo te\u00f1en unha marcada tendencia a ter s\u00edlabas abertas do tipo CV (= Consoante + Vogal). A estrutura fonot\u00e1ctica t\u00edpica do antecesor com\u00fan crese que poder\u00eda ter sido CVCV, estrutura que a\u00ednda se mant\u00e9n nalgunhas linguas bant\u00fas, nas linguas mand\u00e9s e nas linguas ijo (nalgunhas outras linguas os cambios fon\u00e9ticos reduciron esta estrutura b\u00e1sica).\nAdemais da ausencia de grupos conson\u00e1nticos, frecuentemente as linguas n\u00edxer-congo presentan a ocorrencia de consoantes prenasalizadas //. Alg\u00fans autores consideran que a alternacia entre unha consoante simple (non mutada) e a s\u00faa correspondente prenasalizada (mutada) era regular en proto-n\u00edxer-congo.\n\u00c9 frecuente en moitas linguas n\u00edxer-congo a aparici\u00f3n de harmon\u00eda voc\u00e1lica asociada ao trazo fonol\u00f3xico do avance da ra\u00edz da lingua (mentres que outras linguas con harmon\u00eda voc\u00e1lica f\u00f3ra de \u00c1frica, adoitan basear dita harmon\u00eda no redondeamento voc\u00e1lico).\nF\u00f3ra das xeneralidades anteriores presentes nas linguas modernas, a fonolox\u00eda hist\u00f3rica da familia non se co\u00f1ece ben xa que non se conta cunha reconstruci\u00f3n adecuada do proto-n\u00edxer-congo (s\u00f3 se te\u00f1en reconstruci\u00f3ns para alg\u00fans dos grupos). A falta dunha reconstruci\u00f3n completa dificulta a clasificaci\u00f3n interna das diferentes ramas. Alg\u00fans autores buscaron unha aproximaci\u00f3n ao proto-n\u00edxer-congo comparando reconstruci\u00f3ns parciais. Por exemplo comparando o proto-potou-ak\u00e1n e o proto-bant\u00fa, J. M. Stewart (2002) fai unha aproximaci\u00f3n do proto-n\u00edxer-congo (en realidade \u00e9 a clasificaci\u00f3n interna comunmente aceptada do proto-Volta-Congo meridional) de acordo con esta reconstruci\u00f3n toda consoante ten d\u00faas formas en distribuci\u00f3n complementaria: grao non mutado / grao mutado. No grao non mutado unha consoante xeralmente \u00e9 un al\u00f3fono non nasal (a\u00ednda que as non mutadas aproximantes son nasalizadas), mentres que no grao mutado a consoante ten un al\u00f3fono prenasalizado ou nasal. As ra\u00edces te\u00f1en a forma usual C1V1(C2V2), o inventario reconstru\u00eddo para as consoantes que aparecen en primeiro lugar (C1) \u00e9:\nPara cada par de fonemas da t\u00e1boa o primeiro \u00e9 o al\u00f3fono que aparece ante vogal non nasal (grao non mutado) e o segundo o que aparece ante vogal nasal (grao mutado). Neste sistema destaca a ausencia de africadas ou fricativas, unha caracter\u00edstica tam\u00e9n presente en proto-bant\u00fa e en proto-potou-akan.\nEn canto ao inventario voc\u00e1lico reconstr\u00faense polo menos 7 timbres (ademais da oposici\u00f3n de nasalidade):\nMorfolox\u00eda.\nAs linguas n\u00edxer-congo son normalmente linguas flexivas cunha morfolox\u00eda nominal complexa que frecuentemente incl\u00fae x\u00e9nero gramatical (clases nominais). Non obstante, alg\u00fans grupos como o mand\u00e9 non comparten gran parte da morfolox\u00eda t\u00edpica do resto de linguas.\nOs verbos xeralmente constan dunha ra\u00edz seguida dun ou m\u00e1is sufixos flexivos. Os nomes consisten nunha ra\u00edz precedida dun prefixo que indica a clase nominal da forma (C)V-."}
{"id": "210788", "revid": "1576", "url": "https://gl.wikipedia.org/wiki?curid=210788", "title": "Linguas Benu\u00e9-Congo", "text": ""}
{"id": "210789", "revid": "1576", "url": "https://gl.wikipedia.org/wiki?curid=210789", "title": "Linguas N\u00edxer-Congo", "text": ""}
{"id": "210792", "revid": "98629", "url": "https://gl.wikipedia.org/wiki?curid=210792", "title": "Xenoma humano", "text": "O xenoma humano \u00e9 o xenoma do \"Homo sapiens\", \u00e9 dicir, a secuencia do ADN, con toda a informaci\u00f3n xen\u00e9tica dos seus xenes e as secuencias non codificantes, contida nos seus 23 pares de cromosomas situados no n\u00facleo de cada c\u00e9lula humana diploide. Tam\u00e9n forma parte do xenoma humano o ADN mitocondrial.\nDos 23 pares de cromosomas, 22 pares son cromosomas autos\u00f3micos e un par determina o sexo, que est\u00e1 formado por dous cromosomas X nas mulleres e un X e un Y en homes, polo que a muller ten 23 cromosomas distintos e o home 24. O xenoma haploide (\u00e9 dicir, cunha soa copia dos cromosomas de cada par) ten unha lonxitude total aproximada de 3.200 mill\u00f3ns de pares de bases (nucle\u00f3tidos do ADN) ou 3.200 megabases (Mb) que conte\u00f1en entre 20.000 e 25.000 xenes (as estimaci\u00f3ns m\u00e1is recentes indican uns 20.500). Das 3.200 Mb unhas 2.950 Mb corresponden a eucromatina e unhas 250 Mb a heterocromatina. O Proxecto Xenoma Humano obtivo unha secuencia de referencia do xenoma humano eucrom\u00e1tico, usado en todo o mundo nas ciencias biom\u00e9dicas.\nA secuencia de ADN que forma o xenoma humano cont\u00e9n codificada a informaci\u00f3n necesaria para a expresi\u00f3n, altamente coordinada e adaptable ao ambiente, do proteoma humano, \u00e9 dicir, do conxunto das prote\u00ednas do ser humano. As prote\u00ednas, e non o ADN, son as principais biomol\u00e9culas efectoras; pos\u00faen funci\u00f3ns estruturais, encim\u00e1ticas, metab\u00f3licas, reguladoras, sinalizadoras..., organiz\u00e1ndose en enormes redes funcionais de interacci\u00f3ns. O proteoma fundamenta a particular morfolox\u00eda e funcionalidade de cada c\u00e9lula. Igualmente, a organizaci\u00f3n estrutural e funcional das distintas c\u00e9lulas conforma cada tecido e cada \u00f3rgano, e, finalmente, o organismo vivo no seu conxunto. O xenoma humano cont\u00e9n a informaci\u00f3n b\u00e1sica precisa para o desenvolvemento f\u00edsico dun ser humano completo.\nO xenoma humano presenta unha densidade de xenes moi inferior \u00e1 que inicialmente se predixera, e s\u00f3 arredor do 1,5% da s\u00faa lonxitude est\u00e1 composta por ex\u00f3ns codificantes de prote\u00ednas. Un 70% est\u00e1 composto por ADN extrax\u00e9nico e un 30 % por secuencias relacionadas con xenes. Do total de ADN extrax\u00e9nico, aproximadamente un 70% corresponde a repetici\u00f3ns dispersas, de maneira que, m\u00e1is ou menos, a metade do xenoma humano corresponde a secuencias repetitivas de ADN. En canto ao total de ADN relacionado con xenes est\u00edmase que o 95% corresponde a ADN non codificante: pseudoxenes, fragmentos de xenes, intr\u00f3ns ou secuencias UTR, entre outros.\nCompo\u00f1entes.\nCromosomas.\nO xenoma humano (como o de calquera organismo eucariota) est\u00e1 contido en cromosomas, que son longas secuencias continuas de ADN moi organizadas espacialmente (con axuda de prote\u00ednas hist\u00f3nicas e non hist\u00f3nicas) para adoptar unha forma ultracondensada en metafase. Son observables con microscop\u00eda \u00f3ptica convencional ou de fluorescencia por medio de t\u00e9cnicas de citoxen\u00e9tica e ord\u00e9nanse formando un cariotipo.\nO cariotipo humano normal cont\u00e9n un total de 23 pares de cromosomas distintos: 22 pares de autosomas m\u00e1is un par de cromosomas sexuais que determinan o sexo do individuo. Os cromosomas 1-22 foron numerados en orde decrecente de tama\u00f1o. Por\u00e9n, posteriormente puido comprobarse que o cromosoma 22 \u00e9 en realidade maior que o 21.\nAs c\u00e9lulas som\u00e1ticas dun organismo pos\u00faen no seu n\u00facleo un total de 46 cromosomas (23 pares) e os \u00f3vulos e espermatozoides te\u00f1en 23.\nADN intrax\u00e9nico.\nXenes.\nUn xene \u00e9 a unidade b\u00e1sica da herdanza, e leva a informaci\u00f3n xen\u00e9tica necesaria para a s\u00edntese dunha prote\u00edna (xenes codificantes) ou dun ARN non codificante (xenes de ARN). Est\u00e1 formado por unha secuencia promotora, que regula a s\u00faa expresi\u00f3n, e unha secuencia que se transcribe, composta \u00e1 s\u00faa vez por: secuencias UTR (rexi\u00f3ns flanqueantes non traducidas), necesarias para a traduci\u00f3n de prote\u00ednas e a estabilidade do ARNm, ex\u00f3ns (codificantes) e intr\u00f3ns, que son secuencias de ADN non traducidas situadas entre dous ex\u00f3ns que ser\u00e1n eliminadas durante o procesamento do ARNm (splicing).\nActualmente, est\u00edmase que o xenoma humano cont\u00e9n entre 20.000 e 25.000 xenes codificantes de prote\u00ednas, estimaci\u00f3n moi inferior \u00e1s predici\u00f3ns iniciais que falaban duns 100.000 xenes ou m\u00e1is. Isto implica que o xenoma humano ten menos do dobre de xenes que organismos eucariotas moito m\u00e1is simples, como a mosca da froita ou o nematodo \"Caenorhabditis elegans\". Por\u00e9n, as c\u00e9lulas humanas recorren en gran medida ao splicing alternativo para produciren varias prote\u00ednas distintas a partir dun mesmo xene, e como consecuencia o proteoma humano \u00e9 m\u00e1is amplo que o doutros organismos moito m\u00e1is simples. Na pr\u00e1ctica, o xenoma \"tan s\u00f3\" leva a informaci\u00f3n necesaria para unha expresi\u00f3n perfectamente coordinada e regulada do conxunto de prote\u00ednas que forman o proteoma, e \u00e9 este o encargado de executar a maior parte das funci\u00f3ns celulares.\nBase\u00e1ndose nos resultados iniciais obtidos polo proxecto ENCODE (acr\u00f3nimo de ENCyclopedia Of DNA Elements), alg\u00fans autores propuxeron redefinir o concepto actual de xene. As observaci\u00f3ns m\u00e1is recentes fan dificilmente sostible a visi\u00f3n tradicional dun xene, como unha secuencia formada polas rexi\u00f3ns UTRs, os ex\u00f3ns e os intr\u00f3ns. Estudos detallados acharon un n\u00famero de secuencias de inicio de transcrici\u00f3n por xene moi superior \u00e1s estimaci\u00f3ns iniciais, e algunhas destas secuencias sit\u00faanse en rexi\u00f3ns moi afastadas da traducida, polo que os UTR 5' poden abranguer secuencias longas dificultando a delimitaci\u00f3n do xene. Por outro lado, un mesmo transcrito pode dar lugar a ARN maduros totalmente diferentes (ausencia total de solapamento), debido a unha grande utilizaci\u00f3n do splicing alternativo. Deste modo, un mesmo transcrito primario pode dar lugar a prote\u00ednas de secuencia e funcionalidade moi diversa. En consecuencia, alg\u00fans autores propuxeron unha nova definici\u00f3n de xene: uni\u00f3n de secuencias xen\u00f3micas que codifican un conxunto coherente de produtos funcionais, potencialmente solapantes. Deste modo, identif\u00edcanse como xenes os xenes de ARN e os conxuntos de secuencias traducidas parcialmente solapantes (excl\u00faense, as\u00ed, as secuencias UTR e os intr\u00f3ns, que pasan a ser considerados como \"rexi\u00f3ns asociadas a xenes\", xunto cos promotores). De acordo con esta definici\u00f3n, un mesmo transcrito primario que d\u00e1 lugar a dous transcritos secundarios (e d\u00faas prote\u00ednas) non solapantes debe considerarse en realidade dous xenes diferentes, independentemente de que estes presenten un solapamento total ou parcial dos seus transcritos primarios.\nAs novas evidencias achegadas por ENCODE, segundo as cales as rexi\u00f3ns UTR non son doadamente delimitables e est\u00e9ndense por longas distancias, obrigar\u00edan a reidentificar novamente os xenes que en realidade compo\u00f1en o xenoma humano. De acordo coa definici\u00f3n tradicional (actualmente vixente), ser\u00eda necesario identificar como un mesmo xene a todos aqueles que mostren un solapamento parcial (inclu\u00edndo as rexi\u00f3ns UTR e os intr\u00f3ns), co que \u00e1 luz das novas observaci\u00f3ns, os xenes incluir\u00edan m\u00faltiples prote\u00ednas de secuencia e funcionalidade moi diversa. Colateralmente reducir\u00edase o n\u00famero de xenes que compo\u00f1en o xenoma humano. A definici\u00f3n proposta, polo contrario, fundam\u00e9ntase no produto funcional do xene, polo que se mant\u00e9n unha relaci\u00f3n m\u00e1is coherente entre un xene e unha funci\u00f3n biol\u00f3xica. Como consecuencia, coa adopci\u00f3n desta nova definici\u00f3n, o n\u00famero de xenes do xenoma humano aumentar\u00e1 significativamente.\nXenes de ARN.\nAdemais dos xenes codificantes de prote\u00ednas, o xenoma humano cont\u00e9n varios miles de xenes de ARN, cuxa transcrici\u00f3n produce ARN transferente (ARNt), ARN ribos\u00f3mico (ARNr), microARN (miARN), ou outros xenes de ARN non codificantes. Os ARN ribos\u00f3micos e de transferencia son esenciais na constituci\u00f3n dos ribosomas e na traduci\u00f3n de prote\u00ednas. Os microARN te\u00f1en grande importancia na regulaci\u00f3n da expresi\u00f3n x\u00e9nica, e est\u00edmase que ata un 20-30% dos xenes do xenoma humano pode estar regulado polo mecanismo de interferencia por miARN. Ata o momento identific\u00e1ronse m\u00e1is de 300 xenes de miARN e est\u00edmase que poden existir uns 500.\nDistribuci\u00f3n de xenes.\nA continuaci\u00f3n ind\u00edcanse alg\u00fans valores medios do xenoma humano. T\u00e9\u00f1ase en conta que a enorme heteroxeneidade que presentan estas variables fai pouco representativos os valores medios, pero te\u00f1en valor orientativo.\nA densidade media de xenes \u00e9 de 1 xene cada 100 kb, cun tama\u00f1o medio de 20\u201330 kb, e un n\u00famero de ex\u00f3ns medio de 7-8 por cada xene, cun tama\u00f1o medio de 150 nucle\u00f3tidos. O tama\u00f1o medio dun ARNm \u00e9 de 1,8-2,2 kb, inclu\u00edndo as rexi\u00f3ns UTR (rexi\u00f3ns non traducidas flanqueantes), e a lonxitude media da rexi\u00f3n codificante \u00e9 de 1,4 kb.\nO xenoma humano caracter\u00edzase por presentar unha grande heteroxeneidade na s\u00faa secuencia. En particular, a riqueza nas bases guanina (G) e citosina (C) fronte a adenina (A) e timina (T) distrib\u00faese heteroxeneamente, con rexi\u00f3ns moi ricas en G+C flanqueadas por rexi\u00f3ns moi pobres. O contido medio de G+C \u00e9 do 41%, o que \u00e9 un valor menor ao teoricamente agardado (50%). Dita heteroxeneidade est\u00e1 correlacionada coa riqueza en xenes, de maneira que os xenes tenden a se concentrar nas rexi\u00f3ns m\u00e1is ricas en G+C. Este feito era co\u00f1ecido xa desde hai anos grazas \u00e1 separaci\u00f3n mediante centrifugaci\u00f3n en gradiente de densidade de rexi\u00f3ns ricas en G+C (que recibiron o nome de isocoros H; do ingl\u00e9s \"High\") e rexi\u00f3ns ricas en A+T (isocoros L; do ingl\u00e9s \"Low\").\nSecuencias reguladoras.\nO xenoma ten diversos sistemas de regulaci\u00f3n da expresi\u00f3n x\u00e9nica, baseados na regulaci\u00f3n da uni\u00f3n de factores de transcrici\u00f3n \u00e1s secuencias promotoras, en mecanismos de modificaci\u00f3n epixen\u00e9tica (metilaci\u00f3n do ADN ou metilaci\u00f3n-acetilaci\u00f3n de histonas) ou no control da accesibilidade aos promotores determinada polo grao de condensaci\u00f3n da cromatina; todos eles moi interrelacionados. Ademais hai outros sistemas de regulaci\u00f3n a nivel do procesamento, estabilidade e traduci\u00f3n do ARNm, entre outros. Polo tanto, a expresi\u00f3n x\u00e9nica est\u00e1 intensamente regulada, o cal permite desenvolver os m\u00faltiples fenotipos que caracterizan os distintos tipos celulares dun organismo eucariota multicelular, ao mesmo tempo que se d\u00e1 \u00e1 c\u00e9lula a plasticidade necesaria para adaptarse a un medio cambiante. Por\u00e9n, toda a informaci\u00f3n necesaria para a regulaci\u00f3n da expresi\u00f3n x\u00e9nica, en funci\u00f3n do ambiente celular, est\u00e1 codificada na secuencia de ADN igual que o est\u00e1n os xenes.\nAs secuencias reguladoras son tipicamente secuencias curtas que se encontran nas proximidades ou no interior (frecuentemente en intr\u00f3ns) dos xenes. Na actualidade, o co\u00f1ecemento sistem\u00e1tico destas secuencias e de como act\u00faan en complexas redes de regulaci\u00f3n x\u00e9nica, sensibles a sinais ex\u00f3xenos, \u00e9 moi escaso e est\u00e1 comezando a desenvolverse por medio de estudos de xen\u00f3mica comparada, bioinform\u00e1tica e biolox\u00eda de sistemas. A identificaci\u00f3n de secuencias reguladoras bas\u00e9ase en parte na procura de rexi\u00f3ns non codificantes evolutivamente conservadas. Por exemplo, a diverxencia evolutiva entre o rato e o ser humano ocorreu hai 70-90 mill\u00f3ns de anos. Facendo estudos de xen\u00f3mica comparada, ali\u00f1ando secuencias de ambos os xenomas poden identificarse rexi\u00f3ns con alto grao de coincidencia, moitas correspondentes a xenes e outras a secuencias non codificantes de prote\u00ednas pero de grande importancia funcional, porque estiveron sometidas a presi\u00f3n selectiva.\nElementos ultraconservados.\nReciben o nome de elementos ultraconservados as rexi\u00f3ns que mostran unha constancia evolutiva case total, maior mesmo que as secuencias codificantes de prote\u00ednas, nos estudos de xen\u00f3mica comparada. Estas secuencias xeralmente est\u00e1n solapadas cos intr\u00f3ns de xenes implicados na regulaci\u00f3n da transcrici\u00f3n ou no desenvolvemento embrionario e cos ex\u00f3ns de xenes relacionados co procesamento do ARN. A s\u00faa funci\u00f3n \u00e9 xeralmente pouco co\u00f1ecida, mais probablemente de estrema importancia dado o seu grao de conservaci\u00f3n evolutiva.\nNa actualidade l\u00e9vanse encontrado uns 500 segmentos dun tama\u00f1o maior de 200 pares de bases totalmente conservados (100% de coincidencia) entre os xenomas de humano, rato e rata, e case totalmente conservados en can (99%) e polo (95%).\nPseudoxenes.\nNo xenoma humano atop\u00e1ronse uns 19.000 pseudoxenes, que son versi\u00f3ns completas ou parciais de xenes que acumularon diversas mutaci\u00f3ns e que xeralmente non se transcriben. Clasif\u00edcanse en pseudoxenes non procesados (~30%) e pseudoxenes procesados (~70%)\nADN interx\u00e9nico.\nAs rexi\u00f3ns interx\u00e9nicas ou extrax\u00e9nicas comprenden a maior parte da secuencia do xenoma humano, e a s\u00faa funci\u00f3n \u00e9 xeralmente desco\u00f1ecida. Boa parte destas rexi\u00f3ns est\u00e1 composta por elementos repetitivos, clasificables como repetici\u00f3ns en t\u00e1ndem ou repetici\u00f3ns dispersas, a\u00ednda que o resto da secuencia non responde a un patr\u00f3n definido e clasificable.\nGran parte do ADN interx\u00e9nico pode ser un artefacto evolutivo sen unha funci\u00f3n determinada no xenoma actual, polo que tradicionalmente estas rexi\u00f3ns foron denominadas ADN \"lixo\" (\"junk DNA\"), denominaci\u00f3n na que se incl\u00faen tam\u00e9n as secuencias intr\u00f3nicas e pseudoxenes. Por\u00e9n, esta denominaci\u00f3n talvez non \u00e9 a m\u00e1is axeitada dado o papel regulador co\u00f1ecido de moitas destas secuencias. Ademais, o notable grao de conservaci\u00f3n evolutiva dalgunhas destas secuencias parece indicar que pos\u00faen outras funci\u00f3ns esenciais a\u00ednda desco\u00f1ecidas ou pouco co\u00f1ecidas. Polo tanto, cada vez \u00e9 m\u00e1is frecuente o uso da denominaci\u00f3n \"ADN non codificante\" (a\u00ednda que o chamado \"ADN lixo\" incl\u00fae tam\u00e9n transpos\u00f3ns codificantes) ou \"ADN repetitivo\", algunhas destas rexi\u00f3ns constit\u00faen en realidade xenes precursores para a s\u00edntese de microARN (reguladores da expresi\u00f3n x\u00e9nica e do silenciamiento x\u00e9nico).\nEstudos recentes enmarcados no proxecto ENCODE obtiveron resultados sorprendentes, que esixen a reformulaci\u00f3n da nosa visi\u00f3n da organizaci\u00f3n e a din\u00e1mica do xenoma humano. Segundo estes estudos, o 15% da secuencia do xenoma humano transcr\u00edbese a ARN maduros, e ata o 90% transcr\u00edbese polo menos a transcritos inmaturos nalg\u00fan tecido: As\u00ed, unha gran parte do xenoma humano codifica xenes de ARN funcionais. Isto \u00e9 coherente coa tendencia da literatura cient\u00edfica recente a asignar unha importancia crecente ao ARN na regulaci\u00f3n x\u00e9nica. Ademais, estudos detallados identificaron un n\u00famero moito maior de secuencias de inicio de transcrici\u00f3n por xene, algunhas moi afastadas da rexi\u00f3n pr\u00f3xima \u00e1 traducida. Como consecuencia, actualmente \u00e9 m\u00e1is complicado definir unha rexi\u00f3n do xenoma como x\u00e9nica ou interx\u00e9nica, dado que os xenes e as secuencias relacionadas cos xenes se estenden nas rexi\u00f3ns habitualmente consideradas interx\u00e9nicas.\nADN repetido en t\u00e1ndem.\nAs repetici\u00f3ns en t\u00e1ndem son repetici\u00f3ns que se ordenan unha detr\u00e1s da outra, consecutivamente, de modo que secuencias id\u00e9nticas, ou case, presentan varias copias seguidas. Constit\u00fae os sat\u00e9lites, minisat\u00e9lites e microsat\u00e9lites.\nSat\u00e9lites.\nO conxunto de repetici\u00f3ns en t\u00e1ndem de tipo sat\u00e9lite comprende un total de 250 Mb do xenoma humano. Son secuencias de entre 5 e varios centos de nucle\u00f3tidos que se repiten en t\u00e1ndem miles de veces xerando rexi\u00f3ns repetidas con tama\u00f1os que oscilan entre 100 kb (100.000 nucle\u00f3tidos) ata varias megabases.\nReciben o seu nome das observaci\u00f3ns iniciais de centrifugaci\u00f3ns en gradiente de densidade do ADN xen\u00f3mico fragmentado, que orixinaban unha banda principal correspondiente \u00e1 maior parte do xenoma e tres bandas sat\u00e9lites de menor densidade. Isto d\u00e9bese a que as secuencias sat\u00e9lite te\u00f1en unha riqueza en nucl\u00e9tidos A+T superior \u00e1 media do xenoma e en consecuencia son menos densas.\nHai principalmente 6 tipos de repetici\u00f3ns de ADN sat\u00e9lite \nMinisat\u00e9lites.\nEst\u00e1n compostas por unha unidade b\u00e1sica de secuencia de 6-25 nucle\u00f3tidos que se repite en t\u00e1ndem xerando secuencias de entre 100 e 20.000 pares de bases. Est\u00edmase que o xenoma humano cont\u00e9n uns 30.000 minisat\u00e9lites.\nDiversos estudos relacionaron os minisat\u00e9lites con procesos de regulaci\u00f3n da expresi\u00f3n x\u00e9nica, como o control do nivel de transcrici\u00f3n, o splicing alternativo ou a impronta (\"imprinting\"). Tam\u00e9n se asociaron con puntos de fraxilidade cromos\u00f3mica dado que se sit\u00faan preto de lugares preferentes de rotura cromos\u00f3mica, translocaci\u00f3n xen\u00e9tica e recombinaci\u00f3n mei\u00f3tica. Por \u00faltimo, alg\u00fans minisat\u00e9lites humanos (~10%) son hipermutables, e presentan unha taxa media de mutaci\u00f3n entre o 0,5% e o 20% nas c\u00e9lulas da li\u00f1a xerminal, polo que son as rexi\u00f3ns m\u00e1is inestables do xenoma humano co\u00f1ecidas ata agora.\nNo xenoma humano, aproximadamente o 90% dos minisat\u00e9lites sit\u00faanse nos tel\u00f3meros dos cromosomas. Neles a secuencia b\u00e1sica de seis nucle\u00f3tidos TTAGGG rep\u00edtese miles de veces en t\u00e1ndem, xerando as rexi\u00f3ns de 5\u201320 kb que forman os tel\u00f3meros.\nAlg\u00fans minisat\u00e9lites pola s\u00faa grande inestabilidade presentan unha notable variabilidade entre individuos distintos. Consid\u00e9ranse polimorfismos multial\u00e9licos, dado que poden presentarse nun n\u00famero de repetici\u00f3ns moi variable, e denom\u00ednanse VNTR (\"Variable Number Tandem Repeats\"). Son marcadores moi utilizados en xen\u00e9tica forense, xa que permiten establecer unha pegada xen\u00e9tica caracter\u00edstica de cada individuo, e son identificables polas t\u00e9cnicas de Southern blot e hibridaci\u00f3n.\nMicrosat\u00e9lites.\nEst\u00e1n compostos por secuencias b\u00e1sicas de 2-4 nucle\u00f3tidos que se repiten en t\u00e1ndem, orixinando frecuentemente secuencias de menos de 150 nucle\u00f3tidos. Alg\u00fans exemplos importantes son o dinucle\u00f3tido CA e o trinucle\u00f3tido CAG.\nOs microsat\u00e9lites son tam\u00e9n polimorfismos multial\u00e9licos, denominados STR (siglas de \"Short Tandem Repeats\") e poden identificarse utilizando a PCR, de modo r\u00e1pido e sinxelo, polo que tam\u00e9n se poden utilizar para identificar individuos.\nEst\u00edmase que o xenoma humano cont\u00e9n uns 200.000 microsat\u00e9lites, que se distrib\u00faen m\u00e1is ou menos homoxeneamente, ao contrario que os minisat\u00e9lites, o que os fai m\u00e1is informativos como marcadores.\nADN repetido disperso.\nSon secuencias de ADN que se repiten de modo disperso (ou intercalado) por todo o xenoma, constitu\u00edndo o 45% do xenoma humano. Os elementos cuantitativamente m\u00e1is importantes son os LINEs e SINEs, que se distinguen polo tama\u00f1o da unidade repetida.\nEstas secuencias te\u00f1en a potencialidade de autopropagarse ao transcribirse a un ARNm intermediario, retrotranscribirse e inserirse noutro punto do xenoma. Este fen\u00f3meno prod\u00facese cunha baixa frecuencia, estim\u00e1ndose que 1 de cada 100-200 neonatos levan unha inserci\u00f3n nova dun Alu ou un L1, que poden ser pat\u00f3xenos por mutax\u00e9nese insercional, por desregulaci\u00f3n da expresi\u00f3n de xenes pr\u00f3ximos (polos propios promotores dos SINE e LINE) ou por recombinaci\u00f3n ilex\u00edtima entre d\u00faas copias id\u00e9nticas de distinta localizaci\u00f3n cromos\u00f3mica (recombinaci\u00f3n intra ou intercromos\u00f3mica), especialmente entre elementos Alu.\nSINE.\nAs SINE (\"Short Interspersed Nuclear Elements\", Elementos Nucleares Intercalados Curtos) son secuencias curtas, xeralmente duns poucos centos de bases, que aparecen repetidas miles de veces no xenoma humano. Supo\u00f1en o 13% do xenoma humano, un 10% debido exclusivamente \u00e1 familia de elementos Alu (caracter\u00edstica de primates).\nOs elementos Alu son secuencias de 250-280 nucle\u00f3tidos presentes en 1.500.000 copias dispersas por todo o xenoma. Estruturalmente son d\u00edmeros case id\u00e9nticos, ag\u00e1s que a segunda unidade cont\u00e9n un inserto de 32 nucle\u00f3tidos, e \u00e9 maior que a primeira. En canto \u00e1 s\u00faa secuencia, te\u00f1en unha considerable riqueza en G+C (56%), polo que predominan nas bandas R, e ambos mon\u00f3meros presentan unha cola poli(A) (secuencia de bases adeninas) vestixio evidente da s\u00faa orixe a partir dun ARNm. Ademais pos\u00faen un promotor da ARN polimerase III para transcribirse. Consid\u00e9ranse retrotranspos\u00f3ns non aut\u00f3nomos, xa que dependen para propagarse da retrotranscrici\u00f3n do seu ARNm por unha retrotranscriptase presente no medio.\nLINE.\nAs LINE (\"Long Interspersed Nuclear Elements\", Elementos Nucleares Intercalados Longos) constit\u00faen o 20% do xenoma humano. A familia de maior importancia cuantitativa \u00e9 LINE-1 ou L1 que \u00e9 unha secuencia de 6 kb repetida unhas 800.000 veces de modo disperso por todo o xenoma, a\u00ednda que a gran maior\u00eda das copias \u00e9 incompleta porque presentan o extremo 5' truncado por unha retrotranscrici\u00f3n incompleta. Est\u00edmase que hai unhas 5.000 copias completas de L1, pero s\u00f3 90 delas son activas, e o resto est\u00e1n inhibidas pola metilaci\u00f3n do seu promotor.\nA s\u00faa riqueza en G+C \u00e9 do 42%, pr\u00f3xima \u00e1 media do xenoma (41%) e local\u00edzanse preferentemente nas bandas G dos cromosomas. Pos\u00faen ademais un promotor da ARN polimerase II.\nOs elementos LINE completos son codificantes. En concreto LINE-1 codifica d\u00faas prote\u00ednas:\nPolo tanto, consid\u00e9ranse retrotransops\u00f3ns aut\u00f3nomos, xa que codifican as prote\u00ednas que necesitan para propagarse. A ARN polimerase II presente no medio transcribe o LINE, e este ARNm trad\u00facese en ambos os marcos de lectura producindo unha retrotranscriptase que act\u00faa sobre o ARNm xerando unha copia de ADN do LINE, coa capacidade potencial de inserirse no xenoma. Ademais, estas prote\u00ednas poden ser utilizadas por pseudoxenes procesados ou elementos SINE para a s\u00faa propagaci\u00f3n.\nDiversos estudos mostraron que as secuencias LINE poden ter importancia na regulaci\u00f3n da expresi\u00f3n x\u00e9nica, e comprobouse que os xenes pr\u00f3ximos a LINE presentan un nivel de expresi\u00f3n inferior. Isto \u00e9 especialmente importante porque aproximadamente o 80% dos xenes do xenoma humano cont\u00e9n alg\u00fan elemento L1 nos seus intr\u00f3ns.\nHERV.\nOs HERV (\"Human endogenous retrovirus\", retrovirus end\u00f3xenos humanos) son copias parciais do xenoma de retrovirus integrados no xenoma humano ao longo da evoluci\u00f3n dos vertebrados, vestixios de antigas infecci\u00f3ns retrovirais que afectaron a c\u00e9lulas da li\u00f1a xerminal. Os retrovirus son virus cun xenoma de ARN que poden retrotranscribirse e integrarse no xenoma da c\u00e9lula infectada.\nAlgunhas estimaci\u00f3ns establecen que hai unhas 98.000 secuencias HERV , pero outras afirman que son m\u00e1is de 400.000. En calquera caso, ac\u00e9ptase que arredor do 5-8% do xenoma humano est\u00e1 constitu\u00eddo por xenomas antigamente virais. O tama\u00f1o dun xenoma retroviral completo \u00e9 duns 6-11 kb, pero a maior\u00eda dos HERV son copias incompletas.\nAo longo da evoluci\u00f3n estas secuencias sen interese para o xenoma hospedador foron acumulando mutaci\u00f3ns sen sentido e deleci\u00f3ns que os deixaron inactivadas. A maior\u00eda dos HERV te\u00f1en mill\u00f3ns de anos de antig\u00fcidade, e polo menos unha familia de retrovirus integrouse durante a diverxencia evolutiva de humanos e chimpanc\u00e9s, a familia HERV-K(HML2), que sup\u00f3n un 1% dos HERV.\nTranspos\u00f3ns de ADN.\nDentro da denominaci\u00f3n de transpos\u00f3ns \u00e1s veces incl\u00faense os retrotranspos\u00f3ns, tales como os pseudoxenes procesados, os SINEs e os LINEs. En tal caso f\u00e1lase de transpos\u00f3ns de clase I para facer referencia aos retrotranspos\u00f3ns, e de clase II para referirse a transpos\u00f3ns de ADN, aos que se dedica o presente apartado.\nOs transpos\u00f3ns de ADN completos pos\u00faen a potencialidade de autopropagarse sen utilizar un intermediario de ARNm que despois se retrotranscribe. Un transpos\u00f3n cont\u00e9n o xene dun encima transposase, flanqueado por repetici\u00f3ns invertidas. O seu mecanismo de transposici\u00f3n consiste en \"cortar e pegar\", movendo a s\u00faa secuencia a outra localizaci\u00f3n distinta do xenoma. Os distintos tipos de transposases act\u00faan de modo diferente, e hai algunhas que poden unirse a calquera parte do xenoma entanto que outras se unen a secuencias diana espec\u00edficas. A transposase codificada polo propio transpos\u00f3n extr\u00e1eo realizando dous cortes flanqueantes na fibra de ADN, xerando extremos cohesivos, e ins\u00edreo na secuencia diana noutro punto do xenoma. Unha ADN polimerase rechea os ocos xerados polos extremos cohesivos e unha ADN ligase restablece os enlaces fosfodi\u00e9ster, recuperando a continuidade da secuencia de ADN. Isto comporta unha duplicaci\u00f3n da secuencia diana arredor do transpos\u00f3n, na s\u00faa nova localizaci\u00f3n.\nCalc\u00falase que o xenoma humano cont\u00e9n unhas 300.000 copias de elementos repetidos dispersos orixinados por transpos\u00f3ns de ADN, que constit\u00faen un 3% do xenoma. Hai m\u00faltiples familias, das que se pode salientar pola s\u00faa importancia patox\u00e9nica debido \u00e1 xeraci\u00f3n de reordenaci\u00f3ns cromos\u00f3micas, aos elementos mariner e \u00e1s familias MER1 e MER2.\nVariabilidade.\nA\u00ednda que dous seres humanos do mesmo sexo comparten unha porcentaxe elevad\u00edsima (dun 99,9%) da s\u00faa secuencia de ADN, o que nos permite traballar cunha \"\u00fanica\" secuencia de referencia, pequenas variaci\u00f3ns xen\u00f3micas fundamentan boa parte da variabilidade fenot\u00edpica interindividual. Unha variaci\u00f3n no xenoma, por substituci\u00f3n, deleci\u00f3n ou inserci\u00f3n, denom\u00ednase polimorfismo xen\u00e9tico ou alelo xen\u00e9tico. Non todo polimorfismo xen\u00e9tico provoca unha alteraci\u00f3n na secuencia dunha prote\u00edna ou do seu nivel de expresi\u00f3n, \u00e9 dicir, moitos son silenciosos e carecen de expresi\u00f3n fenot\u00edpica.\nSNPs.\nA principal fonte de variabilidade nos xenomas de dous seres humanos procede das variaci\u00f3ns nun s\u00f3 nucle\u00f3tido, co\u00f1ecidas como polimorfismos dun s\u00f3 nucle\u00f3tido (SNPs ou \"Single nucleotide polimorphisms\"), nos cales se centraron a maior parte dos estudos. Dada a s\u00faa importancia, na actualidade existe un proxecto internacional (\"International HapMap Project\") para catalogar a grande escala os SNPs do xenoma humano. Neste contexto, a denominaci\u00f3n de SNP frecuentemente se restrinxe a aqueles polimorfismos dun s\u00f3 nucle\u00f3tido nos que o alelo menos frecuente aparece en polo menos o 1% da poboaci\u00f3n.\nOs SNP son marcadores tetral\u00e9licos, dado que en teor\u00eda nunha posici\u00f3n pode haber catro nucle\u00f3tidos distintos, cada un dos cales identificar\u00eda un alelo; por\u00e9n, na pr\u00e1ctica adoitan presentar s\u00f3 dous alelos na poboaci\u00f3n. Est\u00edmase que a frecuencia de SNPs no xenoma humano \u00e9 dun SNP cada 500-100 pares de bases, dos que unha parte relevante son polimorfismos codificantes, que causan a substituci\u00f3n dun amino\u00e1cido por outro nunha prote\u00edna.\nGrazas \u00e1 s\u00faa abundancia e a que presentan unha distribuci\u00f3n aproximadamente uniforme no xenoma, tiveron grande utilidade como marcadores para os mapas de ligamento, ferramenta fundamental do Proxecto Xenoma Humano. Ademais son facilmente detectables a grande escala utilizando chips de ADN (comunmente co\u00f1ecidos como micromatrices ou \"microarrays\").\nVariaci\u00f3n estrutural.\nEste tipo de variaci\u00f3ns ref\u00edrense a duplicaci\u00f3ns, inversi\u00f3ns, inserci\u00f3ns ou variaci\u00f3ns no n\u00famero de copias de segmentos grandes do xenoma (polo xeral de 1000 nucl\u00e9otidos ou m\u00e1is). Estas variantes implican a unha gran proporci\u00f3n do xenoma, polo que se pensa que son, como m\u00ednimo, tan importantes coma os SNPs.\nA pesar de que este campo de estudo \u00e9 relativamente novo (os primeiros estudos a grande escala public\u00e1ronse nos anos 2004 e 2005), tiveron un gran pulo, ata o punto de que se creou un nuevo proxecto para estudar este tipo de variantes nos mesmos individuos nos que se baseou o Proxecto HapMap.\nA\u00ednda que quedan d\u00fabidas sobre as causas deste tipo de variantes, cada vez existen m\u00e1is evidencias a favor de que \u00e9 un fen\u00f3meno recorrente que a\u00ednda continua moldeando e creando novas variantes do xenoma.\nO estudo deste tipo de variaci\u00f3ns potenciou a idea de que o xenoma humano non \u00e9 unha entidade est\u00e1tica, sen\u00f3n que se encontra en constante cambio e evoluci\u00f3n.\nEnfermidades xen\u00e9ticas.\nA alteraci\u00f3n da secuencia de ADN que constit\u00fae o xenoma humano pode causar a expresi\u00f3n anormal dun ou m\u00e1is xenes, orixinando un fenotipo patol\u00f3xico. As enfermidades xen\u00e9ticas poden ser causadas por mutaci\u00f3n da secuencia de ADN, afectando \u00e1 secuencia codificante (o que producir\u00e1 prote\u00ednas \"incorrectas\") ou de secuencias reguladoras (alterando o nivel de expresi\u00f3n dun xene), ou por alteraci\u00f3ns cromos\u00f3micas, num\u00e9ricas ou estruturales. A alteraci\u00f3n do xenoma das c\u00e9lulas xerminais dun individuo transm\u00edtese frecuentemente \u00e1 s\u00faa descendencia. Actualmente o n\u00famero de enfermidades xen\u00e9ticas co\u00f1ecidas \u00e9 de aproximadamente de 4.000, e a m\u00e1is com\u00fan \u00e9 a fibrose qu\u00edstica.\nO estudo das enfermidades xen\u00e9ticas frecuentemente se incl\u00fae dentro da xen\u00e9tica de poboaci\u00f3ns. Os resultados do Proxecto Xenoma Humano son de grande importancia para a identificaci\u00f3n de novas doenzas xen\u00e9ticas e para o desenvolvemento de novos e mellores sistemas de diagn\u00f3stico xen\u00e9tico, e para a investigaci\u00f3n en novos tratamentos, inclu\u00edda a terapia x\u00e9nica.\nEvoluci\u00f3n.\nOs estudos de xen\u00f3mica comparada bas\u00e9anse en comparaci\u00f3ns de secuencias xen\u00f3micas a grande escala, xeralmente por medio de ferramentas bioinform\u00e1ticas. Ditos estudos permiten mellorar o co\u00f1ecemento de aspectos evolutivos de escala temporal e espacial moi diversa, desde o estudo da evoluci\u00f3n dos primeiros seres vivos hai miles de mill\u00f3ns de anos ou as radiaci\u00f3ns filoxen\u00e9ticas en mam\u00edferos, ata o estudo das migraci\u00f3ns de seres humanos nos \u00faltimos 100.000 anos, que explican a actual distribuci\u00f3n das distintas razas humanas.\nXen\u00f3mica comparada entre distintas especies.\nOs estudos de xen\u00f3mica comparada con xenomas de mam\u00edferos suxiren que aproximadamente o 5% do xenoma humano se conservou evolutivamente nos \u00faltimos 200 mill\u00f3ns de anos; o cal incl\u00fae a gran maior\u00eda dos xenes e secuencias reguladoras. Por\u00e9n, os xenes e as secuencias reguladoras actualmente co\u00f1ecidas supo\u00f1en s\u00f3 o 2% do xenoma, o que suxire que a maior parte da secuencia xen\u00f3mica con grande importancia funcional \u00e9 desco\u00f1ecida. Unha porcentaxe importante dos xenes humanos presenta un alto grao de conservaci\u00f3n evolutiva. A semellanza entre o xenoma humano e o de chimpanc\u00e9 (\"Pan troglodytes\") \u00e9 do 98,77%. Como media, unha prote\u00edna humana difer\u00e9nciase da s\u00faa ort\u00f3loga de chimpanc\u00e9 en tan s\u00f3 dous amino\u00e1cidos, e case un terzo dos xenes ten a mesma secuencia. Unha diferenza importante entre os dous xenomas \u00e9 o cromosoma 2 humano, que \u00e9 o produto dunha fusi\u00f3n entre os cromosomas 12 e 13 do chimpanc\u00e9\nOutra conclusi\u00f3n da comparaci\u00f3n do xenoma de distintos primates \u00e9 a notable perda de xenes de receptores olfactivos que se produciu paralelamente ao desenvolvemento da visi\u00f3n en cor (tricr\u00f3mica) durante a evoluci\u00f3n dos primates.\nTam\u00e9n se fixeron estudos comparativos entre o ADN mitocondrial do Home de Neanderthal e os humanos modernos. O ADN extraeuse dos seus \u00f3sos en 1997 e 2000 . Dito ADN ti\u00f1a unha similitude moi elevada coa do home moderno, pero non mostraba signos de que o ser humano moderno descenda ou se hibridase significativamente co neanderthal.\nXen\u00f3mica comparada entre xenomas humanos.\nDurante d\u00e9cadas as \u00fanicas evidencias que permit\u00edan estudar a orixe e a expansi\u00f3n do \"Homo sapiens\" eran os escasos achados arqueol\u00f3xicos. Por\u00e9n, m\u00e1is tarde utiliz\u00e1ronse estudos moleculares e actualmente os estudos de xen\u00f3mica comparada a partir de xenomas de individuos actuais de todo o mundo est\u00e1n achegando moita informaci\u00f3n. O seu fundamento b\u00e1sico consiste en identificar un polimorfismo, unha mutaci\u00f3n, que se asume que se orixinou nun individuo dunha poboaci\u00f3n ancestral, e que herdou toda a s\u00faa descendencia ata a actualidade. Ademais, dado que as mutaci\u00f3ns parecen producirse a un ritmo constante, pode estimarse a antig\u00fcidade dunha determinada mutaci\u00f3n en base ao tama\u00f1o do haplotipo no que se sit\u00faa, \u00e9 dicir, o tama\u00f1o da secuencia conservada que flanquea a mutaci\u00f3n. Esta metodolox\u00eda vese complicada polo fen\u00f3meno da recombinaci\u00f3n entre cromosomas dun mesmo par dun individuo, procedentes dos seus dous proxenitores. Por\u00e9n, hai d\u00faas rexi\u00f3ns nas que non existe dito inconveniente porque presentan unha herdanza uniparental: o xenoma mitocondrial (de herdanza matrilinear), e o cromosoma Y (de herdanza patrilinear).\nNas \u00faltimas d\u00e9cadas, os estudos de xen\u00f3mica comparada baseada no xenoma mitocondrial, e en menor medida no cromosoma Y, obtiveron conclusi\u00f3ns de moito interese. En diversos estudos trazouse a filoxenia destas secuencias, estim\u00e1ndose que todos os seres humanos actuais comparten un antepasado feminino com\u00fan que viviu en \u00c1frica hai uns 150.000 anos. Pola s\u00faa parte, por raz\u00f3ns a\u00ednda pouco co\u00f1ecidas, a maior converxencia do ADN do cromosoma Y establece que o antepasado masculino com\u00fan m\u00e1is recente data de hai uns 60.000 anos. Estes individuos foron bautizados como Eva mitocondrial e Ad\u00e1n cromos\u00f3mico Y, por analox\u00eda cos famosos personaxes das narraci\u00f3ns b\u00edblicas. (Ver antepasado com\u00fan m\u00e1is recente).\nA maior diversidade de marcadores xen\u00e9ticos e en consecuencia, os haplotipos de menor lonxitude, atop\u00e1ronse en \u00c1frica. Todo o resto da poboaci\u00f3n mundial presenta s\u00f3 unha pequena parte destes marcadores, de modo que a composici\u00f3n xen\u00f3mica do resto da poboaci\u00f3n humana actual \u00e9 s\u00f3 un subconxunto da que pode apreciarse en \u00c1frica. Isto induce a afirmar que un pequeno grupo de seres humanos (quizais arredor dun milleiro) emigrou do continente africano cara \u00e1s costas de Asia occidental, hai uns 50.000-70.000 anos, segundo estudos baseados no xenoma mitocondrial. Hai uns 50.000 anos chegaron a Australia e hai uns 40.000-30.000 anos outras subpoboaci\u00f3ns colonizaron Europa occidental e o centro de Asia. Est\u00edmase que hai 20.000-15.000 anos chegaron a Am\u00e9rica a trav\u00e9s do estreito de Bering (o nivel do mar era menor durante a \u00faltima glaciaci\u00f3n, ou glaciaci\u00f3n de W\u00fcrm ou Wisconsin), poboando Suram\u00e9rica hai uns 15.000-12.000 anos. Por\u00e9n, estes datos s\u00f3 son estimaci\u00f3ns, e a metodolox\u00eda presenta certas limitaci\u00f3ns. Na actualidade, a tendencia \u00e9 combinar os estudos de xen\u00f3mica comparada baseados no ADN mitocondrial con an\u00e1lises da secuencia do cromosoma Y.\nXenoma mitocondrial.\nO xenoma mitocondrial \u00e9 o xenoma propio das mitocondrias das c\u00e9lulas eucariotas. A mitocondria \u00e9 un org\u00e1nulo esencial no metabolismo aerobio ou oxidativo das c\u00e9lulas eucariotas. A s\u00faa orixe \u00e9 endosimbionte, \u00e9 dicir, consid\u00e9rase que antigamente foron organismos procariotas independentes, que foron captados por unha c\u00e9lula eucariota ancestral, coa que desenvolveron unha relaci\u00f3n simbi\u00f3tica. As caracter\u00edsticas do seu xenoma, por tanto, son moi semellantes \u00e1s dun organismo procariota actual, e o seu c\u00f3digo xen\u00e9tico \u00e9 lixeiramente distinto ao considerado \"universal\". Para adaptarse ao nicho intracelular e aumentar a s\u00faa taxa de replicaci\u00f3n, o xenoma mitocondrial foise reducindo substancialmente ao longo da s\u00faa coevoluci\u00f3n, presentando na actualidade un tama\u00f1o de 16.569 pares de bases. As\u00ed, a gran maior\u00eda das prote\u00ednas localizadas nas mitocondrias (~1500 en mam\u00edferos) est\u00e1n codificadas polo xenoma nuclear (ao que fai referencia todo o resto deste artigo), de modo que moitos destes xenes foron transferidos da mitocondria ao n\u00facleo celular no decurso da coevoluci\u00f3n da c\u00e9lula eucariota. Na maior\u00eda dos mam\u00edferos, s\u00f3 a femia transmite ao cigoto as s\u00faas mitocondrias, polo que presentan un patr\u00f3n hereditario matrilinear. En xeral unha c\u00e9lula humana media cont\u00e9n 100-10.000 copias do xenoma mitocondrial por cada c\u00e9lula, a raz\u00f3n dunhas 2-10 mol\u00e9culas de ADN por mitocondria.\nO xenoma mitocondrial pos\u00fae 37 xenes:\nAo contrario do que acontec\u00eda co xenoma nuclear, no que s\u00f3 o 1,5% era codificante, no xenoma mitocondrial o 97% corresponde a secuencias codificantes. Est\u00e1 constitu\u00eddo por unha \u00fanica mol\u00e9cula de ADN bicatenario circular, pero dela pode haber varias copias na mitocondria. Unha das cadeas recibe o nome de cadea pesada ou cadea H, e cont\u00e9n 28 dos 37 xenes (2 para ARNr, 14 para ARNt e 12 para polip\u00e9ptidos). A cadea complementaria (cadea lixeira ou L) codifica os 9 xenes restantes. En ambas as cadeas, os xenes dos ARNt aparecen distribu\u00eddos entre dous xenes de ARNr ou codificantes de prote\u00ednas, o cal \u00e9 de grande importancia para o procesamento do ARN mitocondrial."}
{"id": "210798", "revid": "1131", "url": "https://gl.wikipedia.org/wiki?curid=210798", "title": "Pena Furada", "text": ""}
{"id": "210799", "revid": "52235", "url": "https://gl.wikipedia.org/wiki?curid=210799", "title": "Manuel Gago Mari\u00f1o", "text": "Manuel Gago Mari\u00f1o, nado en Palmeira (Ribeira) o 22 de xu\u00f1o de 1976, \u00e9 un xornalista e profesor galego.\nTraxectoria.\n\u00c9 doutor en Ciencias da Informaci\u00f3n pola Universidade de Santiago de Compostela. En 2011 presentou a s\u00faa tese de doutoramento \"Dese\u00f1o editorial e arquitectura da informaci\u00f3n nos cibermedios internacionais de referencia\", cualificada cun sobresa\u00ednte \"cum laude\".\nD\u00e1 clase en calidade de profesor asociado na Facultade de Ciencias da Comunicaci\u00f3n de Santiago de Compostela, impartindo materias relacionadas co Ciberxornalismo. \u00c9 membro do Grupo de investigaci\u00f3n en Novos Medios da USC. Mant\u00e9n o que se considera o blog en activo m\u00e1is vello do blogomillo, \"Cap\u00edtulo 0\".\nComo divulgador cultural dirixe o portal do Consello da Cultura Galega \"culturagalega.org\". Foi comisario da exposici\u00f3n \"Ao p\u00e9 do lar\" (Museo do Pobo Galego, 2010), promovida para o F\u00f3rum Gastron\u00f3mico en Santiago.\nDentro do eido arqueol\u00f3xico, participou no equipo de investigaci\u00f3n nas escavaci\u00f3ns do castro da Lanzada, e promoveu, xunto co arque\u00f3logo Ant\u00f3n Malde, a escavaci\u00f3n do complexo de Pena Furada. En 2011 creou o sitio web \"Patrimonio Galego\", e en 2012 promoveu, tam\u00e9n con Ant\u00f3n Malde, outra escavaci\u00f3n arqueol\u00f3xica, a da Torre dos Mouros en Lira."}
{"id": "210800", "revid": "5863", "url": "https://gl.wikipedia.org/wiki?curid=210800", "title": "Manuel Gago", "text": "O nome Manuel Gago pode referirse a:"}
{"id": "210801", "revid": "34155", "url": "https://gl.wikipedia.org/wiki?curid=210801", "title": "Guinness Premiership 2009-2010", "text": "A tempada 2009-2010 da Guinness Premiership foi a vix\u00e9simo terceira edici\u00f3n da liga inglesa de rugby, creada pola RFU en 1987. A liga tomaba o nome \"Guinness\" do seu principal patrocinador, a famosa cervexeira irlandesa.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 4 de setembro de 2009, e rematou o 29 de maio de 2010 coa gran final."}
{"id": "210807", "revid": "88215", "url": "https://gl.wikipedia.org/wiki?curid=210807", "title": "Fernando Mendon\u00e7a", "text": "Fernando Manuel de Mendon\u00e7a Paulino, nado en Luanda (Angola) o 15 de outubro de 1932, \u00e9 un exfutbolista portugu\u00e9s, de orixe angolana. Xogaba de dianteiro. \u00c9 irm\u00e1n dos tam\u00e9n futbolistas Jorge Alberto Mendon\u00e7a e Jo\u00e3o Mendon\u00e7a.\nTraxectoria.\nNaceu en Luanda, capital da \u00c1frica Occidental Portuguesa. S\u00faa nai era angolana e seu pai un portugu\u00e9s enviado a Angola para traballar no Observatorio Meteorol\u00f3xico. Este foi fundador do Sporting Clube de Luanda. A familia trasladouse logo a Portugal. Al\u00ed comezou a xogar xunto a seus irm\u00e1ns na canteira do Sporting de Lisboa, pero non logrou facerse cun sitio no equipo principal e foi cedido ao Juventude de \u00c9vora. Regresou ao Sporting en 1952, disputado nesa tempada 15 partidos e facendo 3 goles, proclam\u00e1ndose campi\u00f3n da Liga Portuguesa ao termo da campa\u00f1a. Na seguinte tempada, xogou 29 partidos oficiais e marcou 13 goles, volvendo ga\u00f1ar a Liga, e convert\u00e9ndose o Sporting no primeiro tetracampi\u00f3n de liga en Portugal. Nese mesmo ano, tam\u00e9n ga\u00f1ou a Copa de Portugal, nunha final xogada fronte ao Vit\u00f3ria de Set\u00fabal que rematou 3-2 e na que Fernando anotou dous goles. Na seguinte campa\u00f1a non tivo tanta continuidade e acabou sendo cedido ao Torreense na tempada 55/56.\nDespois doutra tempada cedido ao Torres Vedras, desvinculouse totalmente do Sporting de Lisboa e firmou polo Sporting de Braga, onde ficou varias tempadas ata 1961.\nA falta de seis partidos para que rematase a tempada 1957\u201358 chegou cedido ao Deportivo da Coru\u00f1a, para intentar evitar un descenso a Terceira Divisi\u00f3n que se daba por feito. Chegou xunto aos seus irm\u00e1ns Jorge e Jo\u00e3o, mais este \u00faltimo non puido xogar pola regulamentaci\u00f3n. Finalmente, e tras ga\u00f1ar a promoci\u00f3n contra o Ourense (4\u20131), o Deportivo salvou a categor\u00eda. Na tempada\u00a01961\u201362, volveu novamente ao conxunto coru\u00f1\u00e9s, obtendo o ascenso a Primeira Divisi\u00f3n, xogando 16 partidos e marcando 2 goles. Na seguinte tempada xogou tan s\u00f3 tres encontros, descendendo ao final da campa\u00f1a a Segunda Divisi\u00f3n.\nMarchou no ver\u00e1n de 1963 para Italia. Al\u00ed realizou unha proba coa Lazio, pero non convenceu ao adestrador Juan Carlos Lorenzo. Tras pasar polo Elche rematou a s\u00faa carreira futbol\u00edstica no Penafiel en 1966."}
{"id": "210810", "revid": "89787", "url": "https://gl.wikipedia.org/wiki?curid=210810", "title": "Maometto II", "text": "Maometto II (en galego, \"Mehmed II\") \u00e9 unha \u00f3pera en dous actos con m\u00fasica de Gioachino Rossini e libreto en italiano de Cesare della Valle, ambientado nos anos 1470 durante a \u00e9poca da guerra entre os turcos e os venecianos. Della Valle baseou o libreto nunha obra anterior s\u00faa, \"Anna Erizo\". O nome do papel titular, Maometto II, ref\u00edrese ao sult\u00e1n turco otom\u00e1n hist\u00f3rico, o gran conquistador de Constantinopla Mehmed II, quen viviu entre 1432 e 1481. Foi estreada o 3 de decembro de 1820 no Teatro San Carlo de N\u00e1poles.\nHistoria.\nA \u00f3pera comp\u00faxose cando a carreira de Rossini comezouse a limitar a unha soa \u00f3pera por ano, e apareceu case un ano despois de \"Bianca e Falliero\", a\u00ednda que lle sucedeu inmediatamente \"Matilde di Shabran\". Rossini comezou a compo\u00f1er a \u00f3pera en maio de 1820 para N\u00e1poles, mais varios levantamentos pol\u00edticos, que ameazaban o goberno do rei Fernando I, tiveron que estar o suficiente baixo control antes de permitir que continuara a actividade teatral e para que tivera lugar a primeira representaci\u00f3n no Teatro San Carlo de N\u00e1poles o 3 de decembro de 1820. Na estrea, o baixo Filippo Galli desempe\u00f1ou o papel de Maometto II, Andrea Nozzari foi Paolo, Isabella Colbran s\u00faa filla Anna e Giuseppe Ciccimarra o nobre Condulmiero.\nMentres que \"(a \u00f3pera) non gustou moito aos napolitanos\", \"foi ben recibida cando Rossini a revisou en Venecia no Gran Teatro La Fenice en decembro de 1822.\" En 1823 e 1824, \"Maometto II\" foi presentada en Viena e Mil\u00e1n e logo en Lisboa en 1826, pero logo se esqueceu debido a que \"unha gran parte da s\u00faa partitura (foi adaptada) a un novo libreto en franc\u00e9s\" e representada en Par\u00eds o 9 de outubro de 1826 como \"Le si\u00e8ge de Corinthe\", as guerras dos anos 1820 entre os gregos e os turcos eran daquela m\u00e1is t\u00f3picos que aqueles entre os turcos e os venecianos da orixinal.\nComo \"Maometto II\", a \u00f3pera desapareceu e, a\u00ednda que hoxe en d\u00eda se representa raramente, reviviu polo Festival Rossini en P\u00e9saro en 1985. A primeira representaci\u00f3n nos Estados Unidos tivo lugar o 17 de setembro de 1988, cando foi presentada na \u00f3pera de San Francisco. Non hai referencias a ningunha produci\u00f3n no Reino Unido.\nEsta \u00f3pera rara vez se representa na actualidade, aparecendo nas estat\u00edsticas de Operabase con s\u00f3 5 representaci\u00f3ns no per\u00edodo 2005-2010.\nArgumento.\nActo 1.\nBizancio acaba de caer en mans dos turcos, e as tropas de Maometto II (o Sult\u00e1n Mehmed II) est\u00e1n sitiando aos venecianos na cidade de Negroponte (Chalkida). O xove Calbo empurra a Paolo Erisso na loita pola defensa da cidade, mentres Condulmiero quere ceder. A filla de Erisso, Anna, casar\u00e1 con Calbo, como \u00e9 o desexo do seu pai. Ela est\u00e1, por\u00e9n, nunha relaci\u00f3n en segredo cun nobre desco\u00f1ecido que co\u00f1eceu en Corinto. Os musulm\u00e1ns rompen as defensas e Erisso e Calbo son feitos prisioneiros. Maometto chega e \u00e9 reco\u00f1ecido por Anna: el \u00e9 o seu amante segredo. Erisso e Anna est\u00e1n horrorizados por esta repentina revelaci\u00f3n. Anna ameaza con suicidarse se Maometto non libera a Erisso e Calbo, e, prom\u00e9telle unha vida de luxo, el accede.\nActo 2.\nMaometto declara o seu amor por Anna e lle ofrece o trono, mais ela o rexeita. Maometto parte para preparar outro ataque \u00e1 cidadela, mais deixa o seu selo imperial de autoridade con ela para garantir a s\u00faa seguridade durante a s\u00faa ausencia. Anna \u00fanese a Erisso e Calbo, que est\u00e1n na clandestinidade. Erisso inicialmente rexeita \u00e1 s\u00faa filla por confraternizar co inimigo, mais ela x\u00faralle que nunca casar\u00e1 con el e entr\u00e9galle o selo de Maometto a Erisso, que lle permitir\u00e1 a el e a Calbo sa\u00edr do seu recuncho. Erisso casa a Calbo con Anna diante da tumba de s\u00faa nai, e os dous homes parten ao combate contra Maometto. En pouco tempo, Anna se decata de que Maometto foi derrotado por Erisso e escapou, mais agora a s\u00faa vida est\u00e1 en perigo, xa que el prometeu vinganza. Ela enfrontase a Maometto e os seus homes e, logo de revelar que lle deu o seu selo ao seu pai e casou con Calbo, apu\u00f1\u00e1lase e morre na tumba da s\u00faa nai."}
{"id": "210815", "revid": "89787", "url": "https://gl.wikipedia.org/wiki?curid=210815", "title": "Segunda divisi\u00f3n espa\u00f1ola 1957/58", "text": "A tempada 1957\u201358 da Segunda Divisi\u00f3n de Espa\u00f1a de f\u00fatbol foi a 26\u00aa edici\u00f3n desta competici\u00f3n. A categor\u00eda estivo composta por 36 equipos, repartidos segundo criterios xeogr\u00e1ficos en dous grupos de 18 equipos cada un. Real Oviedo e Real Betis ascenderon a Primeira Divisi\u00f3n.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;"}
{"id": "210817", "revid": "22795", "url": "https://gl.wikipedia.org/wiki?curid=210817", "title": "Antonio P\u00e1ramo y Somoza", "text": ""}
{"id": "210818", "revid": "12452", "url": "https://gl.wikipedia.org/wiki?curid=210818", "title": "Antonio Montenegro P\u00e1ramo y Somoza", "text": ""}
{"id": "210819", "revid": "96271", "url": "https://gl.wikipedia.org/wiki?curid=210819", "title": "Laura del R\u00edo Garc\u00eda", "text": "Laura del R\u00edo Garc\u00eda, nada en Madrid o 5 de febreiro de 1982, \u00e9 unha exfutbolista espa\u00f1ola.\nTraxectoria.\nDebutou no AD Torrej\u00f3n CF, e m\u00e1is tarde foi traspasada ao Levante UD de Valencia. Logo de ga\u00f1ar d\u00faas Superligas e d\u00faas Copas da Ra\u00ed\u00f1a co Levante marchou para o CE Sabadell e logo volveu logo de d\u00faas tempadas al\u00ed para o Levante UD onde estivo catro anos. No ano 2008 incorporouse ao FC Indiana da W-League dos Estados Unidos. No ver\u00e1n do 2009 asinou polo FFC Frankfurt da Bundesliga de Alema\u00f1a, un dos equipos m\u00e1is potentes do f\u00fatbol feminino en Europa. En 2011 fichou polo Philadelphia Independence, con quen logrou o campionato WLS, no que tam\u00e9n xogou como dianteira.\nTras desaparecer a WPS e o Independence en 2012 incorporouse ao Bristol Academy WFC, da WSL inglesa. Al\u00ed xogou tres temporadas antes de regresar \u00e1 Liga estadounidense. En 2015 asinou polo Washington Spirit, onde conseguiu o seu segundo subcampionato na Women's Soccer League.\nO 12 de xullo de 2017 uniuse ao Madrid CFF da Superliga espa\u00f1ola, onde se retirou en agosto de 2019."}
{"id": "210821", "revid": "56817", "url": "https://gl.wikipedia.org/wiki?curid=210821", "title": "Pol\u00edtica de Grecia", "text": "Desde 1 de xu\u00f1o de 1975, coa adopci\u00f3n da nova Constituci\u00f3n, Grecia \u00e9 unha democracia republicana parlamentaria.\nA monarqu\u00eda foi rexeitada o 8 de decembro de 1974.\nO voto \u00e9 obrigatorio e universal para maiores de dezaoito anos.\nO poder executivo est\u00e1 dirixido polo Xefe de Estado, que \u00e9 elixido polo parlamento. Al\u00e9n diso, existe a\u00ednda o xefe do goberno, nomeado polo presidente, e o Gabinete do Goberno, cuxos membros son tam\u00e9n nomeados polo presidente, tendo en conta as recomendaci\u00f3ns do primeiro ministro.\nO poder lexislativo \u00e9 unicameral (s\u00f3 pos\u00fae unha c\u00e1mara de deputados) e o xudicial conta cunha Corte e un Tribunal Supremo. O sistema legal bas\u00e9ase no c\u00f3digo romano, con cortes divididas en asuntos civ\u00eds, administrativos e criminais.\nO Parlamento Grego despois das elecci\u00f3ns lexislativas de maio de 2012.\nAntecedentes.\nAs elecci\u00f3ns lexislativas gregas de 2012 foron unhas elecci\u00f3ns xerais realizadas o 6 de maio de 2012 para elixir os 300 membros do parlamento. Segundo a constituci\u00f3n, deber\u00edan realizarse en 2013, catro anos despois das elecci\u00f3ns anteriores; o adianto das elecci\u00f3ns foi acordado seguindo a avinza de novembro de 2011 para a formaci\u00f3n da coalici\u00f3n gobernante formada para ratificar e continuar as decisi\u00f3ns tomadas en conxunto cos outros pa\u00edses da Eurozona e o Fondo Monetario Internacional un mes antes.\nA\u00ednda que nas elecci\u00f3ns de 2009 obtiveran representaci\u00f3n no parlamento cinco partidos desde as elecci\u00f3ns o voto no parlamento grego fragmentouse en maior medida habendo ao finalizar a lexislatura sete partidos con grupo parlamentario (con m\u00e1is de 10 parlamentarios elixidos a\u00ednda que baixo outras siglas), d\u00faas forzas que non chegan a lograr formar grupo parlamentario e 18 deputados independentes.\nResultados.\nNas elecci\u00f3ns de 2012 Nova Democracia obtivo unha escasa vitoria con 108 (inclu\u00edndo o bonus de 50 deputados ao partido que obtivo a maior\u00eda m\u00e1is ampla), Coalici\u00f3n da Esquerda Radical \u00e9 a segunda forza pol\u00edtica con m\u00e1is deputados na c\u00e1mara lexislativa con 52, Movemento Socialista Panhel\u00e9nico saca uns resultados discretos despois de liderar o goberno na lexislatura anterior con 41 escanos, Independentes Gregos obtiveron 33 escanos, o Partido Comunista obtivo 26 escanos, Aurora Dourada (formaci\u00f3n de extrema dereita e car\u00e1cter patri\u00f3tico) obtivo 21 escanos e Esquerda Democr\u00e1tica acadou 19 escanos."}
{"id": "210822", "revid": "89787", "url": "https://gl.wikipedia.org/wiki?curid=210822", "title": "Antonio P\u00e1ramo e Somoza", "text": "Antonio Montenegro P\u00e1ramo e Somoza, co\u00f1ecido como Antonio P\u00e1ramo e Somoza, nado en Santa Mar\u00eda de Ferreira, (actual concello de Pant\u00f3n) o 7 de setembro de 1731 e finado en Santiago de Compostela o 8 de marzo de 1786, foi un eclesi\u00e1stico e xurista galego.\nTraxectoria.\nMembro da fidalgu\u00eda galega (casa dos Somoza de Galicia), foi fillo de Manuel Montenegro P\u00e1ramo y Osorio, natural da Pobra do Bur\u00f3n, se\u00f1or da xurisdici\u00f3n de Fontesta e San Vicente, e da s\u00faa esposa Mar\u00eda Benita Somoza e Sangro, do lugar e casa de Goi\u00e1n (Santa Mar\u00eda de Ferreira). Probou a s\u00faa nobreza de sangue ante a Real e Distinguida Orde Espa\u00f1ola de Carlos III en 1781.\nTras conclu\u00edr a carreira eclesi\u00e1stica e a de Xurisprudencia e C\u00e1nones, ocupou os cargos de c\u00f3engo e cardeal da Igrexa de Santiago, Administrador Xeral, Capel\u00e1n Maior e Xu\u00edz Privativo Eclesi\u00e1stico do Gran Hospital Real de Santiago, reitor da universidade compostel\u00e1 (1781) e bispo electo de Lugo en 1785, non chegando a tomar posesi\u00f3n por morrer repentinamente.\nFoi fundador da Real Sociedade Econ\u00f3mica de Amigos do Pa\u00eds de Santiago (1784) e, tras o seu nomeamento como Director da mesma, exerceu dito cargo at\u00e9 a s\u00faa morte, o 8 de marzo de 1786, en Santiago de Compostela.\nFoi soterrado na Capela do Salvador, da Catedral de Santiago."}
{"id": "210823", "revid": "23204", "url": "https://gl.wikipedia.org/wiki?curid=210823", "title": "Buckinghamshire", "text": "Buckinghamshire \u00e9 un condado do Reino Unido, situado no centro de Inglaterra. Ocupa unha \u00e1rea de 1.874\u00a0km\u00b2, cunha poboaci\u00f3n estimada en 2010 de 739.600 habitantes. A capital \u00e9 Aylesbury, malia que a sede do goberno est\u00e1 en Milton Keynes, a vila m\u00e1is poboada do condado. A segunda cidade m\u00e1is poboada do condado \u00e9 High Wycombe. O condado recibe o nome pola s\u00faa antiga capital, a vila de Buckingham.\nBuckinghamshire limita con Gran Londres, Berkshire, Oxfordshire, Northamptonshire, Bedfordshire e Hertfordshire."}
{"id": "210824", "revid": "5863", "url": "https://gl.wikipedia.org/wiki?curid=210824", "title": "Jos\u00e9 Est\u00e9vez Carrera", "text": "Jos\u00e9 Est\u00e9vez Carrera, nado en Ponteareas o 8 de maio de 1869 e finado en Madrid o 2 de novembro de 1936, foi un avogado e pol\u00edtico galego.\nTraxectoria.\nEstudou dereito nas universidades de Santiago de Compostela e Oviedo. Foi administrador da beneficencia en Ourense e foi primeiro auxiliar do bufete do ministro Gabino Bugallal Araujo, que o axudou a conseguir a acta de deputado polo distrito de Ribadavia, en representaci\u00f3n do Partido Conservador nas sucesivas elecci\u00f3ns entre 1914 e 1923. Especializado na tem\u00e1tica foral, na lexislatura de 1914 formou parte da comisi\u00f3n de concentraci\u00f3ns parcelarias. Rexistrador da propiedade, foi subsecretario de Facenda e director xeral da Administraci\u00f3n local. Foi asasinado en Madrid o 2 de novembro de 1936."}
{"id": "210825", "revid": "22570", "url": "https://gl.wikipedia.org/wiki?curid=210825", "title": "Fisiocracia", "text": "A fisiocracia ou fisiocratismo foi unha escola de pensamento econ\u00f3mico do s\u00e9culo XVIII fundada por Fran\u00e7ois Quesnay, Anne Robert Jacques Turgot e Pierre Samuel du Pont de Nemours en Francia.\nAfirmaba a existencia dunha lei natural pola cal o bo funcionamento do sistema econ\u00f3mico estar\u00eda asegurado sen a intervenci\u00f3n dos gobernos. A s\u00faa doutrina res\u00famese na expresi\u00f3n \"laissez faire\".\nA orixe do termo fisiocracia prov\u00e9n do grego e quere dicir \"goberno da natureza\", ao consideraren os fisi\u00f3cratas que as leis humanas deb\u00edan estar en harmon\u00eda coas leis da natureza.\nIsto est\u00e1 relacionado coa idea de que s\u00f3 nas actividades agr\u00edcolas a natureza posibilita que o produto obtido sexa maior que os insumos utilizados na produci\u00f3n xurdindo as\u00ed un excedente econ\u00f3mico.\nOs fisi\u00f3cratas cualificaron de est\u00e9riles as actividades como a manufactura ou o comercio onde a incautaci\u00f3n ser\u00eda suficiente para repo\u00f1er os insumos utilizados."}
{"id": "210826", "revid": "22795", "url": "https://gl.wikipedia.org/wiki?curid=210826", "title": "Fisiocratismo", "text": ""}
{"id": "210827", "revid": "27249", "url": "https://gl.wikipedia.org/wiki?curid=210827", "title": "Illas Ry\u016bky\u016b", "text": ""}
{"id": "210828", "revid": "27249", "url": "https://gl.wikipedia.org/wiki?curid=210828", "title": "Illa de Okinawa", "text": ""}
{"id": "210829", "revid": "22795", "url": "https://gl.wikipedia.org/wiki?curid=210829", "title": "Xos\u00e9 Varela de Montes", "text": ""}
{"id": "210831", "revid": "1131", "url": "https://gl.wikipedia.org/wiki?curid=210831", "title": "Real Sociedade Econ\u00f3mica de Amigos do Pa\u00eds de Santiago", "text": "A Real Sociedade Econ\u00f3mica de Amigos do Pa\u00eds de Santiago (RSEAP de Santiago) \u00e9 unha das Sociedades Econ\u00f3micas que xurdiron en Espa\u00f1a e noutros pa\u00edses, como Irlanda e Su\u00edza, a partir da segunda metade do s\u00e9culo XVIII no marco das ideas da Ilustraci\u00f3n.\nEsta sociedades, nacidas nos c\u00edrculos culturais como organismos non estatais, ti\u00f1an como fin promover o desenvolvemento de Espa\u00f1a, estudando a situaci\u00f3n econ\u00f3mica de cada unha das provincias e buscando soluci\u00f3ns aos problemas que houbera. Encarg\u00e1banse de impulsar a agricultura, o comercio e a industria, e de traducir e publicar as obras estranxeiras que apoiaban as ideas da fisiocracia e o liberalismo.\nMoitas persoas, os pensadores liberais e os chamados afrancesados (administradores e pensadores influ\u00eddos pola chegada da dinast\u00eda dos Borb\u00f3ns, e despois termo despectivo para referirse aos partidarios da ocupaci\u00f3n de Espa\u00f1a por Napole\u00f3n), percibiron que Espa\u00f1a tardaba en desenvolver a s\u00faa potencia econ\u00f3mica. Lamentaban a falta de industria e a baixa produtividade, e buscaron difundir os avances e o pensamento da Ilustraci\u00f3n.\nAs \"Sociedades econ\u00f3micas\" contaban con licenza real para constitu\u00edrse e reunirse, e na s\u00faa fundaci\u00f3n interviron os sectores m\u00e1is din\u00e1micos da sociedade: importantes figuras da nobreza e fidalgu\u00eda e numerosos cargos p\u00fablicos, da Igrexa, do mundo dos negocios e os artes\u00e1ns. A primeira en constitu\u00edrse foi a Sociedade Bascongada de Amigos do Pa\u00eds, fundada polo conde de Pe\u00f1aflorida en 1765.\nTraxectoria.\nFundaci\u00f3n da RSEAP de Santiago.\nAntonio P\u00e1ramo y Somoza, Pedro Antonio S\u00e1nchez Vaamonde, Lu\u00eds Marcelino Pereira, Benito Gil Lemus e Antonio Gil Lemus present\u00e1ronlle ao Consello de Castela, o 13 de decembro de 1783, unha petici\u00f3n co obxectivo de que se lles concedese a licenza para establecer en Santiago unha \"Sociedade Patri\u00f3tica de Amigos do Pa\u00eds\", baixo o t\u00edtulo de Sociedade Econ\u00f3mica do Reino de Galicia, e que se aprobasen os Estatutos que elaboraran para o seu r\u00e9xime e goberno.\nO Consello de Castela, o 22 de decembro de 1783, acordou dar a orde ao concello compostel\u00e1n para que lle facilitase \u00e1 Sociedade unha peza da dependencia das s\u00faas casas consistoriais, para que puidese celebrar nela as s\u00faas xuntas e, ademais diso, solicitou do de\u00e1n do cabido catedralicio a s\u00faa colaboraci\u00f3n nos fins desta Sociedade.\nO 24 de decembro de 1783 o rei Carlos III expide a Real C\u00e9dula pola que aproba a constituci\u00f3n da Sociedade Econ\u00f3mica de Santiago e non \"do Reino de Galicia\" (como se solicitara) por considerar que se pod\u00edan fundar outras en Galicia, como as\u00ed aconteceu, a\u00ednda que tiveron pouca duraci\u00f3n, polo que a de Santiago \u00e9 a \u00fanica que existe en Galicia, co obxecto de fomentar as artes e industrias. Os fundadores da Sociedade remit\u00edronlle \u00e1 s\u00faa vez un oficio ao alcalde de Santiago, Pedro Mar\u00eda de Cisneros, conde de Ximonde, o 2 de xaneiro de 1784, no que solicitaban que se lles proporcionase a peza suficiente para poder celebrar nela as s\u00faas xuntas, e que apoiase o establecemento da nova Sociedade.\nA resposta do alcalde non satisfixo aos fundadores, que viron nela unha maneira de evadirse, po\u00f1er tachas e de ningunha maneira unha sincera mostra de colaboraci\u00f3n e, por iso, comunic\u00e1ronlle ao Consello de Castela a resposta do alcalde, e o Consello, mediante dunha orde aclaratoria dirixida ao Concello de Santiago, sinalou de novo o lugar das reuni\u00f3ns e o bo cami\u00f1o que se deb\u00eda seguir. A sesi\u00f3n inaugural foi o 15 de febreiro de 1784, e o discurso inaugural pronunciouno Antonio P\u00e1ramo y Somoza, que foi designado director.\nPrimeiros anos.\nOs primeiros anos da \"Econ\u00f3mica\" estiveron marcados por varias desaparici\u00f3ns e rexurdimentos; tras o seu nacemento oficial en 1784, a mediados de 1789 comeza unha etapa de decadencia, que non permitiu conclu\u00edr o s\u00e9culo con actividades dignas de menci\u00f3n, decadencia provocada principalmente pola desconfianza que provocaba todo o novo e o desco\u00f1ecido na Espa\u00f1a daquela \u00e9poca, con inestabilidade pol\u00edtica e guerras.\nOs outros dous rexurdimentos da Sociedade, antes do definitivo en decembro de 1833, ocorreron nos anos 1813 e 1821, en ambas as ocasi\u00f3ns polos intentos das Cortes Extraordinarias (As Cortes de C\u00e1diz) de tratar de revitalizar as sociedades econ\u00f3micas. A restauraci\u00f3n definitiva da Sociedade foi a finais de 1833, coa particularidade de que nesta ocasi\u00f3n non foi, como en 1784, unha iniciativa particular, sen\u00f3n que foi de iniciativa Real e promovida polo Concello de Santiago de Compostela, atendendo o mandato real.\nS\u00e9culos XIX e XX.\nO verdadeiro funcionamento da RSEAP de Santiago comezou coa acta de restauraci\u00f3n, datada do 28 de decembro de 1833, e a acta de nomeamento da Xunta Directiva, o 29 de decembro dese ano.\nA Lei electoral para senadores do ano 1877 concedeulles \u00e1s Sociedades Econ\u00f3micas de Amigos do Pa\u00eds grande importancia, ao comprendelas entre as corporaci\u00f3ns p\u00fablicas que ti\u00f1an dereito a designar senadores, distribu\u00edndo para estes efectos a esas sociedades en cinco rexi\u00f3ns, onde cada unha delas ti\u00f1a dereito a elixir un senador. A rexi\u00f3n 3\u00aa das as\u00ed creadas, comprend\u00eda as Sociedades Econ\u00f3micas de Amigos do Pa\u00eds de Le\u00f3n, Ribadeo, Li\u00e9bana, Oviedo, Palencia, Santander, Santiago de Compostela e Zamora.\nAs actividades da RSEAP de Santiago tiveron unha t\u00f3nica de cooperaci\u00f3n co Concello, a Universidade, o Seminario Conciliar, os bispos das distintas dioceses, o arcebispo de Santiago etc. O rei Afonso XII chegou a presidir unha sesi\u00f3n extraordinaria da sociedade.\nEn 1884, por iniciativa do membro Jos\u00e9 Antonio Parga Sanjurjo, a Sociedade Econ\u00f3mica comezou as xesti\u00f3ns para que Manuel Murgu\u00eda fose nomeado cronista de Galicia, con remuneraci\u00f3n econ\u00f3mica, e puidese as\u00ed rematar a s\u00faa \"Historia de Galicia\", a cal ficara interrompida e s\u00f3 se publicaran os dous primeiros tomos en 1865 e 1866. Deste xeito, Murgu\u00eda acabou editando dous novos volumes en 1888 e 1891 como \u00abcronista xeral do Reino\u00bb.\nEntre as actividades patrocinadas pola Real Sociedade Econ\u00f3mica de Santiago p\u00f3dense citar as exposici\u00f3ns rexionais e a fundaci\u00f3n de escolas, entre outras. Por outra parte, o Concello e a Universidade de Santiago participan \u00e1 Real Sociedade dos festexos e reuni\u00f3ns organizados por eles, actos nos que a Econ\u00f3mica cooperaba d\u00e1ndolles brillantez coa organizaci\u00f3n de xogos florais, exposici\u00f3ns de gandos e produtos agr\u00edcolas e exhibici\u00f3ns de museos. Estas relaci\u00f3ns amosan a grande integraci\u00f3n da Real Sociedade na vida local.\nEn canto \u00e1 consideraci\u00f3n que se ti\u00f1a da Econ\u00f3mica de Santiago no exterior, d\u00e1nos boa proba diso o gran n\u00famero de informes solicitados pola Administraci\u00f3n central e rexional, sobre cuesti\u00f3ns como a ensinanza, a industria, os impostos, os monopolios e a agricultura e gandar\u00eda. No tocante \u00e1 influencia da Real Sociedade, \u00e9 moi significativo que certos reitores da clase obreira galega pediron o apoio da Econ\u00f3mica nas s\u00faas reivindicaci\u00f3ns salariais, ou que os penados de Ceuta pediran a axuda da Sociedade na s\u00faa solicitude de indulto ou de rebaixa de condena.\nA RSEAP de Santiago era co\u00f1ecida por organismos estranxeiros, e foi convidada a asistir a exposici\u00f3ns universais en distintos pa\u00edses.\nNo ano 1984, celebrou a Sociedade o seu bicentenario con varias conferencias e coa convocatoria dun premio literario, ao que se deb\u00edan presentar traballos de investigaci\u00f3n cient\u00edficos in\u00e9ditos sobre as actividades da RSEAP de Santiago.\nCoincidindo co Ano Santo compostel\u00e1n de 1993, a RSEAP de Santiago convocou un Congreso de Reais Sociedades Econ\u00f3micas os d\u00edas, ao que asistiron numerosas das Sociedades Econ\u00f3micas existentes naquel momento en Espa\u00f1a.\nPrincipais actuaci\u00f3ns.\nAs principais realizaci\u00f3ns da Sociedade dirix\u00edronse principalmente a fomentar a agricultura, gandar\u00eda, industria, pesca, financiamento, ensino e cultura. C\u00f3mpre destacar a s\u00faa preocupaci\u00f3n pola instruci\u00f3n p\u00fablica, promovendo numerosas escolas.\nS\u00e9culo XX.\nEntre os anos 1843 a 1889 a \"Econ\u00f3mica\" elaborou varios informes, traballos e ditames sobre agricultura, pesca, gandar\u00eda, v\u00edas de comunicaci\u00f3n, cuesti\u00f3ns xur\u00eddico-administrativas e medios de financiamento. Elaborou unha serie de estudos e traballos encami\u00f1ados \u00e1 difusi\u00f3n do ferrocarril en Galicia, promoveu o establecemento da \"Caixa de Aforros e Monte de Piedade de Santiago\" e contribu\u00edu ao establecemento dunha sucursal do Banco de Espa\u00f1a en Santiago.\nPor iniciativa da Sociedade, celebr\u00e1ronse en Santiago, entre 1864 e 1885 tres Congresos Agr\u00edcolas.\nBiblioteca.\nP\u00f3dese establecer o comezo do desenvolvemento da Biblioteca da RSEAP de Santiago en 1838 pola Real Orde de 11 de maio na que se lle conced\u00edan \u00e1 Econ\u00f3mica os libros procedentes dos conventos compostel\u00e1ns tras a desamortizaci\u00f3n dos seus bens.\nIniciouse esta biblioteca con alg\u00fans volumes que xa posu\u00eda a Sociedade e estes 807 dos conventos coa seguinte procedencia:\nO problema principal para o desenvolvemento da Biblioteca era que non contaba cunha sede propia. En 1897 elaborouse un \"Cat\u00e1logo de libros que existen na Biblioteca da SEAP\", no que se inclu\u00edan 5.600 volumes entre libros, folletos, cadernos, publicaci\u00f3ns e revistas.\nNeste s\u00e9culo XXI, case 10.000 volumes procedentes da Biblioteca da RSEAP est\u00e1n depositados na Biblioteca Xeral da Universidade de Santiago de Compostela."}
{"id": "210832", "revid": "98629", "url": "https://gl.wikipedia.org/wiki?curid=210832", "title": "Batalla de Okinawa", "text": "A batalla de Okinawa (nome en clave: operaci\u00f3n Iceberg), librouse na illa de Ryukyu de Okinawa e foi o maior asalto anfibio na guerra do Pac\u00edfico. Combateuse durante 82 d\u00edas, desde principios de abril at\u00e9 mediados de xu\u00f1o de 1945.\nA batalla denominouse Tif\u00f3n de Aceiro en ingl\u00e9s \"Typhoon of Steel\", e chuvia de aceiro (\"Tetsu no ame\") ou vento violento de aceiro (\"Tetsu no Bofu\") en xapon\u00e9s. Estas denominaci\u00f3ns dan conta da ferocidade dos combates, a intensidade dos disparos, e a enorme cantidade de buques aliados e veh\u00edculos blindados que asaltaron a illa. A batalla resultou ser unha das que tivo m\u00e1is v\u00edtimas, civ\u00eds e militares, en toda a segunda guerra mundial: a totalidade dos falecidos supera o cuarto de mill\u00f3n. Cinco divisi\u00f3ns do XXIV Corpo dos Estados Unidos, a 7.\u00aa, 27.\u00aa, 77.\u00aa, 81.\u00aa e 96.\u00aa, e d\u00faas divisi\u00f3ns de Marines, a 1.\u00aa e 6.\u00aa, combateron na illa, mentres que a 2.\u00aa Divisi\u00f3n de Marines se mantivo en reserva e non se planteou que desembarcara. A invasi\u00f3n foi apoiada por forzas a\u00e9reas navais, anfibias e t\u00e1cticas.\nO obxectivo principal da operaci\u00f3n era apoderarse da grande illa de Okinawa a s\u00f3 340 km de distancia do Xap\u00f3n. Despois dunha longa campa\u00f1a de ir choutando de illa en illa (os estadounidenses denominaron isto \"island hopping\"), os Aliados acheg\u00e1banse ao Xap\u00f3n, e planearon usar Okinawa como base para as operaci\u00f3ns a\u00e9reas para invadir o territorio xapon\u00e9s, co nome en clave Operaci\u00f3n Downfall. Finalmente os bombardeos at\u00f3micos sobre Hiroshima e Nagasaki e a entrada sovi\u00e9tica na guerra provocar\u00edan a rendici\u00f3n do Xap\u00f3n tan s\u00f3 unhas semanas despois da fin dos combates en Okinawa.\nOrde de batalla.\nForzas terrestres.\nAs forzas terrestres estadounidenses encadr\u00e1banse dentro do X Ex\u00e9rcito, comandado polo tenente xeneral Simon Bolivar Buckner, Jr.\nO X Ex\u00e9rcito estaba composto por dous corpos: o III Corpo Anfibio comandado polo xeneral maior Roy Geiger, que se compo\u00f1\u00eda da 1.\u00aa e 6.\u00aa Divisi\u00f3n de Marines, e o XXIV Corpo baixo o mando do xeneral maior John R. Hodge, que se compo\u00f1\u00eda da 7.\u00aa e 96.\u00aa Divisi\u00f3ns de Infanter\u00eda. A 2.\u00aa Divisi\u00f3n de Marines e o X Ex\u00e9rcito tam\u00e9n controlaba a 27.\u00aa e 77.\u00aa Divisi\u00f3ns de Infanter\u00eda, que nun principio manter\u00edanse en reserva. No total, o X Ex\u00e9rcito contaba con m\u00e1is de 180\u00a0000\u00a0homes, 102\u00a0000 do ex\u00e9rcito e 81\u00a0000 do Corpo de Marines.\nA forza xaponesa (sobre todo defensiva) na campa\u00f1a compo\u00f1\u00edase duns 67\u00a0000 efectivos pertencentes ao 32.\u00ba Ex\u00e9rcito e uns 9000\u00a0efectivos da Armada Imperial Xaponesa que se encontraban na Base Naval de Oroku (s\u00f3 uns poucos centos dos cales foran adestrados e equipados para combate terrestre), apoiados por 39\u00a0000\u00a0habitantes das Illas Ry\u016bky\u016b (inclu\u00eddos 24\u00a0000\u00a0recrutados apresuradamente para a milicia chamada \"Boeitai\" e 15\u00a0000\u00a0traballadores non uniformados), ademais de 1500\u00a0alumnos de escolas secundarias organizados en primeira li\u00f1a da fronte como Unidades de Voluntarios Ferro e Sangue (\"Iron and Blood Volunteer Units\") e 600\u00a0alumnas Himeyuri organizadas nunha unidade de enfermer\u00eda. O 32.\u00ba Ex\u00e9rcito inicialmente consist\u00eda na 9.\u00aa, 24.\u00aa e 62.\u00aa Divisi\u00f3ns e a 44.\u00aa Brigada Mixta Independente. A 9.\u00aa Divisi\u00f3n trasladouse a Taiw\u00e1n antes da invasi\u00f3n, dando lugar a un cambio nos plans defensivos xaponeses. A resistencia primaria deber\u00eda de ser no sur, comandada polo tenente xeneral Mitsuru Ushijima, o seu xefe de Estado maior, o tenente xeneral Isamu Ch\u014d e o seu xefe de operaci\u00f3ns, Coronel Hiromichi Yahara. Yahara avogou por unha estratexia defensiva, e Ch\u014d por unha ofensiva. No norte, o coronel Udo Takehido estaba ao mando. As tropas da Armada foron lideradas polo contraalmirante Minoru \u014cta.\nEsper\u00e1base que os estadounidenses desembarcasen de seis a dez divisi\u00f3ns para se enfrontar coas tres divisi\u00f3ns (unha delas coa metade de efectivos).\nForzas navais.\nA mediados de marzo a Armada dos Estados Unidos e os seus aliados reuniron unha frota composta por 330 buques de guerra e 1.139 buques de transporte. Entre os buques de guerra encontr\u00e1banse 8 portaavi\u00f3ns estadounidenses, os \"Enterprise\", \"Essex\", \"Intrepid\", \"Hornet\", \"Franklin\", \"Bunker Hill\", \"Cowpens\", \"San Jacinto\", 4 portaavi\u00f3ns de escolta, os \"Savo Island\", \"Petrof Bay\", \"Sargent Bay\" e \"Steamer Bay\", 9 cruceiros, 14 acoirazados, e 12 destrutores. O esforzo na ofensiva de primavera de 1945 foi moito maior que o da ofensiva da primavera anterior en Europa, durante o desembarco de Normand\u00eda, onde os Aliados empregaran 284\u00a0buques.\nA maior\u00eda dos avi\u00f3ns de caza, dos bombardeiros en picado e dos avi\u00f3ns de ataque a terra pertenc\u00edan \u00e1 Armada dos Estados Unidos, con base nos portaavi\u00f3ns. Os xaponeses utilizaran as t\u00e1cticas kamikaze desde a batalla do golfo de Leyte, pero por primeira vez convert\u00e9ronse nunha parte importante da defensa. Entre o desembarco estadounidense do 1 de abril e o 25 de maio, produc\u00edronse sete ataques kamikaze, nos que se utilizaron m\u00e1is de 1500\u00a0avi\u00f3ns.\nA\u00ednda que as forzas terrestres aliadas estaban compostas enteiramente por unidades estadounidenses, buques da Frota Brit\u00e1nica do Pac\u00edfico (BPF co\u00f1ecida na Armada dos Estados Unidos como Task Force 57) proporcionar\u00edan aproximadamente un cuarto do poder naval e a\u00e9reo dos aliados (450\u00a0avi\u00f3ns). A TF 57 composta por unha gran cantidade e variedade de buques, entre eles 50\u00a0buques de guerra entre os que se encontraban os portaavi\u00f3ns HMS \"Formidable\", HMS \"Illustrious\", HMS \"Indomitable\" e HMS \"Victorious\". As cubertas de voo dos portaavi\u00f3ns brit\u00e1nicos eran m\u00e1is pequenas, o que significaba que pod\u00edan transportar menos avi\u00f3ns que un portaavi\u00f3ns estadounidenses, pero eran m\u00e1is resistentes aos ataques kamikaze. A\u00ednda que todos os portaavi\u00f3ns foron proporcionados polo Reino Unido, o grupo era un combinado da Mancomunidade de Naci\u00f3ns composta por unidades da Mari\u00f1a Real Brit\u00e1nica, Mari\u00f1a Real Canadense, Mari\u00f1a Real Neozelandesa e Mari\u00f1a Real Australiana. A s\u00faa misi\u00f3n era neutralizar os campos de aviaci\u00f3n xaponeses na illas Sakishima e proporcionar cobertura a\u00e9rea contra os ataques kamikaze xaponeses.\nBatalla naval.\n\u00c1 Frota Brit\u00e1nica do Pac\u00edfico asign\u00f3uselle a tarefa de neutralizar os aer\u00f3dromos xaponeses da illa Sakishima, o que fixo con \u00e9xito do 26 de marzo at\u00e9 o 10 de abril. O 10 de abril a s\u00faa atenci\u00f3n desprazouse aos aer\u00f3dromos no norte de Formosa. A forza retirouse \u00e1 Ba\u00eda de San Pedro o 23 de abril. O 1 de maio a Frota Brit\u00e1nica do Pac\u00edfico volveu \u00e1 acci\u00f3n e atacou de novo os aer\u00f3dromos. Os portaavi\u00f3ns sufriron varios ataques de kamikazes, pero grazas \u00e1s cubertas de voo blindadas, estes non sufriron danos irreparables e s\u00f3 experimentaron unha breve interrupci\u00f3n nas s\u00faas misi\u00f3ns.\nNos tres meses de batalla de Okinawa, os xaponeses voaron en 1900\u00a0misi\u00f3ns kamikaze, afundindo a ducias de barcos aliados e matando m\u00e1is de 5.000 mari\u00f1eiros estadounidenses, a conta de 1465\u00a0avi\u00f3ns kamikaze perdidos (outros 2200\u00a0avi\u00f3ns xaponeses e 763\u00a0avi\u00f3ns de estadounidenses tam\u00e9n foron destru\u00eddos, incluso durante a batalla en terra). Os buques que se perderon foron os m\u00e1is pequenos, en particular os destrutores da primeira li\u00f1a de defensa, as\u00ed como destrutores de escolta e buques de desembarco. A\u00ednda que os aliados non perderon ning\u00fan dos seus portaavi\u00f3ns, alg\u00fans deles resultaron severamente danados. Lanchas motoras con base en terra tam\u00e9n foron utilizadas nos ataques suicidas dos xaponeses. A prolongada duraci\u00f3n da campa\u00f1a baixo condici\u00f3ns de estr\u00e9s forzou ao Almirante Chester W. Nimitz a dar un paso sen precedentes: relevou os principais comandantes navais para que puidesen descansar e recuperarse. A frota cambiou a s\u00faa denominaci\u00f3n co relevo dos comandantes navais; as\u00ed comezara a campa\u00f1a como 5.\u00aa Frota, comandada polo Almirante Raymond Spruance, e finalizouna como 3.\u00aa Frota comandada polo Almirante William F. Halsey.\nOperaci\u00f3n Ten-Go.\nA Operaci\u00f3n \"Ten-G\u014d\" (do xapon\u00e9s \"Ky\u016bjitai\": \u5929\u865f\u4f5c\u6230, \"Shinjitai\": \u5929\u53f7\u4f5c\u6226 \"ten-g\u014d sakusen\") tam\u00e9n chamada como \"Ten-ichi-g\u014d\" (Operaci\u00f3n Ceo Un) foi a \u00faltima operaci\u00f3n naval xaponesa na guerra do Pac\u00edfico durante a segunda guerra mundial. En abril de 1945 o acoirazado \"Yamato\", comandado polo Almirante Seiichi It\u014d, xunto con outros nove buques de guerra xaponeses, recibiron a orde de realizar un ataque suicida contra os aliados.\nO \"Yamato\" e outros buques, da Operaci\u00f3n \"Ten-Go\", foron descubertos por submarinos pouco despois de sa\u00edr de augas xaponesas, e atacados por avi\u00f3ns embarcados nos portaavi\u00f3ns estadounidenses.\nBaixo o ataque de m\u00e1is de 300 avi\u00f3ns nun lapso de d\u00faas horas, o maior acoirazado do mundo afundiuse o 7 de abril de 1945, moito antes de que puidese chegar a Okinawa.\nOs pilotos dos torpedeiros estadounidenses foran instru\u00eddos para atacar de forma eficaz, lanzando os seus torpedos preferentemente \u00e1 proa ou \u00e1 popa, onde a blindaxe se cr\u00eda que era m\u00e1is fina. Ademais do \"Yamato\", o cruceiro lixeiro \"Yahagi\", e catro dos oito destrutores tam\u00e9n foron afundidos. No total, a Armada Imperial Xaponesa perdeu uns 3700\u00a0mari\u00f1eiros, inclu\u00edndo o almirante It\u014d, a un prezo de s\u00f3 dez avi\u00f3ns dos Estados Unidos e 12 aviadores.\nBatalla terrestre.\nOs primeiros desembarcos produc\u00edronse o 26 de marzo de 1945 cando tropas da 77.\u00aa\u00a0Divisi\u00f3n de Infanter\u00eda desembarcaron nas illas Kerama a uns 32\u00a0km ao suroeste das praias principais de Okinawa. Tras cinco d\u00edas de combates, a illa foi declarada segura. O 31 de marzo marines do Batall\u00f3n de Reco\u00f1ecemento e soldados da 77.\u00aa\u00a0Divisi\u00f3n desembarcaron sen oposici\u00f3n na illa Keise Shima, a s\u00f3 16\u00a0km ao oeste da capital de Okinawa, Naha; a illa ser\u00eda utilizada como base principal da artiller\u00eda pesada.\nNorte de Okinawa.\nO desembarco foi realizado polo XXIV Corpo e o III Corpo Anfibio nas praias Hagushi na costa oeste de Okinawa o \"D\u00eda-L\" 1 de abril de 1945, que cadrou no domingo de Pascua.\n\u00c1s 08:30 horas, 4 divisi\u00f3ns estadounidenses, a 7.\u00aa e 96.\u00aa de Infanter\u00eda e a 1.\u00aa e 6.\u00aa de Marines, comezaron o desembarco. En apenas unha hora e sen oposici\u00f3n, 16\u00a0000\u00a0homes xa tomaran terra. Ao caer a noite, a cifra alcanzou os 60\u00a0000.\nA 2.\u00aa Divisi\u00f3n de Marines realizou unha manobra de distracci\u00f3n fronte \u00e1s praias de Minatoga na costa sueste para confundir os xaponeses sobre as intenci\u00f3ns estadounidenses e evitar que os defensores se moveran de al\u00ed.\nO X Ex\u00e9rcito estendeuse por todo o centro-sur da illa con relativa facilidade, capturando as bases a\u00e9reas de Kadena e Yomitan. \u00c1 luz da d\u00e9bil oposici\u00f3n, o xeneral Buckner decidiu proceder inmediatamente coa segunda fase do seu plan: a toma do norte de Okinawa. A 6.\u00aa Divisi\u00f3n de Marines encabezou o ataque no istmo de Ishikawa. O terreo era monta\u00f1oso e boscoso, coas defensas xaponesas concentradas en \"Yae-Take\", unha masa retorcida de cristas rochosas e barrancos na pen\u00ednsula de Motobu. Houbo fortes enfrontamentos antes de despexar a pen\u00ednsula o 18 de abril. Os marines da 6.\u00aa Divisi\u00f3n percorreron 135\u00a0km, apoder\u00e1ndose de 1.129 km\u00b2. As baixas xaponesas foron m\u00e1is de 2500\u00a0mortos e 46\u00a0prisioneiros, as baixas dos marines foron 236\u00a0mortos, 1061\u00a0feridos e 7\u00a0desaparecidos.\nMentres tanto, o 16 de abril a 77.\u00aa\u00a0Divisi\u00f3n de Infanter\u00eda atacou Ie Shima, unha pequena illa no extremo occidental da pen\u00ednsula. Houbo fortes enfrontamentos antes de que Ie Shima fora declarada asegurada o 24 de abril e fora convertida noutra base a\u00e9rea para as operaci\u00f3ns contra o Xap\u00f3n.\nSur de Okinawa.\nMentres os marines despexaban o norte de Okinawa, o XXIV\u00a0Corpo dirix\u00edase cara ao sur a trav\u00e9s da estreita cintura de Okinawa. A 96.\u00aa\u00a0Divisi\u00f3n de Infanter\u00eda atopou unha forte resistencia por parte das tropas xaponesas nas cordilleiras de Kakazu, nesa zona o 383\u00ba Rexemento tratou de controlar unha serie de postos fortificados ao leste da estrada N.\u00ba\u00a01 e a uns 8\u00a0km ao noroeste de Shuri, un punto que chegou a ser co\u00f1ecido como \"Cactus Ridge\" O 7 de abril o cumio da monta\u00f1a xa estaba en mans dos estadounidenses, a\u00ednda que se proseguir\u00edan os enfrontamentos at\u00e9 mediados de abril.\nO seguinte obxectivo dos aliados, era \"Kakazu Ridge\", dous outeiros que formaban parte das defensas exteriores de Shuri. Co asalto estadounidense contra Kakazu Ridge estancado, o xeneral Ushijima, influenciado polo xeneral Ch\u014d, decidiu pasar \u00e1 ofensiva. Ch\u014d enviou seis batall\u00f3ns para levar a cabo o seu plan de atravesar as defensas estadounidenses e alcanzar a s\u00faa retagarda at\u00e9 chegar a uns 6\u00a0km do aer\u00f3dromo de Kadena. Despois dun feroz combate corpo a corpo os atacantes retir\u00e1ronse s\u00f3 para repetir a s\u00faa ofensiva a noite seguinte. O 14 de abril a contraofensiva xaponesa foi definitivamente batida.\nA 27.\u00aa Divisi\u00f3n de Infanter\u00eda, que desembarcara o 9 de abril, f\u00edxose cargo do flanco dereito, ao longo da costa oeste de Okinawa. Acoirazados, cruceiros e destrutores realizaron o bombardeo, que foi seguido por 650 avi\u00f3ns da Armada e os Marines, que atacaron as posici\u00f3ns inimigas con napalm, foguetes, bombas e metralladoras.\nOs tanques lograron avanzar flanqueando Kakazu Ridge pero non puideron conectar coa infanter\u00eda que intentaba cruzar a crista; sen este apoio foron destru\u00eddos 22 tanques. A\u00ednda que tanques lanzachamas despexaron moitas covas, non se rexistrou ning\u00fan avance significativo, e o XXIV Corpo sufriu m\u00e1is de 720 baixas entre mortos, feridos e desaparecidos. As perdas puideron ser sido de non ser polo feito de que os xaponeses ti\u00f1an a pr\u00e1ctica totalidade das s\u00faas reservas de infanter\u00eda m\u00e1is ao sur, onde os marines da 2.\u00aa Divisi\u00f3n volveron realizar manobras de distracci\u00f3n fronte \u00e1s praias de Minatoga que coincidiron co ataque.\nO 4 de maio, o 32.\u00ba Ex\u00e9rcito lanzou unha nova contraofensiva. Esta vez Ushijima intentou desembarcar tras as li\u00f1as estadounidenses. Para o apoio da s\u00faa ofensiva, a artiller\u00eda xaponesa sa\u00edu ao exterior. Desta maneira foron capaces de disparar unhas 13\u00a0000\u00a0salvas para apoiar o avance, pero o fogo da artiller\u00eda estadounidense destru\u00edu 19 pezas de artiller\u00eda ese mesmo d\u00eda e 40 m\u00e1is nos seguintes dous d\u00edas. O ataque foi un completo fracaso.\nTras dez d\u00edas de intensos combates, o 13 de maio, as tropas da 96.\u00aa\u00a0Divisi\u00f3n de Infanter\u00eda e o 763.\u00ba\u00a0Batall\u00f3n de Tanques capturaron \"Conical Hill\", un outeiro de 145\u00a0m por encima da chaira costeira de Yonabaru, ao leste das principais defensas xaponesas que estaba defendida por uns 1000\u00a0xaponeses. Mentres tanto, na costa oposta, a 6.\u00aa\u00a0Divisi\u00f3n de Marines combat\u00eda por \"Sugar Loaf Hill\". Coa captura destas d\u00faas posici\u00f3ns claves, os xaponeses estabann expostos a ambos lados do Shuri. Buckner quer\u00eda rodear Shuri e encerrar na trampa a principal forza xaponesa de defensa.\nNo final de maio as choivas producidas polo monz\u00f3n converteron os cami\u00f1os en zonas pantanosas, agravando a situaci\u00f3n. O avance en terra empezou a parecerse aos campos de batalla da primeira guerra mundial. As tropas viv\u00edan en campos, empapados pola chuvia entre lixo e tumbas. Os corpos dos xaponeses sen enterrar afund\u00edanse na lama. Calquera persoa que se deslizara polas ladeiras acababa cos petos cheos de vermes tras o traxecto.\nO 29 de maio os marines da 1.\u00aa\u00a0Divisi\u00f3n capturaron o castelo Shuri, e o 31 de maio a 77.\u00aa\u00a0Divisi\u00f3n entraba na cidade. Estas acci\u00f3ns non acabar\u00edan cos combates, pois aos estadounidenses custar\u00edalles m\u00e1is de tres semanas p\u00f3r fin a toda resistencia organizada. Os xaponeses apoiados por fogo de artiller\u00eda frearon o avance dos estadounidenses e d\u00e9ronlle a oportunidade ao resto do 32\u00ba Ex\u00e9rcito de escapar. Establecer\u00edan unha nova li\u00f1a de defensa na cordilleira Dake Yaeju. Despois de varios d\u00edas dunha loita encarnizada, os xaponeses foron empurrados cara ao extremo sur da illa.\nO 18 de xu\u00f1o, Buckner morreu por fogo de artiller\u00eda xaponesa durante o seguimento dos progresos das s\u00faas tropas. Buckner foi substitu\u00eddo por Roy Geiger. Ao asumir o mando, Geiger converteuse no \u00fanico Marine en comandar un Grupo de ex\u00e9rcito do Ex\u00e9rcito dos Estados Unidos en combate. Foi relevado do mando cinco d\u00edas despois polo xeneral Joseph Stilwell. A illa caeu o 21 de xu\u00f1o de 1945, a\u00ednda que alg\u00fans xaponeses seguiron loitando.\nUshijima e Ch\u014d suicid\u00e1ronse fac\u00e9ndose o haraquiri no seu cuartel xeral no outeiro 89 nas \u00faltimas horas da batalla. Ao coronel Yahara orden\u00f3uselle tentar chegar ao Xap\u00f3n e presentar un informe no cuartel Imperial Xapon\u00e9s sobre a estratexia empregada en Okinawa. A misi\u00f3n fracasou cando foi capturado por tropas estadounidenses mentres se fac\u00eda pasar por civil. Yahara foi o oficial de maior rango dos que sobreviviron \u00e1 batalla na illa.\nV\u00edtimas.\nBaixas militares.\nAs perdas dos Estados Unidos foron de m\u00e1is de 50\u00a0000\u00a0soldados, dos cales m\u00e1is de 12\u00a0000\u00a0 equivalen a mortos e desaparecidos. Isto fai que esta sexa a batalla m\u00e1is sanguenta das forzas estadounidenses na guerra do Pac\u00edfico. Unha das v\u00edtimas m\u00e1is famosas foi o correspondente de guerra Ernie Pyle, que morreu por feridas de bala en Ie Shima. As forzas dos Estados Unidos sufriron tam\u00e9n nesta batalla a taxa m\u00e1is alta de baixas por fatiga de combate durante toda a guerra, cuns 20\u00a0000\u00a0soldados retirados debido a crises nerviosas.\nA decisi\u00f3n do Xeneral Buckner de atacar as defensas xaponesas foi moi custosa en vidas estadounidenses, a\u00ednda que finalmente se cumpriu o obxectivo. Catro d\u00edas antes de finalizar a campa\u00f1a, o xeneral Buckner morreu por causa do fogo inimigo, mentres inspeccionaba a li\u00f1a da fronte das s\u00faas tropas. Foi o oficial dos Estados Unidos de m\u00e1is alto rango morto en combate durante a guerra. Ao d\u00eda seguinte, un segundo xeneral, o xeneral de brigada Claudio M. Easley, faleceu por causa de fogo inimigo.\nNo mar, 368\u00a0barcos aliados (entre eles 120\u00a0embarcaci\u00f3ns anfibias) foron danados, mentres que outros 28, inclu\u00edndo 15\u00a0buques anfibios e 12\u00a0destrutores, foron afundidos. As baixas da Armada dos Estados Unidos foron de 4907\u00a0mortos e 4874\u00a0feridos, principalmente polos ataques kamikaze. Os xaponeses perderon 16 barcos, inclu\u00edndo o acoirazado Yamato.\nEn terra as forzas dos Estados Unidos perderon polo menos 225\u00a0tanques e moitos LVTs, mentres que eliminaron 27\u00a0tanques xaponeses e 743\u00a0pezas de artiller\u00eda (inclu\u00eddos os morteiros, obuses e can\u00f3ns antia\u00e9reos), alg\u00fans deles destru\u00eddos polo bombardeo a\u00e9reo e naval, mais a maior\u00eda pola artiller\u00eda das tropas estadounidenses.\nAs baixas xaponesas foron de m\u00e1is de 107\u00a0000\u00a0mortos e captur\u00e1ronse uns 7400\u00a0combatentes. Alg\u00fans dos soldados suicid\u00e1ronse seguindo o ritual seppuku, ou inmol\u00e1ronse facendo estalar granadas de man que portaban. Calc\u00falase que un n\u00famero elevado de soldados xaponeses puideron perecer dentro das covas, cando os estadounidenses as selaban.\nEsta foi tam\u00e9n a primeira batalla da guerra na que miles de xaponeses se converteron en prisioneiros de guerra. Moitos dos prisioneiros xaponeses de Okinawa eran ind\u00edxenas que non estaban imbu\u00eddos na doutrina do ex\u00e9rcito xapon\u00e9s de loitar at\u00e9 a morte e non renderse. Cando as forzas estadounidenses ocuparon a illa, os soldados xaponeses puxeron a roupa dos civ\u00eds para evitar a s\u00faa captura, mais os habitantes de Okinawa axud\u00e1ronlle aos estadounidenses a detectar xaponeses na clandestinidade. O idioma de Okinawa \u00e9 moi diferente ao xapon\u00e9s, e en presenza dos estadounidenses, os habitantes de Okinawa interrogaban os prisioneiros no idioma local: os que non o entend\u00edan consider\u00e1ronos soldados xaponeses.\nBaixas civ\u00eds.\nNalgunhas batallas, como na batalla de Iwo Jima non houbo baixas civ\u00eds, pero Okinawa ti\u00f1a unha elevada poboaci\u00f3n civil ind\u00edxena e segundo diversas estimaci\u00f3ns, un de cada tres ou un de cada dez civ\u00eds morreu durante a batalla. As perdas civ\u00eds na campa\u00f1a de Okinawa calc\u00falanse entre 42\u00a0000 e 150\u00a0000\u00a0falecidos (m\u00e1is de 100\u00a0000 segundo a Prefectura de Okinawa) A cifra que barallou o ex\u00e9rcito estadounidense foi de 142\u00a0058\u00a0v\u00edtimas civ\u00eds, aglutinando os que morreron por fogo de artiller\u00eda, ataques a\u00e9reos e ao servizo do Ex\u00e9rcito Imperial Xapon\u00e9s.\nDurante a batalla, os soldados dos Estados Unidos viron que se fac\u00eda dif\u00edcil distinguir os civ\u00eds dos soldados. Converteuse en normal xeral para os soldados estadounidense disparar indiscriminadamente contra as casas de Okinawa; como un soldado de infanter\u00eda escribiu: \u00abDispar\u00e1bannos desde un n\u00famero pequeno de casas, pero as outras probablemente estaban ocupadas por civ\u00eds, e non nos importaba. Foi terrible o de non distinguir entre o inimigo e as mulleres e os nenos. Os estadounidenses sempre tivemos gran compaix\u00f3n, especialmente polos nenos. Agora dispar\u00e1bamos de forma indiscriminada\u00bb.\nNa s\u00faa historia da guerra, o Museo Conmemorativo da Paz da Prefectura de Okinawa presenta a Okinawa como atrapada nos enfrontamentos entre os Estados Unidos e o Xap\u00f3n.\nOs militares xaponeses confisc\u00e1ronlle a comida aos okinawenses e executaron os que a escond\u00edan, un feito que provocou fame entre a poboaci\u00f3n, obrigando aos civ\u00eds a sa\u00edr dos seus refuxios. Tam\u00e9n os soldados xaponeses mataron uns 1000\u00a0habitantes de Okinawa que a\u00ednda falaban un dialecto local diferente, a fin de evitar espionaxe.\nO museo escribe que \u00abmoitos foron esnaquizados por proxect\u00eds, outros que se encontraban nunha situaci\u00f3n desesperada foron conducidos ao suicidio, alg\u00fans morreron de fame ou sucumbiron \u00e1 malaria, mentres que outros foron v\u00edtimas das tropas xaponesas en retirada.\u00bb\nViolaci\u00f3ns.\nA violaci\u00f3n de civ\u00eds en Okinawa foi un acto no que interviron soldados dos dous bandos; as violaci\u00f3ns de civ\u00eds por parte dos xaponeses converteuse nunha rutina unha vez que quedou claro que foran derrotados. Un historiador calculou que os soldados estadounidenses cometeron m\u00e1is de 10\u00a0000 violaci\u00f3ns durante a campa\u00f1a de tres meses. O \"New York Times\" publicou no ano 2000 que na vila de Katsuyama a poboaci\u00f3n civil formou grupos de vixilantes para emboscar e matar un grupo de soldados estadounidenses que violaban mozas do lugar. Oficiais do Corpo de Marines en Okinawa e Washington declararon \u00abque non sab\u00edan que se cometesen violaci\u00f3ns por parte de soldados estadounidenses en Okinawa e nos seus rexistros non consta que os marines cometesen ning\u00fan crime de guerra.\u00bb O historiador George Feifer, non obstante, escribe \u00abque a violaci\u00f3n en Okinawa era outro dos segredos sucios da campa\u00f1a na que a cr\u00f3nica militar estadounidense era ignorar os crimes. Poucas mulleres de Okinawa quedaron embarazadas, xa que o estr\u00e9s e a mala alimentaci\u00f3n provocou que a maior\u00eda non foran f\u00e9rtiles. Moitas das que quedaron embarazadas lograron abortar antes de que os seus maridos e pais regresaran. Un n\u00famero m\u00e1is pequeno dos beb\u00e9s xerados polos estadounidenses foron afogados\u00bb.\nSuicidios.\nCoa inminente vitoria das tropas estadounidenses produc\u00edronse suicidios en masa por parte da poboaci\u00f3n civil. Os soldados xaponeses dix\u00e9ronlle aos habitantes da illa que os estadounidenses cometer\u00edan todo tipo de barbaries contra a poboaci\u00f3n. \"Ry\u016bky\u016b Shimp\u014d\", un dos dous xornais principais de Okinawa, escribiu en 2007: \u00abMoitos habitantes de Okinawa testificaron que o ex\u00e9rcito xapon\u00e9s directamente lles obrigou a suicidarse. Tam\u00e9n hai persoas que dixeron que lles foron entregadas granadas polos soldados xaponeses para autoinmolarse.\u00bb Alg\u00fans civ\u00eds, despois de ter sido adoutrinados pola propaganda xaponesa, creron que os soldados dos Estados Unidos eran uns b\u00e1rbaros que cometer\u00edan horribles atrocidades. En consecuencia suicid\u00e1ronse e mataron as s\u00faas familias para evitar ser capturados. Moitos deles tir\u00e1ronse desde os acantilados onde actualmente est\u00e1 situado o Museo da Paz.\nA pesar das advertencias de que ser\u00edan obxecto de violaci\u00f3ns, torturas ou asasinatos a mans dos estadounidenses, os habitantes de Okinawa sorprend\u00e9ronse con frecuencia polo trato humano que recibiron do inimigo. De acordo co libro \"Islands of Discontent: Okinawan Responses to Japanese and American Power\" de Mark Selden, os estadounidenses non aplicaron unha pol\u00edtica de torturas, violaci\u00f3ns e asasinatos de civ\u00eds como os militares xaponeses advertiran. Un tradutor nipoestadounidense do Servizo de Intelixencia Militar estadounidense, Teruto Tsubota, convenceu a centos de civ\u00eds de que non se suicidasen.\nConsecuencias.\nO noventa por cento dos edificios na illa resultaron totalmente destru\u00eddos.\nO valor militar de Okinawa \"superou todas as expectativas\". A illa converteuse en porto para a frota estadounidense, \u00e1rea de tr\u00e1nsito para as tropas e aer\u00f3dromo nas proximidades do Xap\u00f3n. Finalizada a campa\u00f1a, os EUA puxeron en marcha a Operaci\u00f3n Zebra, que consist\u00eda na retirada de minas nas augas pr\u00f3ximas a Okinawa, ocuparon Okinawa, e estableceron a Administraci\u00f3n Civil dos Estados Unidos das Illas Ryukyu, unha forma de goberno militar. Actualmente, un n\u00famero importante de tropas estadounidenses a\u00ednda se encontran estacionadas na illa, e Kadena segue sendo a maior base a\u00e9rea dos estadounidenses en Asia.\nAlg\u00fans historiadores militares cren que Okinawa conduciu directamente aos bombardeos at\u00f3micos de Hiroshima e Nagasaki, como medio de evitar a invasi\u00f3n terrestre do territorio xapon\u00e9s. Un destes historiadores \u00e9 V\u00edctor Davis Hanson, que o declara explicitamente no seu libro \"Ripples of Battle\":\nEn 1945, Winston Churchill denominouna \u00aba batalla entre as m\u00e1is intensas e famosas na historia militar.\u00bb\nEn 1995, o goberno de Okinawa erixiu un monumento chamado Pedra Angular da Paz en Mabuni, o lugar dos \u00faltimos combates, no sueste de Okinawa. O monumento mostra todos os nomes co\u00f1ecidos dos que morreron na batalla, civ\u00eds e militares, xaponeses e estranxeiros. En xu\u00f1o de 2008 conti\u00f1a 240\u00a0734 nomes.\nControversia.\nHai discrepancias importantes en curso entre o goberno local de Okinawa e o goberno nacional do Xap\u00f3n sobre o papel dos militares xaponeses nos suicidios en masa de civ\u00eds durante a batalla. En marzo de 2007 as autoridades nacionais do Ministerio de Educaci\u00f3n, Cultura, Deportes, Ciencia e Tecnolox\u00eda do Xap\u00f3n (MEXT) recomend\u00e1balle aos editores de libros de texto que expresaran con outras palabras as ordes dadas polo Ex\u00e9rcito Imperial Xapon\u00e9s nas que se forzaba a civ\u00eds a acabaren coa propia vida para non ser feitos prisioneiros polos militares estadounidenses. O MEXT propo\u00f1\u00eda que se dixera, que os civ\u00eds s\u00f3 recibiron granadas de man dos militares xaponeses.\nEste feito provocou protestas xeneralizadas entre os habitantes de Okinawa. En xu\u00f1o de 2007, a Asemblea da Prefectura de Okinawa aprobou unha resoluci\u00f3n declarando, \u00abFacemos un firme chamamento ao goberno (nacional) a que se retracte das instruci\u00f3ns dadas aos editores de libros de texto e que restableza de inmediato a designaci\u00f3n nos libros de texto para que a verdade do ocorrido durante a batalla de Okinawa sexa transmitida correctamente e outra tr\u00e1xica guerra nunca volva suceder\u00bb'\nO 29 de setembro de 2007, arredor de 110\u00a0000 persoas realizaron o maior acto pol\u00edtico na historia de Okinawa para esixirlle ao MEXT que se retractase de pedirlle aos editores de libros de texto a revisi\u00f3n das declaraci\u00f3ns sobre os suicidios dos civ\u00eds. A resoluci\u00f3n declarou: \u00ab\u00c9 un feito innegable que o suicidio m\u00faltiple non ocorrer\u00eda sen a participaci\u00f3n dos militares xaponeses e calquera supresi\u00f3n ou revisi\u00f3n \u00e9 unha negaci\u00f3n e unha distorsi\u00f3n dos moitos testemu\u00f1os das persoas que sobreviviron aos incidentes.\u00bb\nO 26 de decembro de 2007, o MEXT admitiu parcialmente o papel dos militares xaponeses nos suicidios en masa dos civ\u00eds. O Consello de autorizaci\u00f3n de libros de texto permitiulle aos editores restablecer a referencia, \u00abque a poboaci\u00f3n se viu obrigada polo ex\u00e9rcito xapon\u00e9s a suicidarse en masa. P\u00f3dese dicir que desde o punto de vista dos residentes de Okinawa, estes se viron obrigados aos suicidios en masa\u00bb, declarou o informe do Consello. Isto non foi suficiente para os sobreviventes, que dixeron que era importante para os de hoxe saber o que realmente sucedeu.\nO escritor Kenzabur\u014d \u014ce, ga\u00f1ador do Premio Nobel, escribiu un libro no que precisa que a orde dos suicidios en masa foi dada polos militares durante a batalla. Foi demandado polos revisionistas, entre eles un comandante xapon\u00e9s que participou na segunda guerra mundial, e que quer\u00eda impedir a publicaci\u00f3n do libro. Nunha audiencia xudicial, o 9 de novembro de 2007, \u014ce testificou: \u00abOs suicidios en masa, aos que foron obrigados os habitantes de Okinawa, son o resultado dunha xerarqu\u00eda social e estrutural xaponesa que funcionaba no Estado xapon\u00e9s, as forzas armadas e as guarnici\u00f3ns locais\u00bb. O 28 de marzo de 2008, a Corte da Prefectura de Osaka fallou a favor de \u014ce dicindo: \u00abP\u00f3dese dicir que os militares estaban profundamente implicados nos suicidios en masa.\u00bb O tribunal reco\u00f1eceu a participaci\u00f3n do ex\u00e9rcito nos suicidios en masa e o asasinato-suicidio, citando o testemu\u00f1o a respecto da distribuci\u00f3n de granadas aos civ\u00eds para que se suicidasen, por parte de soldados, e o feito de que os suicidios en masa non se rexistraron nas illas onde os militares non estaban estacionados."}
{"id": "210833", "revid": "27249", "url": "https://gl.wikipedia.org/wiki?curid=210833", "title": "Batalla de Normand\u00eda", "text": ""}
{"id": "210834", "revid": "25871", "url": "https://gl.wikipedia.org/wiki?curid=210834", "title": "T\u00edtulo honor\u00edfico", "text": "T\u00edtulo honor\u00edfico \u00e9 un cualificativo que engloba calquera tipo de t\u00edtulo outorgado por unha causa de importante relevancia a persoas vivas ou falecidas, con independencia de que forme parte da realeza ou se dedique a calquera profesi\u00f3n ou actividade."}
{"id": "210836", "revid": "89787", "url": "https://gl.wikipedia.org/wiki?curid=210836", "title": "Linguas xap\u00f3nicas", "text": "As linguas xap\u00f3nicas son unha familia de linguas supostamente descendente dunha lingua com\u00fan chamada proto-xap\u00f3nica.\nLinguas da familia.\nAs linguas xap\u00f3nicas son:\nRelaci\u00f3ns con outras familias.\nNon existe unha proba concreta universalmente aceptada da relaci\u00f3n entre as linguas xap\u00f3nicas con outras linguas, pero existen unha serie de teor\u00edas apoiadas por diversas evidencias:\nEn vista da falta de probas contundentes, alg\u00fans ven nestas similitudes un simple \"sprachbund\" e que os parecidos son simplemente resultado da veci\u00f1anza dos pobos en Asia Central nos transcurso dos milenios.\nComparaci\u00f3n l\u00e9xica.\nOs numerais en diferentes linguas xap\u00f3nicas son:"}
{"id": "210838", "revid": "22795", "url": "https://gl.wikipedia.org/wiki?curid=210838", "title": "Canon da Medicina", "text": ""}
{"id": "210839", "revid": "22795", "url": "https://gl.wikipedia.org/wiki?curid=210839", "title": "Al-Qanum", "text": ""}
{"id": "210840", "revid": "23204", "url": "https://gl.wikipedia.org/wiki?curid=210840", "title": "Canon", "text": "Canon, termo de orixe grego (\u03ba\u03b1\u03bd\u03ce\u03bd \"kan\u00f3n\", que significa \"regra\" ou \"modelo\") pode referirse a:"}
{"id": "210841", "revid": "4817", "url": "https://gl.wikipedia.org/wiki?curid=210841", "title": "Castor 4", "text": "Castor 4 \u00e9 o nome dun foguete estadounidense fabricado por Thiokol e usado como acelerador en foguetes Delta e como primeira etapa en varios tipos doutros foguetes."}
{"id": "210842", "revid": "56817", "url": "https://gl.wikipedia.org/wiki?curid=210842", "title": "Can\u00f3nico", "text": "A palabra can\u00f3nico (do lat\u00edn tard\u00edo \"canon\u012dcus\", \"conforme \u00e1s regras, conforme aos c\u00e1nones eclesi\u00e1sticos\", e este do grego \u03ba\u03b1\u03bd\u03bf\u03bd\u03b9\u03ba\u03cc\u03c2, \"kanonik\u00f3s\") fai referencia, en xeral, a todo o que se axusta aos c\u00e1nones ou regras, e pode referirse a:"}
{"id": "210843", "revid": "5863", "url": "https://gl.wikipedia.org/wiki?curid=210843", "title": "Les morts ont tous la m\u00eame peau", "text": "Les morts ont tous la m\u00eame peau \u00e9 unha novela negra en lingua francesa, escrita por Boris Vian e publicada en 1947 co pseud\u00f3nimo de Vernon Sullivan.\nTrama.\nDan \u00e9 un home mestizo de Nova York que logrou facerse un lugar na sociedade dos homes brancos, sen que estes co\u00f1ezan as s\u00faas orixes. Casado e cun fillo, a s\u00faa vida discorre como porteiro nun club at\u00e9 que un d\u00eda un home que di ser o seu irm\u00e1n faille chantaxe e ameaza con desvelar as s\u00faas verdadeiras ra\u00edces. Dan decide asasinalo, o que o leva a novos problemas e novos crimes.\nCaracter\u00edsticas.\nA obra foi unhas das primeiras novelas negras ambientadas no mundo negro do barrio do Bronx, na mesma \u00e9poca en que comezaban autores como Chester Himes. Ao tempo, o tratamento da violencia polo protagonista desde un punto de vista tranquilo, relaciona esta obra coa de Jim Thompson."}
{"id": "210845", "revid": "98629", "url": "https://gl.wikipedia.org/wiki?curid=210845", "title": "Composite (padr\u00f3n de dese\u00f1o)", "text": "Composite \u00e9 un padr\u00f3n de dese\u00f1o que integra obxectos en estruturas en \u00e1rbore para representar xerarqu\u00edas de parte-todo. \u00c9 un padr\u00f3n de tipo estrutural xa que nos indica como almacenar os obxectos en memoria, neste caso en estrutura de \u00e1rbore. Permite aos clientes tratar os obxectos individuais e aos compostos de forma uniforme.\nProp\u00f3sito.\nO seu prop\u00f3sito \u00e9 constru\u00edr obxectos formados por outros m\u00e1is simples, pero semellantes entre si, por medio da composici\u00f3n recursiva, simplificando o seu tratamento ao ter todos unha interface com\u00fan que ignora as diferenzas entre obxectos individuais e compostos. Resolve o problema de representar xerarqu\u00edas de obxectos de tipo parte-todo.\nConsecuencias.\nAs principais consecuencias de aplicar este padr\u00f3n son a simplificaci\u00f3n para o cliente na forma de tratar os obxectos, xa que os usar\u00e1 dunha forma uniforme, e a facilidade de agregar novos tipos de compostos sen afectar ao cliente.\nUnha desvantaxe deste modelo \u00e9 a dificultade \u00e1 hora de restrinxir compo\u00f1entes dunha composici\u00f3n, sendo necesario, normalmente, engadir comprobaci\u00f3ns en tempo de execuci\u00f3n.\nNo caso de maximizar a interface compo\u00f1ente engad\u00edndolle operaci\u00f3ns necesarias para os compo\u00f1entes p\u00f3dese entrar en conflito c\u00f3 principio de dese\u00f1o da xerarqu\u00eda de clases, xa que ter\u00edamos operaci\u00f3ns non significativas para as subclases, e presenta problemas de seguridade ao permitir aos clientes realizar operaci\u00f3ns pouco significativas para as follas.\nAplicabilidade.\nO padr\u00f3n composite pode empregarse cando o cliente deba ignorar as diferenzas entre os obxectos individuais e os compostos. Por exemplo, \u00e9 amplamente usado no tratamento de interfaces de usuario nas que se precisa representar un conxunto de elementos da interface gr\u00e1fica. Alg\u00fans destes elementos ser\u00e1n simples, e outros estar\u00e1n formados por varios elementos simples (os compostos), de forma que o seu comportamento estar\u00e1 determinado polos elementos que o compo\u00f1en."}
{"id": "210847", "revid": "98629", "url": "https://gl.wikipedia.org/wiki?curid=210847", "title": "Rally Comarca da Ulloa de 2012", "text": "O Rally Comarca da Ulloa de 2012 foi a 5\u00ba edici\u00f3n e a terceira rolda da tempada 2012 do Campionato de Galicia de Rally. Celebrouse entre o 11 e o 12 de maio."}
{"id": "210848", "revid": "5863", "url": "https://gl.wikipedia.org/wiki?curid=210848", "title": "\u00c1lvaro Morata", "text": "\u00c1lvaro Borja Morata Mart\u00edn, nado en Madrid o 23 de outubro de 1992, \u00e9 un futbolista espa\u00f1ol. Xoga de dianteiro e o seu equipo actual \u00e9 a Juventus de Tur\u00edn."}
{"id": "210849", "revid": "27155", "url": "https://gl.wikipedia.org/wiki?curid=210849", "title": "Marco de lectura aberto", "text": ""}
{"id": "210850", "revid": "85894", "url": "https://gl.wikipedia.org/wiki?curid=210850", "title": "Alfredo Atrio Garc\u00eda", "text": "Alfredo Atrio Garc\u00eda, nado en Vilari\u00f1o de Paiz\u00e1s (Ramir\u00e1s) o 8 de maio de 1936e finado en Santiago de Compostela o 13 de febreiro de 2011, foi un mestre e pol\u00edtico galego do PSdeG-PSOE.\nTraxectoria.\nMestre nacional, afiliouse ao PSOE. Foi Secretario Xeral da agrupaci\u00f3n do Barco de Valdeorras, da comarcal de Valdeorras e membro do Comit\u00e9 Nacional do PSdeG-PSOE. Foi deputado no Parlamento de Galicia na segunda lexislatura, entre decembro de 1987 e outubro de 1989, cubrindo a baixa de Manuel Veiga Pombo. Abandonou a militancia socialista en xullo de 1989 logo da votaci\u00f3n do mapa sanitario de Galicia."}
{"id": "210851", "revid": "92340", "url": "https://gl.wikipedia.org/wiki?curid=210851", "title": "Fenarete", "text": "Fenarete (en lingua grega: \u03a6\u03b1\u03b9\u03bd\u03b1\u03c1\u03ad\u03c4\u03b7) foi a nai do fil\u00f3sofo grego S\u00f3crates e do seu medio irm\u00e1n, Patrocles.\nTraxectoria.\nTivo dous fillos con dous homes diferentes: S\u00f3crates \u00e9 o fillo que tivo con Sofronisco e Patrocles \u00e9 o que tivo con Queredemo.\nPouco se sabe sobre a vida de Fenarete. No di\u00e1logo plat\u00f3nico \"Teeteto\", S\u00f3crates compara o seu traballo de fil\u00f3sofo co dela de parteira.\nNa \"Memorabilia\" de Xenofonte, dem\u00f3strase a veneraci\u00f3n de S\u00f3crates pola s\u00faa nai na discusi\u00f3n con Lamprocles, o seu fillo m\u00e1is vello. S\u00f3crates eleva un ton agresivo contra o seu fillo, dicindo: "}
{"id": "210856", "revid": "5312", "url": "https://gl.wikipedia.org/wiki?curid=210856", "title": "Alternativa Galega", "text": "Alternativa Galega (AG) foi un partido pol\u00edtico galego de ideolox\u00eda centrista, dirixido por Pastor Alonso Paz, antigo alcalde de Noia polo BNG e formado por antigos membros de Coalici\u00f3n Galega. Nas elecci\u00f3ns xerais espa\u00f1olas de 1993 e nas elecci\u00f3ns ao Parlamento de Galiza de 1993 s\u00f3 obtivo pouco m\u00e1is de 3.000 votos e ning\u00fan escano. O partido disolveuse un tempo despois e parte dos seus membros pasaron anos m\u00e1is tarde a Terra Galega.\nNo 2012, Terra Galega inser\u00eduse na coalici\u00f3n Compromiso por Galicia en vista das elecci\u00f3ns auton\u00f3micas dese mesmo ano.\nEn setembro de 2012, Esquerda Unida e Anova - Irmandade Nacionalista crean unha coalici\u00f3n electoral de cara aos comicios auton\u00f3micos do 21 de outubro chamada Alternativa Galega. Por mor de que esta etiqueta segue rexistrada desde o ano 1993, en referencia ao devandito partido dirixido por Pastor Alonso Paz, vense na obriga de mudar o nome por Alternativa Galega de Esquerda."}
{"id": "210857", "revid": "89787", "url": "https://gl.wikipedia.org/wiki?curid=210857", "title": "Segunda divisi\u00f3n espa\u00f1ola 1958/59", "text": "A tempada 1958\u201359 da Segunda Divisi\u00f3n de Espa\u00f1a de f\u00fatbol foi a 27\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Real Valladolid e Elche CF ascenderon a Primeira Divisi\u00f3n.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;"}
{"id": "210858", "revid": "22795", "url": "https://gl.wikipedia.org/wiki?curid=210858", "title": "Am\u00e9rica hispana", "text": ""}
{"id": "210859", "revid": "22570", "url": "https://gl.wikipedia.org/wiki?curid=210859", "title": "Presi\u00f3n sonora", "text": "A presi\u00f3n sonora ou ac\u00fastica \u00e9 a variaci\u00f3n local de presi\u00f3n con respecto da presi\u00f3n atmosf\u00e9rica do ambiente causada por unha onda sonora. A presi\u00f3n sonora no ar p\u00f3dese medir mediante un micr\u00f3fono, mentres que na auga p\u00f3dese facer mediante un hidr\u00f3fono. A unidade do SI para a presi\u00f3n sonora \"p\" \u00e9 o pascal (s\u00edbolo: Pa).\nO nivel de presi\u00f3n sonora (SPL, \"Sound pressure level\") ou nivel sonoro \u00e9 unha medida logar\u00edtmica da presi\u00f3n sonora eficaz dun son relacion\u00e1ndoa cun valor de referencia. M\u00eddese en decibelios (dB) sobre un nivel est\u00e1ndar de referencia. A presi\u00f3n de referencia \"cero\" comunmente empregada no aire son 20 \u00b5Pa RMS, que se considera o limiar de audici\u00f3n humano (a 1\u00a0kHz). Esta \u00e9 a unidade que empregan os son\u00f3metros para expresar a intensidade dun son.\nPresi\u00f3n sonora instant\u00e1nea.\nA presi\u00f3n sonora instant\u00e1nea \u00e9 a variaci\u00f3n da presi\u00f3n ambiental local formula_1 nun punto e tempo dados.\nA presi\u00f3n sonora eficaz \u00e9 o valor eficaz da presi\u00f3n sonora instant\u00e1nea nun intervalo de tempo ou espazo.\nA presi\u00f3n sonora total formula_2 v\u00e9n dada por:\nonde:\nIntensidade.\nNunha onda sonora, a variable complementaria coa presi\u00f3n sonora \u00e9 a velocidade de part\u00edcula ac\u00fastica. Conxuntamente determinan a intensidade ac\u00fastica da onda. A intensidade sonora instant\u00e1nea \u00e9 o produto da presi\u00f3n sonora e a velocidade da part\u00edcula ac\u00fastica.\nImpedancia ac\u00fastica.\nPara pequenas amplitudes, a presi\u00f3n sonora e a velocidade de part\u00edcula est\u00e1n relacionadas linearmente mediante a impedancia ac\u00fastica. A impedancia ac\u00fastica depende pois destas d\u00faas caracter\u00edsticas da onda as\u00ed como do medio de transmisi\u00f3n.\nA impedancia ac\u00fastica v\u00e9n dada por:\nonde\nDesprazamento de part\u00edcula.\nA presi\u00f3n sonora \"p\" est\u00e1 ligada co desprazamento de part\u00edcula (ou amplitude de part\u00edcula) \u03be por\nA presi\u00f3n sonora \"p\" \u00e9\nnormalmente coas unidades N/m\u00b2 = Pa.\nonde:\nLei da distancia.\nCando se mide o son creado por unha fonte, \u00e9 importante tam\u00e9n medir a s\u00faa distancia con respecto a esta, pois a presi\u00f3n sonora decrece cunha cunha relaci\u00f3n de 1/\"r\" (e non 1/\"r\"2, como a intensidade sonora).\nA lei da distancia para unha presi\u00f3n sonora \"p\" en 3D di que esta \u00e9 inversamente proporcional \u00e1 distancia \"r\" dunha fonte puntual sonora.\nSe a presi\u00f3n sonora formula_11, \u00e9 medida a unha distancia formula_12, p\u00f3dese calcular a presi\u00f3n sonora formula_13 noutra posici\u00f3n formula_14,\nA presi\u00f3n sonora pode variar segundo a direcci\u00f3n. Un exemplo obvio \u00e9 un meg\u00e1fono.\nNivel de presi\u00f3n sonora.\nO nivel de presi\u00f3n sonora (SPL) ou nivel sonoro formula_17 \u00e9 unha medida logar\u00edtmica da presi\u00f3n sonora eficaz dun son relacionada cun valor de referencia. M\u00eddese en decibelios (dB) sobre un nivel de referencia est\u00e1ndar.\nonde formula_19 \u00e9 o nivel de presi\u00f3n de referencia E formula_20 \u00e9 o valor de presi\u00f3n eficaz que se est\u00e1 a medir.\n\u00c1s veces empr\u00e9ganse variantes tales como dB (SPL), dBSPL, ou dBSPL, mais non est\u00e1n reco\u00f1ecidas como unidade no SI. A unidade dB (SPL) \u00e9 moitas veces abreviada a \"dB\", o que pode dar a impresi\u00f3n err\u00f3nea de que se trata dunha unidade por si mesma.\nA presi\u00f3n sonora comunmente empregada no aire son formula_19 = 20 \u00b5Pa (rms), que se considera o limiar de audici\u00f3n (aproximadamente o voar dun mosquito a tres metros). A maior\u00eda das medidas do nivel sonoro fanse respecto a esta referencia, dando que 1 pascal equivale un nivel de presi\u00f3n sonora de 94\u00a0dB. Noutros medios, como na auga, empr\u00e9gase o nivel de referencia de 1 \u00b5Pa. Estas referencias est\u00e1n definidas polo ANSI S1.1-1994.\nA distancia do micr\u00f3fono de medici\u00f3n da fonte sonora \u00e9 normalmente omitida cando se miden SPLs, fac\u00e9ndoos in\u00fatiles. No caso de medidas de ru\u00eddos ambientais de fondo, non se anota a distancia pois non hai unha soa fonte sonora, sen\u00f3n varias, pero cando se mide o nivel sonoro dunha fonte espec\u00edfica, \u00e9 precisa a distancia, empreg\u00e1ndose normalmente como valor est\u00e1ndar a distancia de 1 metro. Pola raz\u00f3n dos sons reflectidos dentro dun local, para comparar distintos equipos hai que facer uso dunha c\u00e1mara anecoica.\nO l\u00edmite inferior da audici\u00f3n \u00e9 o limiar definido como o SPL de 0 dB, mais o l\u00edmite superior non est\u00e1 tan claramente definido. Mentres 1 atm (SPL de 194\u00a0dB) \u00e9 a maior variaci\u00f3n de presi\u00f3n que unha onda sonora pode ter na atmosfera terrestre, p\u00f3dense presentar ondas sonoras maiores noutras atmosferas ou noutros medios tales como a auga ou a terra.\nOs o\u00eddos detectan os cambios de presi\u00f3n sonora, mais a audici\u00f3n non se corresponde a unha sensibilidade espectral plana (resposta en frecuencia) en relaci\u00f3n \u00e1 frecuencia e \u00e1 amplitude. Os humanos non perciben os sons de baixa e alta frecuencia tan ben como os sons de arredor dos 3.000\u00a0Hz, como amosan as curvas isof\u00f3nicas.\nPara distinguir entre diferentes medici\u00f3ns, empr\u00e9ganse os sufixos A, B, e C, para medir, respectivamente sons inferiores a 55\u00a0dB, dos que van de 55\u00a0dB at\u00e9 85\u00a0dB, e os superiores a estes, tendo, por conseguinte, dBA ou LA, dBB ou LB, e dBC ou LC. Os niveis de presi\u00f3n sonora sen ningunha ponderaci\u00f3n denom\u00ednanse \"niveis de presi\u00f3n sonora lineares\", que son normalmente escritos como dBL ou simplemente L. Alg\u00fans instrumentos de medici\u00f3n empregan a letra Z para indicar os SPL lineares.\nSuma de niveis.\nA f\u00f3rmula para a suma total de niveis de presi\u00f3n sonora de \"n\" fontes de radiaci\u00f3n incoherentes \u00e9\nDa f\u00f3rmula do nivel da presi\u00f3n sonora temos que\nE substitu\u00edndo temos logo que"}
{"id": "210860", "revid": "98629", "url": "https://gl.wikipedia.org/wiki?curid=210860", "title": "The Grass Harp", "text": "The Grass Harp \u00e9 un filme estadounidense dirixido por Charles Matthau que se estreou en 1995. Est\u00e1 baseada na novela hom\u00f3nima de Truman Capote.\nSinopse.\nA acci\u00f3n transcorre nun pequeno pobo de Alabama, nos anos corenta. Collin \u00e9 un adolescente que chega \u00f3 lugar despois de perder a s\u00faa nai de morte natural e tralo suicidio do seu pai. Al\u00ed vivir\u00e1 con d\u00faas t\u00edas solteiras moi distintas entre si. Unha rica e dominante, a outra sensible e doce. Un d\u00eda esta \u00faltima, cansada da tiran\u00eda da s\u00faa irm\u00e1, decide abandonar a casa e irse a vivir nunha \u00e1rbore. As\u00ed descobre a liberdade, e tam\u00e9n o amor, xa que o xu\u00edz Charlie Cool se namora perdidamente dela. Entre todos estes sucesos, Collin comeza o seu cami\u00f1o cara \u00e1 madurez e descobre a s\u00faa vocaci\u00f3n literaria."}
{"id": "210862", "revid": "89787", "url": "https://gl.wikipedia.org/wiki?curid=210862", "title": "Segunda divisi\u00f3n espa\u00f1ola 1959/60", "text": "A tempada 1959\u201360 da Segunda Divisi\u00f3n de Espa\u00f1a de f\u00fatbol foi a 28\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Real Santander e RCD Mallorca ascenderon a Primeira Divisi\u00f3n.\nClasificaci\u00f3n.\nGrupo 1.\n&lt;br&gt;\nGrupo 2.\n&lt;br&gt;"}
{"id": "210863", "revid": "56817", "url": "https://gl.wikipedia.org/wiki?curid=210863", "title": "Escudo de Inglaterra", "text": "O escudo de Inglaterra est\u00e1 formado por un \u00fanico campo de goles no que aparecen tres le\u00f3ns de ouro, lampasados e armados de azur.\nO escudo de armas de Inglaterra foi introducido polo rei Ricardo I durante a \u00faltima d\u00e9cada do s\u00e9culo XII, como unha versi\u00f3n do ducado de Normand\u00eda, cuxo escudo est\u00e1 formado por dous leopardos. A\u00ednda que as figuras en ambos bras\u00f3ns eran id\u00e9nticas, en Inglaterra pasouse a consideralas como le\u00f3ns."}
{"id": "210864", "revid": "89787", "url": "https://gl.wikipedia.org/wiki?curid=210864", "title": "Sociedades Econ\u00f3micas de Amigos do Pa\u00eds", "text": "As Sociedades Econ\u00f3micas de Amigos do Pa\u00eds (SEAP) son entidades que xurdiron en Espa\u00f1a e noutros pa\u00edses, como Irlanda e Su\u00edza, a partir da segunda metade do s\u00e9culo XVIII no marco das ideas da Ilustraci\u00f3n.\nAs \"Sociedades Econ\u00f3micas\" naceron nos c\u00edrculos culturais como organismos non estatais que ti\u00f1an como fin promover o desenvolvemento de Espa\u00f1a, estudando a situaci\u00f3n econ\u00f3mica de cada unha das provincias e buscando soluci\u00f3ns aos problemas que nelas houbera. Encarg\u00e1ronse de impulsar a agricultura, o comercio e a industria, e de traducir e publicar as obras estranxeiras que apoiaban as ideas da fisiocracia e o liberalismo.\nMoitas persoas, os pensadores liberais e os chamados afrancesados (administradores e pensadores influ\u00eddos pola chegada da dinast\u00eda dos Borb\u00f3ns, e despois termo despectivo para referirse aos partidarios da ocupaci\u00f3n de Espa\u00f1a por Napole\u00f3n), percibiron que Espa\u00f1a tardaba en desenvolver a s\u00faa potencia econ\u00f3mica. Lamentaban a falta de industria e a baixa produtividade, e buscaron difundir os avances e o pensamiento da Ilustraci\u00f3n.\nAs \"Sociedades Econ\u00f3micas\" contaban con licenza real para se constitu\u00edren e reuniren, e na s\u00faa fundaci\u00f3n interviron os sectores m\u00e1is din\u00e1micos da sociedade: importantes figuras da nobreza e fidalgu\u00eda e numerosos cargos p\u00fablicos, da Igrexa, do mundo dos negocios e os artes\u00e1ns. A primeira en constitu\u00edrse foi a Sociedade Bascongada de Amigos do Pa\u00eds, fundada polo conde de Pe\u00f1aflorida en 1765.\nHistoria.\nA primeira \"Sociedade Econ\u00f3mica\" que se constitu\u00edu en Espa\u00f1a foi a Real Sociedade Bascongada de Amigos do Pa\u00eds, fundada polo conde de Pe\u00f1aflorida en 1765; dez anos despois constit\u00faese, a iniciativa de Campomanes, a Real Sociedad Econ\u00f3mica de Madrid.\nA primeira en Galicia, e \u00fanica que perdurou at\u00e9 o d\u00eda de hoxe, foi a Real Sociedade Econ\u00f3mica de Amigos do Pa\u00eds de Santiago, promovida por Antonio P\u00e1ramo e Somoza, Pedro Antonio S\u00e1nchez Vaamonde, Lu\u00eds Marcelino Pereira, Benito Gil Lemus e Antonio Gil Lemus que lle presentaron ao Consello de Castela, o 13 de decembro de 1783, unha petici\u00f3n co obxectivo de que se lles concedese a licenza para establecer en Santiago unha \"Sociedade Patri\u00f3tica de Amigos do Pa\u00eds\", baixo o t\u00edtulo de Sociedade Econ\u00f3mica do Reino de Galicia, e o 24 de decembro de 1783 o rei Carlos III expide a Real C\u00e9dula pola que aproba a constituci\u00f3n da Sociedade Econ\u00f3mica de Santiago e non \"do Reino de Galicia\" (como se solicitara) por considerar que se pod\u00edan fundar outras en Galicia, como as\u00ed aconteceu, a\u00ednda que tiveron pouca duraci\u00f3n, polo que a de Santiago \u00e9 a \u00fanica que existe hoxe en Galicia. Os fundadores da Sociedade remit\u00edronlle \u00e1 s\u00faa vez un oficio ao alcalde de Santiago, Pedro Mar\u00eda de Cisneros, conde de Ximonde, o 2 de xaneiro de 1784, no que solicitaban que se lles proporcionase a peza suficiente para poder celebrar nela as s\u00faas xuntas, e que apoiase o establecemento da nova Sociedade.\nAs mulleres non conseguiron ser aceptadas ata 1787 nas Reais Sociedades Econ\u00f3micas, e as intelectuais deste per\u00edodo eran denominadas despectivamente \"bachilleras.\" Entre elas Josefa Amar y Borb\u00f3n que pertenceu \u00e1 Real Sociedad Econ\u00f3mica Aragonesa \"e \u00e1\" Junta de Damas de Honor y M\u00e9rito, Mari Carrillo da Sociedade Econ\u00f3mica de Santiago de Compostela e Mar\u00eda Reguera, quen non foi admitida na Real Sociedade de Lugo, pero realizou a lectura dun discurso na defensa da educaci\u00f3n en 1788. \nA principios do s\u00e9culo XIX xa funcionaban 63 sociedades nas principais cidades de Espa\u00f1a e Indias.\nDo mesmo modo que na Pen\u00ednsula, form\u00e1ronse outras Sociedades de igual tipo nos territorios coloniais da Am\u00e9rica hispana como Chile, Nova Granada Guatemala, Cuba, Porto Rico, Ecuador, M\u00e9xico, Per\u00fa, Panam\u00e1 e Venezuela. Nestes lugares, a misi\u00f3n de fomentar a industria chocaba cos ditames do mercantilismo, que enfatizaba a primac\u00eda da industria da metr\u00f3pole: as colonias deber\u00edan comprar os produtos manufacturados en Espa\u00f1a. Ademais, na cultura m\u00e1is conservadora da Am\u00e9rica espa\u00f1ola, a misi\u00f3n de propagar a Ilustraci\u00f3n encontrou un cami\u00f1o m\u00e1is dif\u00edcil, e a censura oficial.\nPor\u00e9n, certos membros das Sociedades atrev\u00e9ronse a traer varios libros prohibidos desde Europa, incluso da mesma Espa\u00f1a onde, por exemplo, pod\u00edase comprar a \" Enciclopedia\" de Diderot, lbros que se compartiron entre os membros das Sociedades.\nCerto \u00e9 que que varias das Sociedades de Am\u00e9rica nunca foron m\u00e1is que o proxecto dalg\u00fan arist\u00f3crata afeccionado, ou unha imitaci\u00f3n dunha novidade metropolitana. Pero, con todo, varias Sociedades destacaron nas s\u00faas actividades, publicando ensaios sobre novos desenvolvementos no mundo agropecuario, avogando polo libre comercio (cando os comerciantes espa\u00f1ois metropolitanos conservaban o seu monopolio). A de Antigua, Guatemala foi pechada varias veces por orde do Intendente, por actividades supostamente pol\u00edticas. E a da Habana a\u00ednda existe hoxe en d\u00eda. De maneira que se pode ver no traballo destas Sociedades un antecedente importante do proxecto de emancipaci\u00f3n que naceu despois do cativerio en Francia do rei Fernando en 1810.\nEn Espa\u00f1a, e no novo mundo, as Sociedades foron berces de novas formas de sociabilidade onde os seus membros se reun\u00edan en p\u00fablico para debater os temas do d\u00eda. Nestas reuni\u00f3ns participaban persoas de distintas clases sociais. As Sociedades adoitaban organizarse formalmente, conservando rexistros das actividades de cada reuni\u00f3n, elixindo persoeiros (presidente, secretario etc.) para as funci\u00f3ns oficiais do grupo."}
{"id": "210865", "revid": "1410", "url": "https://gl.wikipedia.org/wiki?curid=210865", "title": "Escudo de Gales", "text": "O escudo de Gales foi aprobado no mes de maio do ano 2008 para ser empregado como s\u00edmbolo oficial pola Asemblea e Goberno aut\u00f3nomos do Pa\u00eds de Gales.\nConsiste nun escudo cuartelado de ouro (o primeiro e terceiro cuartel) e goles (o segundo e cuarto cuartel), catro le\u00f3ns pasantes (un en cada cuartel). No primeiro e cuarto cuartel o le\u00f3n \u00e9 de goles e no segundo e terceiro, de ouro, e todos eles est\u00e1n armados de azur.\nEst\u00e1 todo rodeado por unha cinta de s\u00ednople (verde) bordeada de ouro e cargada co lema \u201cPLEIDIOL WYF I'M GWLAD\u201d (\"Son fiel \u00e1 mi\u00f1a terra\"), escrito en letras do mesmo metal. A cinta est\u00e1 rodeada por unha coroa formada polos s\u00edmbolos vexetais de Gales, Escocia, Irlanda do Norte e Inglaterra: o narciso, o cardo, o trevo e a rosa her\u00e1ldica. \u00d3 timbre, a Coroa de San Eduardo, que \u00e9 a coroa real do Reino Unido."}
{"id": "210867", "revid": "98629", "url": "https://gl.wikipedia.org/wiki?curid=210867", "title": "Folla beta", "text": "A folla \u03b2, l\u00e1mina \u03b2 ou folla pregada \u03b2 \u00e9 un tipo de estrutura secundaria regular das prote\u00ednas, s\u00f3 un pouco menos frecuente ca a estrutura secundaria en h\u00e9lice alfa. A folla beta est\u00e1 constitu\u00edda por cadeas (ou febras) beta conectadas lateralmente por polo menos d\u00faas ou tres pontes de hidr\u00f3xeno, formando unha folla xeralmente pregada e torcida. Unha cadea \u03b2 \u00e9 un tramo de cadea polipept\u00eddica de xeralmente entre 3 e 10 amino\u00e1cidos de longo cun eixe cunha conformaci\u00f3n case totalmente estendida. As asociaci\u00f3ns de maior nivel das follas \u03b2 est\u00e1n implicadas na formaci\u00f3n de agregados de prote\u00ednas e fibrilas observadas en moitas enfermidades humanas, como poden ser as amiloidoses como a enfermidade de Alzheimer.\nHistoria.\nA primeira estrutura en folla \u03b2 foi proposta por William Astbury na d\u00e9cada de 1930. Astbury propuxo a idea dos enlaces de hidr\u00f3xeno entre os grupos do enlace pept\u00eddico de cadeas \u03b2 estendidas paralelas ou antiparalelas. Por\u00e9n, Astbury non ti\u00f1a os datos necesarios da xeometr\u00eda dos amino\u00e1cidos para poder constru\u00edr modelos precisos, especialmente porque naquela \u00e9poca non se sab\u00eda que o enlace pept\u00eddico \u00e9 plano. Unha versi\u00f3n m\u00e1is refinada foi proposta por Linus Pauling e Robert Corey en 1951.\nEstrutura e orientaci\u00f3n.\nXeometr\u00eda.\nA maior\u00eda das cadeas \u03b2 disp\u00f3\u00f1ense adxacentes a outras cadeas \u03b2 e forman unha extrensa rede de pontes de hidr\u00f3xeno coas cadeas veci\u00f1as, na cal os grupos N-H do eixe dunha das cadeas establecen pontes de hidr\u00f3xeno cos grupos C=O do eixe de cadeas adxacentes. Na folla \u03b2 completamente estendida, as cadeas laterais dos amino\u00e1cidos apuntan sucesivamente unha para arriba e a seguinte para abaixo. As cadeas \u03b2 adxacentes dunha l\u00e1mina \u03b2 est\u00e1n ali\u00f1adas de modo que os seus \u00e1tomos de C\u03b1 queden adxacentes e as s\u00faas cadeas laterais apunten na mesma direcci\u00f3n. O aspecto \"pregado\" das cadeas \u03b2 orix\u00ednase polos enlaces qu\u00edmicos tetra\u00e9dricos no \u00e1tomo de C\u03b1; por exemplo, se unha cadea lateral apunta para arriba, o enlace co formula_1 debe apuntar lixeiramente cara a abaixo, xa que o seu \u00e1ngulo de enlace \u00e9 de aproximadamente 109,5\u00b0. O pregamento causa que a distancia entre formula_2 e formula_3 sexa aproximadamente de 6 \u00c5, en vez do valor de 7,6 \u00c5 (2 \u00d7 3,8 \u00c5) esperado en dous enlaces virtuais pept\u00eddicos trans totalmente estendidos. As distancias \"laterais\" entre \u00e1tomos de C\u03b1 adxacentes nas cadeas \u03b2 unidas por pontes de hidr\u00f3xeno \u00e9 de arredor de 5 \u00c5 \nPor\u00e9n, as cadeas \u03b2 raramente est\u00e1n perfectamente estendidas, xa que en xeral mostran un certo xiro debido \u00e1 quiralidade dos amino\u00e1cidos que as compo\u00f1en. Os \u00e1ngulos diedros preferidos enerxeticamente preto de (\u03c6, \u03c8) = (\u2013135\u00b0, 135\u00b0) (en xeral, a rexi\u00f3n da parte superior esquerda do gr\u00e1fico de Ramachandran) diverxen significativamente da conformaci\u00f3n completamente estendida (\u03c6, \u03c8) = (\u2013180\u00b0, 180\u00b0). A torsi\u00f3n est\u00e1 a mi\u00fado asociada con flutuaci\u00f3ns alternantes nos \u00e1ngulos diedros para impedir que cada unha das cadeas \u03b2 dunha l\u00e1mina m\u00e1is longa se bisele por separado splaying apart. Un bo exemplo dunha forquita \u03b2 moi torsionada podemos atopalo na prote\u00edna BPTI.\nAs cadeas laterais apuntan cara a f\u00f3ra desde os pregamentos, en direcci\u00f3n aproximadamente perpendicular ao plano da folla; e os residuos sucesivos apuntan cara a a f\u00f3ra en caras alternadas da folla.\nPatr\u00f3ns dos enlaces de hidr\u00f3xeno.\nComo as cadeas pept\u00eddicas te\u00f1en unha direccionalidade que lles v\u00e9n conferida por teren extremos N-terminal e C-terminal, as cadeas \u03b2 tam\u00e9n son direccionais. Repres\u00e9ntanse xeralmente nos diagramas de topolox\u00eda de prote\u00ednas por frechas que apuntan cara ao extremo C-terminal. As cadeas \u03b2 adxacentes poden formar pontes de hidr\u00f3xeno en disposici\u00f3n paralela, antiparalela ou mixta.\nNa disposici\u00f3n antiparalela, as sucesivas cadeas \u03b2 te\u00f1en direcci\u00f3ns alternas (onde acaba unha empeza a seguinte) polo que o extremo N-terminal dunha est\u00e1 ao lado do extremo C-terminal da seguinte. Esta disposici\u00f3n antiparalela \u00e9 a que produce a maior estabilidade entre as cadeas, porque permite que os enlaces de hidr\u00f3xeno intercatenarios entre os carbonilos (C=O) e grupos amino (NH) sexan planos, a cal \u00e9 a orientaci\u00f3n preferida. Os \u00e1ngulos diedros do eixe da cadea pept\u00eddica (\u03c6, \u03c8) son de \u2013140\u00b0, 135\u00b0 nas follas antiparalelas. Neste caso, se dous \u00e1tomos formula_4 e formula_5 est\u00e1n adxacentes en d\u00faas cadeas \u03b2 unidas por enlaces de hidr\u00f3xeno, ent\u00f3n formar\u00e1n dous enlaces de hidr\u00f3xeno entre os grupos do enlace pept\u00eddico (C=O, NH) enfrontados dunha e outra, o que se chama \"par cerrado ou pr\u00f3ximo\" (\"close pair\") de enlaces de hidr\u00f3xeno.\nCando est\u00e1n dispostos paralelamente, todos os extremos N-terminal das sucesivas cadeas est\u00e1n orinetados na mesma direcci\u00f3n; esta orientaci\u00f3n pode ser lixeiramente menos estable porque sup\u00f3n unha non planaridade no patr\u00f3n de enlaces de hidr\u00f3xeno intercatenarios. Os \u00e1ngulos diedros (\u03c6, \u03c8) son de \u2013120\u00b0, 115\u00b0 nas follas paralelas. \u00c9 raro atopar menos de cinco cadeas paralelas enlazadas nun determinado motivo estrutural, o que suxire que cun n\u00famero menor de cadeas poder\u00edan ser inestables; por\u00e9n, \u00e9 tam\u00e9n m\u00e1is dif\u00edcil que se formen as l\u00e1minas \u03b2 paralelas, porque as cadeas cos extremos N e C terminais ali\u00f1ados deben necesariamente ter os seus grupos moi distantes. Hai tam\u00e9n probas de que as l\u00e1minas beta \u03b2 paralelas poden ser m\u00e1is estables, xa que as pequenas secuencias amiloidox\u00e9nicas parecen agregarse xeralmente en fibrilas con follas \u03b2 \ncompostas de cadeas de folla \u03b2 paralelas principalmente, onde se esperar\u00edan m\u00e1is ben fibrilas antiparalelas se as antiparalelas fosen m\u00e1is estables.\nNa estrutura da folla \u03b2 paralela, se dous \u00e1tomos formula_4 e formula_5 est\u00e1n adxacentes en d\u00faas cadeas \u03b2 enlazadas por pontes de hidr\u00f3xeno, ent\u00f3n \"non\" formar\u00e1n pontes de hidr\u00f3xeno entre elas, sen\u00f3n que un residuo forma enlaces de hidr\u00f3xeno cos residuos que flanquean a outra (pero non viceversa). Por exemplo, o residuo formula_8 pode formar pontes de hidr\u00f3xeno cos residuos formula_9 e formula_10; o que se chama \"par largo\" de enlaces de hidr\u00f3xeno. Polo contrario, o residuo formula_11 pode establecer ponte de hidr\u00f3xeno con varios residuos \u00e1 vez ou con ning\u00fan.\nFinalmente, unha determinada cadea pode mostrar un patr\u00f3n mixto de enlaces de hidr\u00f3xeno, cunha cadea paralela a un lado e outra antiparalela no outro. Dita disposici\u00f3n \u00e9 menos com\u00fan ca o que suxerir\u00eda unha distribuci\u00f3n aleatoria das orientaci\u00f3ns, o que parece indicar que este patr\u00f3n \u00e9 menos estable ca a disposici\u00f3n antiparalela, a\u00ednda que as an\u00e1lises bioinform\u00e1ticas sempre son inimigas de extraer conclusi\u00f3ns de termodin\u00e1mica estrutural, xa que hai sempre outras numerosas caracter\u00edsticas estruturais nunha prote\u00edna completa. Ademais, as prote\u00ednas est\u00e1n inherentemente limitadas pola cin\u00e9tica e a termodin\u00e1mica do pregamento, polo que hai que ser sempre prudente \u00e1 hora de sacar conclusi\u00f3ns de estabilidade das estruturas das an\u00e1lises bioinform\u00e1ticas.\nA uni\u00f3n por enlaces de hidr\u00f3xeno das cadeas \u03b2 non ten que ser perfecta, sen\u00f3n que pode ter algunhas distorsi\u00f3ns localizadas co\u00f1ecidas como vultos beta (\"beta bulges\").\nOs enlaces de hidr\u00f3xeno est\u00e1n situados aproximadamente no plano da folla, cos grupos carbonilo (C=O) do enlace pept\u00eddico de residuos sucesivos orientados en direcci\u00f3ns alternas (como comparaci\u00f3n, na h\u00e9lice alfa os sucesivos carbonilos apuntan na \"mesma\" direcci\u00f3n).\nTendencias dos amino\u00e1cidos.\nOs residuos amino\u00e1cidos arom\u00e1ticos grandes (tirosina, fenilalanina e tript\u00f3fano) e amino\u00e1cidos con ramificaci\u00f3n na cadea lateral (treonina, valina, isoleucina) son os que te\u00f1en propiedades que favorecen que se localicen nas cadeas \u03b2 no \"medio\" das follas \u03b2. Un dato interesante \u00e9 que nas cadeas situadas nos \"bordos\" das follas beta se encontran residuos de diferentes tipos (como a prolina), probablemente para evitar a asociaci\u00f3n \"bordo con bordo\" entre prote\u00ednas que poder\u00edan agregarse e orixinar unha formaci\u00f3n de amiloide. Tam\u00e9n se suxeriu que os momentos dipolares das follas \u03b2 paralelas, que van do extremo C-terminal (parcialmente negativo) ao N-terminal (parcialmente positivo) poden influenciar a propensi\u00f3n de certos residuos (como lisina e arxinina) a formar as \"carapuchas\" (\"caps\") desta estrutura.\nMotivos estruturais com\u00fans.\nForquita beta.\nUn motivo estrutural moi simple formado por follas beta \u00e9 a forquita beta, tam\u00e9n chamada unidade beta-beta na cal d\u00faas cadeas antiparalelas est\u00e1n unidas por un curto bucle, o cal est\u00e1 formado por de dous a cinco residuos, dos cales un \u00e9 frecuentemente a glicina ou a prolina, e ambos os dous poden asumir as conformaci\u00f3ns co \u00e1ngulo diedro pouco usual requiridas para un xiro cerrado. Por\u00e9n, unha cadea pode tam\u00e9n unirse de xeitos m\u00e1is elaborados con longos bucles que poden conter h\u00e9lices alfa ou mesmo dominios enteiros de prote\u00ednas.\nAs forquitas beta poden aparecer illadas ou formando parte dunha serie de cadeas enlazadas por pontes de hidr\u00f3xeno, que forman en conxunto unha folla beta. Pode utilizarse a resonancia magn\u00e9tica nuclear de prote\u00ednas para mostrar que as forquitas beta poden formarse a partir dun p\u00e9ptido curto illado en soluci\u00f3n acuosa, o que suxire que as forquitas poder\u00edan formar sitios de nucleaci\u00f3n para o pregamento das prote\u00ednas.\nMotivo greca.\nO motivo greca (\"Greek key\", un tipo de greca decorativa) consiste en catro cadeas antiparalelas adxacentes e os bucles que unen os tramos rectos. Consta de tres cadeas antiparalelas conectadas por forquitas, e a cuarta est\u00e1 adxacente \u00e1 primeira e unida \u00e1 terceira por un bucle m\u00e1is longo. Este tipo de estrutura f\u00f3rmase doadamente durante o proceso de pregamento das prote\u00ednas.\nMotivo \u03b2-\u03b1-\u03b2.\nDebido \u00e1 quiralidade dos amino\u00e1cidos que o compo\u00f1en, todas as cadeas mostran un xiro \"\u00e1 dereita\" evidente na maior\u00eda das estruturas \u03b2 de orde superior. En particular, o bucle de uni\u00f3n entre d\u00faas cadeas paralelas case sempre ten unha quiralidade cruzada que xira \u00e1 dereita, que est\u00e1 fortemente favorecida polo xiro inherente da l\u00e1mina. Este bucle de uni\u00f3n cont\u00e9n frecuentemente unha rexi\u00f3n helicoidal, e nese caso denom\u00ednase motivo \u03b2-\u03b1-\u03b2. Un motivo moi relacionado con este chamado motivo \u03b2-\u03b1-\u03b2-\u03b1 forma o compo\u00f1ente b\u00e1sico das estruturas terciarias m\u00e1is com\u00fans, o barril TIM.\nMotivo meandro \u03b2.\n\u00c9 unha topolox\u00eda proteica supersecundaria simple composta por d\u00faas ou m\u00e1is cadeas \u03b2 antiparalelas consecutivas unidas por bucles de tipo forquita beta. Este motivo \u00e9 com\u00fan nas cadeas \u03b2 e pode atoparse en varias arquitecturas estruturais como o barril \u03b2 e o propulsor \u03b2 (\"\u03b2-propeller\"). O \"meandro\" era un tipo de greca decorativa da arte grega antiga.\nMotivo bucle psi.\nO motivo bucle psi (\u03a8) consiste en d\u00faas cadeas antiparalelas cunha cadea en posici\u00f3n intermedia que est\u00e1 conectada coas outras d\u00faas por pontes de hidr\u00f3xeno. Hai catro posibles topolox\u00edas das cadeas que poden formar bucles \u03a8 simples estudadas por Hutchinson \"et al.\" (1990). Este motivo estrutural \u00e9 raro, xa que o proceso que o orixina \u00e9 bastante improbable que ocorra durante o pregamenteo das prote\u00ednas. O bucle \u03a8 foi identificado por primeira vez na familia da \u00e1cido asp\u00e1rtico protease.\nArquitecturas estruturais das prote\u00ednas con follas beta.\nAs follas beta est\u00e1n presentes en dominios proteicos todo \u03b2, \u03b1+\u03b2 e \u03b1/\u03b2 de acordo coa Clasificaci\u00f3n Estrutural das Prote\u00ednas (SCOP) e en moitos p\u00e9ptidos ou pequenas prote\u00ednas con arquitecturas pouco definidas. Os dominios todo \u03b2 poden formar barr\u00eds \u03b2, s\u00e1ndwichs \u03b2, prismas \u03b2, propulsor \u03b2 (\"\u03b2-propeller\"), e h\u00e9lices \u03b2 (\"\u03b2-helix\").\nTopolox\u00eda estrutural.\nA topolox\u00eda dunha folla \u03b2 describe a orde das cadeas \u03b2 unidas por pontes de hidr\u00f3xeno ao longo do eixe da estrutura. Por exemplo, o pregamento de flavodoxina ten unha folla \u03b2 paralela de cinco cadeas coa topolox\u00eda 21345, na cal as cadeas que est\u00e1n nos bordos da estrutura son as cadeas \u03b2 2 e 5. A cadea 2 est\u00e1 unida por pontes de hidr\u00f3xeno \u00e1 cadea 1, a cal est\u00e1 unida \u00e1 3, e esta \u00e1 4, que finalmente se enlaza \u00e1 5 situada no outro bordo. No mesmo sistema, o motivo greca (\"Greek key\") descrito antes ten unha topolox\u00eda 4123. A estrutura secundaria dunha folla \u03b2 pode describirse aproximadamente dando informaci\u00f3n sobre o n\u00famero de cadeas, as s\u00faas topolox\u00edas, e se os seus enlaces de hidr\u00f3xeno son paralelos ou antiparalelos.\nAs follas \u03b2 poden ser \"abertas\", o que significa que te\u00f1en unha cadea en cada un dos seus dous bordos (como no pregamento de flavodoxina ou no pregamento de inmunoglogulina) ou poden ser \"barr\u00eds \u03b2 pechados\" (como no barril TIM). Algunhas follas \u03b2 abertas est\u00e1n moi curvadas e pregadas sobre si mesmas (como no dominio SH3) ou adoptan formas de ferradura (como no inhibidor da ribonuclease). As follas \u03b2 poden ensamblarse cara con cara (como no dominio propelente beta ou no pregamento de inmunoglobulina) ou bordo con bordo, formando unha folla \u03b2 grande.\nCaracter\u00edsticas din\u00e1micas.\nAs l\u00e1minas beta das prote\u00ednas poden realizar movementos de baixa frecuencia de tipo acorde\u00f3n tal como se observa por espectroscop\u00eda Raman e se analiza co modelo case-continuo.\nH\u00e9lices \u03b2 paralelas.\nUnha h\u00e9lice \u03b2 est\u00e1 formada por unidades estruturais repetidas que constan de d\u00faas ou tres cadeas \u03b2 curtas unidas por bucles curtos. Estas unidades col\u00f3canse unhas enriba das outras de modo helicoidal para que as sucesivas repetici\u00f3ns da mesma cadea se enlacen por pontes de hidr\u00f3xeno unhas con outras nunha orientaci\u00f3n paralela.\nNas h\u00e9lices \u03b2 que xiran \u00e1 esquerda, as cadeas est\u00e1n bastante rectas e pouco torsionadas, e as superficies helicoidais resultantes son case planas, e te\u00f1en unha forma de prisma triangular regular, como a que se mostra na imaxe da dereita da anhidrase carb\u00f3nica de arqueas 1QRE. Outros exemplos son o encima de s\u00edntese do l\u00edpido A (LpxA) e as prote\u00ednas anticonxelantes de insectos coa s\u00faa disposici\u00f3n regular das cadeas laterais de treoninas nunha cara que imitan a estrutura do xeo. \nAs h\u00e9lices \u03b2 dextroxiras, exemplificadas polo encima pectato liase que se mostra na imaxe da esquerda ou a prote\u00edna da esp\u00edcula da cola do fago P22, te\u00f1en unha secci\u00f3n transversal menos regular, maior e dentada nun dos seus lados; dos seus tres bucles de uni\u00f3n, un \u00e9 consecuentemente de s\u00f3 dous residuos de amino\u00e1cidos de lonxitude e os outros son variables, a mi\u00fado formando un sitio activo ou de uni\u00f3n. \nUnha h\u00e9lice \u03b2 de d\u00faas caras (dextroxira) at\u00f3pase nalgunhas metaloproteases bacterianas; os seus dous bucles son ambos os dous de seis residuos de lonxitude e a eles \u00fanense i\u00f3ns calcio estabilizantes que mante\u00f1en a integridade da estrutura, e usan o eixe da estrutura e os os\u00edxenos da cadea lateral do \u00e1cido asp\u00e1rtico dun motivo coa secuencia GGXGXD. Este pregamento denom\u00ednase rolo beta na clasificaci\u00f3n SCOP.\nAs follas \u03b2 en patolox\u00eda.\nAlgunhas prote\u00ednas que son desordenadas ou helicoidais como mon\u00f3meros, como o amiloide \u03b2 (ver placa amiloide) poden formar estruturas oligom\u00e9ricas ricas en follas \u03b2 asociadas con estados patol\u00f3xicos. A forma oligom\u00e9rica da prote\u00edna amiloide \u03b2 foi sinalada como a causa da enfermidade de Alzheimer. A s\u00faa estrutura a\u00ednda non foi completamente determinada, pero datos recentes suxiren que pode ser semellante a unha h\u00e9lice \u03b2 de d\u00faas cadeas pouco usual.\nAs cadeas laterais dos residuos de amino\u00e1cidos que se encontran nunha estrutura en folla \u03b2 poden tam\u00e9n dispo\u00f1erse de tal xeito que moitas das cadeas laterais adxacentes dun lado da folla sexan hidrof\u00f3bicas, e que moitas das que est\u00e1n adxacentes en lados alternos da folla sexan polares ou cargadas (hidrof\u00edlicas), o cal pode ser moi \u00fatil se a folla forma parte do l\u00edmite entre un ambiente polar/acuoso e outro non polar/graxo."}
{"id": "210868", "revid": "27155", "url": "https://gl.wikipedia.org/wiki?curid=210868", "title": "L\u00e1mina beta", "text": ""}
{"id": "210869", "revid": "27155", "url": "https://gl.wikipedia.org/wiki?curid=210869", "title": "Folla pregada beta", "text": ""}
{"id": "210870", "revid": "15490", "url": "https://gl.wikipedia.org/wiki?curid=210870", "title": "Estado non reco\u00f1ecido", "text": "Un Estado non reco\u00f1ecido \u00e9 un territorio cuxa soberan\u00eda non est\u00e1 reco\u00f1ecida internacionalmente a pesar de ser administrado parcial ou plenamente por alg\u00fan organismo polo menos potencialmente aut\u00f3nomo.\nAs rexi\u00f3ns son pa\u00edses na medida en que acollan os tres elementos que esixe para iso o Dereito Internacional: territorio, poboaci\u00f3n e goberno aut\u00f3nomo. O reco\u00f1ecemento por parte da Comunidade Internacional ten un efecto pol\u00edtico e declarativo, pero a existencia dun Estado s\u00f3 depende da vontade da poboaci\u00f3n dunha rexi\u00f3n determinada de constitu\u00edrse como sociedade independente, consecuentemente, o concepto de \"estado non reco\u00f1ecido\" non nega, estritamente, a s\u00faa existencia, sen\u00f3n que afirma que non reco\u00f1ece a s\u00faa independencia ou soberan\u00eda por cuesti\u00f3ns de pol\u00edtica ou legalidade.\nEstados.\nSen ning\u00fan reco\u00f1ecemento.\nEstas rexi\u00f3ns te\u00f1en un Estado propio \"de facto\", a pesar do cal est\u00e1n consideradas internacionalmente como parte dun pa\u00eds reco\u00f1ecido. Un caso t\u00edpico \u00e9 o de etnias que declararon a s\u00faa independencia e ga\u00f1aron a guerra, pero a s\u00faa soberan\u00eda \u00e9 considerada ilex\u00edtima pola comunidade internacional.\nSituada entre Etiop\u00eda, Djibuti, Puntlandia e o Golfo de Ad\u00e9n. En maio de 1991, os clans declararon a Rep\u00fablica de Somalilandia, que incl\u00fae cinco das dezaoito divisi\u00f3ns administrativas de Somalia.\nReco\u00f1ecidos por pa\u00edses sen reco\u00f1ecemento pleno.\nRep\u00fablica declarada independente unilateralmente en 1991. Este territorio historicamente era a parte de Armenia que trala formaci\u00f3n da URSS pasou a pertencer a Acerbaix\u00e1n. Despois da ca\u00edda da URSS, o pobo do Karabakh mediante un referendo proclamou a s\u00faa reunificaci\u00f3n con Armenia, feito que non foi reco\u00f1ecido por Acerbaix\u00e1n. Dende ent\u00f3n Acerbaix\u00e1n mant\u00e9n un conflito armado co Alto Karabakh. S\u00f3 est\u00e1 reco\u00f1ecido por Abkhazia, Osetia do Sur e Transnistria.\nSituada entre Moldavia e Ucra\u00edna, na parte exterior do R\u00edo Dnister. Declarada independente unilateralmente dende 1990, a\u00ednda que s\u00f3 est\u00e1 reco\u00f1ecido por Abkhazia, Osetia do Sur e Artsakh, pa\u00edses de reco\u00f1ecemento limitado. A maior\u00eda da poboaci\u00f3n \u00e9 eslava.\nReco\u00f1ecido soamente por un pa\u00eds.\nDeclarada en Chipre do Norte en 1975 despois da invasi\u00f3n do terzo norte da illa polas forzas armadas turcas en 1974, que tivo lugar tralo golpe de estado levado a cabo por militares grego-chipriotas que pretend\u00edan a enose con Grecia. Declarou a s\u00faa independencia en 1983 e foi reco\u00f1ecida soamente por Turqu\u00eda. En 2004, o seu territorio era aceptado na UE como parte da Rep\u00fablica de Chipre.\nCon reco\u00f1ecemento limitado.\nA mi\u00fado, os estados que a comunidade internacional non reco\u00f1ece son produto das presi\u00f3ns que fan pa\u00edses interesados no territorio. Tam\u00e9n se da o caso de estados que se desd\u00edn do seu reco\u00f1ecemento. (Ordenados de menor a maior n\u00famero de pa\u00edses que os reco\u00f1ecen):\nRep\u00fablica declarada independente unilateralmente en 1991 de Xeorxia. Despois dun ano de guerra, proclamouse o alto \u00f3 fogo. En 2008 tivo lugar unha breve pero intensa guerra, na que Rusia interveu expulsando \u00e1 invasi\u00f3n xeorxiana.\nSituada entre o mar Negro e o C\u00e1ucaso. \u00c9 unha rep\u00fablica declarada independente unilateralmente polos comunistas abkhazios en 1992. Cando se proclamou, estalou unha guerra, que finalizou dous anos despois. Dende ent\u00f3n, est\u00e1 f\u00f3ra do control do goberno de Xeorxia.\nCon reco\u00f1ecemento maioritario.\nPa\u00edses cuxa lexitimidade hist\u00f3rica \u00e9 discutida por outros pa\u00edses (en orde de menor a maior reco\u00f1ecemento internacional):"}
{"id": "210871", "revid": "27155", "url": "https://gl.wikipedia.org/wiki?curid=210871", "title": "Cadea beta", "text": ""}
{"id": "210872", "revid": "98629", "url": "https://gl.wikipedia.org/wiki?curid=210872", "title": "Alexandre I de Bulgaria", "text": "Alexandre Xos\u00e9 de Battenberg, nado en Verona o 5 de abril de 1857 e finado en Grazo 23 de outubro de 1893), foi o primeiro pr\u00edncipe (\"knyaz\") da Bulgaria moderna, o seu reinado foi do 29 de abril de 1879 ao 7 de setembro de 1886. A\u00ednda que se co\u00f1ece nas fontes b\u00falgaras como Alexandre Battenberg ou Alexandre I Battenberg noutras linguas adoita co\u00f1ecerse como Alexandre I de Bulgaria, e as\u00ed acontece en galego.\nFamilia.\nAlexandre foi o terceiro fillo, e segundo var\u00f3n, do matrimonio morgan\u00e1tico formado polo pr\u00edncipe Alexandre de Hesse-Darmstadt e a condesa Xulia von Hauke. A condesa e os seus descendentes obtiveron o t\u00edtulo de pr\u00edncipes de Battenberg (derivado dunha antiga residencia do Gran Duque de Hesse) e o t\u00edtulo de honor \"Durchlaucht\" (\"A s\u00faa alteza seren\u00edsima\") en 1858. O seu pai o pr\u00edncipe Alexandre era sobri\u00f1o do tsar de Rusia Alexandre II, que casara cunha irm\u00e1 do pr\u00edncipe Alexandre de Hesse; a s\u00faa nai, filla do conde Moritz von Hauke, fora dama de honra da tsarina.\nPr\u00edncipe de Bulgaria.\nO pr\u00edncipe Alexandre recibiu unha educaci\u00f3n militar, serviu como oficial no rexemento de drag\u00f3ns de Hesse, e moi ligado ao seu t\u00edo o tsar de Rusia na s\u00faa infancia e mocidade Alexandre visitou frecuentemente San Petersburgo, e cando a Guerra ruso-turca de 1877-78 estalou ingresou no ex\u00e9rcito ruso participando na campa\u00f1a b\u00falgara de 1877. Cando, so o Tratado de Berl\u00edn (1878), Bulgaria mudou nun principado baixo soberan\u00eda otom\u00e1, o tsar recomendoulle o seu sobri\u00f1o aos b\u00falgaros como o candidato ideal ao trono, e a Grande Asemblea Nacional por unanimidade elixiu a Aexandre Battenberg como pr\u00edncipe de Bulgaria o 29 de abril de 1879. Nese intre, Alexandre, serv\u00eda como tenente na Garda Real de Prusia en Postdam. Antes de marchar para Bulgaria visitou ao tsar no Palacio de Livadia (Crimea), un nav\u00edo de guerra levou a Varna, e logo de prestar xuramento \u00e1 nova constituci\u00f3n en Tarnovo o 8 de xullo de 1879 dirixiuse a Sof\u00eda.\nO novo pr\u00edncipe carec\u00eda de calquera tipo de experiencia de goberno e viuse entre os representantes oficiais de Rusia, que pretend\u00edan que fora un \"roi fain\u00e9ant\" e as fricci\u00f3ns co primeiro ministro liberal, Dragan Tsankov, sobre asuntos constitucionais e de pol\u00edtica interna. En novembro de 1880 Petko Karavelov substitu\u00edu a Tsankov e tras a morte do tsar e a suba ao trono de Alexandre III, dun cariz reaccionario e que lle deu o seu total apoio e enviou a instancias do pr\u00edncipe dous xenerais que entraron no goberno b\u00falgaro: Sobolev foi nomeado primeiro ministro e ministro do interior en abril de 1882 e Kaulbars ministro da guerra; as fricci\u00f3ns entre os ministros rusos e o pr\u00edncipe lev\u00e1rono a restaurar a constituci\u00f3n o 19 de setembro de 1883 e a marcha dos ministros rusos, o que tensou as relaci\u00f3ns con Rusia.\nEn Rumelia Oriental, unha provincia otom\u00e1 de maior\u00eda b\u00falgara, apoiou ao goberno prob\u00falgaro da provincia que ti\u00f1a como pretensi\u00f3n a uni\u00f3n con Bulgaria, o 18 de setembro de 1885 organizouse un movemento insurrecional en Plovdiv que ped\u00eda a uni\u00f3n con Bulgaria, o pr\u00edncipe Alexandre sab\u00eda de tal movemento e tivera contacto cos seus organizadores pero tem\u00eda o empeoramento das relaci\u00f3ns con Rusia se proclamaba a uni\u00f3n. Finalmente o pr\u00edncipe marchou a Plovdiv, o que provocou que Serbia lle declarase a guerra, a vitoria b\u00falgara na batalla de Slivnitsa, na que participou un ex\u00e9rcito b\u00falgaro no que o rango m\u00e1ximo era o de capit\u00e1n ao marchar os militares rusos trala insurrecci\u00f3n de Plovdiv. O ex\u00e9rctio b\u00falgaro entrou en Serbia, conquistando so a direcci\u00f3n persoal de Alexandre I a cidade serbia de Pirot. Malia todo a intervenci\u00f3n de Austria-Hungr\u00eda levou \u00e1 fin das hostilidades e a que despois de negociaci\u00f3ns co sult\u00e1n Abdul Hamid II Alexandre fora nomeado o 5 de abril de 1886 gobernador xeral da provincia por cinco anos.\nPerda do trono.\nO acordo, costoulle a Alexandre moita da s\u00faa popularidade en Bulgaria, a clase dirixente era en boa parte rus\u00f3fila, xa que pensaban que s\u00f3 os rusos pod\u00edan garantirlle a independencia ao pa\u00eds, sumado ao descontento entre parte dos oficiais do ex\u00e9rcito pola distribuci\u00f3n de recompesas pola guerra. E as\u00ed o 20 de agosto de 1886 tivo lugar un golpe de Estado, os conspiradores colleron ao pr\u00edncipe no palacio de Sof\u00eda e obrig\u00e1rono a asinar a s\u00faa abdicaci\u00f3n e deixar o pa\u00eds. Unha contrarrevolta dirixida polo liberal rus\u00f3fono Stefan Stambolov restaurouno no trono mais a falta de apoio de Alema\u00f1a sumada \u00e1 de Rusia e o env\u00edo por parte do pr\u00edncipe Alexandre dun telegrama a Alexandre III nun ton de submisi\u00f3n que fixo que perdese o apoio de parte dos seus partidarios, diante esa situaci\u00f3n o 8 de setembro de 1886 abdicou por segunda vez e marchou do pa\u00eds.\n\u00daltimos anos.\nAlexander retirouse ent\u00f3n \u00e1 vida privada, utilizando o t\u00edtulo de conde de Hartenau, casou coa actriz Johanna Loisinger o 6 de febreiro de 1889, coa que tivo un fillo e unha filla. Pasou a maior parte da s\u00faa vida en Graz como oficial do ex\u00e9rcito austr\u00edaco. Tras a s\u00faa morte os seus restos lev\u00e1ronse a Sof\u00eda, realiz\u00e1ndose un funeral p\u00fablica e soterrado nun mausoleo erixido na s\u00faa memoria."}
{"id": "210873", "revid": "31271", "url": "https://gl.wikipedia.org/wiki?curid=210873", "title": "Alexandre de Battenberg", "text": ""}
{"id": "210874", "revid": "31271", "url": "https://gl.wikipedia.org/wiki?curid=210874", "title": "Alexandre I de Battenberg", "text": ""}
{"id": "210875", "revid": "4817", "url": "https://gl.wikipedia.org/wiki?curid=210875", "title": "Atlas IIAS", "text": ""}
{"id": "210876", "revid": "4817", "url": "https://gl.wikipedia.org/wiki?curid=210876", "title": "Atlas IIA", "text": ""}
{"id": "210877", "revid": "4817", "url": "https://gl.wikipedia.org/wiki?curid=210877", "title": "Castor 4A", "text": "Castor 4A \u00e9 o nome dun foguete estadounidense fabricado por Thiokol e usado como acelerador ou primeira etapa nalg\u00fans foguetes.\nUsado como foguete acelerador, melloraba nun 11% a eficiencia dos foguetes Delta grazas \u00f3 uso de propelente HTPB (polibutadieno). Como acelerador usouse cos foguetes Delta 6900 e Atlas IIAS. Voou por primeira vez en 1982."}
{"id": "210878", "revid": "56817", "url": "https://gl.wikipedia.org/wiki?curid=210878", "title": "Fibra", "text": "O termo fibra pode referirse a:"}
{"id": "210879", "revid": "1987", "url": "https://gl.wikipedia.org/wiki?curid=210879", "title": "Castor 4AXL", "text": "Castor 4AXL \u00e9 o nome dun foguete estadounidense fabricado por Thiokol e usado como acelerador ou primeira etapa nalg\u00fans foguetes. Ten un 30% m\u00e1is de potencia que o Castor 4.\nO Castor 4AXL foi probado por primeira vez en maio de 1992 e tivo o seu primeiro voo en 2001."}
{"id": "210880", "revid": "1987", "url": "https://gl.wikipedia.org/wiki?curid=210880", "title": "Castor 4B", "text": "Castor 4B \u00e9 o nome dun foguete sonda estadounidense fabricado por Thiokol."}
{"id": "210881", "revid": "89787", "url": "https://gl.wikipedia.org/wiki?curid=210881", "title": "CAT 1", "text": "CAT 1, acr\u00f3nimo de \"Capsule Ariane Technologique 1\", foi un sat\u00e9lite artificial da ESA lanzado o 24 de decembro de 1979 mediante o primeiro foguete Ariane 1 desde o Centro Espacial de Kourou.\nCaracter\u00edsticas.\nCAT 1 foi unha c\u00e1psula tecnol\u00f3xica posta en \u00f3rbita durante o lanzamento do primeiro Ariane 1. Con 1602\u00a0kg de masa, foi posto nunha \u00f3rbita inicial de 125\u00a0km de perixeo, 14.047\u00a0km de apoxeo, unha inclinaci\u00f3n orbital de 17,8 graos e un per\u00edodo de 259,1 minutos. A c\u00e1psula funcionaba con bater\u00edas e foi dese\u00f1ada para durar 8 \u00f3rbitas. A s\u00faa funci\u00f3n foi recompilar informaci\u00f3n sobre o foguete durante o lanzamento e posta en \u00f3rbita e retransmitila a terra para obter datos cos que validar o foguete."}
{"id": "210882", "revid": "4817", "url": "https://gl.wikipedia.org/wiki?curid=210882", "title": "CAT-1", "text": ""}
{"id": "210883", "revid": "4817", "url": "https://gl.wikipedia.org/wiki?curid=210883", "title": "Capsule Ariane Technologique 1", "text": ""}
{"id": "210884", "revid": "27155", "url": "https://gl.wikipedia.org/wiki?curid=210884", "title": "Forquita beta", "text": ""}
{"id": "210885", "revid": "89787", "url": "https://gl.wikipedia.org/wiki?curid=210885", "title": "Fibra alimentaria", "text": "En alimentaci\u00f3n e nutrici\u00f3n denom\u00ednase fibra alimentaria, \u00e1s veces tam\u00e9n chamada fibra diet\u00e9tica, \u00e1s partes das plantas comest\u00edbeis que resisten a dixesti\u00f3n e absorci\u00f3n no intestino delgado humano e que experimentan unha fermentaci\u00f3n parcial ou total no intestino groso. Est\u00e1 formada por un conxunto de compostos qu\u00edmicos de natureza heterox\u00e9nea (polisac\u00e1ridos, oligosac\u00e1ridos, lignina e outras substancias an\u00e1logas).\nCaracter\u00edsticas.\nDesde o punto de vista nutricional, e en sentido estrito, a fibra alimentaria non \u00e9 un nutriente, xa que non participa directamente nos procesos metab\u00f3licos b\u00e1sicos do organismo. Por\u00e9n, desempe\u00f1a funci\u00f3ns fisiol\u00f3xicas sumamente importantes, como estimular a peristaltismo intestinal.\nA raz\u00f3n pola que o organismo humano non pode procesala d\u00e9bese a que o aparato dixestivo non disp\u00f3n de enzimas que poidan hidrolizala, como ocorre nalg\u00fans grupos de animais, como os ruminantes ou os insectos xil\u00f3fagos. Pero iso non significa que a fibra alimentaria pase intacta a trav\u00e9s do aparato dixestivo: a\u00ednda que o intestino no disp\u00f3n de enzimas para dixerila, os enzimas da flora intestinal fermentan parcialmente a fibra e descomp\u00f3\u00f1ena en diversos compostos qu\u00edmicos: gases (hidr\u00f3xeno, di\u00f3xido de carbono e metano) e \u00e1cidos graxos de cadea curta (acetato, propionato e butirato). Estes \u00faltimos poden exercer unha funci\u00f3n importante no organismo dos seres vivos.\nA fibra alimentaria enc\u00f3ntrase unicamente en alimentos de orixe vexetal pouco procesados tecnoloxicamente, como os cereais, froitas, verduras e legumes.\nTipos de fibra alimentaria.\nDist\u00ednguense dous tipos tipos de fibra alimentaria:"}
{"id": "210886", "revid": "59430", "url": "https://gl.wikipedia.org/wiki?curid=210886", "title": "Linguas bant\u00fas", "text": "O bant\u00fa \u00e9 un subgrupo de linguas que pertence \u00e1 familia de linguas n\u00edxer-congo. As linguas bant\u00fas f\u00e1lanse no sur do Camer\u00fan, en Gab\u00f3n, Rep\u00fablica do Congo, Rep\u00fablica Democr\u00e1tica do Congo, Uganda, Kenya, Tanzania, Angola, Zambia, Malaui, Mozambique, Cimbabue, Namibia, Botswana e Sur\u00e1frica.\nOrixe do nome.\nA palabra \"bant\u00fa\" foi usada por primeira vez por Wilhelm H. I. Bleek (1827-75) co significado de \"xente\" ou \"persoas\", como se reflicte en moitos dos idiomas deste grupo (v\u00e9xase a T\u00e1boa 1). A el debemos tam\u00e9n a primeira clasificaci\u00f3n do grupo de linguas que seguiu criterios cient\u00edficos, levada a cabo entre (1862 e 1869). El e, m\u00e1is tarde, Carl Meinhof fixeron estudos comparativos das gram\u00e1ticas das linguas bant\u00fas.\nCaracter\u00edsticas.\nA meirande parte das linguas deste grupo seguen o esquema SVO (Suxeito-Verbo-Obxecto) para a orde dos compo\u00f1entes na cl\u00e1usula. A caracter\u00edstica gramatical m\u00e1is prominente dos idiomas bant\u00fas \u00e9 o uso extensivo de prefixos e infixos. Cada nome pertence a unha clase e cada lingua pode ter arredor de dez clases en total, que se indican por medio dun prefixo ligado ao nome e aos adxectivos e verbos que concordan con el. Ademais, o plural ind\u00edcase cun cambio no prefixo de clase (v\u00e9xase a T\u00e1boa 1). Por outra parte, o verbo tam\u00e9n se conxuga a base de prefixos.\nEn suahili, por exemplo, \"Mtoto mdogo amekisoma\" significa 'O neno pequeno leuno (o libro)'. \"Mtoto\" ('neno') goberna o prefixo adxectival \"m-\" de \"mdogo\" ('pequeno') e o prefixo do suxeito verbal \"a-\". A continuaci\u00f3n s\u00e9guelle o morfema de tempo-aspecto (pasado/perfectivo) \"-em-\" e o marcador do obxecto \"-ki-\", que concorda co obxecto impl\u00edcito \"kitabu\" ('libro'). Se pluralizamos o suxeito ('nenos'), obtemos \"Watoto wadogo wamekisoma\", e pluralizando o obxecto directo ('libros', \"vitabu\") a cl\u00e1usula resultante ser\u00eda \"Watoto wadogo wamevisoma\".\nLinguas da familia.\nA lingua bant\u00fa con maior n\u00famero de falantes \u00e9 o suahili (G 40). Os idiomas bant\u00fas comprenden un amplo abano que acolle desde linguas puramente tonais ata outras que prescinden totalmente do ton nas funci\u00f3ns gramaticais e/ou sem\u00e1nticas. Outros idiomas bant\u00fas importantes son o lingala, o luganda, o congo e o chewa en \u00c1frica central e oriental e o shona, o ndebele (decote considerado unha lingua, a\u00ednda que en realidade \u00e9 un dialecto do zul\u00fa), o tswana, o sotho, o xosa, o sepedi e o suazi no sur de \u00c1frica.\nAlgunhas das linguas son co\u00f1ecidas sen o prefixo de clase (chewa por chichewa, swahili no canto de kiswahili, zul\u00fa por isizulu, xosa en lugar de isixhosa etc.) mentres que outras var\u00edan (setswana ou tswana, sindebele ou ndebele etc.). Malia todo, a forma radical sen o marcador non se adoita dar nestas linguas: en Botswana, por exemplo, os habitantes son \"batswana\", unha persoa \u00e9 un \"motswana\" e a lingua \u00e9 \"setswana\".\nOs surafricanos de raza negra \u00e1s veces eran chamados oficialmente \"bant\u00fas\" polo r\u00e9xime do apartheid, de maneira que agora al\u00ed se prefire o termo \"sintu\" para referirse a este grupo de linguas; \"si-\" \u00e9 un prefixo empregado, entre outros conceptos, con idiomas.\nClasificaci\u00f3n interna.\nEsta familia cont\u00e9n centos de linguas, que foron clasificadas por Malcolm Guthrie en 1948 en grupos por zonas xeogr\u00e1ficas e despois numeradas dentro de cada un deles. Guthrie tam\u00e9n reconstru\u00edu o \"proto-bant\u00fa\" coma a proto-lingua desta familia ling\u00fc\u00edstica. Todo parece indicar que as linguas bant\u00fas tiveron a s\u00faa orixe hai uns dous mil anos na Nixeria oriental e o Camer\u00fan, desde onde se estenderon ata o sur e o leste do continente africano. Os principais grupos segundo Guthrie son os seguintes (as linguas principais van en cursiva):"}
{"id": "210887", "revid": "75439", "url": "https://gl.wikipedia.org/wiki?curid=210887", "title": "Vi\u00f1o romano", "text": "O vi\u00f1o romano \u00e9 un vi\u00f1o tradicional galego de produci\u00f3n caseira destinada ao autoconsumo, mant\u00e9ndose afastado das canles habituais de comercializaci\u00f3n.\nDescrici\u00f3n.\n\u00c9 un vi\u00f1o procedente dunha cepa do tipo \"hibridos de produci\u00f3n directa\" (HPD). En particular, a cepa que produce o vi\u00f1o romano procede do cruzamento no s\u00e9culo XIX da aut\u00f3ctona \"Vitis vinifera\" e a importada dos Estados Unidos \"Vitis labrusca\". O motivo do cruzamento foi a maior resistencia da \"Vitis labrusca\" \u00e1 praga da filoxera que estaba a arruinar todas as cepas aut\u00f3ctonas.\nProd\u00facese maioritariamente no Arco \u00c1rtabro en altitudes de ata 400 metros. Tam\u00e9n se pode encontrar no Ortegal, Berganti\u00f1os e Betanzos, a\u00ednda que en Betanzos perde terreo debido \u00e1 presenza da indicaci\u00f3n Vi\u00f1o da Terra de Betanzos que fai que os produtores prefiran o cultivo de cepas reco\u00f1ecidas por esta.\nTen un sabor con moitos matices con predominio dun sabor como a fresa e froitas silvestres. A uva do romano cons\u00f3mese tam\u00e9n como uva de mesa e o bagazo fai un bo augardente.\nO nome de vi\u00f1o romano non ten unha orixe certa. Unha hip\u00f3tese \u00e9 a coincidencia dos nomes da cepa \"Vitis labrusca\" e un vi\u00f1o italiano co\u00f1ecido como \"lambrusco\". Outra teor\u00eda establece a relaci\u00f3n polo sabor a fresa do vi\u00f1o romano e a existencia doutro vi\u00f1o italiano que se denomina \"de fragola\" (de fresa) precisamente polo seu sabor.\nOs vi\u00f1os de HPD non est\u00e1n a\u00ednda suficientemente estudados e est\u00e1n oficialmente ignorados, mesmo chegouse a prohibir a s\u00faa plantaci\u00f3n en Espa\u00f1a en 1955, ampli\u00e1ndose a prohibici\u00f3n en 1970 \u00e1s replantaci\u00f3ns. Os motivos alegados foron o fomento da calidade e alusi\u00f3ns a alg\u00fans efectos nocivos para a sa\u00fade que nunca foron probados cientificamente."}
{"id": "210888", "revid": "98629", "url": "https://gl.wikipedia.org/wiki?curid=210888", "title": "La Seca, Valladolid", "text": "La Seca \u00e9 unha localidade e municipio espa\u00f1ol da provincia de Valladolid, comunidade de Castela e Le\u00f3n.\nSituada a unha altitude de 731 m sobre o nivel do mar, dista 32\u00a0km da capital provincial. O municipio ten unha extensi\u00f3n de 65,9\u00a0km2. A s\u00faa poboaci\u00f3n no ano 2006 era de 1.066\nhabitantes.\nO seu xentilicio \u00e9 lasecano/a.\nToponimia.\nO termo \"seca\" deriva da ra\u00edz prerromana \"sik-\", \"sek-\" que significa fonte ou r\u00edo.\nO seu nome d\u00e9bese a que era o lugar onde se realizaba \"a seca\" das \u00e1rbores taladas. Non por casualidade o seu escudo \u00e9 un pi\u00f1eiro e un home cunha machada.\nEconom\u00eda.\nA econom\u00eda do municipio est\u00e1 baseada na produci\u00f3n de vi\u00f1o. A maior parte do seu termo municipal enc\u00f3ntrase cultivado con vi\u00f1edos (\"majuelos\" mna s\u00faa denominaci\u00f3n local). Pertence \u00e1 Denominaci\u00f3n de Orixe Rueda.\nCuriosidade.\nEusebio Sacrist\u00e1n, exfutbolista internacional e adestrador, naceu na Seca en 1964."}
{"id": "210889", "revid": "624", "url": "https://gl.wikipedia.org/wiki?curid=210889", "title": "Linguas bant\u00fa", "text": ""}
{"id": "210890", "revid": "56817", "url": "https://gl.wikipedia.org/wiki?curid=210890", "title": "Froita seca", "text": "Unha froita seca \u00e9 un produto que se obt\u00e9n do secado realizado a determinadas froitas especiais, propensas a este proceso.\nAs froitas secas poden considerarse como un simple aperitivo, e nalgunhas coci\u00f1as do mundo empr\u00e9ganas como ingredientes na elaboraci\u00f3n dalg\u00fans pratos.\nProceso de secado.\nO proceso de deshidrataci\u00f3n ou secado ten d\u00faas finalidades: \nMediante el, ch\u00e9gase a reducir o contido de humidade na \"carne\" da froita at\u00e9 chegar a un 20 % do seu peso.\nO proceso destr\u00fae algunha cantidade de vitamina C.\nAlgunhas froitas s\u00e9canse con trazas de di\u00f3xido de xofre para darlles unha cor rechamante, como no caso dos pexegos e albaricoques nos chamados \"orejones\" en castel\u00e1n, que adoitan ter unha coloraci\u00f3n alaranxada debido a este aditivo.\nAs froitas que se m\u00e1is ferecuentemente se secan son os figos, as uvas, as ameixas, os d\u00e1tiles e a banana. Tam\u00e9n atopamos recentemente arandos e incluso bagas de goxi.\nConfusi\u00f3n.\nNon debe confundirse este tipo de procesamento realizado \u00e1s froitas coa denominaci\u00f3n de froitos secos, que non se somenten a proceso de secado. Por tal motivo ad\u00f3itase empregar o nome de froitos pasos (uva pasa, ou pasa propiamente dita, cirolas pasas etc.)"}
{"id": "210891", "revid": "624", "url": "https://gl.wikipedia.org/wiki?curid=210891", "title": "Valmiki", "text": ""}
{"id": "210892", "revid": "55340", "url": "https://gl.wikipedia.org/wiki?curid=210892", "title": "V\u0101lm\u012bki", "text": "V\u0101lm\u012bki (s\u00e1nscrito en devan\u00e1gari : \u0935\u093e\u0932\u094d\u092e\u0940\u0915\u093f, que significa \u00ab (Penitente) do formigueiro \u00bb) \u00e9 un poeta indio lendario, nado hai sobre tres mil anos e autor segundo a tradici\u00f3n do \"R\u0101m\u0101yana\", que conta a epopea do pr\u00edncipe R\u0101ma cando partiu \u00e1 procura de S\u012bt\u0101.\nEsta obra monumental composta de non menos de 24000 estrofas de catro versos, \u00e9 unha das xoias da literatura india antiga, co \"Mah\u0101bh\u0101rata\". Por\u00e9n adoita datarse este poema a principio da era cristi\u00e1; a s\u00faa atribuci\u00f3n a Valmiki prov\u00e9n de elementos internos ao texto (m\u00e1is precisamente dunha parte recente onde o poeta aparece como personaxe). A tradici\u00f3n atrib\u00fae a Valmiki a invenci\u00f3n do metro \u00e9pico (\u015bloka). Un sobrenome seu \u00e9 \"Adi kavi\", o \"Primeiro poeta\"."}
{"id": "210893", "revid": "54334", "url": "https://gl.wikipedia.org/wiki?curid=210893", "title": "A magnitude da traxedia", "text": "A magnitude da traxedia \u00e9 unha novela en lingua catal\u00e1 do escritor Quim Monz\u00f3, publicada en 1989 pola editorial Quaderns Crema co t\u00edtulo orixinal de La magnitud de la trag\u00e8dia. Foi traducida ao galego por Manuel Cort\u00e9s Tall\u00f3n e publicado por Edici\u00f3ns Positivas en 1991. En 1989 recibiu o Premio de Novela da revista \"El Temps\".\nTrama.\nRamon-Maria \u00e9 un home vi\u00favo que traballa como trompetista nun teatro de variedades. Unha noite, logo de cear cunha \"vedette\" compa\u00f1eira de traballo, vai con ela \u00e1 cama, pero est\u00e1 moi b\u00e9bedo e non logra ter unha erecci\u00f3n. Por\u00e9n, cons\u00e9gueo ao cabo dunhas horas, e a erecci\u00f3n acaba por ser permanente. Ao cabo duns d\u00edas vai \u00e1 consulta dun ur\u00f3logo, e dinlle que ten unha doenza mortal, e que lle quedan sete semanas de vida.\nRamon-Maria vive coa filla da s\u00faa muller, Anna-Francesca, unha adolescente que quere adicarse ao teatro ou ser doutora. A relaci\u00f3n entre eles \u00e9 moi mala, e a pesar de compartir vivenda, non dialogan, chegando ela a desexar a morte del.\nUnha vez que \u00e9 consciente de que lle queda pouco tempo de vida, procura aproveitar o tempo que lle queda. Adoptando diversos roles, sempre coa erecci\u00f3n enriba. Xa cara ao final, decide que lle vai deixar uns bos cartos \u00e1 s\u00faa fillastra, a\u00ednda que s\u00f3 sexa para que ela se sinta culpable.\nPola s\u00faa parte, Anna-Francesca est\u00e1 nunha fase de descubrir a propia sexualidade e sentimentos amorosos. Ten relaci\u00f3ns cun profesor de lat\u00edn do seu instituto que sae cunha amiga s\u00faa, e despois descobre que o profesor xa fora amante da s\u00faa nai e amigo do seu padrastro. Por outra banda, pensa en diversas formas para matar a Ramon-Maria sen que pareza un crime, ben cun envelenamento, ou ben simulando un accidente ou un suicidio.\nFinalmente, o d\u00eda en que Ramon-Maria sabe que a s\u00faa fin est\u00e1 preto, ao lle sa\u00edr sangue pola uretra ao exacular, vai falar con Anna-Francesca para explicarllo. Por\u00e9n, antes de escoitarlle, ela dille que suba ao tellado a arranxar o dep\u00f3sito de auga. Ramon-Maria cae do tellado e morre, e as autoridades expl\u00edcanlle a Anna-Francesca a enfermidade do seu padrastro. Ela comeza a facer plans de futuro na s\u00faa casa, pero aos poucos d\u00edas recibe unha carta do banco explic\u00e1ndolle que ten que facer fronte a unha hipoteca.\nNarraci\u00f3n.\nA obra desenv\u00f3lvese en terceira persoa, cun narrador omnisciente, que co\u00f1ece os sentimentos, desexos e pensamentos dos personaxes. Hai numerosas descrici\u00f3ns de diversas acci\u00f3ns, como as relaci\u00f3ns sexuais.\nA trama ten lugar na cidade de Barcelona. Ramon-Maria e Anna-Francesca viven nunha casa nun barrio residencial, pero adoitan ir at\u00e9 o centro. Amais, Anna-Francesca vai de excursi\u00f3n a uns 100\u00a0km, a casa dun profesor nunha pequena vila da costa. O tempo da narraci\u00f3n dura uns dous meses, e ten lugar entre marzo e maio de finais da d\u00e9cada de 1980.\nTraduci\u00f3ns.\nAmais do galego, a obra foi traducida ao castel\u00e1n, alem\u00e1n, ingl\u00e9s, fin\u00e9s, franc\u00e9s hebreo, italiano, neerland\u00e9s, sueco e checo, entre outras."}
{"id": "210895", "revid": "5312", "url": "https://gl.wikipedia.org/wiki?curid=210895", "title": "Froito seco", "text": "Os froitos secos son froitos que te\u00f1en unha caracter\u00edstica com\u00fan: no seu estado natural (sen manipulaci\u00f3n humana) te\u00f1en menos dun 50 % de auga.\nSon alimentos moi enerx\u00e9ticos, ricos en graxas, en prote\u00ednas, as\u00ed como en oligoelementos. Segundo o tipo de froito seco, tam\u00e9n poden proporcionar cantidades apreci\u00e1beis de vitaminas (sobre todo do grupo B) ou \u00e1cidos graxos omega 3 (poliinsaturados).\nTipos de froitos secos.\nAlg\u00fans distinguen dous grandes grupos de froitos secos:\nFroitos secos de casca dura (ou verdadeiros \"froitos secos\").\nOs froitos secos m\u00e1is co\u00f1ecidos son:\nSa\u00fade.\nOs froitos secos son moi ricos nalgunhas substancias beneficiosas para a sa\u00fade. Por exemplo, todos eles conte\u00f1en cantidades apreci\u00e1beis de vitamina E, que ten propiedades antioxidantes. Pos\u00faen a maior\u00eda das vitaminas do grupo B. Tam\u00e9n conte\u00f1en sales minerais de elementos tales como f\u00f3sforo, magnesio, cobre, ferro etc.\nAlg\u00fans metais tales como o selenio e o zinc, presentes nos anacardos e nas noces do Brasil, promoven a fertilidade masculina, xa que se observou unha produci\u00f3n menor de espermatozoides asociada a dietas baixas nestes metais.\nO contido en calcio fai que sexan nalg\u00fans casos substitutivos do leite naquelas persoas que presentan intolerancia \u00e1 lactosa o son veganas. A inxesti\u00f3n de froitos secos axuda a previr a osteoporose. Os froitos secos que m\u00e1is calcio te\u00f1en son as am\u00e9ndoas (240\u00a0mg/100\u00a0g) as noces do Brasil (170\u00a0mg/100\u00a0g) e as abel\u00e1s (140\u00a0mg/100\u00a0g).\nCase todos os froitos secos te\u00f1en un gran valor cal\u00f3rico debido aos hidratos de carbono e as graxas que conte\u00f1en. Quizais o menor corresponda \u00e1s casta\u00f1as, que subministran de media case 500\u00a0kcal/100\u00a0g. Por esta raz\u00f3n est\u00e1n moi aconsellados para as persoas que realizan esforzos f\u00edsicos prolongados, como os atletas. No son, por\u00e9n, recomend\u00e1beis nas dietas hipocal\u00f3ricas. Atrib\u00faenselle boas propiedades para reducir o chamado \"colesterol malo\" (polos \u00e1cidos graxos omega 3) e bos en situaci\u00f3ns de esforzo intelectual (polo f\u00f3sforo).\nC\u00f3mpre indicar que os froitos secos poden desencadear reacci\u00f3ns al\u00e9rxicas en persoas moi sens\u00edbeis, polo cal estas persoas deben evitar consumilos (principalmente cacahuetes, am\u00e9ndoas, noces, casta\u00f1as ou abel\u00e1s). Tam\u00e9n adoitan producir fermentaci\u00f3ns no intestino, provocando flatulencias."}
{"id": "210896", "revid": "98629", "url": "https://gl.wikipedia.org/wiki?curid=210896", "title": "Marinera", "text": "A marinera \u00e9 un ritmo e un baile de parella solto, o m\u00e1is co\u00f1ecido da costa do Per\u00fa. O baile representa o asedio amoroso a unha muller por parte dun home e caracter\u00edzase polo uso de panos que van trazando figuras no ar mentres se baila, estes son normalmente en forma de oitos (8). Este \u00e9 un baile mostra do mestizaxe hispano-amerindio-africano, entre outros.\nA s\u00faa orixe atrib\u00faese a un baile colonial chamado zamacueca, que era moi popular no s\u00e9culo XIX. De todos os xeitos, existen diversas teor\u00edas ou correntes sobre a s\u00faa orixe e evoluci\u00f3n.\nO 30 de xaneiro de 1986, as formas coreogr\u00e1ficas e musicais da marinera en todas as s\u00faas variantes rexionais foron declaradas Patrimonio cultural da naci\u00f3n peruana polo Instituto Nacional de Cultura do Per\u00fa, sendo esta a primeira declaratoria desta orde outorgada polo estado peruano.\nDenominaci\u00f3n.\nA zamacueca, orixe da cueca chilena, chegou a Chile procedente do Per\u00fa entre 1824-1825, segundo o m\u00fasico e compositor chileno da \u00e9poca, Jos\u00e9 Zapiola Cort\u00e9s.\n Logo, cara ao final da guerra coa Confederaci\u00f3n Per\u00fa-Boliviana (1839), xunto coas tropas chilenas do Ex\u00e9rcito Unido Restaurador, o baile volveu ao Per\u00fa co nome de \"chilena\", confund\u00edndose en parte coa xa existente zamacueca, que permanecera no pa\u00eds e que aos poucos foi cambiando grazas aos novos ritmos desa \u00e9poca. Mentres que na costa norte do Per\u00fa o baile converteuse en algo simple, en Lima o baile estilizouse e tornouse moito m\u00e1is en clase de bailes de sal\u00f3n.\nAntes da guerra do Pac\u00edfico, o baile era co\u00f1ecido con diversos nomes, como sinala Abelardo Gamarra Roldou no seu artigo \"El baile nacional\" do seu libro \"Trazos de pluma\", como, por exemplo, \"el baile del pa\u00f1uelito\", \"mozamala\" e \"zamacueca\". Con todo, ata 1879, ano do inicio da guerra, o seu nome m\u00e1is xeneralizado era \"a chilena\". Durante a \u00e9poca da guerra do Pac\u00edfico, a ent\u00f3n \"chilena\" foi rebautizada, por iniciativa do mesmo Gamarra, alcumado \"El Tunante\", como \"Marinera\", \"baile de mari\u00f1eir\u00eda\" ou \"baile da Marinera\", en homenaxe a Miguel Grau e \u00e1 Mari\u00f1a de Guerra do Per\u00fa.\nA primeira\nmarinera composta por \"El Tunante\" foi escrita en marzo de 1879 e chamouse \"La Antofagasta\", porto boliviano ocupado por Chile neses d\u00edas, segundo indica Julio Rojas Melgarejo.\nA marinera , durante a guerra do Pac\u00edfico, brindou homenaxe a Miguel Grau e o seu barco \"monitor Hu\u00e1scar\" da armada peruana, consagr\u00e1ndose definitivamente como \"marinera \". Estivo tam\u00e9n presente na guerra civil entre Nicol\u00e1s de Pi\u00e9rola e Andr\u00e9s Avelino C\u00e1ceres (alcumado \"el brujo de los Andes\") que terminou en 1895.\nA primeira marinera composta para ser cantada e acompa\u00f1ada con piano creouse en 1893 co nome de \"Concha de Perla\", letra de Jos\u00e9 Alvarado \"Alvaradito\" e m\u00fasica de \"El Tunante\".\nOrixe.\nEsisten varias hip\u00f3teses sobre as orixes da marinera sendo as m\u00e1is nomeadas as correntes peruanista, hispanista e africanista:\nEsta corrente sost\u00e9n que este baile \u00e9 exclusivamente peruano. O historiador peruano R\u00f3mulo C\u00faneo Vidal indica que a zamacueca era unha danza de descanso, cuxo nome prov\u00e9n do quechua \"zawani\", que significa baile do d\u00eda de descanso e que \"zamiquiqui\" era o descanso campesi\u00f1o logo dunha semana de traballo durante o Vicerreinado do Per\u00fa. As s\u00faas afirmaci\u00f3ns ap\u00f3ianse nas escenas atopadas en huacos (pezas cer\u00e1micas producidas nos Andes centrales ou na costa do Per\u00fa) da cultura mochica e Inca onde o home ten a man na cintura e a muller a man nas costas e ambos soste\u00f1en un bolso ou pano.\nSegundo esta corrente a marinera estar\u00eda inspirada nos bailes vicerreinais de sal\u00f3n como o minueto, Cuadrilla, Rigod\u00f3n, os que foron copiados pola servidume e logo o pobo. As melod\u00edas, os tons, a guitarra e o arpa conforman o achegue hisp\u00e1nico ao baile.\nOs ritmos europeos como o \"Fandango\" e as \"Cashuas\" permitiron a creaci\u00f3n da Sajuriana chilena, o Zambo venezolano, o Ceo ou cielito Gaucho rioplatense, o Tas-be mexicano, o Bambuco granadino, o Amor Fino ecuatoriano e o Toro Mata no Per\u00fa.\nO arxentino Carlos Vega argumenta que a zamacueca nace en 1610 no barrio de Malambo, indicando que \u00e9 unha danza de parella solta, picaresca e onde os bailar\u00edns usan un pano na man.\nEsta sost\u00e9n que a s\u00faa orixe \u00e9 afroperuana posto que foron zambos e negros os principais danzantes recordando os bailes africanos. A denominaci\u00f3n \"Zamacueca\" provir\u00eda de \"Zamba clueca\" onde a \"zamba\" (muller mestiza negro/amerindio) realiza movementos como unha gali\u00f1a choca (\"clueca\") que puxo un ovo.\nO m\u00fasico Nicomedes Santa Cruz indica que a denominaci\u00f3n prov\u00e9n de \"Samba\" e \"Cuque\" dialecto do quimbundo que significa: \"vi\u00f1a para empezar o lund\u00fa\".\nA inicios de 1800 o baile chamouse \"Zamba\" e logo \"Zamacueca\", que os africanistas consideran a orixe da marinera e outros bailes como a \"mozamala\", a \"cueca\", o \"baile do pano da man\".\nO costumista Fernando Romeu indica que o baile colonial chamado \"Zamba\" realizado por boceiras e mulatos \u00e9 a nai da Zamacueca e avoa da Marinera. O investigador Jos\u00e9 Durand sustenta que a Zamacueca \u00e9 a nai da Marinera.\nEstilos.\nSegundo a localizaci\u00f3n esisten diferentes estilos e escolas de Marinera. Hai academias de baile de Marinera por todas partes do Per\u00fa, estas fan competici\u00f3ns entre elas con bastante frecuencia. A competici\u00f3n m\u00e1is importante (Concurso Nacional de Marinera) \u00e9 a que se fai durante o Festival Nacional de Marinera en Trujillo no mes de xaneiro.\nOs tres estilos principais son a Marinera Lime\u00f1a, a Marinera Norte\u00f1a, e a Marinera Serrana. \u00c1s veces a Marinera norte\u00f1a \u00e9 executada por un chal\u00e1n (xinete) montado nun cabalo peruano de paso.\nMarinera lime\u00f1a.\nEsta Marinera \u00e9 elegante e un pouco lenta en comparaci\u00f3n con outras variantes. Esta danza pode interpretarse en tons musicais maiores ou menores. A marinera de contrapunto ou \"canto de jarana\" adoita constar de tres marineras, resbalosa e a continuaci\u00f3n a fuga (pode ser m\u00e1is dunha). Sendo un contrapunto de canto, a Marinera Lime\u00f1a \u00e9 improvisaci\u00f3n pura, e \u00e9 rica e complexa na s\u00faa execucion.\nEn canto aos instrumentos con que se interpreta, at\u00f3panse hoxe a guitarra, o caix\u00f3n e as palmas do p\u00fablico. Antigamente, a marinera na rexi\u00f3n de Lima interpretouse tam\u00e9n con arpa e ocasionalmente bandurra ou la\u00fade, en canto aos instrumentos de corda. En canto \u00e1 percusi\u00f3n esta era enriquecida coa presenza do tamborete, instrumento coa aparencia dunha mesa (como pode verse na revista Mundial), do que lamentablemente non queda hoxe ning\u00fan exemplar. Este instrumento foi logo substitu\u00eddo polo Caix\u00f3n.\nConcl\u00faese a marinera con \"a fuga\", unha sorte de exaltaci\u00f3n que finaliza o baile nunha forma moi alegre.\nA marinera lime\u00f1a ten un par\u00e1metro no seu canto e m\u00fasica, este canto foi levado ao baile orden\u00e1ndoo por medio de amarres e cambios de sitios que os bailar\u00edns deben cumprir con rigor.\nHoxe en d\u00eda, a Marinera lime\u00f1a parece facer sido ensombrecida pola Marinera norte\u00f1a, debido \u00e1s s\u00faas calidades populares. Con todo, o baile a\u00ednda ten un pequeno n\u00famero de admiradores que o bailan nas festividades de outubro ou durante o aniversario de Lima.\nMarinera norte\u00f1a.\nA Marinera norte\u00f1a adoita chamarse tam\u00e9n \"Marinera coste\u00f1a\", desco\u00f1\u00e9cese a s\u00faa orixe exacta. Adquiriu caracter\u00edsticas de bailes coloniais de nativos norte\u00f1os e foi co\u00f1ecida como marinera durante a independencia do Per\u00fa (1821).\nNa marinera norte\u00f1a o home baila con zapatos, en cambio a muller, que representa \u00e1 campesi\u00f1a, non os usa. Coa pr\u00e1ctica constante as plantas dos p\u00e9s curtense e endurecense e as mulleres poden bailar descalzas sobre chans irregulares, \u00e1speros e quentes sen que isto afecte a calidade do baile, o que para elas \u00e9 motivo de orgullo.\n\"A danzante de marinera debe presentarse na pista de baile vestindo os seus mellores traxes pero cos p\u00e9s espidos, da mesma forma que o fac\u00edan as campesi\u00f1as norte\u00f1as do s\u00e9culo XIX.\"\n\"Estando obrigadas a bailar descalzas en calquera superficie sen mostrar ningunha incomodidade, as bailarinas profesionais deben practicar o suficiente para desenvolver callos grosos nas plantas dos seus p\u00e9s.\"\nA marinera no norte (departamentos de Lambayeque, La Liberdad, Piura e outros) \u00e9 \u00e1xil, elegante, libre, alegre e espont\u00e1nea, mostrando durante todo o baile un coloquio amoroso no cal a dama coquetea con picard\u00eda, astucia e intelixencia expresando a s\u00faa afectividad, mentres o home galantea, acompa\u00f1a, axexa e conquista \u00e1 s\u00faa parella. Esta mensaxe desenv\u00f3lvese durante a execuci\u00f3n do baile e \u00e9 necesario que sexa cantada como no caso da \"Lime\u00f1a\", a\u00ednda que tam\u00e9n se pode bailar con banda de m\u00fasicos. Tr\u00e1tase dun baile de contrapunto onde o home e a dama deber\u00e1n demostrar a s\u00faa destreza e habilidade.\nNo referente ao vestido t\u00edpico das damas debemos mencionar que non existen vestidos de marinera, sen\u00f3n m\u00e1is ben as bailarinas deben lucir vestidos t\u00edpicos dos pobos norte\u00f1os que executan este estilo de marinera, iso si, bailando sempre cos p\u00e9s descalzos. \u00c9 inaceptable o uso de zapatillas, ballerinas ou calquera clase de calzado para a interpretaci\u00f3n deste baile.\nNos homes \u00e9 moi co\u00f1ecido o t\u00edpico traxe de chal\u00e1n co seu poncho de f\u00edo e o seu chapeu (sombreiro) de palla de \u00e1 ancha, pero tam\u00e9n, nalg\u00fans pobos do norte \u00fasase o termo (traxe) de dril (tea) branco de costura simple, caracter\u00edstica de toda a costa norte peruana. En canto ao calzado este debe ser negro e de vestir.\nMarinera pune\u00f1a.\n\u00c9 unha danza de car\u00e1cter carnavalesco; con movementos moi cadenciosos, danzadas unhas a continuaci\u00f3n doutras.\nA primeira, de caracter\u00edsticas similares a outras marineras executadas ao longo do Per\u00fa pero orixinada na cidade de Puno, seguida dun huai\u00f1o (baile e m\u00fasica de orixe incaico) pandillero ou cuadrilla.\nCreadas no estrato social chamado \"cholada\" (homes mestizos de Puno)\nA Marinera Serrana.\nEsta marinera \u00e9 t\u00edpica das rexi\u00f3ns altas e monta\u00f1osas do Per\u00fa. Esta variante ten moitas influencias do Huaino. Xeralmente en ton menor, con movementos lentos, rep\u00edtese d\u00faas veces e termina en fuga de Huaino. Ten m\u00e1is elementos de mixtura (Mestizaxe) tanto nos seus pasos como no vestiario e instrumentos, tales como Arequipa, Cajamarca, Ayacucho, Ancash. Todas te\u00f1en tanto semellanzas como diferenzas entre si, dependendo das influencias espa\u00f1olas e andinas de cada sector ou rexi\u00f3n.\nMarinera con cabalo de paso.\nO igual que a marinera de a pe a marinera con cabalo de paso busca na s\u00faa execuci\u00f3n facerse con malgaste de graza, picard\u00eda e destreza. Pola s\u00faa banda, o cabalo de paso peruano \u00e9 unha raza equina xurdida durante a Colonia no Per\u00fa, cuxos exemplares son adestrados para executar un trote peculiar.\nConcursos de Marinera.\nSon moitos os concursos que se realizan o longo de todo o ano e en diversas cidades do Per\u00fa sendo o que realiza a asociaci\u00f3n cultural \"Todas las Sangres\" desde 1987 na cidade de Lima o principal concurso de Marinera Norte\u00f1a; evento este que \u00e9 pioneiro en implantar novos mecanismos de cualificaci\u00f3n e transparencia nos resultados, pero sen d\u00fabida se alg\u00fan destaca sobre todos os demais este \u00e9 o que se realiza desde 1960 organizado polo club de f\u00fatbol \"Club Libertad de Trujillo\", o longo da \u00faltima semana do mes de xaneiro de todos os anos, na cidade de Trujillo, o chamado Concurso Nacional de Marinera, certame de fama internacional no que participan miles de parellas de baile achegados de todos os recunchos do Per\u00fa e do exterior. Este \u00e9 sen d\u00fabida un dos maiores eventos do folclore peruano, habendose consituido nun dos puntos m\u00e1is sobresa\u00edntes no calendario tur\u00edstico do pa\u00eds, p\u00f3dese dicir que este concurso \u00e9 a meta final de todo cultor deste baile."}
{"id": "210897", "revid": "27249", "url": "https://gl.wikipedia.org/wiki?curid=210897", "title": "Luganda", "text": ""}
{"id": "210900", "revid": "22570", "url": "https://gl.wikipedia.org/wiki?curid=210900", "title": "Verne Troyer", "text": "Vernon Jay \"Verne\" Troyer, nado en 1 de xaneiro de 1969 en Sturgis (M\u00edchigan) e finado o 21 de abril de 2018 nos \u00c1nxeles (California), foi un actor, c\u00f3mico e youtubeiro estadounidense. \u00c9 especialmente reco\u00f1ecido polo seu papel de Mini-Me na serie de filmes \"Austin Powers\" (1997\u20132002). Troyer ti\u00f1a hipoplasia cartilaxe cabelo e media 81 cm de alto."}
{"id": "210901", "revid": "89787", "url": "https://gl.wikipedia.org/wiki?curid=210901", "title": "Segunda divisi\u00f3n espa\u00f1ola 1960/61", "text": "A tempada 1960\u201361 da Segunda Divisi\u00f3n de Espa\u00f1a de f\u00fatbol foi a 29\u00aa edici\u00f3n desta competici\u00f3n. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. CA Osasuna\u00a0e CD Tenerife ascenderon a Primeira Divisi\u00f3n.\nClasificaci\u00f3n.\nGrupo 1.\n1 \"Ao finalizar o campionato o CD Condal rexeitou a s\u00faa praza en Segunda Divisi\u00f3n, polo que foi repescado o Real Gij\u00f3n, que perdera a categor\u00eda na promoci\u00f3n.\""}
{"id": "210904", "revid": "23204", "url": "https://gl.wikipedia.org/wiki?curid=210904", "title": "Malcolm Guthrie", "text": "Malcolm Guthrie, nado en Hove (East Sussex) o 10 de febreiro de 1903 e finado o 22 de novembro de 1972, foi un profesor e ling\u00fcista ingl\u00e9s especializado nas linguas bant\u00fas.\nTraxectoria.\nFillo de pai escoc\u00e9s e nai neerlandesa, \u00e9 co\u00f1ecido principalmente pola s\u00faa clasificaci\u00f3n das linguas bant\u00fas, que, malia estar baseada m\u00e1is en criterios xeogr\u00e1ficos ca ling\u00fc\u00edsticos, segue a ser a m\u00e1is usada na actualidade.\nO seu traballo m\u00e1is importante foi \"Comparative Bantu\", publicado en catro volumes entre os anos 1967 (volume 1), 1970 (volumes 3 e 4) e 1971 (volume 2). Os catro volumes non s\u00f3 proporcionan unha clasificaci\u00f3n xen\u00e9tica, sen\u00f3n tam\u00e9n unha reconstruci\u00f3n do \"proto-bant\u00fa\" como a proto-lingua da familia das linguas bant\u00fas. Para a s\u00faa reconstruci\u00f3n, Guthrie tirou a informaci\u00f3n de 28 linguas escollidas m\u00e1is ou menos ao chou. Tense criticado que a arbitrariedade da escolla fai que a reconstruci\u00f3n non sexa fiable, posto que as formas reconstru\u00eddas e, por tanto, a \u00e1rbore xeneal\u00f3xica, ser\u00edan diferentes se mud\u00e1semos a selecci\u00f3n de linguas.\nGuthrie tam\u00e9n publicou moitos traballos sobre unha ampla variedade de linguas bant\u00fas, entre as que est\u00e1n o lingala, o bemba, o mfinu e m\u00e1is o teke."}
{"id": "210906", "revid": "1888", "url": "https://gl.wikipedia.org/wiki?curid=210906", "title": "Manuel Cort\u00e9s Tall\u00f3n", "text": ""}
{"id": "210907", "revid": "111268", "url": "https://gl.wikipedia.org/wiki?curid=210907", "title": "Francisco Leal Insua", "text": "Francisco Leal Insua, nado en Viveiro o 10 de maio de 1910 e finado en Madrid o 12 de xullo de 1997, foi un escritor e xornalista galego.\nTraxectoria.\nComezou a colaborar nos xornais de Viveiro e de Vilalba e, despois, no semanario \"Vallibria\" de Mondo\u00f1edo, onde coincidiu con Francisco Fern\u00e1ndez del Riego, Aquilino Iglesia Alvari\u00f1o e \u00c1lvaro Cunqueiro. En 1933 colaborou con \"ABC\" e \"Mundo Gr\u00e1fico\" e \"Nuevo Mundo\", de Madrid. Foi redactor xefe de \"El Progreso\" (1938) e director de \"Faro de Vigo\" (1949-1961), \"El Correo Gallego\", \"La Noche\" e da revista internacional \"Mundo Hisp\u00e1nico\" (1961). Tam\u00e9n foi director de publicaci\u00f3ns da axencia de noticias EFE. Na s\u00faa obra po\u00e9tica mesturou elementos procedentes das fontes cl\u00e1sicas xunto a outras tendencias l\u00edricas do s\u00e9culo XX sen moita artificiosidade. Promoveu a edici\u00f3n da obra po\u00e9tica completa de Antonio Noriega Varela. Recibiu o Premio Internacional de Poes\u00eda en Lisboa (1943), o Premio Nacional de Periodismo Marqueses de Taurisano (1963) e a Medalla Castelao (1995).\nCasou en 1939 coa pintora Xulia Minguill\u00f3n."}
{"id": "210908", "revid": "1888", "url": "https://gl.wikipedia.org/wiki?curid=210908", "title": "Francisco Leal \u00cdnsua", "text": ""}
{"id": "210909", "revid": "98629", "url": "https://gl.wikipedia.org/wiki?curid=210909", "title": "Proxy (padr\u00f3n de dese\u00f1o)", "text": "O padr\u00f3n de dese\u00f1o Proxy \u00e9 un padr\u00f3n estrutural que ten como prop\u00f3sito proporcionar un subrogado ou intermediario dun obxecto para controlar o seu acceso.\nMotivaci\u00f3n.\nPara explicar a motivaci\u00f3n do uso deste padr\u00f3n vexamos un exemplo onde a s\u00faa aplicaci\u00f3n ser\u00eda a soluci\u00f3n m\u00e1is axeitada ao problema requirido.\nAplicabilidade.\nO padr\u00f3n \"proxy\" necesita dunha forma de referencia a un obxecto m\u00e1is flexible que un punteiro. Dependendo da funci\u00f3n que se desexe realizar con dita referencia p\u00f3dense distinguir diferentes tipos de \"proxies\":\nParticipantes.\nMant\u00e9n unha referencia ao obxecto real (RealSubject).\nProporciona unha interface id\u00e9ntica ao suxeito (Subject).\nControla o acceso ao obxecto real e pode ser o responsable da s\u00faa creaci\u00f3n e borrado.\nDefine a interface com\u00fan de Proxy e RealSubject.\nDefine o obxecto real.\nConsecuencias.\nO uso do proxy introduce un nivel de indirecci\u00f3n adicional con diferentes usos:\nImplementaci\u00f3n.\npublic abstract class Suxeito {\n public Suxeito(String nome) {\n _nome = nome;\n public String toString() {\n return _nome;\n public abstract void metodo1();\n public abstract void metodo2();\n private String _nome;\npublic class SuxeitoReal extends Suxeito {\n public SuxeitoReal(String nome) {\n super(nome);\n \n public void metodo1() {\n System.out.println(\"Executando metodo1 en \" + this);\n public void metodo2() {\n System.out.println(\"Executando metodo2 en \" + this);\n} \npublic class Proxy extends Suxeito {\n public Proxy(String nome) {\n super(nome);\n _accesos_metodo1 = 0;\n _accesos_metodo2 = 0;\n _suxeito_real = null;\n private SuxeitoReal obterSuxeitoReal() {\n if (_suxeito_real == null) {\n _suxeito_real = new SuxeitoReal(this + \" (Real)\");\n return _Suxeito_real;\n public void metodo1() {\n _accesos_metodo1++;\n obterSuxeitoReal().metodo1();\n \n public void metodo2() {\n _accesos_metodo2++;\n obterSuxeitoReal().metodo2();\n public void status() {\n if (_suxeito_real != null) {\n System.out.println(\"Accesos a \" + _suxeito_real +\n \": metodo1=\" + _accesos_metodo1 +\n \", metodo2=\" + _accesos_metodo2);\n } else {\n System.out.println(\"Suxeito Real (\" + this + \") no creado.\");\n private SuxeitoReal _suxeito_real;\n private int _accesos_metodo1, _accesos_metodo2;\npublic class Cliente {\n public Cliente(Suxeito suxeito) {\n _suxeito = suxeito;\n public void executar() {\n _suxeito.metodo1();\n _suxeito.metodo1();\n _suxeito.metodo2();\n _suxeito.metodo1();\n private Suxeito _suxeito;\npublic class Main {\n public static void main(String[] argv) {\n Proxy obxecto_a = new Proxy(\"obxecto_a\");\n Cliente c = new Cliente(obxecto_a);\n obxecto_a.status();\n c.executar();\n obxecto_a.status();\n SuxeitReal obxecto_b = new SuxeitoReal(\"obxecto_b\");\n Cliente d = new Cliente(obxecto_b);\n d.executar();"}
{"id": "210911", "revid": "6939", "url": "https://gl.wikipedia.org/wiki?curid=210911", "title": "Tombuctu", "text": ""}
{"id": "210913", "revid": "23204", "url": "https://gl.wikipedia.org/wiki?curid=210913", "title": "Josh Duhamel", "text": "Joshua David \"Josh\" Duhamel, nado o 14 de novembro de 1972 en Minot, Dacota do Norte, \u00e9 un actor e modelo estadounidense. \u00c9 principalmente co\u00f1ecido por interpretar o papel de Danny McCoy na serie de televisi\u00f3n \"Las Vegas\"."}
{"id": "210914", "revid": "56817", "url": "https://gl.wikipedia.org/wiki?curid=210914", "title": "Clone Wars", "text": "Clone Wars pode referirse:"}
{"id": "210916", "revid": "35303", "url": "https://gl.wikipedia.org/wiki?curid=210916", "title": "Wilhelm Heinrich Immanuel Bleek", "text": ""}
{"id": "210918", "revid": "98629", "url": "https://gl.wikipedia.org/wiki?curid=210918", "title": "Wilhelm Bleek", "text": "Wilhelm Heinrich Immanuel Bleek, nado en Berl\u00edn (daquela pertencente ao reino de Prusia) o 8 de marzo de 1827 e finado o 17 de agosto de 1875, foi un ling\u00fcista alem\u00e1n. O seu traballo m\u00e1is importante foi \"Gram\u00e1tica Comparativa das Linguas Surafricanas\".\nTraxectoria.\nFoi o fillo m\u00e1is vello de Friedrich Bleek, profesor de teolox\u00eda nas universidades de Berl\u00edn e de Bonn, e de Augusta Charlotte Marianne Henriette Sethe. De 1845 a 1848 estudou teolox\u00eda en Bonn e m\u00e1is tarde marchou a Berl\u00edn para estudar hebreo, onde foi estudante de Carl R. Lepsius. A s\u00faa tese de doutoramento (1851) tratou sobre a clase dos substantivos. En 1853, foi a \u00c1frica a estudar as linguas khoisas e as linguas bant\u00fas e comezou a escribir unha gram\u00e1tica do zul\u00fa. Na s\u00faa grande obra, \"Gram\u00e1tica Comparativa\", estudou os prefixos dos substantivos das linguas bant\u00fa e introduciu un sistema numeral de clases que xa non se emprega hoxe en d\u00eda."}
{"id": "210919", "revid": "27155", "url": "https://gl.wikipedia.org/wiki?curid=210919", "title": "Solenoide alfa", "text": "O solenoide alfa \u00e9 un tipo de pregamento da estrutura terciaria das prote\u00ednas, que se atopa nas subunidades proteicas dos complexos colleitadores de luz, particularmente nas prote\u00ednas clorofila peridinina dos dinoflaxelados , e formando dominios de prote\u00ednas eucari\u00f3ticas de maior tama\u00f1o que forman parte do complexo do poro nuclear . O pregamento consiste en varias h\u00e9lices alfa dispostas formando un patr\u00f3n curvado que lembra a un barril beta de tipo brazo de xitano ou remu\u00ed\u00f1o (\"jellyroll\").\nO grao de curvatura do solenoide alfa depende da s\u00faa secuencia primaria de amino\u00e1cidos. Os solenoides moi curvados te\u00f1en patr\u00f3ns de secuencias predicibles e levaron \u00e1 identificaci\u00f3n de probables compo\u00f1entes de tipo solenoide no proteasoma ."}
{"id": "210920", "revid": "27155", "url": "https://gl.wikipedia.org/wiki?curid=210920", "title": "Abella com\u00fan", "text": ""}
{"id": "210921", "revid": "27155", "url": "https://gl.wikipedia.org/wiki?curid=210921", "title": "Abella dom\u00e9stica", "text": ""}
{"id": "210922", "revid": "27155", "url": "https://gl.wikipedia.org/wiki?curid=210922", "title": "Abella mel\u00edfera", "text": ""}
{"id": "210923", "revid": "56817", "url": "https://gl.wikipedia.org/wiki?curid=210923", "title": "Murilo Ben\u00edcio", "text": "Murilo Ben\u00edcio Ribeiro, nado en Niter\u00f3i o 13 de xullo de 1972, \u00e9 un actor brasileiro."}
{"id": "210924", "revid": "89787", "url": "https://gl.wikipedia.org/wiki?curid=210924", "title": "Abella africanizada", "text": "Co nome de abellas afrinizadas co\u00f1\u00e9cense unha serie de h\u00edbridos (impropiamente denominados abellas africanas ou abellas asasinas), procedentes do cruzamento en Am\u00e9rica da subespecie natural africana da abella com\u00fan, \"Apis mellifera scutellata\", con abellas crioulas naturalizadas do continente suramericano, pertencentes a varias subespecies de \"A. mellifera\", como \"Apis mellifera mellifera\", \"Apis mellifera iberica\" e posibelmente outras.\nA particularidade destes h\u00edbridos \u00e9 o seu acentuado comportamento defensivo, altamente herd\u00e1bel, que os fai moi agresivos cando son molestados, atacando en cantidade, moi velozmente e seguido \u00e1 s\u00faa v\u00edtima at\u00e9 900 metros da colmea. Este comportamento provocou en Am\u00e9rica numerosas mortes de persoas.\nHistoria.\nA s\u00faa orixe d\u00e9bese a que, co prop\u00f3sito de incrementar a colleita de mel no Brasil, introduc\u00edronse en 1957, preto de S\u00e3o Paulo, 26 mestras de \"Apis mellifera scutellata\" orixinarias de Tanzania, co fin de desenvolver un programa de mellora xen\u00e9tica.\nAccidentalmente, estas abellas escaparon grazas a un grupo de brasileiros que estaban fumigando no lugar e abriron a gaiola dunha abella mestra, que escapou e se hibridou coas abellas mel\u00edferas naturalizadas do Brasil e de Suram\u00e9rica en xeral.\nA partir dese momento expand\u00edronse por todo o continente de maneira constante, avanzando entre 150 e 300 quil\u00f3metros ao ano, chegando a Am\u00e9rica central, M\u00e9xico e, despois, aos Estados Unidos, aos estados de Florida, Texas, Arizona e California.\nAccidentes descritos.\nEn M\u00e9xico rexistr\u00e1ranse, at\u00e9 2003, 3.000 accidentes e m\u00e1is de 300 mortes por abellas. En Costa Rica rexistr\u00e1ronse 30 casos de mortes. En Colombia rexistr\u00e1ronse m\u00e1is de 100 mortes e m\u00e1is de 400 feridos polas picadas destas abellas. Na Arxentina informouse de que enxames invadiron casas de familia matando aos seus moradores."}
{"id": "210925", "revid": "22795", "url": "https://gl.wikipedia.org/wiki?curid=210925", "title": "Abella africana", "text": ""}
{"id": "210926", "revid": "22795", "url": "https://gl.wikipedia.org/wiki?curid=210926", "title": "Abella asasina", "text": ""}
{"id": "210928", "revid": "4817", "url": "https://gl.wikipedia.org/wiki?curid=210928", "title": "CAT 3", "text": "CAT 3, acr\u00f3nimo de \"Capsule Ariane Technologique 3\", foi un sat\u00e9lite artificial da ESA lanzado o 19 de xu\u00f1o de 1981 mediante o terceiro foguete Ariane 1 desde o Centro Espacial de Kourou.\nCaracter\u00edsticas.\nCAT 3 foi unha c\u00e1psula tecnol\u00f3xica posta en \u00f3rbita durante o lanzamento do terceiro Ariane 1. Foi posto nunha \u00f3rbita inicial de 200,8\u00a0km de perixeo, 36.173\u00a0km de apoxeo, unha inclinaci\u00f3n orbital de 10,6 graos e un per\u00edodo de 638,6 minutos. A c\u00e1psula funcionaba con bater\u00edas e foi dese\u00f1ada para durar 6 \u00f3rbitas. A s\u00faa funci\u00f3n foi recompilar informaci\u00f3n sobre o foguete durante o lanzamento e posta en \u00f3rbita e retransmitila a terra para obter datos cos que validar o foguete. Emit\u00eda a unha frecuencia de entre 136 e 138 MHz."}
{"id": "210929", "revid": "4817", "url": "https://gl.wikipedia.org/wiki?curid=210929", "title": "CAT-3", "text": ""}
{"id": "210930", "revid": "4817", "url": "https://gl.wikipedia.org/wiki?curid=210930", "title": "Capsule Ariane Technologique 3", "text": ""}
{"id": "210931", "revid": "7596", "url": "https://gl.wikipedia.org/wiki?curid=210931", "title": "Videochat", "text": "O videochat \u00e9 unha variaci\u00f3n dos servizos de chat tradicionais, que permite a comunicaci\u00f3n a trav\u00e9s de Internet entre varios usuarios, con recursos de son e v\u00eddeo.\nExisten basicamente dous enfoques na implantaci\u00f3n de videochat, cada un seguindo o estilo dos dous modos principais de chat: IRC e mensaxer\u00eda instant\u00e1nea. No primeiro dos casos, un n\u00famero arbitrario de usuarios son agrupados nunha serie de salas ou canles, e realizan unha comunicaci\u00f3n baseada no multidifusi\u00f3n, \u00e9 dicir, em\u00edtese a informaci\u00f3n de forma que sexa accesible a todos os usuarios da canle, a\u00ednda que a comunicaci\u00f3n privada \u00e9, \u00e1s veces, unha opci\u00f3n. A outra visi\u00f3n ser\u00eda a de videoconferencia, no sentido tradicional, no que dous usuarios estabelecen comunicaci\u00f3n de forma directa, coa posibilidade de comunicarse a trav\u00e9s de texto.\nO videochat baseado na multidifusi\u00f3n adoita ser elixido polos sitios web que permiten videochat on-line, xeralmente executado coa tecnolox\u00eda Flash Video, a\u00ednda que haxa tam\u00e9n un software especializado.\nO videochat en directo \u00e9 habitual en programas de mensaxeir\u00eda instant\u00e1nea como o MSN Messenger, Yahoo! Messenger ou Skype."}
{"id": "210932", "revid": "4817", "url": "https://gl.wikipedia.org/wiki?curid=210932", "title": "CAT 4", "text": "CAT 4, acr\u00f3nimo de \"Capsule Ariane Technologique 4\", foi un sat\u00e9lite artificial da ESA lanzado o 20 de decembro de 1981 mediante o cuarto foguete Ariane 1 desde o Centro Espacial de Kourou.\nCaracter\u00edsticas.\nCAT 4 foi unha c\u00e1psula tecnol\u00f3xica posta en \u00f3rbita durante o lanzamento do cuarto Ariane 1. Foi posto nunha \u00f3rbita inicial de 199\u00a0km de perixeo, 36.051\u00a0km de apoxeo, unha inclinaci\u00f3n orbital de 10,6 graos e un per\u00edodo de 636 minutos. A c\u00e1psula funcionaba con bater\u00edas e foi dese\u00f1ada para durar 6 \u00f3rbitas (unhas 65 horas). A s\u00faa funci\u00f3n foi recompilar informaci\u00f3n sobre o foguete durante o lanzamento e posta en \u00f3rbita e retransmitila a terra para obter datos cos que validar o foguete. Emit\u00eda a unha frecuencia de entre 136 e 138 MHz."}
{"id": "210933", "revid": "4817", "url": "https://gl.wikipedia.org/wiki?curid=210933", "title": "CAT-4", "text": ""}
{"id": "210934", "revid": "4817", "url": "https://gl.wikipedia.org/wiki?curid=210934", "title": "Capsule Ariane Technologique 4", "text": ""}
{"id": "210936", "revid": "23562", "url": "https://gl.wikipedia.org/wiki?curid=210936", "title": "A Coru\u00f1a Fillos de Breog\u00e1n", "text": ""}
{"id": "210938", "revid": "98629", "url": "https://gl.wikipedia.org/wiki?curid=210938", "title": "Desastre ambiental", "text": "Un desastre ambiental ou desastre medioambiental \u00e9 un desastre no ambiente natural debido \u00e1 actividade humana. Non se debe confundir co concepto de desastre natural.\nImpacto.\nOs desastres ambientais poden ter efectos sobre a agricultura, a biodiversidade, a econom\u00eda e a sa\u00fade humana. As causas son a contaminaci\u00f3n, o esgotamento dos recursos naturais, a actividade industrial ou as malas pr\u00e1cticas agr\u00edcolas.\nNos desastres ambientais, o impacto da alteraci\u00f3n do ecosistema realizada polo ser humano adoita levar a consecuencias xeneralizadas e de longa duraci\u00f3n. Entre elas p\u00f3dense inclu\u00edr as mortes de animais (inclu\u00edndo humanos) e plantas, ou a alteraci\u00f3n grave da vida humana, que probabelmente requira da migraci\u00f3n."}
{"id": "210939", "revid": "22795", "url": "https://gl.wikipedia.org/wiki?curid=210939", "title": "Desastre medioambiental", "text": ""}
{"id": "210940", "revid": "67049", "url": "https://gl.wikipedia.org/wiki?curid=210940", "title": "Seca", "text": "A seca p\u00f3dese definir como unha anomal\u00eda de duraci\u00f3n m\u00e1is ou menos longa, na que a dispo\u00f1ibilidade de auga se sit\u00faa por debaixo dos requirimentos dunha zona xeogr\u00e1fica dada. A auga non \u00e9 suficiente para abastecer as necesidades das plantas, os animais e os humanos.\n\u00c9 un fen\u00f3meno clim\u00e1tico causado pola insuficiencia de precipitaci\u00f3ns pluviom\u00e9tricas (chuvia) nunha determinada rexi\u00f3n durante un per\u00edodo de tempo grande.\nA causa principal de toda seca \u00e9, popr tanto, o d\u00e9ficit de precipitaci\u00f3ns. Cando a falta de chivias non \u00e9 demasiado prolongada adoita falarse de seca meteorol\u00f3xica que, se perdura, deriva nunha seca hidrol\u00f3xica, caracterizada pola desigualdade entre a dispo\u00f1ibilidade de auga e as demandas naturais da mesma. En casos extremos p\u00f3dese chegar \u00e1 aridez.\nA\u00ednda que alg\u00fans consideran a \"seca\" como sin\u00f3nimos de \"estiaxe\", existe unha non pequena diferenza entre ambos os conceptos, pois a estiaxe \u00e9 un fen\u00f3meno que ocorre nun intervalo de tempo m\u00e1is ou menos curto, \u00e9 dicir, a estiaxe non \u00e9 permanente, mentres que a seca \u00e9 permanente.\nO fen\u00f3meno da seca provoca desequilibrios hidrol\u00f3xicos importantes. Normalmente a ocorrencia da seca dase cando a evapotranspiraci\u00f3n supera durante un per\u00edodo de tempo amplo a precipitaci\u00f3n de chuvias.\nA diminuci\u00f3n do volume de auga no mar de Aral consid\u00e9se como un dos maiores desastres ambientais e humanos da historia que produciu unha situaci\u00f3n de seca."}
{"id": "210942", "revid": "5863", "url": "https://gl.wikipedia.org/wiki?curid=210942", "title": "Nat\u00e1lia Lage", "text": "Nat\u00e1lia Lage Vianna Soares, nada en Niter\u00f3i o 30 de outubro de 1978, \u00e9 unha actriz brasileira."}
{"id": "210943", "revid": "89787", "url": "https://gl.wikipedia.org/wiki?curid=210943", "title": "Ilves", "text": "O Tampereen Ilves, ou simplemente Ilves, \u00e9 un equipo profesional de h\u00f3ckey sobre xeo da cidade de Tampere (Finlandia). Actualmente compite na Liiga, a m\u00e1xima categor\u00eda do h\u00f3ckey sobre xeo finland\u00e9s, competici\u00f3n da que \u00e9 un dos equipos fundadores. Xoga os seus partidos como local no Nokia Arena, un pavill\u00f3n con capacidade para 13\u00a0455 persoas que comparte con Tappara.\nFundado en 1931, \u00e9 a secci\u00f3n de h\u00f3ckey sobre xeo do club polideportivo do mesmo nome. Tr\u00e1tase do equipo m\u00e1is laureado do h\u00f3ckey sobre xeo finland\u00e9s, tendo ga\u00f1ado o campionato nacional en 16 ocasi\u00f3ns. Con todo, o equipo non ga\u00f1ou m\u00e1is que unha vez o campionato dende que a competici\u00f3n adoptou a denominaci\u00f3n actual. Ademais conquistou nove medallas de prata e trece de bronce, e conquistou a copa nacional (denominada Suomen Cup) en d\u00faas ocasi\u00f3ns.\nIlves conta tam\u00e9n cun equipo feminino, denominado Ilves Naiset, que con 10 campionatos nacionais e unha copa de Europa \u00e9 un dos equipos m\u00e1is laureados do h\u00f3ckey sobre xeo feminino de Finlandia.\nHistoria.\nFundaci\u00f3n e primeiras tempadas.\nO Ilves foi fundado no instituto Tampereen Lyseo o 10 de abril 1931 por Niilo Tammisalo, que era profesor no centro, para que o alumnado puidera practicar deportes de pelota. Tammisalo acabar\u00eda convert\u00e9ndose no primeiro presidente do club.\nIlves xogou o seu primeiro partido no xeo do N\u00e4sij\u00e4rvi o 24 de xaneiro de 1932, caendo por 2 goles a 1 fronte ao Tampereen Palloilijat (TaPa) marcando para Ilves Reino Lahtinen. Pouco despois o equipo debutou en competici\u00f3n oficial, de novo fronte a TaPa no mesmo escenario, o 6 de febreiro dese mesmo ano na primeira rolda do campionato finland\u00e9s, nun partido que finalizou co mesmo resultado que o disputado uns d\u00edas antes. Na s\u00faa segunda tempada os de Tampere enfront\u00e1ronse en Helsinqui\u00a0ao Helsingfors Skridskoklubb (HSK) o 12 de febreiro de 1933, caendo por cinco goles a dous nun partido eloxiado pola prensa local como o \"o mellor partido de h\u00f3ckey xogado nunca en Finlandia\". O 6 de marzo dese mesmo ano Ilves enfrontouse a un combinado da capital finlandesa, ga\u00f1ando 4-3 para sorpresa da maior\u00eda, con este partido o equipo foi seleccionado para enfrontarse ao equipo sueco do Hammarby IF, contra o que perdeu pola m\u00ednima (1-0). En decembro de 1933 Ilves finalizou a s\u00faa pista de xogo \u00e1 beira do Pyh\u00e4j\u00e4rvi.\nEn 1934 Ilves acadou o terceiro posto do campionato finland\u00e9s, ga\u00f1ando a medalla de bronce. Esa tempada, a suxesti\u00f3n de Ilves, o campionato finland\u00e9s disputouse en formato de liga e non de copa, co cal unha derrota inicial non pu\u00f1a fin \u00e1 participaci\u00f3n dun equipo na competici\u00f3n. O equipo de Tampere comezou a s\u00faa andaina en Helsinqui\u00a0fronte o Helsingin Palloseura (HPS), fronte ao que caeu por tres goles a un. O seguinte partido, celebrado en Tampere, empatou (1-1) co Helsingfors Skridskoklubb (HSK), mentres que o derradeiro partido supuxo a primeira vitoria da historia de Ilves logo de derrotar a Helsingin Jalkapalloklubi (HJK). O xogador de Ilves Jaakko Tiitola converteuse no m\u00e1ximo puntuador e compartiu o t\u00edtulo de m\u00e1ximo goleador xunto con Holger Sarmola. En inverno dese ano Niilo Tammisalo puxo punto e final \u00e1 s\u00faa carreira como xogador e converteuse en adestrador do equipo a tempo completo, as\u00ed como en presidente da entidade. Ao final da tempada, o tama\u00f1o insuficiente da pista e os problemas causados pola patinaxe no xeo do lago levaron ao equipo a abandonar o novo campo logo de tan s\u00f3 unha tempada e a decidir constru\u00edr unha nova pista de xeo.\nO ano seguinte o equipo de Tampere mellorou a s\u00faa clasificaci\u00f3n final logo de conseguir a medalla de prata tras finalizar en segunda posici\u00f3n por detr\u00e1s de HJK. O equipo do lince ga\u00f1ou a metade dos catro partidos disputados, vencendo todos os encontros que disputou como local e perdendo nas s\u00faas d\u00faas visitas \u00e1 capital. Esa tempada debutou o primeiro reforzo estranxeiro do equipo, o turco Feyzi Ahsen-B\u00f6re. Ademais o equipo mudou a s\u00faa pista ao extremo sur de Koulukatu e Mariankatu, nuns terreos do Club de Tenis de Tampere, xunto \u00e1 Escola de Econom\u00eda.\nPrimeiros t\u00edtulos.\nEn 1936, tan s\u00f3 dous anos despois da s\u00faa primeira medalla proclamouse campi\u00f3n por primeira vez na s\u00faa historia, revalidando o t\u00edtulo os dous anos seguintes.\nTempos de guerra.\nEn 1942, logo de permanecer invicto durante catro anos, o Ilves perdeu un partido en H\u00e4meenlinna, onde o Tarmo puxo fin a unha xeira de 34 vitorias consecutivas. En 1945 o Ilves alzouse novamente como campi\u00f3n finland\u00e9s, revalid\u00e1ndoo novamente os dous anos seguintes, e conseguindo novamente entre 1950 e 1952 outros tres t\u00edtulos consecutivos sen perder ning\u00fan partido.\nEn 1965 constru\u00eduse en Tampere o primeiro estadio cuberto de h\u00f3ckey sobre xeo, o Hakamets\u00e4n j\u00e4\u00e4halli, convert\u00e9ndose o moderno estadio na casa do Ilves.\nEn 1970 finaliza na segunda posici\u00f3n por terceiro ano consecutivo. O equipo consegue estar entre as tres primeiras posici\u00f3ns durante nove anos seguidos, conseguindo d\u00faas medallas de ouro, catro de prata e tres de bronce entre 1963 e 1970. O 15\u00ba t\u00edtulo do equipo chegou en 1972, coa superestrela canadense Len Lunde (primeiro xogador estranxeiro do Ilves e que tam\u00e9n adestrar\u00eda ao equipo).\nEntre 1976 e 1982 o equipo sofre unha crise de resultados, non conseguindo ningunha medalla nestes anos, mais en 1985 chegar\u00eda o 16\u00ba t\u00edtulo nacional tras derrotar ao TPS nunha emocionante final ao mellor de cinco partidos na que os de Turku ga\u00f1aron os dous primeiros partidos e o Ilves conseguiu remontar a final na mellor remontada vista nunca no h\u00f3ckey finland\u00e9s. En 1990 rematou na segunda posici\u00f3n, ga\u00f1ando na final o TPS por catro partidos a dous. En 1998, tras non conseguir ningunha medalla nas sete tempadas anteriores, o Ilves chegou unha vez m\u00e1is \u00e1 final baixo a direcci\u00f3n do adestrador ruso Vladimir Jursinov, onde o HIFK de Helsinqui dominou a serie e ga\u00f1ou o t\u00edtulo tras vencer en tres partidos (3-0). A \u00faltima medalla ga\u00f1ada ata o momento polo equipo chegou en 2001, cando conseguiu unha sorprendente terceira posici\u00f3n, mais tan s\u00f3 dous anos despois o equipo vivir\u00eda a s\u00faa tempada m\u00e1is triste logo de finalizar na derradeira posici\u00f3n na liga, conseguindo por\u00e9n ao ano seguinte unha meritoria sexta praza baixo a direcci\u00f3n do adestrador checo Vaclav Sykora. En 2005, logo dunha mala tempada de outono, a tripla do canadense Steve Kariya, o checo ex de Atlanta Thrashers Patrik Stefan, e Hannes Hyv\u00f6nen axudou ao Ilves a conseguir unha meritoria s\u00e9tima posici\u00f3n, mellorando ao ano seguinte cunha sexta praza.\nNo 2008 retirouse un dos mellores xogadores do Ilves, Raimo Helminen, rematando a tempada nos cuartos de final fronte ao Oulun K\u00e4rp\u00e4t, que finalmente se far\u00eda co t\u00edtulo de liga. Con todo, no 2010 o equipo finaliza a liga regular na \u00faltima posici\u00f3n, ga\u00f1ando a permanencia nos \"playoffs\". Ao ano seguinte, no 2011, o equipo integrado principalmente por xogadores xoves conseguiu unha meritoria oitava posici\u00f3n.\nO 26 de xaneiro de 2021 o Museo finland\u00e9s do h\u00f3ckey sobre xeo inaugurou unha exposici\u00f3n adicada ao club con motivo do seu 90\u00ba aniversario.\nIdentidade do equipo.\nCores.\nAs cores principais de Ilves son o verde, o amarelo e o negro, que te\u00f1en aparecido nas camisolas ao longo dos anos coa excepci\u00f3n das brancas e violetas das tempadas 1982 a 1984. A primeira cor empregada polo equipo foi, con todo, o branco. A partir de 1932 e ata 1945 a camisola pasou a ter faixas horizontais verdes e vermellas, mentres que a partir de 1945 pasou a ser completamente negra. A partir de 1962 introduciuse unha segunda camisola para os partidos como visitante, sendo a cor branca a primeira empregada.\nEntre 1970 e 1972 empregou tan s\u00f3 unha camiseta amarela, tanto para os seus partidos como local como nos que foi visitante. Logo deste per\u00edodo recuperou a camisola negra na primeira equipaci\u00f3n, e principalmente o branco e o amarelo na segunda. A partir de 1982 e ata 1993 a cor principal da primeira camisola foi o branco, empregando o verde e o negro para a segunda equipaci\u00f3n en distintos per\u00edodos, coa excepci\u00f3n do violeta empregado entre 1982 e 1984.\nEn 1996 recuperou a cor negra, que mantivo ata 2002, cando a cor principal volveu ser o branco. O verde foi adoptado como cor principal por primeira vez en 2005 e mant\u00edvose ata 2017. Durante as tempadas 2018-19 e 2019-20 a primeira equipaci\u00f3n era negra, amarela e verde, mentres que para a 2020-21 o negro foi substitu\u00eddo polo branco.\nIlves tam\u00e9n empregou en determinados partidos camisolas conmemorativas e retro. O 6 de febreiro\u00a0de 1966, durante un partido fronte a RU-38, o equipo empregou unha camisola branca de loito pola morte de Jarmo Wasama. Do mesmo xeito, durante a participaci\u00f3n do equipo en competici\u00f3ns internacionais este empregou distintas camisolas \u00e1s empregadas na competici\u00f3n nacional. O 9 de outubro de 2021 o equipo celebrou o seu 90 aniversario durante o partido que o enfrontou a SaiPa, durante o mesmo os xogadores vestiron unha camisola verde e negra cun lince amarelo no centro inspirada na primeira camisola do equipo.\nLogotipo.\nO primeiro logotipo de Ilves, en funcionamento dende 1931\u00a0ata 1945 consist\u00eda na figura dun lince amarelo, que con posterioridade mudou a unha forma redonda cunha base negra e verde rodeada por unha franxa amarela, no centro encontr\u00e1base a figura do lince e ao redor pod\u00eda verse oo texto \"Ilves Tampere\". Este logotipo redondo foi modificado varias veces entre 1945 e 1962 e mesmo empreg\u00e1ronse simultaneamente diferentes logotipos do club.\nO logotipo actual do equipo foi dese\u00f1ado por Rauno Broms e consiste nunha cabeza de lince de cor amarelo amosando os dentes. Este logotipo foi introducido en 1962, cando o daquela xerente do equipo Seppo Helle quixo renovar a marca do equipo para facela m\u00e1is atractiva para a xente nova. Logo de rexeitar numerosas propostas Helle escolleu o dese\u00f1o de Rauno Broms, que se mantivo entre os anos 1962 e 1993.\nFoi en 1993 cando Mikko M\u00e4kel\u00e4, que pasou a liderar o equipo de h\u00f3ckey sobre xeo, quixo renovar a aparencia visual do club, polo que Harri Sulonen dese\u00f1ou un novo logotipo para Ilves, influenciado pola versi\u00f3n anterior a 1962, recuperando a forma redonda e a figura do lince completa, vista de perfil. Con todo, a firma Ilves ry seguiu a empregar o dese\u00f1o de 1962.\nO 8 de novembro de 1999 o equipo volveu empregar a versi\u00f3n de 1962-1993 coa cabeza do lince por iniciativa de Risto Jalo, que fora escollido conselleiro delegado do equipo de h\u00f3ckey sobre xeo. En outono dese ano Jalo quixo reparar as pontes entre o equipo de h\u00f3chey sobre xeo e oo club matriz, e como s\u00edmbolo desta reparaci\u00f3n recuperou o dese\u00f1o de 1962, que na tempada 2021-22 se manti\u00f1a como imaxe do club.\nM\u00fasica.\nNa tempada 1989-90 Ilves adoptou a s\u00faa propia canci\u00f3n de gol (en fin\u00e9s \"maalilaulu\"), \"We Are the Kings\", un tema rock en inglesa composto polo guitarrista de Popeda Costello Hautam\u00e4ki, que foi gravada na s\u00faa versi\u00f3n actual na tempada 1993-94. En 1997 engadiuse ao principio da canci\u00f3n unha bucina de n\u00e9boa, sendo Ilves o segundo equipo en engadir este elemento logo de Lukko.\nMascota.\nEn agosto de 2019 o equipo iniciou un c\u00e1sting para seleccionar \u00e1 persoa que encarnar\u00eda \u00e1 nova mascota do equipo, que \u00e9 un lince antropomorfo. Ese mesmo ano presentou a s\u00faa nova mascota, cuxo nome foi escollido por votaci\u00f3n da afecci\u00f3n. Os posibles nomes que recolleu a p\u00e1xina de Facebook foron Nipa, Ipa, Raipe, Ile e Ilpo, e o per\u00edodo de votaci\u00f3n finalizou o 23 de outubro. A presentaci\u00f3n da mascota e o anuncio do seu nome tivo lugar o 26 de novembro durante o partido que xogou Ilves fronte a Pelicans. Finalmente o nome ga\u00f1ador foi Ipa, fugurando no Twitter como \"Ipa #00\".\nA compa\u00f1\u00eda de bebidas de Tampere Pyynikin k\u00e4sity\u00f6l\u00e4ispanimo adicou unha cervexa \u00e1 mascota do equipo. A cervexa recibe o nome de \"IPA 45\".\nPavill\u00f3n.\nDende 1965, o Ilves xoga os seus partidos como local no Tampereen j\u00e4\u00e4halli. Coa finalizaci\u00f3n do novo Nokia Arena, tanto Ilves como Tappara pasar\u00e1n a disputar os seus partidos como locais no novo recinto:\nO 31 de xaneiro de 1965 Ilves trasladouse ao Tampereen j\u00e4\u00e4halli, no distrito de Hakamets\u00e4. O pavill\u00f3n foi inaugurado en 1965 para a celebraci\u00f3n do Campionato do Mundo de h\u00f3ckey sobre xeo que se celebrou ese mesmo ano en Tampere, sendo o primeiro estadio finland\u00e9s en acoller esta competici\u00f3n. Posteriormente o pavill\u00f3n foi sede nos mundiais masculinos de 1982, 1991, 1997 e 2003 e o Campionato do Mundo feminino\u00a0en 1992.\nO primeiro partido de Ilves en Hakamets\u00e4 disputouse o 31 de xaneiro de 1965 nun partido fronte aos seus veci\u00f1os de Tappara e finalizou coa vitoria do equipo do lince por cinco goles a tres.\nA capacidade do pavill\u00f3n foi variando ao longo dos anos dende as 10\u00a0200 persoas iniciais ata as 7\u00a0300 dos seus \u00faltimos anos de uso polo club:\nPolo que respecta \u00e1 afluencia de p\u00fablico ao Tampereen j\u00e4\u00e4halli, o mellor rexistro nun partido foi de 10\u00a0200 persoas nas bancadas, unha cifra que acadou en sete ocasi\u00f3ns na d\u00e9cada de 1970, e case sempre fronte ao mesmo rival, Tappara, coa excepci\u00f3n dun partido disputado fronte a HIFK. A peor entrada a un partido de Ilves foi tam\u00e9n na d\u00e9cada de 1970, nun partido fronte a \u00c4ss\u00e4t disputado o 26 de outubro de 1977 ante tan s\u00f3 1\u00a0565 persoas. En total, dende 1965, 6\u00a0550\u00a0978 persoas asistiron a partidos de Ilves no m\u00edtico pavill\u00f3n en partidos de liga regular, cunha media de 5\u00a0236 persoas por partido, mentres que nos \"play-offs\" foron 503\u00a0764 cunha media de 5\u00a0660 persoas por partido. Os rexistros de p\u00fablico nas \u00faltimas tempadas xogadas integramente no Tampereen j\u00e4\u00e4halli son os seguintes:\nEn decembro de 2021 Ilves mudouse ao Nokia Arena, estadio que dende aquela comparte co outro gran equipo da cidade, Tappara. O primeiro partido de Ilves como local no novo estadio celebrouse o 4 de decembro, precisamente contra Tappara, no segundo partido da fin de semana inaugural, coorganizada por ambos equipos.\nAs obras do novo estadio comezaron na primavera de 2017. Se ben en marzo de 2020 anunciouse o acordo para que a empresa tecnol\u00f3xica Uros, con sede en Oulu, patrocinara o novo estadio, que de acordo co contrato ser\u00eda co\u00f1ecido durante os seus primeiros dez anos polo nome de \"Uros Live\", o 19 de novembro de 2021 anunciouse que o novo patrocinador principal do estadio ser\u00eda a firma Nokia, pasando a denominarse \"Nokia-areena\" ou \"Nokia Arena\". O anuncio chegou logo de que en novembro de 2021 a empresa xestora do estadio rescindira o contrato con Uros pola situaci\u00f3n financeira que atravesaba a compa\u00f1\u00eda, as\u00ed como pola mala publicidade, regresando ao nome orixinal de \"Tampereen Kannen areena\" ata a sinatura do acordo con Nokia. O novo estadio ten unha capacidade m\u00e1xima superior \u00e1s 15\u00a0000 persoas, e de 13\u00a0455 para partidos de h\u00f3ckey sobre xeo.\nIlves debutou como local no novo pavill\u00f3n o 4 de decembro de 2021 nun partido de liga fronte aos seus veci\u00f1os de Tappara, aos que derrotara o d\u00eda anterior na inauguraci\u00f3n do novo recinto por 3-6, mais os do lince perderon por un contundente 0-7 ante 13\u00a0000 persoas.\nAfecci\u00f3n.\nIlves \u00e9, xunto con Tappara, un dos grandes clubs de h\u00f3ckey sobre xeo da cidade de Tampere. Un estudo realizado polo xornal Aamulehti en 2017 sinala que a maior parte das persoas seguidoras de Ilves viven en Ala-Pispala, Hyhky, Epil\u00e4 e Tohloppi, as\u00ed como en Koivistonkyl\u00e4 e H\u00e4rm\u00e4l\u00e4.\nA\u00ednda que o club non pos\u00fae un club de fans oficial, en 2017 exist\u00edan canto menos tres grupos non oficiais: \"Ilves Ikuisesti\", \"Osasto 41\" e \"Ilves Tampere\".\nEn 2010\u00a0o club fundou a asociaci\u00f3n de apoio a Ilves Share Ilves ry, para adquirir acci\u00f3ns de Ilves-Hockey, apoiar as operaci\u00f3ns do equipo e desenvolver e incrementar os incentivos de Ilves.\nPersonalidades.\nXogadores.\nCapit\u00e1ns do equipo.\nDende a s\u00faa primeira tempada, Ilves tivo 39 capit\u00e1ns distintos. O primeiro xogador da historia do equipo de Tampere que foi nomeado capit\u00e1n foi Niilo Tammisalo na primeira tempada de Ilves. Dende 2018 o posto de capit\u00e1n \u00e9 ocupado por Eemeli Suomi. Todos os capit\u00e1ns do equipo ata 2021 eran de nacionalidade finlandesa, e moitos deles naceron na cidade de Tampere ou noutros municipios pr\u00f3ximos ou da rexi\u00f3n de Pirkanmaa. O xogador que m\u00e1is tempadas exerceu de capit\u00e1n do equipo foi Raimo Helminen, cun total de nove tempadas consecutivas, mentres que Lasse Oksanen \u00e9 o segundo capit\u00e1n m\u00e1is lonxevo da historia de Ilves con oito tempadas como capit\u00e1n. A continuaci\u00f3n todos os capit\u00e1ns de Ilves ao longo da s\u00faa historia:\nEquipo feminino.\nIlves comezou a desenvolver o h\u00f3ckey sobre xeo feminino en 1971 co pulo do xogador Lasse Oksanen, e participou nos campionatos femininos femininos non oficiais de 1978\u20131979 e 1981\u20131983, e foi un dos equipos fundadores da Naisten SM-sarja. Na tempada 2021-22, Ilves Naiset compite igualmente na m\u00e1xima categor\u00eda do h\u00f3ckey sobre xeo feminino de Finlandia, a Naisten Liiga, competici\u00f3n da que se proclamaron campioas en dez ocasi\u00f3ns, o que o converte no segundo equipo m\u00e1is laureado da competici\u00f3n por detr\u00e1s de Kiekko-Espoo, que conta con 15 t\u00edtulos. O equipo ga\u00f1ou ademais 11 medallas de prata e cico bronces. A nivel internacional, o equipo feminino conquistou a IIHF European Women's Champions Cup en 2011, sendo o \u00fanico equipo finland\u00e9s que ga\u00f1ou dita competici\u00f3n.\nO equipo disputa os seus partidos como local no Tesoman j\u00e4\u00e4halli, un pavill\u00f3n situado no distrito de Tesomaj\u00e4rvi con capacidade para 1\u00a0500 persoas.\nCategor\u00edas inferiores.\nAs actividades j\u00fanior de Ilves comezaron a mediados da d\u00e9cada de 1930, cando a popularidade do h\u00f3ckey sobre xeo en Tampere medrou e os xogadores novos eran m\u00e1is dos que o equipo representativo pod\u00eda acoller. En 1937 Ilves contaba con 70 xogadores de h\u00f3ckey sobre xeo, dos cales 40 ti\u00f1an menos de 17 anos. En 1945 o equipo participou e ga\u00f1ou o primeiro campionato en categor\u00eda j\u00fanior, un t\u00edtulo que revalidou nos seguintes catro anos. Na d\u00e9cada de 1950 os xogadores novos adestraron tam\u00e9n co equipo masculino, algo que non era habitual nese momento.\nNa d\u00e9cada de 1960 estableceuse o club de adestradores de Ilves, que se encargou de adestrar aos mozos. Na tempada 1962-62 o club chegou ter 20 equipos j\u00fanior con 35 adestradores e realizou aha reforma innovadora coa creaci\u00f3n da Kanada-sarja (en galego \"Serie Canad\u00e1\"), na que os equipos compet\u00edan por diferentes distritos baixo nomes de equipos da NHL, con tempos xogo inferiores aos dos adultos e unha presenza no xeo practicamente igual en todos os xogadores. Esta iniciativa acadou unha alta popularidade, chegando a rexistrarse nalg\u00fans partidos en torno aos 4\u00a0000 persoas nas bancadas.\nO acordo de colaboraci\u00f3n asinado en 2014 por Ilves e o equipo xapon\u00e9s Nikk\u014d Ice Bucks permitiu a xogadores novos do equipo de Tampere oportunidades de internacionalizaci\u00f3n como participar nun torneo internacional j\u00fanior en Nikk\u014d (Xap\u00f3n), e permitiu a xogadores do equipo nip\u00f3n participar nos campamentos de proba de Ilves A.\nIlves Hockey Legends.\nIlves homenaxea tam\u00e9n a persoas cuxa traxectoria no club, tanto xogadoras e xogadores, como directivos ou adestradores:"}
{"id": "210947", "revid": "126415", "url": "https://gl.wikipedia.org/wiki?curid=210947", "title": "Porin \u00c4ss\u00e4t", "text": "O Porin \u00c4ss\u00e4t, ou simplemente \u00c4ss\u00e4t, \u00e9 un equipo profesional de h\u00f3ckey sobre xeo da cidade de Pori (Finlandia). Actualmente compite na SM-liiga, a m\u00e1xima categor\u00eda do h\u00f3ckey sobre xeo finland\u00e9s, competici\u00f3n que ga\u00f1ou en tres ocasi\u00f3ns (1971, 1978 e 2013), se ben s\u00f3 o segundo t\u00edtulo foi coa actual denominaci\u00f3n. Xoga os seus partidos como local no Isom\u00e4ki Areena, un pavill\u00f3n con capacidade para 6.350 espectadores.\nHistoria.\nAntecedentes.\nA principios da d\u00e9cada de 1960 dous equipos da cidade de Pori un\u00edronse \u00e1 SM-sarja, o RU-38 e os Porin Karhut. Axi\u00f1a ambos equipos situ\u00e1ronse nos primeiros postos da liga ee conseguiron \u00e9xitos. Os Karhut ga\u00f1aron a liga en 1965 e RU-38 dous anos despois, en 1967. Hab\u00eda unha forte competencia entre os dous equipos, tanto no xeo como fora del. A cidade estaba dividida entre os seareiros dos Karhut e do RU-38, se ben os Karhut eran m\u00e1is populares porque a xente consider\u00e1baos o club da cidade. Por outra banda, o RU-38 era considerado un club da f\u00e1brica Rosenlew, financiado pola empresa, mais contaba cos seus propios seareiros. As relaci\u00f3ns entre ambos clubs non eran moi boas.\nA\u00ednda que o RU-38 ga\u00f1ou o campionato fin\u00e9s en 1967, a compa\u00f1\u00eda Rosenlew considerou seriamente abandonar as actividades deportivas, xa que Rosenlew sent\u00eda que o h\u00f3ckey non lle achegaba publicidade positiva abondo, sen\u00f3n o contrario. Os dirixentes dos Karhut e o RU-38 negociaron a unificaci\u00f3n de ambos clubs durante a primavera e os inicios do ver\u00e1n dun xeito tan segredo que mesmo os integrantes dos equipos non se enteraron das negociaci\u00f3ns da fusi\u00f3n. O problema para os Karhut era a recesi\u00f3n econ\u00f3mica, xa que o club investira na adquisici\u00f3n dee xogadores para loitar pola SM-sarja e conseguir o dominio no h\u00f3ckey local. Os ingresos non foron suficientes para cubrir os gastos, especialmente despois de que alg\u00fans seeareiros se cambiaran a club de Rosenlew.\nCando Rosenlew abandonou o club deportivo, suxeriuse que o RU-38 simplemente se fusionara cos Karhut, o que non foi cuestionado por parte de Rosenlew. O club precisaba dun novo nome. Cando finalmente se chegou a un acordo, Rosenlew f\u00edxose cargo de boa parte da d\u00e9beda dos Karhut e prometeu axudar financeiramente o novo club durante os seus primeiros anos. O novo club chamouse Porin \u00c4ss\u00e4t. O nacemento do novo club anunciouse en 1967. Vilho Santala, que actuou como negociador na uni\u00f3n dos dous equipos e foi elixido primeiro presidente do novo club, foi quen lie deu o nome ao equipo. O logotipo do equipo foi dese\u00f1ado por Vesa Antikainen, mentres que a cor elixida para representalo foi o vermello, que quedaba ben co negro e o branco do logotipo.\nPrimeiras tempadas (1967\u20131970).\nOs primeiros d\u00edas dos \u00c4ss\u00e4t logo da fusi\u00f3n non foron tranquilos. Mover os xogadores dos Karhut e o RU-38 ao mesmo equipo non foi posible sen que os directivos de ambos clubs se reuniran para arrefriar a atmosfera acalorada. A fusi\u00f3n dos dous clubs m\u00e1is importantes produciu entre os seareiros de Pori a expectativa de que se instalara un superequipo na cidade The early days of \u00c4ss\u00e4t did not go smoothly after the merger. Moving Karhut, o que non chegou a producirse, xa que varios xogadores de nivel de equipo nacional procurou un novo equipo. Os xogadores que marcharon moron principalmente os pertencentes ao daquela vixente campi\u00f3n finland\u00e9s, o RU-38, polo que o primeiro equipo dos \u00c4ss\u00e4t estaba integrado principalmente pr xogadores dos Karhut.\nOs primeiros partidos dos \u00c4ss\u00e4t no outono de 1967 foron be e mesmo antes de iniciar a SM-sarja chegou o primeiro t\u00edtulo do club tras proclamouse campi\u00f3n da Suomen Cup logo de impo\u00f1erse na final ao SaPKo de Savonlinna por sete goles a cero. Ademais, grazas ao campionato de RU-38 na tempada precedente, os \u00c4ss\u00e4t xogaron a edici\u00f3n de 1968 da Copa de Europa, na que a pesar de ga\u00f1ar as d\u00faas primeiras roldas caeu fronte o SC Dynamo Berlin nos cuartos de final.\nNa s\u00faa primeira tempada na SM-sarja, a 1967\u201368, os \u00c4ss\u00e4t dirixidos por Rauli Virtanen finalizaron na cuarta posici\u00f3n. O novo club non recibiu o apoio incondicional da xente de Pori, xa que a asistencia aos seus partidos como local diminu\u00edu un pouco. A audiencia total na s\u00faa primeira tempada foi de 10\u00a0000 espectadores menos que a derradeira tempada dos Karhut. Na segunda tempada dos \u00c4ss\u00e4t as cifras de asistencia comezaron a aumentar, chegando ao mesmo nivel que tiveran os Karhut. Lasse Heikkil\u00e4, o antigo adestrador dos Karhut, converteuse no adestrador do equipo na s\u00faa segunda tempada e permaneceu no cargo ata 1974, e posteriormente entre 1976 e 1981. Na tempada 1968\u201369 \u00c4ss\u00e4t finalizou de novo na cuarta posici\u00f3n. Para a seguinte tempada, a 1969\u201370, os \u00c4ss\u00e4t sufriron d\u00faas importantes baixas cando Veli-Pekka Ketola e Alpo Suhonen marcharon aos Jokerit de Helsinqui durante un ano, o equipo acabou notando a perda e finalizou a liga na sexta posici\u00f3n.\nPrimeiro campionato (1970\u20131971).\nNa tempada 1970\u201371, os \u00c4ss\u00e4t conseguiron un retorno de primeira clase cando Veli-Pekka Ketola regresou a Pori dende Helsinqui, onde xogara durante unha tempada nas filas dos Jokerit. Alpo Suhonen tam\u00e9n regresou aos \u00c4ss\u00e4t despois de Ketola. O regreso de Ketola ao seu club de orixe provocou un grande entusiasmo polo adestramento tam\u00e9n noutros xogadores, e o adestrador Lasse Heikkil\u00e4 levou o equipo nunha viaxe de adestramento a Moscova antes do inicio da tempada. A viaxe \u00e1 Uni\u00f3n Sovi\u00e9tica fixo comezar o adestramento moi cedo para os est\u00e1ndares da \u00e9poca, xa que non hab\u00eda xeo en Pori a principios de outono. Na tempada 1970\u201371 os \u00c4ss\u00e4t finalizaron na terceira posici\u00f3n a liiga regular por detr\u00e1s dos Jokerit e de HIFK. Nas series finais os \u00c4ss\u00e4t perderon tan s\u00f3 un dos seus dez partidos e superaron os equipos da capital que estaban por diante. O equipo asegurou a medalla de ouro por unha diferenza de cinco puntos respecto dos Jokerit, que finalizaron segundos. O primeiro campionato chegou baixo o liderado do tr\u00edo de atacantes formado por Erkki V\u00e4kiparta - Veli-Pekka Ketola - Tapio Koskinen. Outras li\u00f1as detr\u00e1s do n\u00ba\u00a01 tam\u00e9n puideron achegar ao equipo. Houbo tam\u00e9n grandes nomes en defensa, como Antti Heikkil\u00e4 e Pekka Rautakallio. Veli-pekka Ketola foi o m\u00e1ximo puntuador na SM-sarja durante a tempada 1970\u201371 con 42 puntos, dos cales 25 foron goles e 17 foron asistencias. O capit\u00e1n dos \u00c4ss\u00e4t durante a tempada foi Raimo Kilpi\u00f6. O primeiro porteiro dos \u00c4ss\u00e4t foi Jorma Valtonen que played xogou todos os partidos da tempada e finalizou cun 92,2\u00a0% de paradas.\nSegundo campionato (1977\u201378).\nA tempada 1977\u201378 superou de novo as expectativas de \u00e9xito cando Pekka Rautakallio e Veli-Pekka Ketola regresaron de Am\u00e9rica do Norte aos \u00c4ss\u00e4t, que se uniron xogadores novos prometedores do club como Arto Javanainen, Kari Makkonen, Tapio Levo e Harry Nikander. Os ases finalizaron a liga regular na segunda posici\u00f3n por detr\u00e1s de Tappara e derrotaron o TPS de Turku nas semifinais (3\u20132). As series finais fronte o Tappara non comezaron ben, xa que o equipo de Tampere imp\u00faxose no primeiro partido da serie en Tampere 8\u20130. Con todo, os \u00c4ss\u00e4t ga\u00f1aron o resto de partidos, e o club conseguiuu o seu segundo campionato Finland\u00e9s. O \u00faltimo partido disputado no Porin j\u00e4\u00e4halli (na actualidade denominado Isom\u00e4ki Areena) tivo unha audiencia estimada de m\u00e1is de 14\u00a0000 persoas nas bancadas, a\u00ednda cando tan s\u00f3 se deber\u00eda ter permitido a entrada a 8\u00a0600 persoas na \u00e9poca. Houbo m\u00e1is persoas nas bancadas de Pori que en ning\u00fan outro partido previo de h\u00f3ckey sobre xeo celebrado en Finlandia. Nos primeiros anos da SM-liiga na segunda metade da d\u00e9cada de 1970, os \u00c4ss\u00e4t eran un dos equipos m\u00e1is fortes da competici\u00f3n. O xogador m\u00e1is importante do equipo foi o capit\u00e1n, o centro Veli-Pekka Ketola, que regresara da WHA norteamericana. Ketola bateu o r\u00e9cord de puntos nos \"play-offs\" no momento.\n2012\u201313: o campionato sorpresa.\nA tempada 2012\u201313 foi diferente para os \u00c4ss\u00e4t. O equipo comezou forte a liga, mais co cambio de ano caeu por debaixo da li\u00f1a dos \"play-offs\". O equipo vendeu o seu centro n\u00famero 1, Stephen Dixon, ao Lokomotiv Yaroslavl da Kontinental Hockey League (KHL). Ao final de xaneiro os \u00c4ss\u00e4t comezaron a maior racha ga\u00f1adora da spa historia, que s\u00f3 finalizou cunha derrota na pr\u00f3rroga fronte aos K\u00e4rp\u00e4t de Oulu ao final da liga regular. Na clasificaci\u00f3n ascendeu dende o posto 14 ata a cuarta posici\u00f3n. Nos cuartos de final, os \u00c4ss\u00e4t derrotaron ao KalPa de Kuopio por 4\u20131 na serie disputada ao mellor de sete encontros. Nas semifinais fronte o JyP \u00c4ss\u00e4t comezou cunha na pr\u00f3rroga cando Michael Ryan anotou o gol ga\u00f1ador no minuto 92:51. Os \u00c4ss\u00e4t ga\u00f1aron o segundo partido en Pori 2\u20130 e o terceiro en Jyv\u00e4skyl\u00e4 (1\u20134). O JyP reduciu distancias coa s\u00faa vitoria a domicilio (1\u20132), mais o equipo de Pori ga\u00f1ou o quinto partido por 0-1 e clasificouse para as finais, onde se enfrontou ao Tappara. O equipo de Tampere ga\u00f1ou o primeiro partido da final por 2\u20131 logo de que Jukka Peltola marcara cinco segundos antes de que finalizara o tempo regulamentario. No segundo partido das finais, disputado en Pori, os \u00c4ss\u00e4t impux\u00e9ronse por 5\u20131, mentres que no terceiro, Tappara foi mellor cun resultado de 3-2, e o gol ga\u00f1ador foi anotado por Niclas Lucenius tan s\u00f3 un segundo antes de finalizar o tempo regulamentario. \u00c4ss\u00e4t ga\u00f1ou o cuarto partido 4\u20130 no seu estadio. No quinto partido das finais, os \u00c4ss\u00e4t conseguiron a vitoria a domicilio por 2-1. Veli-Matti Savinainen anotou o gol ga\u00f1ador logo dun pase de Ville Uusitalo na terceira pr\u00f3rroga no minuto 108:59. O partido foi o m\u00e1is longo dunhas finais na historia da SM-liiga, e o terceiro m\u00e1is longo en todos os \"play-offs\". Finalmente os \u00c4ss\u00e4t ga\u00f1aron o campionato finland\u00e9s logo de derrotar o Tappara no sexto partido por 3\u20132 cun gol de Jyri Marttinen, finalizando a serie cun resultado de 4\u20132 e conseguindo o seu primeiro t\u00edtulo dende 1978. Viuse un aut\u00e9ntico cambio xeracional despois do partido, cando o capit\u00e1n do equipo campi\u00f3n de 1978, Veli-Pekka Ketola, saltou ao xeo para entregar a Kanada-malja ao capit\u00e1n Ville Uusitalo.\nO nome completo da compa\u00f1\u00eda que xestiona o club na actualidade \u00e9 \"HC \u00c4ss\u00e4t Pori Oy\".\nIdentidade do equipo.\nLogotipo.\nO logotipo principal dos \u00c4ss\u00e4t \u00e9 unha pica (\u2660\ufe0f) dentro dun anel negro. Foi dese\u00f1ado por Vesa Antikainen e os \u00c4ss\u00e4t o te\u00f1en empregado este dende 1967.\nM\u00fasica.\nA canci\u00f3n de apoio das seareiras e seareiros de \u00c4ss\u00e4t \u00e9 \"Patasyd\u00e4n\" (en galego \"Coraz\u00f3n de pica\"), da banda de rock local Nuoret Vihaiset Miehet. En 2011 realizouse un v\u00eddeo no que participaron fans do equipo.\nMascota.\nA mascota dos \u00c4ss\u00e4t dende 2017 \u00e9 Rysty Mesik\u00e4mmen. Rysty Mesik\u00e4mmen \u00e9 un oso pardo que leva un casco de h\u00f3ckey sobre xeo e unha camisola dos \u00c4ss\u00e4t co n\u00famero 67.\nPavill\u00f3n.\nOs \u00c4ss\u00e4t xogan os seus partidos como local no Isom\u00e4ki Areena, pavill\u00f3n que comparte co Karhu HT da Suomi-sarja, o terceiro nivel do h\u00f3ckey sobre xeo finland\u00e9s. O estadio foi inaugurado en 1964 como unha pista de xeo artificial esterior. En 1971 completouse o pavill\u00f3n cuberto con capacidade para 8\u00a0000 persoas.\nNa actualidade o Isom\u00e4ki Areena \u00e9e co\u00f1ecido polo seu ambiente pr\u00f3ximo e ten reputaci\u00f3n de pista complicada para os equipos visitantes. O pavill\u00f3n est\u00e1 situado no Centro Deportivo de Pori, no distrito de Isom\u00e4ki. Foi renovado entre os anos 2014 e 2016, e o seu nome mudou oficialmente polo de Isom\u00e4ki Areena. En 2022 a capacidade do pavill\u00f3n era de entre as 6\u00a0350 e as 6\u00a0500 persoas. Na tempada 2022-23 o nome do pavill\u00f3n pasou a ser West Areena.\nPersonalidades.\nXogadores.\nCapit\u00e1ns do equipo.\nDende a s\u00faa primeira tempada, os \u00c4ss\u00e4t tiveron 18 capit\u00e1ns distintos. O primeiro xogador da historia do equipo de Pori que foi nomeado capit\u00e1n foi Raimo Kilpi\u00f6 na primeira tempada do equipo. Dende 2022 o posto de capit\u00e1n \u00e9 ocupado por Jesse Joensuu. Todos os capit\u00e1ns do equipo ata 2022 foron de nacionalidade finlandesa, e moitos deles naceron na cidade de Pori. Os xogadores que m\u00e1is tempadas exerceron de capit\u00e1n do equipo foron Raimo Kilpi\u00f6 e Tapio Levo. A continuaci\u00f3n todos os capit\u00e1ns dos \u00c4ss\u00e4t ao longo da s\u00faa historia:\nEquipo feminino.\n\u00c4ss\u00e4t contou cun equipo que estivo activo en d\u00f3us per\u00edodos. A pesar de que polo equipo pasaron xogadoras como Anne Haanp\u00e4\u00e4 ou a xogadora nada na cidade Sari Fisk, o equipo non conseguiu ning\u00fan logro colectivo.\nEn 1982 \u00c4ss\u00e4t converteuse nun dos equipos fundadores da m\u00e1xima categor\u00eda do h\u00f3ckey sobre xeo feminino finland\u00e9s, a Naisten SM-sarja, e competiu nela ata que cesou temporalmente a s\u00faa actividade en 1995. Se ben o equipo feminino retomou a s\u00faa actividade entre a\u0219 tempadas 1998-99 e 2002-03, non conseguiu volver \u00e1 elite do h\u00f3ckey feminino finland\u00e9s.\nEn 2022 a actividade do equipo limit\u00e1base ao traballo con nenas cun equipo, as Red Stars Tytt\u00f6kiekko, e unha escola de patinaxe."}
{"id": "210948", "revid": "22795", "url": "https://gl.wikipedia.org/wiki?curid=210948", "title": "Cat\u00e1strofe do Prestige", "text": ""}
{"id": "210949", "revid": "1131", "url": "https://gl.wikipedia.org/wiki?curid=210949", "title": "Salvador Mosteiro Pena", "text": "Salvador Mosteiro Pena, nado en Betanzos o 24 de febreiro de 1896 e finado na Coru\u00f1a o 11 de maio de 1982, foi un m\u00e9dico e lexic\u00f3grafo galego.\nTraxectoria.\nEstudou medicina e odontolox\u00eda en Santiago de Compostela e Madrid. Ampliou estudos en Par\u00eds en 1923. Regresou a Galicia e exerceu a odontolox\u00eda en Lugo e na Coru\u00f1a.\nFormou parte da Irmandade da Fala de Betanzos e, posteriormente, presidiu a da Coru\u00f1a. Como membro da Irmandade de Betanzos participou na Asemblea Nazonalista de Lugo (1918). Nos anos vinte fundou en Madrid a Mocedade C\u00e9ltiga con Ferm\u00edn Penzol. Foi o primeiro director da revista \"Rexurdimento\" (1922-1923) e tam\u00e9n dirixiu \"A Nosa Terra\", ademais de colaborar na revista \"Alborada\" de Buenos Aires (1930). Preocupado pola normalizaci\u00f3n do galego, que consideraba deb\u00eda achegarse ao portugu\u00e9s, formou parte do comit\u00e9 executivo que organizou a primeira Festa da lingua galega que tivo lugar o 25 de xullo de 1930."}
{"id": "210950", "revid": "23204", "url": "https://gl.wikipedia.org/wiki?curid=210950", "title": "Don Rickles", "text": "Donald Jay \"Don\" Rickles, nado o 8 de maio de 1926 en Queens (Nova York) e finado o 6 de abril de 2017 en Beverly Hills (California), foi un actor estadounidense. Apareceu en diversos filmes como \"Run Silent, Run Deep\" (1958) xunto a Clark Gable, \"Os violentos de Kelly\" (1970) con Clint Eastwood e \"Casino\" (1995) con Robert De Niro. A s\u00faa carreira profesional comezou no ano 1976, e entre os seus maiores \u00e9xitos salientan a serie de humor de NBC \"C.P.O. Sharkey\" e a s\u00faa propia serie, \"The Don Rickles Show\" (1972).\nUn actor principal nos hoteis e casinos das Vegas e membro perif\u00e9rico de Rat Pack a trav\u00e9s da s\u00faa amizade con Frank Sinatra, Rickles recibiu unha ampla exposici\u00f3n como convidado adoito en programas de entrevistas e variedades, que incl\u00faen \"The Dean Martin Show\", \"The Tonight Show Starring Johnny Carson\" e \"Late Show with David Letterman\", e tam\u00e9n puxo a voz do Mr. Potato Head na franqu\u00eda cinematogr\u00e1fica de \"Toy Story\". Ga\u00f1ou un Premio Emmy Primetime polo documental de 2007 \"\"."}
{"id": "210951", "revid": "85894", "url": "https://gl.wikipedia.org/wiki?curid=210951", "title": "Jim Varney", "text": "James Albert \"Jim\" Varney, Jr., nado o 15 de xu\u00f1o de 1949 en Lexington (Kentucky) e finado o 10 de febreiro do 2000, foi un actor, c\u00f3mico e escritor estadounidense. \u00c9 especialmente co\u00f1ecido polo seu papel c\u00f3mico como Ernest P. Worrell, polo cal ga\u00f1ou un Premio Emmy Daytime, as\u00ed como por aparecer en numerosos filmes e campa\u00f1as de publicidade na televisi\u00f3n dos Estados Unidos. Tam\u00e9n interpretou o papel de Jed Clampett na adaptaci\u00f3n cinematogr\u00e1fica \"The Beverly Hillbillies\" (1993) e puxo a voz de Slinky Dog en \"Toy Story\" (1995) e \"Toy Story 2\" (1999). Morreu de cancro de pulm\u00f3n no ano 2000, estre\u00e1ndose postumamente os filmes \"Daddy and Them\" e \"\"."}
{"id": "210953", "revid": "23204", "url": "https://gl.wikipedia.org/wiki?curid=210953", "title": "Wallace Shawn", "text": "Wallace Michael Shawn, nado o 12 de novembro de 1943 en Nova York, \u00e9 un actor, actor de voz, c\u00f3mico e escritor estadounidense. Entre as s\u00faas interpretaci\u00f3ns m\u00e1is reco\u00f1ecidas salientan o seu papel como Wally Shawn (un versi\u00f3n ficticia de si mesmo) na comedia \"My Dinner with Andre\" (1981), Vizzini no filme \"A princesa prometida\" (1987), Mr. James Hall en \"Clueless\" (1995) e a voz de Rex na franqu\u00eda cinematogr\u00e1fica de \"Toy Story\". Tam\u00e9n interpretou diferentes papeis en seis filmes de Woody Allen. Entre os seus traballos m\u00e1is destacados en televisi\u00f3n est\u00e1n o seu papel como Grand Nagus Zek en \"\" (1993\u20131999), Cyrus Rose en \"Gossip Girl\" (2008\u20132012) e Dr. John Sturgis en \"Young Sheldon\" (2018\u2013).\nEntre as s\u00faas obras de teatro est\u00e1n \"Aunt Dan and Lemon\" (1985), \"The Designated Mourner\" (1996) e \"Grasses of a Thousand Colors\" (2008). Tam\u00e9n escribiu o gui\u00f3n de \"My Dinner with Andre\" xunto con Andre Gregory, e \"A Master Builder\" (2013), unha adaptaci\u00f3n cinematogr\u00e1fica da obra de Henrik Ibsen, a cal tam\u00e9n protagonizou. O seu libro \"Essays\" foi publicado no ano 2009 pola editorial Haymarket Books."}
{"id": "210955", "revid": "47401", "url": "https://gl.wikipedia.org/wiki?curid=210955", "title": "Estelle Harris", "text": "Estelle Harris, nada en Nova York, estado de Nova York, o 4 de abril de 1928 e finada en Palm Desert, California o 2 de abril de 2022, foi unha actriz estadounidense. Foi m\u00e1is co\u00f1ecida polo seu papel de Estelle Costanza na serie de televisi\u00f3n \"Seinfeld\", ser a voz de Mrs. Potato Head na franqu\u00eda cinematogr\u00e1fica \"Toy Story\", Muriel en \"The Suite Life of Zack &amp; Cody\" e Mama Gunda en \"Tarzan II\".\nTraxectoria.\nHarris naceu como Estelle Nussbaum en Manhattan, Nova York o 4 de abril de 1928, sendo a m\u00e1is nova das d\u00faas fillas de Isaac (\"Ira\") e Anna Nussbaum, inmigrantes polacos xudeus que posu\u00edan unha tenda de doces. Harris mudouse a Tarentum, Pennsylvania cando ti\u00f1a sete anos para vivir preto dos seus t\u00edos, os cales lle pediron o seu pai traballar na tenda de doces. Gradouse no Intituto de Educaci\u00f3 de Tarentum."}
{"id": "210956", "revid": "89787", "url": "https://gl.wikipedia.org/wiki?curid=210956", "title": "Fuel", "text": "O fuel ou fuel \u00f3leo, segundo as graf\u00edas recomendadas polo Dicionario da RAG, tam\u00e9n chamado fuel\u00f3leo e fuel-oil, \u00e9 unha fracci\u00f3n do petr\u00f3leo que se obt\u00e9n como residuo na destilaci\u00f3n fraccionada do cru. De a\u00ed obtense entre un 30 e un 50 % desta substancia.\nO fuel \u00e9 o combust\u00edbel m\u00e1is pesado dos que se poden destilar a presi\u00f3n atmosf\u00e9rica. Est\u00e1 composto por mol\u00e9culas con m\u00e1is de 20 \u00e1tomos de carbono, e a s\u00faa cor \u00e9 negra ou parda moi escura.\nO fuel \u00f3leo \u00fasase como combust\u00edbel para buques, centrais termoel\u00e9ctricas, caldeiras e fornos.\nPor outra parte, tam\u00e9n se trata en procesos a menor presi\u00f3n para poder ser destilado e as\u00ed obter as fracci\u00f3ns m\u00e1is pesadas do petr\u00f3leo, como os aceites lubricantes e o asfalto, entre outros.\nClases.\nO fuel \u00f3leo clasif\u00edcase en seis clases, enumeradas do 1 ao 6, de acordo co seu punto de ebulici\u00f3n, a s\u00faa composici\u00f3n e o seu uso. O punto de ebulici\u00f3n var\u00eda entre 175 e 600\u00a0\u00b0C; a lonxitude da cadea de carbono, de 9 a 70 \u00e1tomos; e a viscosidade aumenta co n\u00famero de carbonos da mol\u00e9cula, por iso os m\u00e1is pesados deben quentarse para que fl\u00faan. O prezo xeralmente decrece a medida que o n\u00famero de \u00e1tomos de carbono aumenta.\nOs fuel n\u00ba 1, fuel n\u00ba 2 e fuel n\u00ba 3 ch\u00e1manse de diferentes formas: fuel destilado, fuel di\u00e9sel, fuel lixeiro, gas\u00f3leo ou simplemente destilados.\nOs fuel n\u00ba 5 e fuel n\u00ba 6 son co\u00f1ecidos como fuel \u00f3leos residuais (RFO polas s\u00faas siglas en ingl\u00e9s) ou fuel \u00f3leos pesados."}
{"id": "210957", "revid": "12452", "url": "https://gl.wikipedia.org/wiki?curid=210957", "title": "Fuel-oil", "text": ""}
{"id": "210958", "revid": "12452", "url": "https://gl.wikipedia.org/wiki?curid=210958", "title": "Fuel\u00f3leo", "text": ""}
{"id": "210960", "revid": "89787", "url": "https://gl.wikipedia.org/wiki?curid=210960", "title": "Benzoilurea", "text": "As benzoilureas son uns compostos qu\u00edmicos (f\u00f3rmula C8H8N2O2), co\u00f1ecidos pola s\u00faa utilizaci\u00f3n como insecticida ou acaricida. Estes compostos funcionan como reguladores do crecemento de insectos e inhiben a s\u00edntese de quitina no corpo dos insectos despois de telo adquirido a trav\u00e9s da s\u00faa inxesti\u00f3n.\nToxicidade ambiental.\nComo insecticida fumigada estas substancias te\u00f1en un efecto xeral t\u00f3xico para unha gran variedade de especies de insectos. Moitos destes insectos son beneficiosos para as actividades humanas, inclu\u00edndo os polinizadores de cultivos (e flora silvestre) como abellas. Ademais, como ocorre con moitos insecticidas, a aplicaci\u00f3n tam\u00e9n pode supo\u00f1er a morte de predadores naturais dos insectos ou outros organismos que mante\u00f1en o equilibrio na natureza, dando lugar \u00e1 posibilidade dun \"efecto rebote\" ou rexurdimento da praga, onde o obxectivo inicial do tratamento est\u00e1 de volta con veracidade igual ou a\u00ednda maior.\nO benzoilurea flufenoxuron (nomes comerciais incl\u00faen Cascade e Tenopa, ambos fabricados pola BASF) foi prohibido en toda a UE en 2011, en especial debido ao seu elevado potencial de bioacumulaci\u00f3n na cadea alimentaria e de alto risco para os organismos acu\u00e1ticos.\nCascade \u00e9 comercializado para ter un gran persistencia no medio ambiente e o seu propio etiquetado ('ficha de seguridade') indica que o produto non \u00e9 biodegradable facilmente. O FSC clasificalo como \"moi perigoso\"."}
{"id": "210961", "revid": "98629", "url": "https://gl.wikipedia.org/wiki?curid=210961", "title": "Manuel Cordeiro", "text": "O nome de Manuel Cordeiro pode referirse a:"}
{"id": "210962", "revid": "98629", "url": "https://gl.wikipedia.org/wiki?curid=210962", "title": "Planet 51", "text": "Planet 51 \u00e9 un filme de animaci\u00f3n espa\u00f1ol dirixido por Jorge Blanco, Javier Abad e Marcos Mart\u00ednez que se estreou no 2009.\nSinopse.\nPlanet 51 \u00e9 a historia dunha familia de extraterrestres que vive tranquilamente no seu planeta ata a chegada do que para eles \u00e9 un alien\u00edxena: un ser humano. O Capit\u00e1n Charles \"Chuck\" Baker, astronauta americano, aterra en Planet 51 pensando que \u00e9 a primeira persoa en pisar o planeta. Para a s\u00faa sorpresa, descobre que o planeta est\u00e1 habitado por pequenas criaturas verdes que viven felizmente nun mundo inzado de cercas brancas, reminiscencia da alegre inocencia da Am\u00e9rica dos anos 50."}
{"id": "210966", "revid": "1131", "url": "https://gl.wikipedia.org/wiki?curid=210966", "title": "Cusanca", "text": "O top\u00f3nimo galego Cusanca pode referirse a:"}
{"id": "210967", "revid": "98629", "url": "https://gl.wikipedia.org/wiki?curid=210967", "title": "Chronicle", "text": "Chronicle \u00e9 un filme brit\u00e1nico-estadounidense dirixido por Josh Trank que se estreou no 2012.\nSinopse.\nTres amigos da cidade de Seattle vense expostos a unha misteriosa radiaci\u00f3n nun bosque e, como resultado, comezan a desenvolver incribles poderes. Ent\u00f3n deciden traballar xuntos para perfeccionar as s\u00faas habilidades, pero unha serie de problemas persoais acaban por enfrontalos."}
{"id": "210970", "revid": "98629", "url": "https://gl.wikipedia.org/wiki?curid=210970", "title": "The River", "text": "The River \u00e9 unha serie estadounidense de tem\u00e1tica paranormal que se estreou o 7 de febreiro de 2012 nos Estados Unidos. A serie emitiuse na canle americana ABC. Foron producidos oito episodios para a primeira temporada. A serie emitiuse dende o 7 de febreiro de 2012 ata o 20 de marzo de 2012. O 11 de maio de 2012, ABC cancelou oficialmente a serie.\nSinopse.\nO famoso explorador Dr. Emmet Cole (Bruce Greenwood) foi na busca da \"maxia\" na profundidade do Amazonas, pero desaparece misteriosamente. O segredo da s\u00faa desaparici\u00f3n est\u00e1 a\u00ed f\u00f3ra, agardando a ser descuberto. Seis meses despois, o seu fillo Lincoln (Joe Anderson); quen manti\u00f1a unha dif\u00edcil relaci\u00f3n co seu pai, est\u00e1 listo para soterrar o pasado, pero a baliza do barco do seu pai acende de s\u00fapeto. \nAnte a insistencia da s\u00faa nai (Leslie Hope), Lincoln \u00fanese a ela na procura do seu pai. Para financiar o rescate, acordan co astuto ex-produtor, Clark Quitely (Paul Blackthorne) gravar a expedici\u00f3n e emitila en televisi\u00f3n como un documental. Na expedici\u00f3n at\u00f3panse vellos amigos como a filla dun c\u00e1mara desaparecido, Lena Landry (Eloise Mumford), o mec\u00e1nico do \"Magus\", Emilio Valenzuela (Daniel Zacapa)e o garda de seguridade, o capit\u00e1n Kurt Brynildson (Thomas Kretschmann)."}
{"id": "210971", "revid": "23204", "url": "https://gl.wikipedia.org/wiki?curid=210971", "title": "Toshir\u014d Mifune", "text": ""}
{"id": "210972", "revid": "1576", "url": "https://gl.wikipedia.org/wiki?curid=210972", "title": "La anunciaci\u00f3n de Valle-Incl\u00e1n", "text": "La anunciaci\u00f3n de Valle-Incl\u00e1n \u00e9 unha biograf\u00eda de Ram\u00f3n Mar\u00eda del Valle Incl\u00e1n, escrita en lingua castel\u00e1 por Valent\u00edn Paz-Andrade e publicada en 1967 en Buenos Aires pola Editorial Losada.\nDescrici\u00f3n.\nFoi escrita en 1966, no centenario do nacemento de Valle-Incl\u00e1n, por encargo do editor Gonzalo Losada. Incl\u00fae un pr\u00f3logo de Eduardo Blanco Amor, co que Paz-Andrade percorreu as rutas vitais de Valle para preparar a obra. En 1981 foi reeditado por Akal.\nEstrutura.\nA obra estrut\u00farase en d\u00faas partes principais (\"El hombre en su espacio\" e \"El escritor en su obra\") m\u00e1is o ep\u00edlogo \"Galicia para morir\".\nA primeira parte consiste nunha an\u00e1lise da vida de Valle-Incl\u00e1n at\u00e9 1895, ano da publicaci\u00f3n de \"F\u00e9minas\". Desde a s\u00faa infancia \u00e1 beira da r\u00eda de Arousa (nacemento en Vilanova e tempadas na Pobra do Carami\u00f1al), cando comeza as s\u00faas primeiras lecturas, o paso por Pontevedra para facer o Bacharelato, onde co\u00f1ece aos irm\u00e1ns Andr\u00e9s e Jes\u00fas Muruais, e a chegada a Santiago de Compostela para estudar Dereito. Despois de abandonar a carreira, fai as s\u00faas primeiras viaxes a Madrid e M\u00e9xico, onde chega en 1892.\nAnal\u00edzase a relaci\u00f3n de Valle-Incl\u00e1n coa lingua galega, afirmando que decidiu escribir en castel\u00e1n polas s\u00faas pretensi\u00f3ns literarias, dado que o galego a\u00ednda non acadara o reco\u00f1ecemento cultural como idioma para textos escritos.\nA segunda parte, sen esquecer o contexto biogr\u00e1fico (viviu en Pontevedra, Madrid, Cambados, Vigo e Roma), c\u00e9ntrase no aspecto literario. Com\u00e9ntanse as s\u00faas diversas influencias desde as lecturas dos seus contempor\u00e1neos galegos, se ben af\u00edrmase que o seu estilo persoal, desde o inicial modernismo at\u00e9 o particular esperpento (no que si influ\u00edu a arte pl\u00e1stica de Goya), non bebe directamente de ningunha fonte concreta.\nEst\u00fadase a s\u00faa deriva ideol\u00f3xica, sempre desde o inconformismo rebelde contra as instituci\u00f3ns pol\u00edticas e relixiosas. Marcado como a xeraci\u00f3n do 98 pola crise espa\u00f1ola de finais do s\u00e9culo XIX, perc\u00edbese tam\u00e9n a influencia da importancia do anarquismo nas clases populares na s\u00faa \u00e9poca.\nPara rematar, o ep\u00edlogo expresa o desexo de Valle de regresar a Galiza para morrer. Na primavera de 1935 volve desde Roma \u00e1 s\u00faa terra, pasando a residir de novo en Santiago de Compostela. A\u00ednda que a s\u00faa sa\u00fade non \u00e9 boa, tendo diversos problemas respiratorios, fai viaxes a Vigo e Ourense.\nNa obra f\u00e1lase da relaci\u00f3n de Valle con outras personalidades, como Castelao (que dese\u00f1ou a escenograf\u00eda para \"Divinas palabras\"), Jos\u00e9 Echegaray ou Indalecio Armesto.\nImaxes.\nA obra incl\u00fae numerosas l\u00e1minas: fotograf\u00edas dos lugares onde viviu Valle, portadas das s\u00faas obras e do seu irm\u00e1n, imaxes doutras personalidades (como Manuel Murgu\u00eda, Otero Pedrayo ou Said Armesto), un debuxo de Carlos Maside de Valle xa falecido, e un retrato de Castelao cun debuxo de Valle feito por Xes\u00fas Corredoira."}
{"id": "210974", "revid": "85894", "url": "https://gl.wikipedia.org/wiki?curid=210974", "title": "Manuel Cordeiro Monteagudo", "text": "Manuel Cordeiro Monteagudo, nado na Coru\u00f1a o 19 de xaneiro de 1927 e finado en Buenos Aires o 10 de maio de 2012, foi un pintor galego.\nTraxectoria.\nCursou os estudos primarios na escola herculina de Francisco Vales Villamar\u00edn. Afeccionado \u00e1s carreiras pedrestes, foi subcampi\u00f3n fondista. Da man do Real Club Deportivo da Coru\u00f1a percorreu gran parte de Espa\u00f1a. En 1952 emigrou a Bos Aires, onde comezou a s\u00faa actividade art\u00edstica. Participou na creaci\u00f3n das Mocedades Galeguistas de Bos Aires, e foi fundador do coro \"Br\u00e9temas e Raiolas\". En 1956 representou ao Centro Coru\u00f1\u00e9s na Intersectorial Galega e no Congreso da Emigraci\u00f3n de Am\u00e9rica. Foi uns dos fundadores do \"Conxunto Art\u00edstico Breog\u00e1n\". Realizou exposici\u00f3ns en Galicia, no Centro Coru\u00f1\u00e9s de Montevideo, o Centro Lucense, Coru\u00f1\u00e9s, Ourensano e Pontevedr\u00e9s de Bos Aires, Hogar Gallego para Ancianos, e no Centro Galicia e Galego porte\u00f1os. Tam\u00e9n fixo estandartes para moitos centros galegos da Arxentina."}
{"id": "210976", "revid": "1410", "url": "https://gl.wikipedia.org/wiki?curid=210976", "title": "Shche ne vmerla Ukrainy", "text": "Sche ne vmerla Ukrainy i slava, i volia (en ) \u00e9 o himno nacional de Ucra\u00edna, que significa \"A\u00ednda Ucra\u00edna non morreu\". A m\u00fasica foi composta en 1863 por Mikaylo Verbitski, un compositor ucra\u00edno. A letra foi escrita por Pavlo Chubinski que viv\u00eda en K\u00ediv.\nA letra \u00e9 semellante \u00e1s verbas dos himnos de Polonia, Serbia, e Israel.\nEn 1917, o himno foi escollido na Rep\u00fablica Nacional Ucra\u00edna.\nO 6 de marzo de 2003, o parlamento modificou levemente as palabras orixinais de Chubinski."}
{"id": "210977", "revid": "23204", "url": "https://gl.wikipedia.org/wiki?curid=210977", "title": "Meni\u014b Qazaqstanym", "text": "Meni\u014b Qazaqstanym (\"O meu Casaquist\u00e1n\", en ) \u00e9 o actual himno nacional de Casaquist\u00e1n. Foi aprobado polo parlamento o 7 de xaneiro de 2006. Esta canci\u00f3n patri\u00f3tica foi escrita en 1956 durante a era sovi\u00e9tica.\nLetra (en lingua casaca co alfabeto cir\u00edlico).\n&lt;poem&gt;\u0410\u043b\u0442\u044b\u043d \u043a\u04af\u043d \u0430\u0441\u043f\u0430\u043d\u044b,\n\u0410\u043b\u0442\u044b\u043d \u0434\u04d9\u043d \u0434\u0430\u043b\u0430\u0441\u044b,\n\u0415\u0440\u043b\u0456\u043a\u0442\u0456\u04a3 \u0434\u0430\u0441\u0442\u0430\u043d\u044b \u2014\n\u0415\u043b\u0456\u043c\u0435 \u049b\u0430\u0440\u0430\u0448\u044b!\n\u0415\u0436\u0435\u043b\u0434\u0435\u043d \u0435\u0440 \u0434\u0435\u0433\u0435\u043d,\n\u0414\u0430\u04a3\u049b\u044b\u043c\u044b\u0437 \u0448\u044b\u049b\u0442\u044b \u0493\u043e\u0439,\n\u041d\u0430\u043c\u044b\u0441\u044b\u043d \u0431\u0435\u0440\u043c\u0435\u0433\u0435\u043d,\n\u049a\u0430\u0437\u0430\u0493\u044b\u043c \u043c\u044b\u049b\u0442\u044b \u0493\u043e\u0439!\n\u041c\u0435\u043d\u0456\u04a3 \u0435\u043b\u0456\u043c, \u043c\u0435\u043d\u0456\u04a3 \u0435\u043b\u0456\u043c,\n\u0413\u04af\u043b\u0456\u04a3 \u0431\u043e\u043b\u044b\u043f \u0435\u0433\u0456\u043b\u0435\u043c\u0456\u043d,\n\u0416\u044b\u0440\u044b\u04a3 \u0431\u043e\u043b\u044b\u043f \u0442\u04e9\u0433\u0456\u043b\u0435\u043c\u0456\u043d, \u0435\u043b\u0456\u043c!\n\u0422\u0443\u0493\u0430\u043d \u0436\u0435\u0440\u0456\u043c \u043c\u0435\u043d\u0456\u04a3 \u2014 \u049a\u0430\u0437\u0430\u049b\u0441\u0442\u0430\u043d\u044b\u043c!\n\u04b0\u0440\u043f\u0430\u049b\u049b\u0430 \u0436\u043e\u043b \u0430\u0448\u049b\u0430\u043d,\n\u041a\u0435\u04a3 \u0431\u0430\u0439\u0442\u0430\u049b \u0436\u0435\u0440\u0456\u043c \u0431\u0430\u0440.\n\u0411\u0456\u0440\u043b\u0456\u0433\u0456 \u0436\u0430\u0440\u0430\u0441\u049b\u0430\u043d,\n\u0422\u04d9\u0443\u0435\u043b\u0441\u0456\u0437 \u0435\u043b\u0456\u043c \u0431\u0430\u0440.\n\u049a\u0430\u0440\u0441\u044b \u0430\u043b\u0493\u0430\u043d \u0443\u0430\u049b\u044b\u0442\u0442\u044b,\n\u041c\u04d9\u04a3\u0433\u0456\u043b\u0456\u043a \u0434\u043e\u0441\u044b\u043d\u0434\u0430\u0439.\n\u0411\u0456\u0437\u0434\u0456\u04a3 \u0435\u043b \u0431\u0430\u049b\u044b\u0442\u0442\u044b,\n\u0411\u0456\u0437\u0434\u0456\u04a3 \u0435\u043b \u043e\u0441\u044b\u043d\u0434\u0430\u0439!\n\u041c\u0435\u043d\u0456\u04a3 \u0435\u043b\u0456\u043c, \u043c\u0435\u043d\u0456\u04a3 \u0435\u043b\u0456\u043c,\n\u0413\u04af\u043b\u0456\u04a3 \u0431\u043e\u043b\u044b\u043f \u0435\u0433\u0456\u043b\u0435\u043c\u0456\u043d,\n\u0416\u044b\u0440\u044b\u04a3 \u0431\u043e\u043b\u044b\u043f \u0442\u04e9\u0433\u0456\u043b\u0435\u043c\u0456\u043d, \u0435\u043b\u0456\u043c!\n\u0422\u0443\u0493\u0430\u043d \u0436\u0435\u0440\u0456\u043c \u043c\u0435\u043d\u0456\u04a3 \u2014 \u049a\u0430\u0437\u0430\u049b\u0441\u0442\u0430\u043d\u044b\u043c!&lt;/poem&gt;\nLetra (en lingua casaca co alfabeto latino).\n&lt;poem&gt;Altyn k\u00fan aspany,\nAltyn d\u00e1n dalasy,\nErlikti\u0144 dastany \u2014\nElime qarashy!\nEjelden er degen,\nDa\u0144kymyz shyqty \u01f5o\u0131,\nNamysyn bermegen,\nQaza\u01f5ym myqty \u01f5o\u0131!\nMeni\u0144 elim, meni\u0144 elim,\nG\u00fali\u0144 bolyp egilemin,\nJyry\u0144 bolyp t\u00f3gilemin, elim!\nT\u00fd\u01f5an jerim meni\u0144 \u2014 Qazaqstanym!\nUrpaqqa jol ashqan,\nKe\u0144 ba\u0131taq jerim bar.\nBirligi jarasqan,\nT\u00e1\u00fdelsiz elim bar.\nQarsy al\u01f5an \u00fdaqytty,\nM\u00e1\u0144gilik dosynda\u0131.\nBizdi\u0144 el baqytty,\nBizdi\u0144 el osynda\u0131!\nMeni\u0144 elim, meni\u0144 elim,\nG\u00fali\u0144 bolyp egilemin,\nJyry\u0144 bolyp t\u00f3gilemin, elim!\nT\u00fd\u01f5an jerim meni\u0144 \u2014 Qazaqstanym!&lt;/poem&gt;"}
{"id": "210978", "revid": "89787", "url": "https://gl.wikipedia.org/wiki?curid=210978", "title": "Golfo de Morbihan", "text": "O golfo de Morbihan (en , que significa \"pequeno mar\") \u00e9 un pequeno mar interior, situado ao sur do departamento de Morbihan, na Breta\u00f1a.\nA lenda.\nConta a lenda que unhas fadas foron expulsadas do bosque de Broc\u00e9liande. Verteron tantas b\u00e1goas que as\u00ed se creou o golfo de Morbihan. Lanzaron nel as s\u00faas coroas de flores e estas convert\u00e9ronse nas illas do golfo.\nXeograf\u00eda.\nO golfo ten 20\u00a0km de longo e 15\u00a0km de ancho. \u00c1brese ao sur no oc\u00e9ano Atl\u00e1ntico por unha estreita pasaxe entre as vilas de Locmariaquer e Port-Navalo, porto da vila de Arzon.\nAs illas.\nNo seu interior c\u00f3ntanse 43 illas. A maior\u00eda son de superficie moi reducida e non est\u00e1n habitadas, e moitas son propiedades privadas. As illas maiores son Izenah (\u00eele aux Moines, illa dos monxes) e An Arzh (\u00efle d'Arz, illa do oso) e cada unha forma un concello.\nOutra das illas, Gavrinis, alberga unha galer\u00eda megal\u00edtica de 14 m de lonxitude, e as pedras est\u00e1n recubertas de gravados.\nOutras illas albergan restos megal\u00edticos, como Er-Lannic cun dobre cromlech formados por 40 menhires, parcialmente merguallados na marea alta.\nActividades.\nTradicionalmente, a actividade econ\u00f3mica dos habitantes tanto das illas como das ribeiras do golfo sempre estivo moi estreitamente ligada ao mar: a pesca, a colleita de moluscos, as salinas. Case todas as salinas foron transformadas no s\u00e9culo XX en parques ostre\u00edcolas, a\u00ednda que algunhas est\u00e1n sendo recuperadas para a produci\u00f3n artesanal de sal.\nM\u00e1is recentemente a maior actividade econ\u00f3mica do golfo xira en torno ao turismo.\nNatureza.\nO golfo de Morbiban constit\u00fae unha gran reserva ornitol\u00f3xica, con todo tipo de aves tanto de estancia permanentes como en escala migratoria ou en per\u00edodo de cr\u00eda.\nDesde 2008 \u00e9 Reserva Nacional de Caza e de Fauna Silvestre."}
{"id": "210980", "revid": "6324334", "url": "https://gl.wikipedia.org/wiki?curid=210980", "title": "Le Morte d'Arthur", "text": "Le Morte d'Arthur ou A Morte de Artur en galego, \u00e9 a versi\u00f3n de Sir Thomas Malory sobre a historia do Rei Artur e os Cabaleiros da T\u00e1boa Redonda baseada en varias lendas inglesas e francesas. Na s\u00faa primeira publicaci\u00f3n e nalgunhas versi\u00f3ns modernas aparece co t\u00edtulo de La mort d'Arthur.\nDa influencia do libro e da lenda art\u00farica cabe destacar que, un ano despois da s\u00faa publicaci\u00f3n de Le Morte d'Arthur, Henrique VII de Inglaterra deu a seu fillo o nome de Artur en homenaxe ao heroe da lenda arturiana, en parte como s\u00edmbolo das s\u00faas esperanzas nun renacemento da grandeza inglesa, e en parte para reafirmar as relaci\u00f3ns da dinast\u00eda Tudor con Gales."}
{"id": "210981", "revid": "25871", "url": "https://gl.wikipedia.org/wiki?curid=210981", "title": "Le Morte D'Arthur", "text": ""}
{"id": "210982", "revid": "25871", "url": "https://gl.wikipedia.org/wiki?curid=210982", "title": "A Morte de Artur", "text": ""}
{"id": "210984", "revid": "89787", "url": "https://gl.wikipedia.org/wiki?curid=210984", "title": "Xan da Coba", "text": "Juan Mar\u00eda de la Coba G\u00f3mez, nado en Ourense o 30 de marzo de 1829 e finado na mesma cidade o 9 de novembro de 1899, foi un escritor e inventor galego, considerado un dos animadores m\u00e1is exc\u00e9ntricos da vida cultural da s\u00faa cidade.\nTraxectoria.\nPerito agrimensor de profesi\u00f3n, foi ebanista, inventor e poeta. Recordado polo seu invento do Pirand\u00e1rgallo, un paraugas universal, que segundo argumentaba, \u201cbastaba po\u00f1elo aberto no curuto do Polo Norte para que as pingueiras da chuvia nin sequera chiscasen a panza do Ecuador da Esfera Terr\u00e1quea\u201d. Inventou tam\u00e9n unha lingua, o trampit\u00e1n, idioma empregado por Gonzalo Torrente Ballester na novela \"La saga/fuga de J. B.\". Escribiu d\u00faas pezas teatrais en galego, mais segundo a cr\u00edtica o contido das s\u00faas obras era de calidade p\u00e9sima e carentes de acci\u00f3n e de interese.\nCer\u00e1mica de Sargadelos fixo unha botella coa s\u00faa figura."}
{"id": "210985", "revid": "5863", "url": "https://gl.wikipedia.org/wiki?curid=210985", "title": "Juan de la Cova G\u00f3mez", "text": ""}
{"id": "210986", "revid": "89787", "url": "https://gl.wikipedia.org/wiki?curid=210986", "title": "Nicol\u00e1s Taboada Fern\u00e1ndez", "text": "Nicol\u00e1s Taboada Fern\u00e1ndez, nado en Vigo en 1856 e finado na mesma cidade o 9 de setembro de 1899, foi un xornalista, historiador e escritor galego.\nTraxectoria.\nFillo de Nicol\u00e1s Taboada Leal, primeiro cronista de Vigo, foi tam\u00e9n cronista da cidade. Colaborou en \"La Revista Popular\" (Pontevedra, 1892), \"Extracto de Literatura\" (Pontevedra, 1893), \"El Gato Negro\" (Barcelona) e en todos os peri\u00f3dicos de Vigo da \u00e9poca e moitos de Galicia. Escribiu obras hist\u00f3ricas e po\u00e9ticas."}
{"id": "210987", "revid": "21311", "url": "https://gl.wikipedia.org/wiki?curid=210987", "title": "Discograf\u00eda do C\u00f3dice Calixtino", "text": "Ao longo dos anos realiz\u00e1ronse numerosas gravaci\u00f3ns dos cantos que aparecen no C\u00f3dice Calixtino, mais neste tempo unicamente se realizou unha gravaci\u00f3n \u00edntegra dos mesmos, que foi levada a cabo polo Coro Ultreia en 1999. Foron numerosas as gravaci\u00f3ns de grupos galegos como Resonet, o Grupo Universitario de C\u00e1mara de Compostela, o Grupo Mart\u00edn C\u00f3dax ou o propio Coro Ultreia, ben en discos adicados exclusivamente ao c\u00f3dice ou integr\u00e1ndoas noutros discos de repertorio medieval. As gravaci\u00f3ns realizadas van dende as puramente vogais ata interpretaci\u00f3ns con instrumentos da \u00e9poca. Ademais das numerosas versi\u00f3ns de grupos adicados \u00e1 interpretaci\u00f3n de m\u00fasica antiga, c\u00f3mpre destacar a gravaci\u00f3n do grupo irland\u00e9s The Chieftains no seu disco Santiago, gravado en 1999 e no que se incl\u00faen o \"Dum Pater Familias\" e o \"Ad Honorem regis summi\".\nA seguinte discograf\u00eda foi ordenada por ano de gravaci\u00f3n ata o 2007, mais a referencia \u00e9 a da edici\u00f3n m\u00e1is nova en CD. Non se incl\u00faen as recompilaci\u00f3ns, unicamente os discos orixinais."}
{"id": "210988", "revid": "98629", "url": "https://gl.wikipedia.org/wiki?curid=210988", "title": "Escudo de Casaquist\u00e1n", "text": "O escudo nacional de Casaquist\u00e1n ten forma de c\u00edrculo, s\u00edmbolo da vida e da eternidade. O elemento central \u00e9 o \"shanyrak\", a parte superior circular da c\u00fapula da \"yurta\". O \"shanyrak\" simboliza o benestar da familia, a paz e a tranquilidade.\nA seguinte parte integrante da estrutura do escudo son os cabalos fant\u00e1sticos con \u00e1s de ouro e cornos en forma de media l\u00faa, os \"tulpar\". As \u00e1s de ouro dos cabalos fant\u00e1sticos semellan trigo, que simboliza o traballo, a abundancia e a prosperidade.\nO escudo ten d\u00faas cores: azul e dourado. A cor azul celeste do fondo da bandeira alude \u00f3s diversos pobos turcos que conforman a poboaci\u00f3n actual do pa\u00eds, que incl\u00fae entre outros a poboaci\u00f3ns de orixe t\u00e1rtara, mongol e uigur. Para eses pobos a cor azul celeste estaba dotado de simbolismo relixioso e representaba \u00f3 deus G\u00f6k-Tanry a\u00ednda que actualmente a cor da bandeira \u00e9 interpretado como o s\u00edmbolo do ceo despexado que se divisa no pa\u00eds e da liberdade do seu pobo. A gama dourada interpr\u00e9tase como o futuro luminoso dos pobos casacos.\nA porci\u00f3n m\u00e1is baixa do escudo leva a inscrici\u00f3n \"\u049a\u0430\u0437\u0430\u049b\u0441\u0442\u0430\u043d\". A imaxe reproducida do escudo nacional de Casaquist\u00e1n, sen importar o seu tama\u00f1o, debe conformarse exactamente co dese\u00f1o de cor (respectivamente branco e negro) do est\u00e1ndar da referencia do escudo nacional de Casaquist\u00e1n gardada na residencia do presidente.\nO escudo de armas da Rep\u00fablica Socialista Sovi\u00e9tica de Casaquist\u00e1n foi adoptado o 26 de marzo de 1937 polo Goberno da Rep\u00fablica Socialista. O escudo de armas bas\u00e9ase no escudo de armas da Uni\u00f3n Sovi\u00e9tica. Un novo escudo de armas foi adoptado mediante a disoluci\u00f3n da Uni\u00f3n Sovi\u00e9tica o 26 de decembro de 1991."}
{"id": "210989", "revid": "56817", "url": "https://gl.wikipedia.org/wiki?curid=210989", "title": "Yelle", "text": "Yelle \u00e9 un grupo musical franc\u00e9s de electropop orixinario da Breta\u00f1a. Est\u00e1 formado pola cantante Yelle (Julie Budet), por GrandMarnier (Jean-Fran\u00e7ois Perrier) e por Tepr (Tanguy Destable). A s\u00faa traxectoria como grupo colleu pulo no 2005, ano no que comezan a darse a co\u00f1ecer a trav\u00e9s da rede social MySpace. Actualmente o grupo conta con dous \u00e1lbums musicais."}
{"id": "210990", "revid": "27155", "url": "https://gl.wikipedia.org/wiki?curid=210990", "title": "Plastoquinona", "text": "A plastoquinona (PQ) \u00e9 unha mol\u00e9cula do grupo das quinonas que interv\u00e9n no transporte de electr\u00f3ns que ten lugar na fase luminosa da fotos\u00edntese. O prefixo \"plasto\" do seu nome alude \u00e1 s\u00faa localizaci\u00f3n nos plastos (fundamentalmente cloroplastos).\nA plastoquinona red\u00facese a plastoquinol (PQH2) ao captar dous prot\u00f3ns (H+) procedentes do estroma do cloroplasto e recibir dous electr\u00f3ns (e-) procedentes do fotosistema II fotosint\u00e9tico. Transporta os prot\u00f3ns cara \u00e1 luz dos tilacoides (ao reaccionar co citocromo b6f), e os electr\u00f3ns pasan ao seguinte transportador de electr\u00f3ns da cadea fotosint\u00e9tica, que \u00e9 o complexo citocromo \"b\"6\"f\". \u00c9 unha mol\u00e9cula moi m\u00f3bil na membrana tilacoidal.\nEstruturalmente \u00e9 unha 2,3-dimetil-1,4-benzoquinona cunha cadea lateral de nove unidades isoprenilo.\nTipos.\nEn 1946, M. Kofler descubriu a plastoquinona, que ser\u00e1 reedescuberta por F. L. Crane en 1959. A plastoquinona (PQ) orixinouse evolutivamente nas cianobacterias. \u00c9 unha quinona de orixe isoprenoide clave na fotos\u00edntese oxix\u00e9nica das cianobacterias e de todas as plantas, polo seu papel na transferencia de electr\u00f3ns e prot\u00f3ns.\nA plastoquinona at\u00f3pase nos cloroplastos, basicamente en dous lugares: nos tilacoides e na membrana interna dos cloroplastos, que \u00e9 onde se sintetiza. Por\u00e9n, non \u00e9 exclusiva dos \u00f3rganos fotosintetizadores, porque se atopa en pequenas cantidades en todos os \u00f3rganos vexetais (ra\u00edz, bulbos, flores, froitos etc.). \nHabitualmente, a plastoquinona cont\u00e9n unha cadea lateral nonaprenil isoprenoide (PQ-9, PQA), a\u00ednda que nalgunhas especies de plantas se encontraron outras cadeas laterais hom\u00f3logas en menor proporci\u00f3n, como por exemplo: a PQ-8 no trigo e na ficus el\u00e1stica, o PQ-4 no casti\u00f1eiro de Indias e o PQ-3 nas espinacas. Tam\u00e9n se informou da presenza de dimetilplastoquinonas, como a 3-dimetilplastoquinona-8 e a 3-dimetilplastoquinona-9 nos bulbos de \"Iris hollandica\". \nOutras formas de plastoquinona identificadas son a PQ-C e a PQ-B. Estas d\u00faas formas derivan da PQ-9 e cada unha delas representa un grupo de como m\u00ednimo 6 is\u00f3meros. A PQ-C cont\u00e9n un grupo hidroxilo na cadea lateral prenil e a PQ-B \u00e9 o \u00e9ster de \u00e1cido graxo da PQ-C. Por\u00e9n, a estrutura exacta de cada is\u00f3mero da plastoquinona a\u00ednda non est\u00e1 determinada. Tampouco se co\u00f1ece se estes compostos se sintetizan de novo ou son produtos da degradaci\u00f3n da PQ-A, nin se ambos os is\u00f3meros te\u00f1en algunha funci\u00f3n espec\u00edfica. Por\u00e9n, o que si sabemos \u00e9 que a PQ-C se acumula nas follas m\u00e1is vellas e que os compostos semellantes \u00e1 PQ-C se forman a partir da PQ-9, durante a reacci\u00f3n de eliminaci\u00f3n do ox\u00edxeno singulete. Esta tr\u00e1tase dunha mol\u00e9cula de ox\u00edxeno moi reactiva, xa que cont\u00e9n electr\u00f3ns excitados; cons\u00e9guese neutralizar oxidando \u00e1 PQ-9. Este feito poder\u00eda indicar que a PQ-C \u00e9 un produto non encim\u00e1tico da oxidaci\u00f3n da PQ-9, sen ningunha funci\u00f3n especial. Ademais, demostrouse que tanto a PQ-C coma a PQ-B poden substitu\u00edr a PQ-9 e actuar como aceptores de electr\u00f3ns do fotosistema II.\nBios\u00edntese.\nNa mol\u00e9cula de plastoquinona podemos diferenciar d\u00faas partes: unha cabeza (unha estrutura c\u00edclica) e unha cadea lateral formada por un grupo prenil (derivado do isopreno). O precursor do grupo funcional que constit\u00fae a cabeza (homoxentisato, abreviado como HGA) deriva da tirosina e a cadea lateral prenil f\u00f3rmase nunha v\u00eda metab\u00f3lica denominada DXP. A condensaci\u00f3n do grupo funcional da cabeza \u00e9 catalizada por un encima denominado homoxentisato solanesil transferase. A prenilaci\u00f3n do HGA \u00e9 tam\u00e9n un paso importante na bios\u00edntese de vitamina E. Despois da condensaci\u00f3n, ten lugar a reacci\u00f3n de metilaci\u00f3n que orixina o produto final: a plastoquinona. A reacci\u00f3n de condensaci\u00f3n suponse que ten lugar na membrana interna dos cloroplastos, malia que nas espinacas tam\u00e9n se suxeriu que ten lugar no ret\u00edculo endoplasm\u00e1tico e no aparato de Golgi.\nA v\u00eda biosint\u00e9tica da plastoquinona que se acaba de describir \u00e9 a que se produce nas plantas e algas, mais hai indicios de que nas cianobacterias o cami\u00f1o seguido \u00e9 diferente. A \"Synechocystis sp. PCC 6803\" mutante non pode formar vitamina E, pero si que pode sintetizar plastoquinona. Isto suxire que nas cianobacterias non se require HGA para a bios\u00edntese de plastoquinona, entanto que nas plantas superiores \u00e9 un intermediario necesario. Por outra parte, nos xenomas de cianobacterias non se atoparon hom\u00f3logos da HGA feniltransferase (un encima que participa nas reacci\u00f3ns de s\u00edntese da plastoquinona a partir do HGA), o cal indica que, neses organismos, a plastoquinona segue outra ruta de bios\u00edntese. Para aclarar totalmente a cuesti\u00f3n requiriranse m\u00e1is estudos.\nFunci\u00f3ns.\nA s\u00faa principal misi\u00f3n \u00e9 fotosint\u00e9tica. \u00c9 un dos transportadores de electr\u00f3ns fotosint\u00e9ticos. Contrib\u00fae \u00e1 acumular prot\u00f3ns dentro dos tilacoides, polo que axuda a crear o gradiente de prot\u00f3ns necesario para activar a fotofosforilaci\u00f3n. Outras funci\u00f3ns son intervir na chamada clororrespiraci\u00f3n, funcionar como antioxidante, controlar a expresi\u00f3n de xenes fotosint\u00e9ticos, e outras.\nA plastoquinona forma parte da cadea transportadora de electr\u00f3ns dependente da luz da fase luminosa ac\u00edclica da fotos\u00edntese. A s\u00faa funci\u00f3n principal \u00e9 recibir electr\u00f3ns da feofitina, un tipo de clorofila sen magnesio do fotosistema II, e transportalos ao citocromo b6f, onde ter\u00e1 lugar o bombeo de dous prot\u00f3ns ao interior do tilacoide. Estes dous prot\u00f3ns, xunto cos producidos durante a fot\u00f3lise da auga, crear\u00e1n unha diferenza de potencial electroqu\u00edmico que permitir\u00e1 a sa\u00edda dos prot\u00f3ns pola ATP sintetase, e a produci\u00f3n de ATP. Este proceso denom\u00ednase fotofosforilaci\u00f3n do ADP.\nPara realizar esta funci\u00f3n s\u00e9guese un complexo proceso. Inicialmente, hai unha mol\u00e9cula de plastoquinona que est\u00e1 fortemente agregada \u00e1s prote\u00ednas do fotosistema II, concretamente nun lugar de uni\u00f3n denominado QA. Esta mol\u00e9cula recibe un electr\u00f3n da feofitina e transf\u00edreo a outra mol\u00e9cula de plastoquinona, que est\u00e1 debilmente fixada noutro punto de uni\u00f3n: o QB. Cando a plastoquinona captou dous electr\u00f3ns e un prot\u00f3n, red\u00facese a PQH2 e dis\u00f3ciase do centro QB e, desta maneira, entra a formar parte do conxunto m\u00f3bil de PQH2 da membrana do tilacoide. Posteriormente, a reoxidaci\u00f3n da PQH2, que ten lugar no complexo do citocromo b6f, orixina a translocaci\u00f3n dun prot\u00f3n a trav\u00e9s da membrana. O modo en que a PQ transporta os prot\u00f3ns \u00e9 interaccionando co citocromo b6f.\nOs resultados das reacci\u00f3ns redox do citocromo b559 en presenza de plastoquinona indican que existe un terceiro sitio de uni\u00f3n de PQ ao fotosistema II, que se denomina QC. Este punto identificouse recentemente na estrutura cristalizada do fotosistema II de cianobacterias. \u00c1 parte da s\u00faa contribuci\u00f3n na fase ac\u00edclica, a plastoquinona tam\u00e9n est\u00e1 involucrada no ciclo Q que depende do citocromo b6f e que \u00e9 similar ao que se produce na mitocondria, xa que a PQH2 se oxida completamente a PQ e as\u00ed se transfiren dous prot\u00f3ns ao interior do tilacoide (non ao espazo intermembrana). De feito, nas cianobacterias a plastoquinona, ademais de participar na cadea transportadora de electr\u00f3ns da fotos\u00edntese, tam\u00e9n contrib\u00fae \u00e1 respiraci\u00f3n celular, xa que nestas bacterias ambos os dous procesos te\u00f1en lugar nas membranas do tilacoide (a respiraci\u00f3n nas cianobacterias ten lugar tanto na membrana plasm\u00e1tica coma nos tilacoides). Por outra parte, no caso dos tilacoides das plantas superiores e das algas tam\u00e9n se identificaron outras prote\u00ednas que interaccionan coa PQ.\nPapel na clororrespiraci\u00f3n.\nRecentemente, definiuse o proceso da clororrespiraci\u00f3n como unha cadea transportadora de electr\u00f3ns que interacciona co transporte electr\u00f3nico e que ten lugar durante a fotos\u00edntese nas membranas dos tilacoides. Neste proceso interve\u00f1en por un lado un complexo NADPH deshidroxenase (NDH), un encima redutor codificado polos xenes ndh do plasto, hom\u00f3logo ao complexo I bacteriano, e, por outro, unha oxidase terminal de plastos (PTOX) codificada por ADN nuclear, hom\u00f3loga da oxidase alternativa da mitocondria da planta. A oxidase da clororrespiraci\u00f3n oxida a PQH2 utilizando per\u00f3xido de hidr\u00f3xeno e a forma de potencial baixa do citocromo b559 do fotosistema II. Durante a clororrespiraci\u00f3n independente da luz, a PQ oxida o NAD(P)H encimaticamente por medio dos encimas NDH e seguidamente transfire electr\u00f3ns ao ox\u00edxeno, coa colaboraci\u00f3n das oxidases. A funci\u00f3n destas prote\u00ednas na reduci\u00f3n e oxidaci\u00f3n de plastoquinonas independente da luz demostrouse nos \u00faltimos anos.\nNos tilacoides dos cloroplastos maduros, a clororrespiraci\u00f3n parece ser ser unha v\u00eda relativamente menor, comparada coa da cadea transportadora de electr\u00f3ns fotosint\u00e9tica, desde a H2O deica o NADP+. Por\u00e9n, a clororrespiraci\u00f3n probablemente ten un papel na regulaci\u00f3n da fotos\u00edntese, xa que modular\u00eda a actividade do transporte de electr\u00f3ns c\u00edclico no fotosistema I. Nos plastos non fotosint\u00e9ticos, os transportadores de electr\u00f3ns da clororrespiraci\u00f3n son m\u00e1is abundantes e ter\u00edan un importante papel bioenerx\u00e9tico. \nAs mol\u00e9culas de plastoquinona presentan unha gran mobilidade, tanto transversal coma lateral, cousa que lles permite transferir electr\u00f3ns a grandes distancias entre o fotosistema II e os complexos citocromo b6f \u00e1s membranas do tilacoide e tam\u00e9n bombear prot\u00f3ns a trav\u00e9s da membrana. Como a lonxitude da secuencia li\u00f1al da mol\u00e9cula de PQ \u00e9 case da mesma medida que o grosor da membrana, a difusi\u00f3n de PQ \u00e9 m\u00e1is eficiente entre a rexi\u00f3n flu\u00edda e hidrof\u00f3bica da membrana, coa cadea lateral hidrof\u00f3bica disposta de forma paralela \u00e1 superficie da membrana. Por\u00e9n, o grupo funcional da cabeza da PQ ten tendencia a penetrar na rexi\u00f3n interf\u00e1sica onde est\u00e1n os complexos proteicos que conte\u00f1en os sitios de uni\u00f3n da PQ. A cabeza da PQH2, formada despois de que o fotosistema II reducise \u00e1 PQ \u00e9 m\u00e1is polar ca o da PQ e, por tanto, ocupa m\u00e1is rexi\u00f3ns polares da membrana. Esta PQH2 debe cruzar a membrana ata chegar ao complexo do citocromo b6f para oxidarse.\nEn diversos experimentos modelo os resultados obtidos suxiren que as mol\u00e9culas de PQ tanto reducidas coma oxidadas forman un complexo de transferencia que facilita a penetraci\u00f3n da PQH2 ao interior das membranas hidrof\u00f3bicas. Nestes estudos dem\u00f3strase que a formaci\u00f3n do complexo de transferencia incrementa a solubilidade da PQH2 en solventes hidrof\u00f3bicos, da mesma maneira que dimin\u00fae o contido de PQH2 \u00e1 rexi\u00f3n interf\u00e1sica da monocapa de monogalactosildiacilglicerol. Polo contrario, en estudos de anisotrop\u00eda de difenilhexatrieno, unha sonda fluorescente que controla a orde da membrana lip\u00eddica, encontrouse que algunhas formas da PQ te\u00f1en unha tendencia a ocupar diferentes rexi\u00f3ns da membrana.\nOutras funci\u00f3ns.\nAdemais da s\u00faa funci\u00f3n principal, a PQ ten outras. A PQH2 ten unha actividade antioxidante pronunciada, similar \u00e1 dos tocoferois e \u00e1 da ubiquinona reducida. Tam\u00e9n se probou en numerosos experimentos, feitos tanto in vitro coma in vivo, que PQH2 inhibe a peroxidaci\u00f3n dos l\u00edpidos da membrana e que elimina de forma eficiente os radicais super\u00f3xido e ox\u00edxeno singulete.\nObservaci\u00f3ns feitas en vexetais do x\u00e9nero \"Arabidopsis\" permitiron constatar que, en condici\u00f3ns de estr\u00e9s oxidativo, a plastoquinona se acumula no seu estado reducido (PQH2), polo que parece ser que, nesas condici\u00f3ns, esta mol\u00e9cula tam\u00e9n desenvolve funci\u00f3ns que son un mecanismo de defensa. Recentemente tam\u00e9n se demostrou a funci\u00f3n da plastoquinona na reacci\u00f3n ao estr\u00e9s t\u00e9rmico. Observouse nas follas m\u00e1is vellas das pl\u00e1ntulas de cebada que, baixo tratamento t\u00e9rmico, se produc\u00eda unha diminuci\u00f3n na cantidade de plastoquinonas fotoactivas e un cambio nas proporci\u00f3ns de oxidaci\u00f3n e reduci\u00f3n de plastoquinona. Suxeriuse que un cambio termoinducido do estado redox da plastoquinona e unha redistribuci\u00f3n das s\u00faas mol\u00e9culas entre estados fotoactivos e non fotoactivos son os mecanismos que reflicten e regulan a resposta do aparato fotosint\u00e9tico baixo condici\u00f3ns de estr\u00e9s por calor.\nA plastoquinona identificouse tam\u00e9n como un cofactor que participa na bios\u00edntese de carotenoides. Ademais, o seu estado redox exerce o papel de sensor redox m\u00e1is importante dos cloroplastos, xa que inicia moitas das respostas fisiol\u00f3xicas aos cambios no medio ambiente, especialmente aqueles que est\u00e1n relacionados coa calidade e a intensidade daa luz. O estado redox da plastoquinona regula tam\u00e9n a fosforilaci\u00f3n dos complexos antena por medio da activaci\u00f3n do complexo do citocromo b6f.\nTam\u00e9n se sabe que a plastoquinona (segundo o seu estado redox) desenvolve un papel na regulaci\u00f3n da expresi\u00f3n de xenes fotosint\u00e9ticos. Nestes experimentos, os fotosistemas eran excitados selectivamente con luz de diferentes lonxitudes de onda ou aplic\u00e1banse inhibidores espec\u00edficos da cadea fotosint\u00e9tica de transporte de electr\u00f3ns. A utilizaci\u00f3n da luz para excitar selectivamente o fotosistema II produc\u00eda unha reduci\u00f3n da plastoquinona, entanto que a luz que excitaba preferentmente o fotosistema I potenciaba a s\u00faa oxidaci\u00f3n. Os inhibidores espec\u00edficos tam\u00e9n cambian a relaci\u00f3n PQ/PQH2: a 3-(3',4'-diclorofenil)-1,1-dimetilurea (DCMU) bloquea a reduci\u00f3n da PQ no fotosistema II, e a 2,5-dibromo-3-metil-6-isopropil-p-benzoquinona (DBMIB) bloquea a oxidaci\u00f3n da PQH2 por parte do complexo citocromo b6f. Este tipo de experimentos demostran que a oxidaci\u00f3n da plastoquinona induce a expresi\u00f3n do xene psbA que codifica a s\u00edntese de p\u00e9ptidos presentes no n\u00facleo do fotosistema II e reprimen a expresi\u00f3n do xene psaAB, que codifica a s\u00edntese dos p\u00e9ptidos presentes no n\u00facleo do fotosistema I, o cal potencia a s\u00edntese de fotosistema II. Por outra parte, a reduci\u00f3n da plastoquinona induce a expresi\u00f3n do xene psaAB, que incrementa o nivel de fotosistema I. Estes datos levaron aos autores dos experimentos \u00e1 conclusi\u00f3n de que se rete\u00f1en alg\u00fans xenes no xenoma do cloroplasto, porque son regulados directamente polo estado redox da parella PQ/PQH2.\nDerivados de uso terap\u00e9utico.\nAlg\u00fans derivados da plastoquinona dese\u00f1ados para penetrar nas membranas celulares, como o SkQ1 (plastoquinonil-decil-trifenilfosfonio), o SkQR1 (o an\u00e1logo do SkQ que cont\u00e9n rhodamina), e o SkQ3, te\u00f1en actividade antioxidante e proton\u00f3fora.\nO SkQ1 prop\u00faxose como mol\u00e9cula para tratar o envellecemento.\nCo SkQ1 est\u00e1n fac\u00e9ndose ensaios cl\u00ednicos en Rusia para tratar o glaucoma."}
{"id": "210991", "revid": "85894", "url": "https://gl.wikipedia.org/wiki?curid=210991", "title": "A Amoreira, Mi\u00f1ortos, Porto do Son", "text": "A Amoreira \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 121 habitantes (59 homes e 62 mulleres)."}
{"id": "210992", "revid": "85894", "url": "https://gl.wikipedia.org/wiki?curid=210992", "title": "Boiro, Mi\u00f1ortos, Porto do Son", "text": "Boiro \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 115 habitantes (59 homes e 56 mulleres)."}
{"id": "210993", "revid": "85894", "url": "https://gl.wikipedia.org/wiki?curid=210993", "title": "Bouzas, Mi\u00f1ortos, Porto do Son", "text": "Bouzas \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 15 habitantes (8 homes e 7 mulleres)."}
{"id": "210994", "revid": "85894", "url": "https://gl.wikipedia.org/wiki?curid=210994", "title": "O Coto, Mi\u00f1ortos, Porto do Son", "text": "O Coto \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 7 habitantes (4 homes e 3 mulleres)."}
{"id": "210995", "revid": "85894", "url": "https://gl.wikipedia.org/wiki?curid=210995", "title": "O Fieiro, Mi\u00f1ortos, Porto do Son", "text": "O Fieiro \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 35 habitantes (17 homes e 18 mulleres)."}
{"id": "210996", "revid": "85894", "url": "https://gl.wikipedia.org/wiki?curid=210996", "title": "Fontenla, Mi\u00f1ortos, Porto do Son", "text": "Fontenla \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 22 habitantes (10 homes e 12 mulleres)."}
{"id": "210997", "revid": "85894", "url": "https://gl.wikipedia.org/wiki?curid=210997", "title": "A Gafa, Mi\u00f1ortos, Porto do Son", "text": "A Gafa \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 31 habitantes (18 homes e 13 mulleres)."}
{"id": "210998", "revid": "85894", "url": "https://gl.wikipedia.org/wiki?curid=210998", "title": "Linteiros, Mi\u00f1ortos, Porto do Son", "text": "Linteiros \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 82 habitantes (41 homes e 41 mulleres)."}
{"id": "210999", "revid": "85894", "url": "https://gl.wikipedia.org/wiki?curid=210999", "title": "O Souto, Mi\u00f1ortos, Porto do Son", "text": "O Souto \u00e9 un lugar da parroquia de Mi\u00f1ortos no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2022) ten 27 habitantes (16 homes e 11 mulleres).\nDemograf\u00eda.\nEvoluci\u00f3n da poboaci\u00f3n.\nSegundo o INE:"}
{"id": "211000", "revid": "27155", "url": "https://gl.wikipedia.org/wiki?curid=211000", "title": "Plastoquinol", "text": ""}
{"id": "211001", "revid": "1131", "url": "https://gl.wikipedia.org/wiki?curid=211001", "title": "Rexurdimento (revista)", "text": "Rexurdimento foi unha revista editada en Betanzos entre 1922 e 1923.\nHistoria e caracter\u00edsticas.\nSubtitulado \"Bolet\u00edn quincenal. \u00d3rgao dos intereses mari\u00f1\u00e1ns\", apareceu o 1 de agosto de 1922. Estaba dirixida por Salvador Mosteiro Pena e relacionada coa Irmandade Nazonalista Galega. Inclu\u00edu temas sociopol\u00edticos, cr\u00edtica literaria e unha secci\u00f3n de noticias de Portugal e Irlanda. Tam\u00e9n aparec\u00edan recensi\u00f3ns e colaboraci\u00f3ns literarias de nacionalistas betanceiros. A revista exp\u00f3n as ideas reintegracionistas de Mosteiro. Interrompeu a edici\u00f3n o 16 de outubro de 1922 polo traslado do seu director a Madrid, e reapareceu en xaneiro de 1923 como \u00f3rgano oficial da Irmandade Nazonalista Galega (cambiou o subtitulo a \"\u00d3gao da I.N.G.\") controlada por Vicente Risco desde Ourense. Entre os seus colaboradores figuraron Jos\u00e9 Veiga Roel, Lu\u00eds Corti\u00f1as D\u00edaz, Tom\u00e1s L\u00f3pez da Torre, M. F. Barreiro, Carlos Pe\u00f1a, Manoel Roel, Ram\u00f3n Cabanillas, Ant\u00f3n Villar Ponte, Leandro Carr\u00e9, V\u00edctor Casas e Xaime Quintanilla. Cesou a s\u00faa publicaci\u00f3n en xullo de 1923."}
{"id": "211002", "revid": "85894", "url": "https://gl.wikipedia.org/wiki?curid=211002", "title": "Airexe, Salgueiros, Monterroso", "text": "Airexe \u00e9 un lugar da parroquia de Salgueiros no concello lucense de Monterroso, na comarca da Ulloa. Segundo o padr\u00f3n municipal (INE 2013) ten 11 habitantes (6 homes e 5 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "211003", "revid": "85894", "url": "https://gl.wikipedia.org/wiki?curid=211003", "title": "Aldea de Abaixo, Salgueiros, Monterroso", "text": "Aldea de Abaixo \u00e9 un lugar da parroquia de Salgueiros no concello lucense de Monterroso, na comarca da Ulloa. Segundo o padr\u00f3n municipal (INE 2013) ten 12 habitantes (6 homes e 6 mulleres), o que sup\u00f3n un aumento nun habitante en relaci\u00f3n ao ano anterior."}
{"id": "211004", "revid": "85894", "url": "https://gl.wikipedia.org/wiki?curid=211004", "title": "O Brixeo, Salgueiros, Monterroso", "text": "O Brixeo \u00e9 un lugar da parroquia de Salgueiros no concello lucense de Monterroso, na comarca da Ulloa. Segundo o padr\u00f3n municipal (INE 2013) ten 7 habitantes (4 homes e 3 mulleres)."}
{"id": "211005", "revid": "85894", "url": "https://gl.wikipedia.org/wiki?curid=211005", "title": "Pacios, Salgueiros, Monterroso", "text": "Pacios \u00e9 un lugar da parroquia de Salgueiros no concello lucense de Monterroso, na comarca da Ulloa. Segundo o padr\u00f3n municipal (INE 2014) non ten ning\u00fan habitante, o que sup\u00f3n unha diminuci\u00f3n en 2 habitantes en relaci\u00f3n ao ano anterior.\nDemograf\u00eda.\nEvoluci\u00f3n da poboaci\u00f3n.\nSegundo o INE:"}
{"id": "211006", "revid": "1131", "url": "https://gl.wikipedia.org/wiki?curid=211006", "title": "O Castro, As Varelas, Melide", "text": "O Castro \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) non ten habitantes."}
{"id": "211007", "revid": "1131", "url": "https://gl.wikipedia.org/wiki?curid=211007", "title": "Blanca Quiroga", "text": "A Blanca Quiroga foi a primeira embarcaci\u00f3n de salvamento mar\u00edtimo que operou en Espa\u00f1a. Leva o nome de Blanca Quiroga, filla de Emilia Pardo Baz\u00e1n.\nHistoria.\nO ano 1970 o pesqueiro \"La Isla\" embarrancou na \"pedra do Boi\", a escasos metros da costa da Torre de H\u00e9rcules, na Coru\u00f1a, perdendo a vida catorce dos seus quince tripulantes, cuxos berros solicitando axuda non puideron ser atendidos pola falta de equipos de salvamento mar\u00edtimo.\nAnte semellante desgraza, Francisco Dotras Lamberti encabezou un movemento social que permitiu a chegada ao porto da Coru\u00f1a, un ano despois do sinistro, de d\u00faas embarcaci\u00f3ns inglesas dese\u00f1adas para o rescate de vidas humanas no mar. Nac\u00eda as\u00ed a primeira base da Cruz Vermella do Mar en Espa\u00f1a.\nNo ano 1973, grazas \u00e1s doaz\u00f3ns de particulares e instituci\u00f3ns coru\u00f1esas, chegou \u00e1 Coru\u00f1a a lancha \"Blanca Quiroga\".\nDurante os seus 29 anos de servizos, a \"Blanca Quiroga\" participou en incont\u00e1beis salvamentos, sendo os m\u00e1is recordados os dos accidentes do \"Urquiola\" (1976) e mais o do \"Mar Exeo\" (1992).\nCando a cat\u00e1strofe do \"Prestige\" (novembro de 2002) a embarcaci\u00f3n estaba xa retirada, no porto de Oza, sometida a traballos de reparaci\u00f3n, antes de ser destinada ao seu servizo derradeiro: honrar a memoria da xente do mar.\nO 12 de decembro de 2002, a Cruz Vermella entregou o barco \u00e1 cidade da Coru\u00f1a, que o instalou no recentemente creado parque de Bens, fronte as costas que tantas veces percorrera."}
{"id": "211008", "revid": "85894", "url": "https://gl.wikipedia.org/wiki?curid=211008", "title": "Valadares, Marc\u00f3n, Pontevedra", "text": "Valadares \u00e9 un lugar da parroquia de Marc\u00f3n no concello de Pontevedra, na provincia de Pontevedra. Segundo o IGE, en 2022 ti\u00f1a 173 habitantes (76 homes e 97 mulleres)."}
{"id": "211009", "revid": "98629", "url": "https://gl.wikipedia.org/wiki?curid=211009", "title": "Bisonte das estepas", "text": "O bisonte das estepas (\"Bison priscus\"), foi unha especie de bisonte, hoxe extinta, que habitou en gran parte de Europa, Asia Central, Rusia, Manchuria e Norteam\u00e9rica durante o Plistoceno. \u00c9 prob\u00e1bel que evolucionara orixinalmente en Asia, ao igual que moitos b\u00f3vidos actuais e outros elementos da fauna da \u00faltima glaciaci\u00f3n cos que compartiu h\u00e1bitat.\nOs bisontes das estepas eran animais similares aos actuais bisontes europeos, pero moito m\u00e1is grandes e robustos, de cornos moito m\u00e1is longos, e adaptados \u00e1 vida en espazos abertos como as estepas e os l\u00edmites da tundra.\nAs s\u00faas relacions coas especies de bisontes actuais non est\u00e1n totalmente claras, a\u00ednda que tende a asumirse que a especie deu orixe ao actual bisonte europeo a comezos do Holoceno a partir de formas menores como \"Bison priscus mediator\", que se adaptaron ao novo medio m\u00e1is c\u00e1lido e boscoso que empezaba a substitu\u00edr a tundra-estepa glacial en Europa. As subespecies xigantes de Asia e Norteam\u00e9rica, como \"Bison priscus gigas\", desapareceron sen descendencia ou deron lugar ao actual bisonte americano (\"Bison bison\").\nEn 1979 desenterrouse en Alasca o corpo conxelado dun macho de bisonte das estepas ao que se alcumou \"Blue Babe\" debido \u00e1 cor azulada que tomara a s\u00faa carne durante o proceso (e porque, no folclore estadounidense, \"Blue Babe\" \u00e9 un xigantesco touro azul, mascota do le\u00f1ador Paul Bunyan). O animal presentaba evidencias de que fora cazado por un pequeno grupo de le\u00f3ns americanios (\"Panthera leo atrox\") que o deberon abandonar poucas horas despois debido a que o cad\u00e1ver comezara a conxelarse rapidamente (probabelmente, debido \u00e1 ca\u00edda da noite). Posteriormente chegou outro le\u00f3n que rompeu un dente ao intentar morder o corpo conxelado. Os cient\u00edficos da Universidade de Alasca que encontraron a \"Blue Babe\" tiveron a ocasi\u00f3n de probar a s\u00faa carne e acharon que se preservara de forma acept\u00e1bel, con s\u00f3 un lixeiro sabor a terra.\nExisten evidencias de que, ademais do le\u00f3n, o home primitivo era un cazador habitual desta especie.\nOs bisontes das estepas aparecen frecuentemente representados en pinturas rupestres de Francia e Espa\u00f1a, como nas das covas de Lascaux, Villairs, Font de Gaume e, especialmente, na de Altamira."}
{"id": "211010", "revid": "22795", "url": "https://gl.wikipedia.org/wiki?curid=211010", "title": "Bison priscus", "text": ""}
{"id": "211011", "revid": "1987", "url": "https://gl.wikipedia.org/wiki?curid=211011", "title": "Centaure", "text": "Centure foi o nome dun foguete sonda franc\u00e9s.\nCaracter\u00edsticas.\nCentaure foi un foguete sonda franc\u00e9s de d\u00faas etapas: unha primeira etapa Belier e unha segunda etapa Venus, ambas usando propelente s\u00f3lido. O foguete estabiliz\u00e1base mediante o xiro iniciado por pequenos foguetes situados nas catro aletas da primeira etapa. Lanz\u00e1ronse 185 Centaure entre 1961 e 1985, con s\u00f3 5 fallos."}
{"id": "211012", "revid": "89787", "url": "https://gl.wikipedia.org/wiki?curid=211012", "title": "CEP 1", "text": "CEP 1 (acr\u00f3nimo de \"Cylindrical Electrostatic Probe 1\"), tam\u00e9n co\u00f1ecido como CEPE (\"Cylindrical Electrostatic Probe Experiment\") foi un sat\u00e9lite artificial da NASA lanzado o 11 de decembro de 1970 mediante un foguete Delta N6 desde a rampla SLC-2W da Base Vandenberg da Forza A\u00e9rea.\nCaracter\u00edsticas.\nCEP 1 foi lanzado no mesmo foguete que o sat\u00e9lite meteorol\u00f3xico NOAA 1 e consist\u00eda nun experimento que quedou en \u00f3rbita acaroado \u00e1 \u00faltima etapa do foguete Delta N6 que o transportaba. A s\u00faa misi\u00f3n foi estudar a densidade e temperatura de electr\u00f3ns e as correntes i\u00f3nicas \u00e1 altura da \u00f3rbita do sat\u00e9lite."}
{"id": "211014", "revid": "4817", "url": "https://gl.wikipedia.org/wiki?curid=211014", "title": "CEPE", "text": ""}
{"id": "211015", "revid": "4817", "url": "https://gl.wikipedia.org/wiki?curid=211015", "title": "Cylindrical Electrostatic Probe 1", "text": ""}
{"id": "211017", "revid": "4817", "url": "https://gl.wikipedia.org/wiki?curid=211017", "title": "Cylindrical Electrostatic Probe Experiment", "text": ""}
{"id": "211018", "revid": "98629", "url": "https://gl.wikipedia.org/wiki?curid=211018", "title": "Transbordador espacial Challenger", "text": "O transbordador espacial Challenger, designaci\u00f3n OV-099 (\"Orbital Vehicle\") foi un transbordador espacial que pertenceu \u00e1 frota de transbordadores espaciais da NASA. Quedou destru\u00eddo aos 73 segundos da engalaxe durante a s\u00faa d\u00e9cima misi\u00f3n, o 28 de xaneiro de 1986.\nCaracter\u00edsticas.\nO Challenger foi o segundo transbordador en ser constru\u00eddo e estar operativo. Recibiu o seu nome por un buque de investaci\u00f3n da Armada que navegou polos oc\u00e9anos Atl\u00e1ntico e Pac\u00edfico durante a d\u00e9cada de 1870. \"Challenger\" foi tam\u00e9n o nome do m\u00f3dulo lunar da misi\u00f3n Apollo 17. Voou nove veces antes do accidente no que quedou destru\u00eddo.\nInicialmente o Challenger foi un modelo de probas de alta precisi\u00f3n denominado STA-099 (\"Structural Test Article 099\"). A estrutura foi constru\u00edda por Rockwell e enviada a Lockheed en abril de 1978 para diversas probas t\u00e9rmicas e de carga durante 11 meses. En xaneiro de 1979 a NASA autorizou a Rockwell a converter o Challenger nunha nave operativa, que pasar\u00eda a denominarse OV-099 (\"Orbital Vehicle 099\"). O resultado, coa experiencia ga\u00f1ada nas probas e na construci\u00f3n, foi unha nave 1310\u00a0kg m\u00e1is lixeira que o Columbia. Pod\u00eda levar ata 8 astronautas a bordo e permanecer 30 d\u00edas en \u00f3rbita, cunha capacidade de carga \u00fatil de 24.990\u00a0kg."}
{"id": "211019", "revid": "1410", "url": "https://gl.wikipedia.org/wiki?curid=211019", "title": "Corpo de Infanter\u00eda de Mari\u00f1a (Chile)", "text": "O Corpo de Infanter\u00eda de Mari\u00f1a (\"Cuerpo de Infanter\u00eda de Marina\" en espa\u00f1ol; CIM) de Chile (informalmente alcu\u00f1ados como os \"cosacos\") \u00e9 unha forza de combate dependente da Armada de Chile, formada por arredor de 4.200 efectivos, e especializada en funci\u00f3ns de asalto anfibio, forzas especiais e defensa da costa, as\u00ed como tam\u00e9n funci\u00f3ns de orde e seguridade nas zonas navais. \nHistoria.\nA infanter\u00eda de Mari\u00f1a ten a s\u00faa orixe no decreto asinado por Bernardo O'Higgins o 16 de xu\u00f1o de 1818. En orixe as s\u00faas funci\u00f3ns eran disparen os rifles desde a cofa, a abordaxe a machete, o desembarco con baioneta e a utilizaci\u00f3n dos can\u00f3ns. O corpo tivo diversos nomes ao longo do s\u00e9culo XIX, Batall\u00f3n de Mari\u00f1a nos seus primeiros anos, Brigada de Infanter\u00eda de Mari\u00f1a e Batall\u00f3n de Artiller\u00eda de Mari\u00f1a en 1866. Durante a Guerra do Pac\u00edfico elevouse a categor\u00eda de Rexemento por decreto do 3 de abril de 1879. Na d\u00e9cada de 1940 pasou a denominarse Corpo de Defensa de Costa e desde 1964 leva a actual denominaci\u00f3n.\nUnidades.\nDestacamentos principais.\nO CIM organ\u00edzase en catro destacamentos principais, os cales levan nomes de oficiais relacionados coa infanter\u00eda e que salientaron nas guerras decimon\u00f3nicas. Os destacamentos local\u00edzanse nas catro principais bases navais que son cabeza de zona naval.\nOutras unidades.\nCada zona naval conta con cadanseu Destacamento de Orde e Seguranza adscrito \u00e1 infanter\u00eda e que act\u00faa como polic\u00eda militar. O CIM tam\u00e9n \u00e9 o responsable da seguranza do Comandante en Xefe da Armada e contrib\u00fae cunha secci\u00f3n \u00e1 seguranza das instalaci\u00f3ns do Ministerio de Defensa.\nA Comadancia Xeneral do Cuerpo local\u00edzase na cidade de Conc\u00f3n. No Fonte Vergara local\u00edzase a Escola de Infanter\u00eda de Mari\u00f1a \"Comandante Jaime Charles\", onde se imparte formaci\u00f3n especializada a oficiais e a xentes do mar e non depende organicamente do CIM, sen\u00f3n do comando de educaci\u00f3n da Armada. Existen pequenas unidades en zonas estrat\u00e9xicas, como a Illa de Pascua ou Puerto Williams.\nAta o ano 2006 exist\u00eda a Agrupaci\u00f3n de Comandos Infantes de Marina N\u00ba 51, unha unidade de operaci\u00f3ns especiais pero nese ano agrupouse co Comando de Mergulladores T\u00e1cticos dando nacemento \u00e1 Forza Especial da Armada de Chile.\nTodas as bandas da Armada de Chile pertencen ao Cuerpo de Infanter\u00eda de Marina, son a \"Banda de M\u00fasicos da Escola Naval Arturo Prat\" ,\"Banda de M\u00fasicos da Escola de Grumetes Alejandro Navarette Cisterna\", Banda de M\u00fasicos da Academia Polit\u00e9cnica Naval, Banda de M\u00fasicos da 1ZN,2ZN,3ZN,4ZN,5ZN, Banda de M\u00fasicos do Buque Escola Esmeralda.Rexidos so a direcci\u00f3n de Bandas da Armada, situado na Comandancia Xeral do Corpo de Infanter\u00eda de Mari\u00f1a\nOperaci\u00f3ns de paz.\nAs tropas do CIM, cualificadas como forzas de elite, participan en misi\u00f3ns internacionais para o mantemento da paz so o mandato das Naci\u00f3ns Unidas. O meirande continxente de infantes de mari\u00f1a destinado a estas funci\u00f3ns, unha compa\u00f1\u00eda, participa desde o 2004 do MINUSTAH en Hait\u00ed."}
{"id": "211020", "revid": "31271", "url": "https://gl.wikipedia.org/wiki?curid=211020", "title": "Corpo de Infantar\u00eda de Mari\u00f1a (Chile)", "text": ""}
{"id": "211021", "revid": "89787", "url": "https://gl.wikipedia.org/wiki?curid=211021", "title": "Bisonte americano", "text": "O bisonte americano (\"Bison bison\"), tam\u00e9n denominado erroneamente b\u00fafalo, \u00e9 unha especie de gran mam\u00edfero artiod\u00e1ctilo da familia dos b\u00f3vidos (\"Bovidae\").\nCaracter\u00edsticas.\nO bisonte americano ten unha lonxitude de at\u00e9 3 m, e unha alzada de at\u00e9 1,90 m de altura na cruz, e un peso de 450 a 1.350\u00a0kg. A s\u00faa pelaxe \u00e9 mesta, de cor parda escura durante o inverno, e m\u00e1is livi\u00e1 e de color parda clara durante o ver\u00e1n. Tanto os machos como as femias te\u00f1en pequenos cornos curvos, que usan como defensa e para loitar, os machos, na \u00e9poca de celo.\nO cornos son menos prolongados que os do bisonte europeo. \nA mediados do s\u00e9culo XIX ocupaban unha ampla zona de Norteam\u00e9rica, nas planicies do norte de M\u00e9xico, os Estados Unidos e o Canad\u00e1, desde o Gran Lago do Escravo (nos Territorios do Noroeste, no Canad\u00e1) at\u00e9 M\u00e9xico, e desde o leste de Oreg\u00f3n at\u00e9 os montes Apalaches, formando grandes raba\u00f1os de at\u00e9 100.000 individuos no inverno.\nA colonizaci\u00f3n do \"Oeste\" americano levouno ao bordo da extinci\u00f3n, recuper\u00e1ndose posteriormente algo a s\u00faa poboaci\u00f3n, que vive hoxe protexida en Parques Nacionais e Reservas, en estado de semidomesticidade.\nReintroduciuse nas planicies do norte de M\u00e9xico, esper\u00e1ndose unha pronta recuperaci\u00f3n da especie onde adoitaba pastar en s\u00e9culos anteriores.\nDist\u00ednguense d\u00faas subespecies: o bisonte de planicie (\"Bison bison bison\") e o bisonte de bosque (\"Bison bison athabascae\") do Canad\u00e1.\nO bisonte americano na cultura nativa.\nAt\u00e9 o s\u00e9culo XVII o bisonte americano percorr\u00eda pl\u00e1cida e abundantemente os territorios do norte do continente norteamericano. O chamado coloquialmente \"b\u00fafalo\" era venerado por moitas das tribos nativas. Nalgunhas naci\u00f3ns ind\u00edxenas a caza deste animal era acompa\u00f1ada dun gran respecto e admiraci\u00f3n polas s\u00faas calidades e en agradecemento por todos os beneficios que achegaba. Dise que no momento da morte do bisonte o cazador amerindio acerc\u00e1base a inhalar o seu \u00faltimo alento como forma de absorber espiritualmente as s\u00faas virtudes. Foi co\u00f1ecido como \"dador de vida\", pois todo deste animal era utilizado. \nOs usos inclu\u00edan alimentaci\u00f3n, abrigo, indumentaria relixiosa, combust\u00edbel (sec\u00e1banse as dexecci\u00f3ns ao sol) e materiais de construci\u00f3n (as peles us\u00e1banse, ademais de para vestir, para constru\u00edr as tendas). O bisonte albino ou \"b\u00fafalo branco\" \u00e9 unha deidade, a\u00ednda presente no s\u00e9culo XXI; por exemplo, entre os s\u00edux e os lakota, os l\u00edderes espirituais est\u00e1n atentos para exclu\u00edlos da cacer\u00eda, pois \u00e9 un ser respectado, venerado e admirado de acordo coa lenda da \"Muller B\u00fafalo\", de Dakota.\n\u00c1 chegada dos espa\u00f1ois a Am\u00e9rica era tal a cantidade de bisontes que os conquistadores encontraron nas grandes prader\u00edas norteamericanas, que chamaron \u00e1 extensa rexi\u00f3n limitada polas Monta\u00f1as Rochosas ao oeste, e os montes Apalaches ao leste, \"Llanos de C\u00edbola\", e foi a esa rexi\u00f3n \u00e1 que se dirixiu Francisco V\u00e1zquez de Coronado en busca das m\u00edticas Sete Cidades de C\u00edbola.\nA matanza do bisonte e o seu regreso \u00e1s grandes chairas.\nA cacer\u00eda do bisonte americano precipitouse despois da chegada dos ingleses \u00e1 costa leste do continente, pois o valor das peles era bastante elevado e funcionou como un catalizador para a matanza de miles de animais.\nCando as naci\u00f3ns nativas foron desprazadas, o bisonte americano foi masacrado at\u00e9 case a s\u00faa extinci\u00f3n no s\u00e9culo XIX, quedando s\u00f3 750 esp\u00e9cimes contra 1890.\nO Parque zool\u00f3xico do Bronx, Nova York, Estados Unidos, mantivo unha das mandas sobreviventes, a partir da cal restablec\u00e9ronse pequenas poboaci\u00f3ns no Parque Nacional de Yellowstone e noutras reservas naturais. A actual poboaci\u00f3n de bisontes americanos \u00e9 de aproximadamente 350.000 exemplares, cando a poboaci\u00f3n estimada antes da chegada de Col\u00f3n a Am\u00e9rica era de 60-100 mill\u00f3ns de cabezas.\nHoxe en d\u00eda, m\u00e1is de 250.000 (dos 350.000 bisontes que quedan) cr\u00edanse para consumo humano. A s\u00faa carne ten menos graxa e colesterol que a carne de vac\u00fan.\nO ano 2009 o goberno dos Estados Unidos doou cr\u00edas e alg\u00fans exemplares adultos ao goberno mexicano para a s\u00faa reintroduci\u00f3n neste pa\u00eds (un total de 23 bisontes, 20 femias e 3 machos, provenientes de Dakota do Sur e Colorado. A d\u00eda de hoxe, a \"\u00c1rea natural protegida El Uno\" en Janos, Chihuahua conta con bisontes en completa liberdade, dos que 43 xa naceron na reserva.\nO bisonte americano \u00e9 o mam\u00edfero emblema do estado norteamericano de Wyoming."}
{"id": "211022", "revid": "22795", "url": "https://gl.wikipedia.org/wiki?curid=211022", "title": "Bison bison", "text": ""}
{"id": "211024", "revid": "23204", "url": "https://gl.wikipedia.org/wiki?curid=211024", "title": "Ludwig Heinrich Bojanus", "text": "Ludwig Heinrich Bojanus, nado en Bouxwiller, Alsacia, o 16 de xullo de 1776 e finado e Darmstadt o 2 de abril de 1827, foi un m\u00e9dico e naturalista alem\u00e1n.\nEstudou en Darmstadt e despois na Universidade de Jena.\nEn 1806 foi profesor de veterinaria na Universidade de Vilnius, cambiando a anatom\u00eda comparada en 1816.\nPublicou unha importante obra sobre a anatom\u00eda das tartarugas, \"Anatome Testudinis Europaeae\".\nFoi autor de varios descubrimentos cient\u00edficos, entre eles o \u00f3rgano glandular en moluscos bivalvos (denominado \u00f3rgano de Bojanus), e diferenciou a especie \"Bos taurus primigenius\" Bojanus (o uro) de \"Bison priscus\" Bojanus (o bisonte das estepas).\nEn 1812, cando Napole\u00f3n I chegou a Vilnius, Bojanus foi por un tempo a San Petersburgo.\nFaleceu en Darmstadt."}
{"id": "211025", "revid": "22795", "url": "https://gl.wikipedia.org/wiki?curid=211025", "title": "Bojanus", "text": ""}
{"id": "211026", "revid": "5863", "url": "https://gl.wikipedia.org/wiki?curid=211026", "title": "Faustino Dom\u00ednguez Dom\u00ednguez", "text": "Faustino Dom\u00ednguez Dom\u00ednguez nado en 1811 en Villama\u00f1\u00e1n (Le\u00f3n) e finado na Coru\u00f1a en 1890, foi un arquitecto que viviu e desenvolveu a meirande parte dos seus proxectos na Coru\u00f1a.\nTraxectoria.\nEstudou arquitectura na Academia de Belas Artes de San Fernando, sendo educado no clasicismo academicista. A finais dos anos trinta estableceuse na Coru\u00f1a, onde casou en 1843 con Mar\u00eda Lu\u00edsa Coumes-Gay Pulleyro e coa que tivo dous fillos: Jos\u00e9 e Faustino.\nEn 1846 foi nomeado arquitecto provincial interino da Coru\u00f1a. Un dos seus primeiros e m\u00e1is importantes traballos como arquitecto provincial foi a elaboraci\u00f3n dos planos e os orzamentos dos c\u00e1rceres p\u00fablicos de varias vilas galegas. Alg\u00fans destes proxectos non chegaron a realizarse como o de Betanzos, mentres outros si se fixeron realidade como os de Carballo, Ortigueira ou Pontedeume. En 1859 foi nomeado arquitecto titular, posto que ocupou ata a s\u00faa morte.\n\u00c9 de destacar tam\u00e9n a autor\u00eda do chamado Pazo Provincial na coru\u00f1esa r\u00faa Rego de Auga, que foi ata finais do s\u00e9culo XX sede da Deputaci\u00f3n Provincial da Coru\u00f1a. Recibiu varios galard\u00f3ns polos seus proxectos arquitect\u00f3nicos na Exposici\u00f3n Rexional de 1858 e na de 1875, celebradas en Santiago de Compostela,\nAsumiu a presidencia da Real Academia Galega de Belas Artes en 1879. O seu sucesor \u00e1 fronte desta instituci\u00f3n foi o seu fillo Faustino Dom\u00ednguez Coumes-Gay, que foi un dos m\u00e1is importantes arquitectos galegos do s\u00e9culo XIX."}
{"id": "211027", "revid": "4817", "url": "https://gl.wikipedia.org/wiki?curid=211027", "title": "CHAMP", "text": "CHAMP (acr\u00f3nimo de \"CHAllenging Minisatellite Payload\") foi un sat\u00e9lite artificial alem\u00e1n lanzado o 15 de xullo de 2000 mediante un foguete ruso Kosmos 3M desde o cosm\u00f3dromo de Plesetsk.\nCaracter\u00edsticas.\nCHAMP adicouse \u00e1 investigaci\u00f3n xeof\u00edsica e atmosf\u00e9rica. A bordo levaba un aceler\u00f3metro, magnet\u00f3metros, un receptor GPS, un retroreflector l\u00e1ser e un medidor de arrastre de i\u00f3ns. CHAMP fixo medici\u00f3ns precisas dos campos gravitatorio e magn\u00e9tico durante a s\u00faa vida \u00fatil.\nOs obxectivos principais de CHAMP son tres:"}
{"id": "211028", "revid": "98629", "url": "https://gl.wikipedia.org/wiki?curid=211028", "title": "Halestorm", "text": "Halestorm \u00e9 unha banda de rock estadounidense orixinaria de Red Lion (Pensilvania). O seu primeiro \u00e1lbum debut foi Halestorm en 2009 coa discogr\u00e1fica Atlantic Records. Os seus membros principais son os irm\u00e1ns Lzzy (voz e guitarra) e Arejay Hale (bater\u00eda), e xunto a estes est\u00e1n Joe Hottinger (guitarra e voz secundaria) e Josh Smith (baixo).\nHistoria.\nOs irm\u00e1ns Elizabeth e Arejay, comezaron a s\u00faa andaina na m\u00fasica con 5 anos, a esa idade \u00e1mbolos dous aprenderon a tocar piano. Co paso do tempo, Lzzy especializouse m\u00e1is no keytar e Arejay na bater\u00eda. Xa desde 1997, cando ti\u00f1an 13 e 10 anos, comezan a escribir e interpretar as s\u00faas propias canci\u00f3ns. Con 16 anos Lzzy aprende a tocar a guitarra. No ano 2000 publican o seu primeiro EP \"Don't Mess With the Time Man\".\nNon \u00e9 ata o ano 2003 cando o guitarrista Joe Hottinger forma parte da banda, e no 2004 entra como novo baxista Josh Smith, antes de el o pai dos irm\u00e1ns, Roger Hale, era o que tocaba o baixo. No 2003 cambian o seu nome durante unhas semanas polo de \"method of seduction\" chegando a gravar un disco promocional, este mesmo \u00e9 gravado tam\u00e9n co nome que ser\u00eda definitivo da banda (Halestorm).\nNo ano 2005, a banda asina un contrato discogr\u00e1fico con Atlantic Records e un ano despois publican un EP en directo chamado \"One and Done\", este conti\u00f1a unha versi\u00f3n anterior da canci\u00f3n \u201cIt's not you\u201d a cal formar\u00eda parte do seu primeiro \u00e1lbum \"Halestorm\", publicado en abril do 2009. O seu single de presentaci\u00f3n foi \u201cI Get Off\u201d, seguido de \u201cIt's Not You\u201d, e xa no ano 2010 publican tam\u00e9n v\u00eddeos para \"Love/Hate Heartbreak\" e \u201cFamiliar Taste of Poison\u201d.\nEn novembro de 2010, publican o seu primeiro CD/DVD chamado \"Live in Philly 2010\", que foi gravado no TLA de Filadelfia a comezos dese mesmo ano. En marzo de 2011, publican un EP chamado \"ReAnimate: The Covers\" que conten versi\u00f3ns de canci\u00f3ns de distintos x\u00e9neros, tales como \u201cBad Romance\u201d de Lady Gaga ou \u201cOut Ta Get Me\u201d de Guns N' Roses.\nEn xaneiro de 2012, publican o EP \"Hello, it's Mz Hyde\" con 4 canci\u00f3ns que formar\u00edan parte do seu segundo \u00e1lbum publicado en abril dese mesmo ano, chamado \"The Strange Case Of...\".\nHalestorm e co\u00f1ecido por facer extensas xiras, e por todo o mundo. Desde o ano 2006, coincidiron con grandes bandas coma Seether, Papa Roach, Three Days Grace, Theory of a Deadman, Disturbed, Shinedown e Avenged Sevenfold.\nO 10 de febreiro de 2013 reciben, na celebraci\u00f3n da 55\u00ba edici\u00f3n dos Grammy, o premio a \"Best Hard Rock/Metal Performance\" (Mellor actuaci\u00f3n de Hard Rock/Metal) pola canci\u00f3n \"Love Bites (So Do I)\". Arejay Hale recibe o 2 de maio de 2013 o premio a mellor bater\u00eda nos Revolver Golden Gods, evento no que a banda tam\u00e9n actuou.\nAparici\u00f3ns e colaboraci\u00f3ns.\nA banda tivo o privilexio de facer colaboraci\u00f3ns coma a canci\u00f3n \u201cPrivate Parts\u201d con Michael James de , Lzzy cantou a canci\u00f3n Broken con Seether nalg\u00fans concertos e colaborou m\u00e1is dunha vez con Shinedown cantando algunhas canci\u00f3ns coma \"Shed Some Light\" ou \"Breaking Inside\". Durante o ano 2012, a banda coincidiu de xira con Evanescence, o cal deu a oportunidade para que Lzzy e Amy Lee cantaran xuntas nos escenarios a canci\u00f3n \"Break in\" do \u00e1lbum The Strange Case Of... O 5 de marzo de 2013 publ\u00edcase a canci\u00f3n \"Come Undone\" da banda Adrenaline Mob, na que Lzzy colabora como cantante. Tam\u00e9n o 29 de marzo de 2013 a banda Device fai p\u00fablica a canci\u00f3n \"Close My Eyes Forever\" na que colabora como cantante Lzzy, esta canci\u00f3n \u00e9 unha cover da canci\u00f3n orixinal de Ozzy Osbourne. Outros artistas cos que tivo a oportunidade de cantar foron entre outros Slash, Sebastian Bach e Corey Taylor. Ademais nunha entrevista que Lzzy concedeu a Loudwire, esta confesou que lle gustar\u00eda facer un dueto con M. Shadows de Avenged Sevenfold.\nLzzy apareceu m\u00e1is dunha vez na revista Revolver nas edici\u00f3ns de \"Hottest Chicks in Metal and Hard Rock\u201d. Esta destaca tam\u00e9n polo seu uso de guitarras Gibson, raz\u00f3n pola cal a banda estivo presente na NAMM 2012 publicitando a marca. Lzzy xa ten o privilexio de contar co seu propio modelo Gibson Lzzy Hale Signature Explorer. Ademais tam\u00e9n tivo a honra de co-presentar a \"black carpet\" dos Revolver Golden Gods Awards 2012, celebrados na cidade dos \u00c1nxeles, onde tivo a oportunidade de entrevistar a moitos artistas que acudiron ao evento.\nNa primeira metade do 2012 participan nunha campa\u00f1a para promocionar a unha marca de tecnolox\u00edas multimedia chamada \u201cTour Me On: The Road\u201d, e publ\u00edcanse v\u00eddeos que amosan como \u00e9 a vida da banda cando vai de xira. O 31 de outubro de 2012, a banda publica nunha canle de YouTube, como celebraci\u00f3n do Samhain, a s\u00faa actuaci\u00f3n nos Sear Sound Studios en Nova York, e estas canci\u00f3ns gravadas son as que forman parte do seu EP \"Halestorm in the Live Room\", en tendas desde o 6 de novembro de 2012.\nEn abril de 2013 reeditan o seu \u00e1lbum \"The Strange Case Of...\" nunha versi\u00f3n deluxe para inclu\u00edr unha nova versi\u00f3n da canci\u00f3n \"Here's to us\" na que colaboran Slash, Brent Smith de Shinedown, Myles Kennedy de Alter Bridge, Michael James de , David Draiman de Disturbed e Device, Tyler Connolly de Theory Of A Deadman e Maria Brink de In This Moment.\nDiscograf\u00eda.\nEPs e gravaci\u00f3ns promocionais.\n\"Forecast for the future\" (1997)\n\"Don't Mess With the Time Man\" (1998-2000 en Amazon.com)\n\"Elizabeth Hale &amp; Halestorm\" (2000 demo)\n\"Breaking The Silence\" (2001)\n\"Halestorm\" (demo de 2003)\n\"ReAnimate: The Covers\" (22 de marzo de 2011)\n\"Hello: It's Mz Hyde\" (14 de marzo de 2012)\nEn vivo.\n\"One and Done\" ( 28 de abril de 2006)\nGravado o 13-14 de agosto de 2005 en Grape Street, Filadelfia (EUA).\n\"Live in Philly 2010\" (16 de novembro de 2010)\n\"Halestorm in the Live Room\" (6 de novembro de 2012)"}
{"id": "211029", "revid": "5863", "url": "https://gl.wikipedia.org/wiki?curid=211029", "title": "Gil Taboada", "text": "Os apelidos Gil Taboada poden referirse a:"}
{"id": "211031", "revid": "27155", "url": "https://gl.wikipedia.org/wiki?curid=211031", "title": "Propulsor beta", "text": "O propulsor beta (\"beta-propeller\") \u00e9 un tipo de estrutura todo \u03b2 caracterizado por presentar de 4 a 8 follas beta dispostas arredor dun eixe central toroidalmente. Cada folla ten tipicamente catro cadeas \u03b2 antiparalelas xiradas de tal xeito que a primeira e a cuarta cadeas quedan case perpendiculares entre si. O sitio activo do encima at\u00f3pase a mi\u00fado na fenda formada no centro do propulsor polos bucles que conectan os motivos sucesivos de catro follas.\nNome.\nA\u00ednda que \"propulsor\" aqu\u00ed se refire a que ten forma de h\u00e9lice, c\u00f3mpre distinguir entre propulsor beta (\"beta-propeller\") e h\u00e9lice beta (\"beta-helix\"), que son d\u00faas estruturas diferentes.\nExemplos.\nA prote\u00edna neuramidase viral do virus da gripe (influenza) \u00e9 unha prote\u00edna coa estrutura propulsor beta de seis follas, cuxa forma activa \u00e9 un tetr\u00e1mero. \u00c9 unha das d\u00faas prote\u00ednas presentes na envoltura viral e cataliza o corte dos residuos de \u00e1cido si\u00e1lico das prote\u00ednas da membrana celular para axudar a formar as dianas de membrana \u00e1s que se unir\u00e1n os viri\u00f3ns fillos en c\u00e9lulas a\u00ednda non infectadas.\nOutro exemplo son as repetici\u00f3ns WD40, tam\u00e9n co\u00f1ecidas como repetici\u00f3ns de transducina beta. Son curtos fragmentos que se atopan principalmente en prote\u00ednas de eucariotas. Xeralmente est\u00e1n ensambladas formando un dominio estrutural de 4 a 16 unidades repetidas, que \u00e9 esencial para as interacci\u00f3ns prote\u00edna-prote\u00edna nas que interve\u00f1en."}
{"id": "211035", "revid": "89787", "url": "https://gl.wikipedia.org/wiki?curid=211035", "title": "Complexo do citocromo b6f", "text": "O complexo do citocromo \"b6f\" (plastoquinol\u2014plastocianina redutase; n\u00famero EC 1.10.99.1) \u00e9 un complexo encim\u00e1tico situado na membrana dos tilacoides dos cloroplastos das plantas, cianobacterias, e algas verdes, que interv\u00e9n na fase luminosa da fotos\u00edntese catalizando a transferencia de electr\u00f3ns entre o plastoquinol e a plastocianina. A reacci\u00f3n \u00e9 an\u00e1loga \u00e1 catalizada polo citocromo bc1 (complexo III) da cadea de transporte electr\u00f3nico mitocondrial. Na fotos\u00edntese, o complexo do citocromo b6f interv\u00e9n na transferencia de electr\u00f3ns entre os fotosistemas II e I.\nEstrutura encim\u00e1tica.\nO complexo do citocromo b6f \u00e9 un d\u00edmero, e cada un dos seus mon\u00f3meros est\u00e1 composto por oito subunidades. O peso molecular total do complexo \u00e9 de 217 kDa. Os mon\u00f3meros constan dos seguintes compo\u00f1entes:\nForon determinados xa as estruturas cristalinas dos complexos citocromo b6f de \"Chlamydomonas reinhardtii\", \"Mastigocladus laminosus\", e \"Nostoc\" sp. PCC 7120. O complexo \u00e9 estruturalmente similar ao citocromo bc1. O citocromo b6 e a subunidade IV son hom\u00f3logas ao citocromo b , e as prote\u00ednas ferro-sulfuradas de Rieske de ambos os complexos son hom\u00f3logas. Por\u00e9n, os citocromos f e c1 non son hom\u00f3logos.\nO citocromo b6f cont\u00e9n sete grupos prost\u00e9ticos. Catro deles at\u00f3panse tanto no citocromo b6f coma no bc1, e son: o hemo tipo c dos citocromos c1 e f, os dous hemo tipo b (bp e bn) do bc1 e b6f, e o grupo [2Fe-2S] da prote\u00edna de Rieske. Os outros tres grupos prost\u00e9ticos at\u00f3panse no citocromo b6f, e son: clorofila a, \u03b2-caroteno, e hemo cn (tam\u00e9n chamado hemo x).\nFunci\u00f3ns.\nNa fotos\u00edntese, o complexo do citocromo b6f funciona mediando a transferencia de electr\u00f3ns entre os dous complexos dos centros de reacci\u00f3n fotosint\u00e9ticos, desde o fotosistema II ao fotosistema I, \u00e1 vez que transfire prot\u00f3ns desde o estroma do cloroplasto ao lume dos tilacoides tra\u00eddos polas plastoquinonas/plastoquinol. O transporte de electr\u00f3ns por medio do citocromo b6f \u00e9 responsable da creaci\u00f3n do gradiente de prot\u00f3ns que impulsa a s\u00edntese de ATP nos cloroplastos (fotofosforilaci\u00f3n ac\u00edclica).\nNoutra reacci\u00f3n diferente, o complexo do citocromo b6f xoga un papel central na fotofosforilaci\u00f3n c\u00edclica, na cal o NADP+ non acepta os electr\u00f3ns da ferredoxina reducida. \u00c1 vez que transporta electr\u00f3ns, o complexo do citocromo b6f transfire prot\u00f3ns (tra\u00eddos polas plastoquinonas/plastoquinol) desde o estroma do cloroplasto a trav\u00e9s da membrana do tilacoide ata o lume tilacoidal. Este ciclo d\u00e1 lugar \u00e1 creaci\u00f3n dun gradiente de prot\u00f3ns polo citocromo b6f, que se pode utilizar para impulsar a s\u00edntese de ATP. Este ciclo \u00e9 esencial no conxunto da fotos\u00edntese, xa que se cre que axuda a manter na produci\u00f3n da fase luminosa unha proporci\u00f3n axeitada de ATP/NADPH para a fixaci\u00f3n do carbono na fase escura.\nMecanismo de reacci\u00f3n.\nO complexo do citocromo \"b\"6\"f\" \u00e9 responsable da \"fotofosforilaci\u00f3n ac\u00edclica\" (1) e da \"fotofosforilacion c\u00edclica\" (2), na que se transfiren electr\u00f3ns entre dous transportadores redox m\u00f3biles, o plastoquinol (QH2 ou PQH2) e a plastocianina (Pc):\nO citocromo b6f cataliza a transferencia de electr\u00f3ns do plastoquinol \u00e1 plastocianina, \u00e1 vez que bombea prot\u00f3ns desde o estroma ao lume tilacoidal:\nEsta reacci\u00f3n ocorre por medio do chamado ciclo Q (igual ca no complexo III mitocondrial). A plastoquinona act\u00faa como o transportador de electr\u00f3ns, transferindo os seus dous electr\u00f3ns a unha cadea de transportadores de electr\u00f3ns de alto e baixo potencial por medio dun mecanismo chamado bifurcaci\u00f3n de electr\u00f3ns.\nCiclo Q.\nPrimeira parte do ciclo Q\nSegunda metade do ciclo Q\nTransferencia c\u00edclica de electr\u00f3ns.\nA diferenza do complexo III mitocondrial, o citocromo b6f cataliza outra reacci\u00f3n de transferencia de electr\u00f3ns que \u00e9 central para a fotofosforilaci\u00f3n c\u00edclica. O electr\u00f3n procedente da ferredoxina (Fd) transf\u00edrese \u00e1 plastoquinona e despois o complexo do citocromo b6f reduce a plastocianina, a cal \u00e9 reoxidada polo P700 do fotosistema I. O mecanismo exacto de como a plastoquinona \u00e9 reducida pola ferredoxina a\u00ednda est\u00e1 a investigarse. Unha proposta \u00e9 que al\u00ed existe unha ferredoxina:plastoquinona-redutase ou unha NADP deshidroxenase. Como parece que non se require o hemo x para que se realice o ciclo Q e non se atopa no complexo III, prop\u00faxose que para a fotofosforilaci\u00f3n c\u00edclica se utiliza o seguinte mecanismo:\nLigaz\u00f3ns externas.\nEstrutura PDB do complexo do citocromo \"b\"6\"f\" de:"}
{"id": "211036", "revid": "6939", "url": "https://gl.wikipedia.org/wiki?curid=211036", "title": "Fuel \u00f3leo", "text": ""}
{"id": "211037", "revid": "89787", "url": "https://gl.wikipedia.org/wiki?curid=211037", "title": "Amadina erythrocephala", "text": "Amadina erythrocephala \u00e9 unha especie de \"Estrildidae\", com\u00fan no sur de \u00c1frica, est\u00edmase que se estende por unha \u00e1rea de 1\u00a0600\u00a0000\u00a0km\u00b2 en Angola, Botswana, Lesotho, Namibia, Sur\u00e1frica e Cimbabue. Presenta un marcado dimorfismo sexual, os machos te\u00f1en a cabeza complemente vermella mentres as femias son pardas.\nOrixe.\nA s\u00faa orixe e filoxenia obt\u00edvoa Antonio Arnaiz-Villena \"et al.\". Os estrildinae puid\u00e9ronse orixinar na India e dispersarse despois.\nH\u00e1bitat.\nVese frecuentemente en pequenos bandos nas prader\u00edas secas, sabanas \u00e1ridas e zonas de arbustos espi\u00f1entos."}
{"id": "211038", "revid": "56817", "url": "https://gl.wikipedia.org/wiki?curid=211038", "title": "Lei dos gases ideais", "text": "A lei dos gases ideais \u00e9 unha ecuaci\u00f3n de estado do gas ideal, un gas hipot\u00e9tico formado por part\u00edculas puntuais, sen atracci\u00f3n nin repulsi\u00f3n entre elas e con choques perfectamente el\u00e1sticos, sen intercambio de enerx\u00eda. Un gas aprox\u00edmase ao modelo de gas ideal en condici\u00f3ns de temperatura elevada e presi\u00f3n baixa.\nA lei xeral dos gases ideais obtense a partir da combinaci\u00f3n da lei de Boyle-Mariotte, a lei de Gay-Lussac e doutras que as complementan e describe a relaci\u00f3n entre a presi\u00f3n, temperatura, volume e cantidade de gas.\nEcuaci\u00f3n de estado.\nA ecuaci\u00f3n matem\u00e1tica que define esta lei \u00e9:\nNa cal:"}
{"id": "211039", "revid": "27155", "url": "https://gl.wikipedia.org/wiki?curid=211039", "title": "Citocromo b6f", "text": ""}
{"id": "211041", "revid": "81969", "url": "https://gl.wikipedia.org/wiki?curid=211041", "title": "\u00dajpest FC", "text": "O \u00dajpest Football Club \u00e9 un club de f\u00fatbol h\u00fangaro da cidade de Budapest. Fundouse en 1885 e compite na Liga h\u00fangara de f\u00fatbol."}
{"id": "211042", "revid": "7523", "url": "https://gl.wikipedia.org/wiki?curid=211042", "title": "\u00dajpest Football Club", "text": ""}
{"id": "211043", "revid": "4817", "url": "https://gl.wikipedia.org/wiki?curid=211043", "title": "Chandra (observatorio espacial)", "text": "Chandra (previamente co\u00f1ecido como AXAF ou AXAF-I, acr\u00f3nimo de \"Advanced X-Ray Astronomy Facility - Imager\") \u00e9 un observatorio espacial de raios X da NASA, lanzado o 23 de xullo de 1999, mediante o transbordador espacial Columbia na misi\u00f3n STS-93.\nCaracter\u00edsticas.\nChandra \u00e9 un dos dos catro Grandes Observatorios espaciais proxectados no s\u00e9culo XX, xunto co telescopio Hubble, o CGRO e o Telescopio Espacial Spitzer. Na s\u00faa elaboraci\u00f3n contouse coa colaboraci\u00f3n do Reino Unido, Alema\u00f1a e os Pa\u00edses Baixos. Orixinalmente proxect\u00e1ronse dous observatorios, pero debido a reduci\u00f3ns orzamentais en 1993 decidiuse constru\u00edr s\u00f3 un.\nO observatorio ten unha estrutura lixeira de material composto e estabil\u00edzase nos tres eixos. Os paneis solares xeran 2 kW de potencia e alimentan tres bater\u00edas de hidr\u00f3xeno-n\u00edquel cunha capacidade de 40 amperios-hora. O control de actitude ven proporcionado por seis volantes de inercia. O sistema de gravaci\u00f3n de a bordo consiste en d\u00faas grabadoras de estado s\u00f3lido cunha capacidade de 1,8 Gbit, equivalente a 18,8 horas de observaci\u00f3n por grabadora. O sistema de propulsi\u00f3n do observatorio usa catro propulsores TR-308 bipropelente (N204 e hidracina) para os cambios de \u00f3rbita, cun pulo de 472 N e un impulso espec\u00edfico de 322,3 s.\nO telescopio de raios X en si consiste en catro pares de espellos case cil\u00edndricos con di\u00e1metros de entre 0,68 e 1,40 metros que focalizan os raios X a unha distancia focal de 10 m en dous dos catro instrumentos cient\u00edficos: o HRC (High Resolution Camera) e o ACIS (AXAF CCD Imaging Spectrometer). Os outros dous instrumentos cient\u00edficos non est\u00e1n no plano focal e son o HETG (High-Energy Transmission Grating) e o LETG (Low-Energy Transmission Grating).\nActividade.\nChandra estuda o ceo profundo, participando na procura da materia escura."}
{"id": "211044", "revid": "23204", "url": "https://gl.wikipedia.org/wiki?curid=211044", "title": "Gran Premio de M\u00f3naco de 2012", "text": "O Gran Premio de M\u00f3naco de 2012 (formalmente o Formula 1 Grand Prix de Monaco 2012) \u00e9 unha carreira de F\u00f3rmula 1 que se celebrara o 27 de maio de 2012 no Circu\u00edto de M\u00f3naco, Monte Carlo, Principado de M\u00f3naco. \u00c9 a sexta carreira do Campionato Mundial de F\u00f3rmula 1 de 2012.\nInforme.\nAntecedentes.\nCambios no circu\u00edto.\nO circu\u00edto sufriu alg\u00fans cambios importantes despois do accidente de Sergio P\u00e9rez durante a clasificaci\u00f3n para o Gran Premio de M\u00f3naco de 2011. P\u00e9rez estrelouse con forza na chicane Nouvelle, sufrindo unha conmoci\u00f3n cerebral e unha coxa lesionada. Foi incapaz de tomar parte na carreira. A consecuencia disto, os organizadores da carreira suavizaron a aproximaci\u00f3n \u00e1 chicane mediante a reduci\u00f3n da pista en 20 cent\u00edmetros, e a barreira coa que se golpeou P\u00e9rez foi trasladada quince metros. Outros cambios incl\u00faen a ampliaci\u00f3n da sa\u00edda de boxes e a eliminaci\u00f3n das \u00e1rbores pr\u00f3ximas para permitir que os pilotos poidan volver \u00e1 carreira cunha maior visibilidade. Engad\u00edronse barreiras TecPro tam\u00e9n en Santa Devota e na Piscina."}
{"id": "211046", "revid": "98629", "url": "https://gl.wikipedia.org/wiki?curid=211046", "title": "Bisonte europeo", "text": "O bisonte europeo (\"Bison bonasus\") \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos e tribo dos bovininos.\n\u00c9 o mam\u00edfero de maior tama\u00f1o de Europa, e un dos m\u00e1is ameazados, polo que \u00e9 obxecto de varios programas de reproduci\u00f3n en catividade levados a cabo en parques zool\u00f3xicos.\nDescrici\u00f3n.\nDe aspecto similar ao do bisonte americano (\"Bison bison\"), pero de maior tama\u00f1o, constituci\u00f3n m\u00e1is esvelta e cornos m\u00e1is desenvolvidos.\nA s\u00faa silueta \u00e9 maciza, cos cuartos dianteiros moi desenvolvidos, a cabeza grande e larga e a cruz moi marcada. A pelaxe \u00e9 longa, de cor parda escura e particularmente desenvolvida na cabeza, ombros e colo.\nOs becerros adoitan teren a pelaxe m\u00e1is clara que a dos adultos. Tam\u00e9n est\u00e1n provistos dunha pequena \"barba\" na gorxa, e a cola est\u00e1 recuberta por pelo longo. A parte inferior das patas te\u00f1en pelaxe curta, ao contrario que no bisonte americano. Ambos os sexos te\u00f1en cornos, os cales son curtos, grosos, e dirixidos cara a arriba.\nO bisonte europeo mide de 250 a 350\u00a0cm de lonxitude (m\u00e1is de 50 a 80\u00a0cm da cola), e ten unha altura na cruz que vai de 150 a 200\u00a0cm. Os machos adultos pesan entre 400 e 920\u00a0kg, mentres que as femias, de menor tama\u00f1o, oscilan entre os 300 e os 400.\nH\u00e1bitat.\nEn contraposici\u00f3n aos bisontes americanos, os europeos nunca gustaron da vida nas prader\u00edas e espazos abertos, sen\u00f3n que se estableceron nos bosques, tanto caducifolios como mixtos de con\u00edferas e \u00e1rbores e folla caduca. Por eles vagaban en grupos duns 20 individuos, aliment\u00e1ndose de todo tipo de materia vexetal, fundamentalmente follaxe baixo, pero tam\u00e9n herbas, codias e p\u00f3las tenras.\nOs freixos parecen atraerlles en maior medida que outras \u00e1rbores, mentres que as agullas dos pi\u00f1eiros e outras \u00e1rbores de folla perenne non son do seu agrado.\nEn inverno reun\u00edanse en mandas que pod\u00edan chegar ao medio centenar de individuos, dedicados a retirar a neve e \u00e1 busca de ra\u00edces, tub\u00e9rculos, rizomas e froitos enterrados, a\u00ednda que os machos vellos sempre evitaban este tipo de aglomeraci\u00f3ns e levaban unha vida solitaria.\nBiolox\u00eda.\nO bisonte europeo \u00e9 un animal social e gregario que formaba pequenas mandas que oscilaban entre os 10 e os 30 individuos liderados por un macho.\nA \u00e9poca de celo ten lugar entre agosto e setembro. O per\u00edodo de xestaci\u00f3n \u00e9 de entre 260 e 270 d\u00edas, tras os cales as femias paren unha soa cr\u00eda. Os partos danse entre maio e xu\u00f1o, e as femias adoitan illarse para parir. As cr\u00edas dest\u00e9tanse aos sete meses, e permanecen canda a nai at\u00e9 os tres anos.\nA lonxevidade m\u00e1xima que se rexistrou foi de 22 anos, a\u00ednda que en catividade pode chegar aos 40.\nAntigamente os bisontes europeos ca\u00edan ocasionalmente v\u00edtimas de lobos, osos, tigres e le\u00f3ns, pero hoxe en d\u00eda estes animais desapareceron do continente europeo ou se fixeron moi raros, polo que se pode considerar que os poucos bisontes que quedan carecen actualmente de depredadores naturais.\nSubespecies.\nDescrib\u00edronse as seguintes subespecies:\nExtinci\u00f3n en estado salvaxe e repoboaci\u00f3n.\nHai 2.000 anos o bisonte abundaba en toda a Europa central e setentrional chegando at\u00e9 Asia occidental. A distribuci\u00f3n orixinal comprend\u00eda desde a pen\u00ednsula Ib\u00e9rica at\u00e9 Rusia occidental, estando presente tam\u00e9n no C\u00e1ucaso e no noroeste de Ir\u00e1n. Her\u00f3doto cita a s\u00faa presenza en Tracia e noutras rexi\u00f3ns do norte de Grecia.\nA\u00ednda que enorme, esta vasta distribuci\u00f3n non era continua pois, como quedou dito, os bisontes prefiren os espazos boscosos, e nas chairas despexadas estaban substitu\u00eddos por mandas de uros ou touros salvaxes, (\"Bos primigenius\").\nPero a principios do s\u00e9culo XVIII, a causa sobre todo da caza abusiva e da progresiva deforestaci\u00f3n, para aproveitar a madeira ou para destinar a terra \u00e1 agricultura ou ao pastoreo, reduciron o h\u00e1bitat primixenio dos bisontes, e este animal quedou relegado a algunhas zonas boscosas de Polonia (bosque de Bia\u0142owie\u017ca) e do C\u00e1ucaso, reservas de caza dos tsares de Rusia.\nNo s\u00e9culo XII matouse ao \u00faltimo bisonte ib\u00e9rico en Navarra, sendo daquela xa moi raro en Europa occidental.\nNo s\u00e9culo XIV s\u00f3 quedaban unhas poucas cabezas na rexi\u00f3n francesa das Ardenas, que non resistiron at\u00e9 o final do s\u00e9culo. En Roman\u00eda (Moldavia e Valaquia) perviviron at\u00e9 1762 e en Transilvania, baixo dominio austroh\u00fangaro at\u00e9 1790.\nO bisonte do C\u00e1ucaso (\"Bison bonasus caucasicus\") fora desprazado, durante os \u00faltimos decenios da s\u00faa existencia, cara \u00e1 zona ocupada polos bosques de con\u00edferas, sendo moi pos\u00edbel que os seus refuxios invernais estiveran localizados nas zonas de bosques de faias situados a menores altitudes, pero ao non serlles permitida a estancia nestas zonas, o seu h\u00e1bitat foi reduc\u00edndose cada vez m\u00e1is, at\u00e9 chegar \u00e1 s\u00faa extinci\u00f3n e 1930.\nAo bisonte europeo que habitaba nos territorios de Transilvania sucedeulle algo parecido ao que aconteceu no C\u00e1ucaso.\nPola s\u00faa parte, desde o s\u00e9culo XVI as dinast\u00edas reinantes en Rusia, Lituania e Polonia consideraron que a morte dun bisonte era privilexio da realeza, chegando a castigar o furtivismo incluso coa morte nalgunhas ocasi\u00f3ns. Isto permitiu unha supervivencia m\u00e1is ou menos acept\u00e1bel deste animal en Europa oriental at\u00e9 a primeira guerra mundial, cando comezaron a ser masacrados por decenas para alimentar aos soldados e aos refuxiados. En 1919 morreu o \u00faltimo bisonte polaco na rexi\u00f3n de Bia\u0142owie\u017ca, e en 1927 f\u00edxoo o \u00faltimo exemplar que viv\u00eda en liberdade no C\u00e1ucaso. A especie extinguir\u00edase totalmente de non ser porque hab\u00eda nese momento uns 50 individuos vivindo en parques zool\u00f3xicos repartidos por todo o mundo.\nEn 1923 constitu\u00eduse en Polonia a \"Compa\u00f1\u00eda Internacional de Defensa do Bisonte\" (CIDB), que defend\u00eda a recuperaci\u00f3n desta especie. Nos anos 1950 conseguiu o permiso do goberno polaco para reintroducir 12 exemplares (11 polacos, m\u00e1is o \u00faltimo bisonte cauc\u00e1sico, chamado por iso \"Kaukasus\") no bosque de Bia\u0142owie\u017ca, que foi declarado Parque Nacional. En 1966 a ONU inclu\u00edu o bisonte europeo no seu lista de animais protexidos.\nDesde ent\u00f3n, os esforzos combinados do CIDB e varios parques zool\u00f3xicos de distintos pa\u00edses lograron un not\u00e1bel \u00e9xito: daqueles 12 individuos descenden hoxe en d\u00eda m\u00e1is de 600 bisontes que habitan en distintos parques nacionais polacos, e varias novas mandas foron introducidas en r\u00e9xime de semiliberdade en Belar\u00fas, Rusia, Roman\u00eda, Ucra\u00edna, Lituania e Quirguist\u00e1n, ademais de en Espa\u00f1a, onde o 4 de xu\u00f1o de 2010 reintroduc\u00edronse, despois de mil anos, sete exemplares no municipio palentino de San Cebri\u00e1n de Mud\u00e1, Palencia. os cales se adaptaron tan ben que at\u00e9 conseguiron reproducirse, sendo xa 9 individuos. Tam\u00e9n existe un proxecto para reintroducir a especie en Francia.\nEn 2011 estim\u00e1base que o n\u00famero total de bisontes europeos era duns 4.000. Pero, a pesar diso, a especie segue estando en perigo. A s\u00faa baixa diversidade xen\u00e9tica, froito da consanguinidade, fai que estes animais sexan especialmente vulner\u00e1beis a virus como o da febre aftosa.\nPor se isto fora pouco, en 2004 estalou a pol\u00e9mica cando se fixo p\u00fablico que o rei de Espa\u00f1a Xo\u00e1n Carlos I conseguira permiso para matar un macho de bisonte no refuxio de Czerwony Dwor, previo pago de 7.000 euros. Os cidad\u00e1ns e os medios de comunicaci\u00f3n polacos mostraron a s\u00faa indignaci\u00f3n ante a morte dun animal que consideran como un s\u00edmbolo da naci\u00f3n. A pesar de que en Polonia a caza do bisonte est\u00e1 teoricamente prohibida, non \u00e9 raro que a realicen de vez en cando altos cargos pol\u00edticos do goberno e os \"convidados\" que eles estimen oportuno."}
{"id": "211047", "revid": "22795", "url": "https://gl.wikipedia.org/wiki?curid=211047", "title": "Bison bonasus", "text": ""}
{"id": "211049", "revid": "98629", "url": "https://gl.wikipedia.org/wiki?curid=211049", "title": "Vivan os nenos!", "text": "Vivan os nenos! (\"\u00a1Vivan los ni\u00f1os!\" na versi\u00f3n orixinal en castel\u00e1n) foi unha telenovela infantil mexicana, readaptaci\u00f3n da telenovela \"Carrusel\" de 1989, producida por Nicandro D\u00edaz que se transmitiu no ano 2002 por El canal de las estrellas. Protagonizada por Andrea Legarreta e Eduardo Capetillo e antagonizada por Alejandra Procuna, contou coa actuaci\u00f3n infantil dos nenos Daniela Aedo, Natalia Ju\u00e1rez, Christian Stanley e Andr\u00e9s M\u00e1rquez entre outros. Iniciou a s\u00faa emisi\u00f3n o 15 de xullo do 2002 e finalizou o 14 de marzo do 2003.\nEn Galicia a serie foi emitida en galego pola TVG nos anos 2004 e 2005 e acadou cotas do 20% de audiencia\nSinopse.\nA historia xira ao redor dun grupo de segundo de primaria da escola \"Patria Unida\". No primeiro d\u00eda de clases a estes nenos pres\u00e9ntaselles unha nova mestra chamada Lupita G\u00f3mez e non s\u00f3 \u00e9 moi feiti\u00f1a: tam\u00e9n \u00e9 bastante boa e comprensiva cos seus alumnos. Acaba de entrar na escola por recomendaci\u00f3n do porteiro da escola Don Joaqu\u00edn, o seu padri\u00f1o, e como acaba de licenciarse, este \u00e9 o seu primeiro grupo e co que vai traballar durante todo o ano. Hai pouco, tivo que deixar a s\u00faa vila natal para vir dar clases na cidade. Lupita entaboar\u00e1 cos nenos unha relaci\u00f3n algo m\u00e1is que de mestra e alumnos: volveranse mellores amigos.\nPersonaxes.\nEsta \u00e9 unha listaxe dos personaxes principais de \"Vivan os nenos!\":\nOutras versi\u00f3ns.\n\"Vivan os nenos!\" est\u00e1 baseada na novela arxentina \"Jacinta Pichimahuida\", a cal tivo tres versi\u00f3ns na Arxentina, d\u00faas co seu t\u00edtulo orixinal e a outra baixo o t\u00edtulo \"Se\u00f1orita maestra\". Televisa xa realizara no 1989 unha versi\u00f3n desta historia titulada \"Carrusel\", que contou cunha secuela grazas ao \u00e9xito que esta ti\u00f1a."}
{"id": "211050", "revid": "23562", "url": "https://gl.wikipedia.org/wiki?curid=211050", "title": "Ordizia RE", "text": ""}
{"id": "211051", "revid": "23562", "url": "https://gl.wikipedia.org/wiki?curid=211051", "title": "Getxo RT", "text": ""}
{"id": "211052", "revid": "23562", "url": "https://gl.wikipedia.org/wiki?curid=211052", "title": "Gernika RT", "text": ""}
{"id": "211055", "revid": "6511355", "url": "https://gl.wikipedia.org/wiki?curid=211055", "title": "Ribadeo F\u00fatbol Club", "text": "O Ribadeo F\u00fatbol Club \u00e9 un club galego de f\u00fatbol de Ribadeo, fundado en 1940. Na actualidade xoga en Preferente Auton\u00f3mica de Galicia. O seu terreo de xogo \u00e9 o Estadio Pepe Barrera."}
{"id": "211056", "revid": "10599", "url": "https://gl.wikipedia.org/wiki?curid=211056", "title": "Ribadeo FC", "text": ""}
{"id": "211058", "revid": "27155", "url": "https://gl.wikipedia.org/wiki?curid=211058", "title": "H\u00e9lice beta", "text": "Unha h\u00e9lice beta (\"beta helix\") \u00e9 un tipo de estrutura secundaria das prote\u00ednas formada pola asociaci\u00f3n de l\u00e1minas beta paralelas seguindo un patr\u00f3n helicoidal con d\u00faas ou tres caras. A estrutura estabil\u00edzase por pontes de hidr\u00f3xeno, interacci\u00f3ns prote\u00edna-prote\u00edna e, \u00e1s veces por i\u00f3ns met\u00e1licos. Existen h\u00e9lices beta que xiran tanto en sentido horario coma antihorario.\nH\u00e9lices de dobre l\u00e1mina.\nAs h\u00e9lices beta m\u00e1is simples conte\u00f1en d\u00faas \"capas\" de l\u00e1minas beta conectadas por seis bucles ricos en residuos de glicina que conte\u00f1en invariablemente tam\u00e9n un residuo de aspartato, o cal se une a un i\u00f3n de calcio por bucle. Cada capa componse de series case planas de cadeas beta paralelas enlazadas por pontes de hidr\u00f3xeno, e as d\u00faas capas xuntas forman un n\u00facleo hidrof\u00f3bico.\nH\u00e9lices de tripla l\u00e1mina.\nAs h\u00e9lices beta de tres l\u00e1minas forman un prisma triangular distorsionado no cal cada cara presenta pontes de hidr\u00f3xeno paralelos entre l\u00e1minas. Unha das tres follas que forman o motivo estrutural pode aparecer \"dobrado\" en relaci\u00f3n cos outros dous, que se encontran enfrontados de forma similar \u00e1 da h\u00e9lice beta de dobre l\u00e1mina. Dous dos tres bucles que enlazan as follas poden ter unha lonxitude arbitraria e mesmo poden conter outros dominios estruturais, e o terceiro s\u00f3 ten dous residuos. Unha repetici\u00f3n de hexap\u00e9ptidos caracter\u00edstica que se encontra en h\u00e9lices de ambos os sentidos \u00e9: formula_1.\nAs h\u00e9lices beta de tres l\u00e1minas co\u00f1ecidas son considerablemente m\u00e1is longas ca as de d\u00faas l\u00e1minas.\nExemplos.\nA primeira h\u00e9lice beta observada foi a do encima pectato liase, que cont\u00e9n unha h\u00e9lice de sete xiros que ten 34 \u00c5 (3,4 nm) de lonxitude. A prote\u00edna da esp\u00edcula da cola do fago P22, presentan 13 voltas e o seu homotr\u00edmero ensamblado \u00e9 de 200 \u00c5 (20\u00a0nm) de lonxitude. O seu interior est\u00e1 estreitamente empaquetado sen deixar un poro central e cont\u00e9n residuos hidr\u00f3fobos e residuos neutralizados por pontes salinas.\nTanto a pectato liase coma as prote\u00ednas da cola do fago P22 conte\u00f1en prote\u00ednas que forman h\u00e9lices de sentido horario (no sentido das agullas do reloxo, cara \u00e1 dereita); pero observ\u00e1ronse tam\u00e9n h\u00e9lices en sentido antihorario en encimas, como a UDP-N-acetilglicosamina aciltransferase e a anhidrase carb\u00f3nica de arqueas. Outras prote\u00ednas que conte\u00f1en h\u00e9lices beta son as prote\u00ednas anticonxelantes do escaravello \"Tenebrio molitor\" (de xiro horario) e da bolboreta \"Choristoneura fumiferana\" (de xiro antihorario), nas que residuos do amino\u00e1cido treonina espazados regularmente en h\u00e9lices beta se unen \u00e1 superficie dos cristais de xeo e inhiben o seu crecemento.\nAs h\u00e9lices beta poden asociarse entre si de maneira eficaz, xa sexa cara con cara (apareamento das caras do prisma triangular que forman), ou extremo con extremo (formando pontes de hidr\u00f3xeno). Por tanto, as h\u00e9lices beta poden ser utilizadas como \"etiquetas\" para inducir a outras prote\u00ednas a asociarse, de forma similar a unha h\u00e9lice superenrolada (\"coiled coil\")."}
{"id": "211059", "revid": "89787", "url": "https://gl.wikipedia.org/wiki?curid=211059", "title": "Campo de Xibraltar", "text": "O Campo de Xibraltar (en castel\u00e1n: \"Campo de Gibraltar\") \u00e9 unha comarca espa\u00f1ola pertencente \u00e1 provincia de C\u00e1diz, situada no extremo sur de Andaluc\u00eda. Recibe o seu nome da Rocha de Xibraltar, o cal \u00e9 visible desde toda a comarca, e \u00e9 o territorio m\u00e1is meridional da Pen\u00ednsula Ib\u00e9rica e, xa que logo, da Europa continental."}
{"id": "211061", "revid": "98629", "url": "https://gl.wikipedia.org/wiki?curid=211061", "title": "Estrutura das prote\u00ednas", "text": "A estrutura das prote\u00ednas describe os varios niveis de organizaci\u00f3n das mol\u00e9culas de prote\u00ednas. Ref\u00edrese ao conxunto de propiedades de disposici\u00f3n no espazo das mol\u00e9culas de prote\u00edna, as cales proceden en \u00faltimo extremo da s\u00faa secuencia de amino\u00e1cidos, e das caracter\u00edsticas f\u00edsicas do medio que as rodea e a presenza de compostos simples ou complexos que as estabilicen e/ou induzan nelas un pregamento espec\u00edfico, distinto do esperado espontaneamente. Por tanto, deriva dos seus compo\u00f1entes, \u00e9 dicir, da propia estrutura dos amino\u00e1cidos concretos que as compo\u00f1en, de como interaccionan quimicamente estes, de forma xerarquizada e espec\u00edfica, e est\u00e1 relacionada co destino celular e a funci\u00f3n biol\u00f3xica que exercen.\nTermodin\u00e1mica do pregamento.\nEn condici\u00f3ns fisiol\u00f3xicas, o proceso de pregamento dunha prote\u00edna globular est\u00e1 claramente favorecido termodinamicamente, \u00e9 dicir, o incremento de enerx\u00eda libre global do proceso debe ser negativo (a\u00ednda que alg\u00fan dos seus pasos pode ser positivo). Este cambio at\u00ednguese equilibrando unha serie de factores termodin\u00e1micos como a entrop\u00eda conformacional, as interacci\u00f3ns carga-carga, as pontes de hidr\u00f3xeno internas, as interacci\u00f3ns hidr\u00f3fobas e as interacci\u00f3ns de van der Waals.\nEntrop\u00eda conformacional.\nDef\u00ednese \"entrop\u00eda conformacional do pregamento\" como a diminuci\u00f3n da entrop\u00eda (da aleatoriedade) durante o paso desde unha multitude de conformaci\u00f3ns de nobelo aleatorio ata unha \u00fanica estrutura pregada. A enerx\u00eda libre, representada na ecuaci\u00f3n \u0394\"G\" = \u0394\"H\" - \"T\" \u0394\"S\", demostra que o \u0394\"S\" negativo realiza unha contribuci\u00f3n positiva a \u0394\"G\". \u00c9 dicir, o cambio de entrop\u00eda conformacional oponse ao pregamento. Por tanto, o \u0394\"G\" global, que debe ser negativo, d\u00e9bese a que ou ben \u0394\"H\" \u00e9 negativo e grande ou a alg\u00fan outro aumento da entrop\u00eda co pregamento. Na pr\u00e1ctica danse ambas as cousas.\nA orixe do \u0394\"H\" negativo \u00e9 o c\u00famulo de interacci\u00f3ns favorables enerxeticamente que se dan no interior do gl\u00f3bulo proteico, interacci\u00f3ns que adoitan a non ser covalentes.\nInteracci\u00f3ns entre cargas.\nAs interacci\u00f3ns carga-carga danse entre grupos polares e cargados das cadeas laterais dos amino\u00e1cidos compo\u00f1entes do polip\u00e9ptido, xa que os grupos carboxilo e amino do carbono alfa est\u00e1n implicados no enlace pept\u00eddico e non interve\u00f1en nelas. Deste modo, ditos grupos ionizados atr\u00e1ense e forman un equivalente ao que ser\u00edan sales entre os residuos do polip\u00e9ptido: de feito, denom\u00ednanse \u00e1s veces \"pontes salinas\". Ditas interacci\u00f3ns desaparecen cando o pH do medio fai que se perda o estado de ionizaci\u00f3n do grupo, e esta \u00e9 unha das causas da desnaturalizaci\u00f3n r\u00e1pida das prote\u00ednas cando se engaden ao medio \u00e1cidos ou bases, o que fai que as prote\u00ednas deban estar nun medio cun pH tamponado e moderado, que \u00e9 o fisiol\u00f3xico, ag\u00e1s excepci\u00f3ns, como pode ser, por exemplo, o interior do lisosoma.\nEnlaces de hidr\u00f3xeno internos.\nAs cadeas laterais de moitos amino\u00e1cidos comp\u00f3rtanse como doadores ou como aceptores de enlaces de hidr\u00f3xeno (por exemplo, no caso dos grupos hidroxilo da serina e os grupos amino da glutamina, por exemplo). Ademais, se os prot\u00f3ns das amidas ou os carbonilos do armaz\u00f3n polipept\u00eddico non est\u00e1n implicados no enlace pept\u00eddico, poden interaccionar tam\u00e9n neste tipo de uni\u00f3ns estabilizadoras.\nA\u00ednda que os enlaces de hidr\u00f3xeno son febles en disoluci\u00f3n acuosa, o seu gran n\u00famero pode estabilizar a estrutura terciaria das prote\u00ednas.\nInteracci\u00f3ns de van der Waals.\nO denso empaquetamento no n\u00facleo das prote\u00ednas globulares facilita a interacci\u00f3n feble entre grupos moleculares sen carga. Ditos enlaces son de baixa enerx\u00eda, mais o seu abundante n\u00famero compensa a s\u00faa debilidade. Cada interacci\u00f3n individual s\u00f3 contrib\u00fae nuns poucos kilojoules \u00e1 entalp\u00eda de interacci\u00f3n negativa global. Pero a suma de todas as contribuci\u00f3ns de todas as interacci\u00f3ns si que pode estabilizar a estrutura pregada. Deste xeito, unha contribuci\u00f3n enerx\u00e9tica favorable feita pola suma das interacci\u00f3ns intramoleculares compensa de modo m\u00e1is que suficiente a entrop\u00eda desfavorable do pregamento.\nInteracci\u00f3ns hidr\u00f3fobas.\nPor definici\u00f3n, calquera substancia hidr\u00f3foba en contacto coa auga provoca que esta se afaste e se agrupe en estruturas denominadas clatratos. Esta ordenaci\u00f3n corresponde a unha diminuci\u00f3n da entrop\u00eda do sistema. No caso das prote\u00ednas, os residuos hidr\u00f3fobos dos amino\u00e1cidos quedan orientados, no seu pregamento, cara ao interior da mol\u00e9cula, en contacto con outros residuos semellantes e lonxe da auga. En consecuencia, a disposici\u00f3n cara ao interior dos grupos hidr\u00f3fobos aumenta a aleatoriedade do sistema \"prote\u00edna m\u00e1is auga\" e, por tanto, produce un aumento de entrop\u00eda ao dobrarse. Este aumento de entrop\u00eda produce unha contribuci\u00f3n negativa \u00e1 enerx\u00eda libre do pregamento e aumenta a estabilidade da estrutura proteica.\nFunci\u00f3n das pontes disulfuro.\nA estabilizaci\u00f3n da prote\u00edna recentemente pregada pode acontecer por medio da formaci\u00f3n de pontes disulfuro entre residuos do amino\u00e1cido ciste\u00edna adxacentes ou enfrontados. Dito procesamento prod\u00facese en moitos casos no lume do ret\u00edculo endoplasm\u00e1tico por acci\u00f3n do encima disulfuro isomerase, presente en todas as c\u00e9lulas eucariotas. Dito encima, que cataliza a oxidaci\u00f3n dos grupos sulfhidrilo ou grupos tiol (-SH2) dos residuos de ciste\u00edna, \u00e9 especialmente abondosa en \u00f3rganos como o f\u00edgado ou p\u00e1ncreas, onde se producen pequenas cantidades de prote\u00ednas que conte\u00f1en este tipo de enlaces.\nNiveis de estruturaci\u00f3n.\nA estrutura das prote\u00ednas pode xerarquizarse nunha serie de niveis, interdependentes. Estes niveis corresponden a catro estruturas:\nEstrutura primaria.\nA estrutura primaria das prote\u00ednas ref\u00edrese \u00e1 secuencia de amino\u00e1cidos, \u00e9 dicir, a combinaci\u00f3n li\u00f1al dos amino\u00e1cidos por medio dun tipo de enlace covalente, o enlace pept\u00eddico. Os amino\u00e1cidos est\u00e1n unidos por enlaces pept\u00eddicos, e unha das s\u00faas caracter\u00edsticas m\u00e1is importante \u00e9 a coplanaridade dos radicais constitu\u00edntes do enlace.\nA estrutura li\u00f1al do p\u00e9ptido definir\u00e1 en grande medida as propiedades de niveis de organizaci\u00f3n superiores da prote\u00edna. Esta orde \u00e9 consecuencia da informaci\u00f3n do material xen\u00e9tico: Cando se produce a traduci\u00f3n da informaci\u00f3n contida no ARN (copia complementaria dun xene de ADN) obtense a orde de amino\u00e1cidos que van dar lugar \u00e1 prote\u00edna. P\u00f3dese dicir, por tanto, que a estrutura primaria das prote\u00ednas non \u00e9 m\u00e1is que a orde dos amino\u00e1cidos que as conforman.\nEstrutura secundaria.\nA estrutura secundaria das prote\u00ednas \u00e9 a disposici\u00f3n espacial local do esqueleto proteico, grazas \u00e1 formaci\u00f3n de pontes de hidr\u00f3xeno entre os \u00e1tomos que forman o enlace pept\u00eddico, \u00e9 dicir, un tipo de enlace non covalente, sen facer referencia \u00e1 cadea lateral.\nExisten diferentes tipos de estrutura secundaria:\nOs motivos m\u00e1is com\u00fans son a h\u00e9lice alfa e a folla beta.\nH\u00e9lice alfa.\nOs amino\u00e1cidos nunha h\u00e9lice \u03b1 est\u00e1n dispostos nunha estrutura helicoidal dextroxira, cuns 3,6 amino\u00e1cidos por volta. Cada amino\u00e1cido sup\u00f3n un xiro duns 100\u00b0 na h\u00e9lice, e os carbonos \u03b1 de dous amino\u00e1cidos contiguos est\u00e1n separados por 1,5\u00c5. A h\u00e9lice est\u00e1 estreitamente empaquetada, de forma que non hai case espazo libre dentro da h\u00e9lice. Todas as cadeas laterais dos amino\u00e1cidos est\u00e1n dispostas cara ao exterior da h\u00e9lice.\nO grupo amino do amino\u00e1cido (n) pode establecer un enlace de hidr\u00f3xeno co grupo carbonilo do 4\u00ba amino\u00e1cido seguinte (n+4). Desta forma, cada amino\u00e1cido (n) da h\u00e9lice forma d\u00faas pontes de hidr\u00f3xeno cos grupos C=O e N-H do seu enlace pept\u00eddico e os do 4\u00ba amino\u00e1cido anterioer e o 4\u00ba posterior (n+4 e n-4). En total son 7 enlaces de hidr\u00f3xeno por volta. Isto estabiliza enormemente a h\u00e9lice.\nFolla beta.\nA folla ou l\u00e1mina beta f\u00f3rmase polo posicionamento paralelo de d\u00faas cadeas de amino\u00e1cidos dentro da mesma prote\u00edna, no que os grupos amino dunha das cadeas forman enlaces de hidr\u00f3xeno cos grupos carboxilo da oposta. \u00c9 unha estrutura moi estable que pode chegar a orixinarse por unha rotura dos enlaces de hidr\u00f3xeno durante a formaci\u00f3n da h\u00e9lice alfa. As cadeas laterais desta estrutura est\u00e1n posicionadas sobre e baixo o plano das l\u00e1minas. Ditos substitu\u00edntes non deben ser moi grandes, nin crear un impedimento est\u00e9rico, xa que se ver\u00eda afectada a estrutura da l\u00e1mina.\nEstrutura terciaria.\n\u00c9 o modo en que a cadea polipept\u00eddica se prega no espazo, \u00e9 dicir, como se enrola unha determinada prote\u00edna, xa sexa globular ou fibrosa. \u00c9 a disposici\u00f3n dos dominios no espazo.\nA estrutura terciaria establ\u00e9cese de maneira que os amino\u00e1cidos apolares se sit\u00faan cara ao interior e os polares cara ao exterior en medios acuosos. Isto provoca unha estabilizaci\u00f3n por interacci\u00f3ns hidr\u00f3fobas, de forzas de van der Waals e de pontes disulfuro (covalentes, entre amino\u00e1cidos de ciste\u00edna convenientemente orientados) e por medio de enlaces i\u00f3nicos.\nEstrutura cuaternaria.\nA estrutura cuaternaria deriva da conxunci\u00f3n de varias cadeas pept\u00eddicas que, asociadas, conforman un ente multim\u00e9rico, que pos\u00fae propiedades distintas \u00e1s dos mon\u00f3meros que o compo\u00f1en. Ditas subunidades as\u00f3cianse entre si porr medio de interacci\u00f3ns non covalentes, como poden ser pontes de hidr\u00f3xeno, interacci\u00f3ns hidr\u00f3fobas ou pontes salinas. Para o caso dunha prote\u00edna constitu\u00edda por dous mon\u00f3meros, un d\u00edmero, este pode ser un homod\u00edmero, se os mon\u00f3meros constitu\u00edntes son iguais, ou un heterod\u00edmero, se non o son.\n\u00c1ngulos de rotaci\u00f3n e representaci\u00f3ns de Ramachandran.\nNunha cadea polipept\u00eddica def\u00ednense dous enlaces do armaz\u00f3n que poden rotar: un \u00e9 o enlace entre o nitr\u00f3xeno e o C\u03b1, e o outro o enlace entre o C\u03b1 e o os\u00edxeno do carbonilo. Ambos os dous definen dous \u00e1ngulos de rotaci\u00f3n:\nA orientaci\u00f3n do eixe de xiro considerada positiva por convenci\u00f3n m\u00f3strase na imaxe; corresponde \u00e1 das agullas do reloxo.\nExisten d\u00faas excepci\u00f3ns nos amino\u00e1cidos que se representan nestes diagramas: a glicina, que carece dun substitu\u00ednte (s\u00f3 ten un H), e a prolina, c\u00edclica debido a ter unha estrutura tipo pirrol, non cumpren os requisitos requiridos para unha representaci\u00f3n convencional \nP\u00f3dese describir, por tanto, a conformaci\u00f3n do armaz\u00f3n de calquera residuo concreto dunha prote\u00edna especificando estes dous \u00e1ngulos. Con estes dous par\u00e1metros podemos describir a conformaci\u00f3n de dito residuo nun mapa por medio dun punto, con coordenadas \u03c6 e \u03c8. Para determinados tipos de estrutura secundaria, como a h\u00e9lice alfa, todos os residuos comparten ditos \u00e1ngulos, polo que un punto no mapa en determinada posici\u00f3n pode describir unha estrutura secundaria. Estes mapas, denominados representaci\u00f3ns de Ramachandran, polo bioqu\u00edmico G. N. Ramachandran que os usou amplamente en 1963, permiten deducir ditas conformaci\u00f3ns.\nDominios, motivos e outros elementos conformacionais.\n\u00c9 com\u00fan que algunhas zonas da prote\u00edna te\u00f1an entidade estrutural independente, e a mi\u00fado funci\u00f3s bioqu\u00edmicas espec\u00edficas, como, por exemplo, algunha actividade catal\u00edtica. A s\u00faa natureza depende das estruturas anteriormente citadas a todos os niveis.\nA estrutura cuaternaria deriva da conxunci\u00f3n de varias cadeas pept\u00eddicas que, asociadas, conforman un ente multim\u00e9rico con propiedades distintas.\nAs prote\u00ednas est\u00e1n organizadas en moitas unidades. Un dominio estrutural \u00e9 un elemento da estrutura das prote\u00ednas que se autoestabiliza e a mi\u00fado estabiliza os motivos conformacionais independentemente do resto da cadea da prote\u00edna. Moitos dominios son \u00fanicos e proceden dunha secuencia \u00fanica dun xene ou unha familia x\u00e9nica pero outros aparecen nunha variedade de prote\u00ednas. Os dominios son a mi\u00fado seleccionados evolutivamente porque pos\u00faen unha funci\u00f3n importante na biolox\u00eda da prote\u00edna \u00e1 que pertencen; por exemplo, \"o domino de uni\u00f3n ao calcio da calmodulina\". A enxe\u00f1ar\u00eda xen\u00e9tica permite modificar os dominios dunha prote\u00edna para xerar prote\u00ednas quim\u00e9ricas con funci\u00f3ns novidosas. Un \"motivo\" neste sentido ref\u00edrese a unha combinaci\u00f3n espec\u00edfica de elementos estruturais secundarios (como os h\u00e9lice-xiro-h\u00e9lice). Estes elementos ch\u00e1mase a mi\u00fado superestruturas secundarias.\nAdoita denominarse motivo conformacional de forma global a un tipo de motivo, como o barril beta. A estrutura dos motivos con frecuencia consta de s\u00f3 uns poucos elementos, por exemplo, as h\u00e9lice-xiro-h\u00e9lices, que s\u00f3 te\u00f1en tres. A \u201csecuencia espacial\u201d \u00e9 a mesma en todas as instancias do motivo. A s\u00faa orde \u00e9 bastante irregular dentro do xene subxacente. Os motivos estruturais da prote\u00edna comunmente incl\u00faen xiros de lonxitude variable en estruturas indeterminadas, o que crea a plasticidade necesaria para unir dous elementos no espazo que non est\u00e1n codificados por unha secuencia de ADN adxacente nun xene. Mesmo cando est\u00e1n codificados os elementos estruturais secundarios dun motivo na mesma orde en dous xenes, a composici\u00f3n cuantitativa de amino\u00e1cidos pode variar. Isto non s\u00f3 \u00e9 certo debido \u00e1s complicadas relaci\u00f3ns entre a estrutura terciaria e primaria, sen\u00f3n por cuesti\u00f3ns relativas ao tama\u00f1o. A\u00ednda que na base de datos do l\u00e9vedo \"Saccharomyces cerevisiae\" hai descritas unhas 6.000 prote\u00ednas, hai moitos menos dominios, motivos estruturais e pregamentos. Isto \u00e9, en parte, consecuencia da evoluci\u00f3n. Isto significa, por exemplo, que un dominio dunha prote\u00edna pode ser trasladado dunha a outra, dando as\u00ed unha nova funci\u00f3n \u00e1s prote\u00ednas. Debido a estes mecanismos, os dominios ou motivos estruturais poden ser com\u00fans a varias familias de prote\u00ednas.\nCin\u00e9tica do pregamento das prote\u00ednas.\nA\u00ednda que o pregamento das prote\u00ednas parta dun estado li\u00f1al inicial e un final ben definidos, o proceso de pregamento non \u00e9 algo brusco cun lugar de partida e un fin, sen\u00f3n que est\u00e1 pragado de intermedios temporalmente mensurables e de vital importancia. Mesmo, a estrutura final non \u00e9 en absoluto est\u00e1tica: alg\u00fans autores imaxinan as prote\u00ednas como entidades din\u00e1micas que continuamente mudan de estrutura, dun modo similar ao latexo card\u00edaco \nO pregamento dunha prote\u00edna \u00e9 un acontecemento r\u00e1pido, que se completa en apenas un segundo, topoloxicamente \u00e9 un problema moi complexo. Este feito deu lugar ao paradoxo de Levinthal (de Cyrus Levinthal en 1968): un c\u00e1lculo aproximado indica que unha cadea polipept\u00eddica duns 120 residuos pos\u00fae unhas 1050 conformaci\u00f3ns. A\u00ednda que a mol\u00e9cula puidera intentar unha nova conformaci\u00f3n cada 10\u221213 segundos, necesitar\u00edanse uns 1030 anos para intentar un n\u00famero significativo delas. Por\u00e9n, prote\u00ednas destas caracter\u00edsticas pr\u00e9ganse \"in vitro\" nun minuto.\nA resoluci\u00f3n do paradoxo pasa pola aceptaci\u00f3n da existencia de estados de pregamento intermedios, nos que a prote\u00edna se encontra parcialmente despregada, nunha secuencia de acontecementos como a seguinte:\nElementos moduladores.\nTemperatura.\nO papel da temperatura \u00e9 crucial porque a enerx\u00eda cin\u00e9tica contida nos \u00e1tomos, d\u00e1lles reactividade aos amino\u00e1cidos e, por tanto, \u00e1s prote\u00ednas. Por\u00e9n, existe un l\u00edmite, a uns 50 \u00b0C, superado o cal as prote\u00ednas perden a s\u00faa conformaci\u00f3n porque se desnaturalizan.\nA desnaturalizaci\u00f3n, producida pola temperatura e outros axentes desnaturalizantes, ocorre a varios niveis:\npH.\nO pH afecta ao estado i\u00f3nico dos amino\u00e1cidos, que son zwitteri\u00f3ns, que non te\u00f1en implicado o seu grupo amino nin carboxilo no enlace pept\u00eddico e, especialmente, a aqueles polares, con alg\u00fan grupo cargado na s\u00faa cadea lateral. O estado de ionizaci\u00f3n deste afecta \u00e1 reactividade e posibilidade, por tanto, de producir un enlace qu\u00edmico.\nChaperonas.\nAs prote\u00ednas tipo chaperona son un conxunto de prote\u00ednas presentes en todas as c\u00e9lulas cuxa funci\u00f3n \u00e9 a de axudar ao pregamento doutras prote\u00ednas, tras a s\u00faa s\u00edntese ou durante o seu ciclo de actividade (por exemplo, en defensa contra o estr\u00e9s t\u00e9rmico). Estas chaperonas non forman parte da estrutura primaria da prote\u00edna funcional, sen\u00f3n que s\u00f3 se unen a ela para axudaren no seu pregamento, ensamblaxe e transporte celular a outra parte da c\u00e9lula onde a prote\u00edna realiza a s\u00faa funci\u00f3n. Os cambios de conformaci\u00f3n tridimensional das prote\u00ednas poden estar afectados por un conxunto de varias chaperonas que traballan coordinadas, dependendo da s\u00faa propia estrutura e da dispo\u00f1ibilidade das chaperonas.\nExisten substancias qu\u00edmicas non proteicas que poden estabilizar \u00e1s prote\u00ednas por medio do establecemento de pontes de hidr\u00f3xeno, en substituci\u00f3n aos establecidos coa auga. Por exemplo, a trehalosa, un azucre que se emprega en biotecnolox\u00eda para favorecer a viabilidade das soluci\u00f3ns ricas en prote\u00edna mesmo en condici\u00f3ns de estr\u00e9s ambiental \nAs chaperonas, localizadas en todos os compartimentos celulares, agr\u00fapanse en d\u00faas familias xerais.\nClasificaci\u00f3n estrutural.\nDesenvolv\u00e9ronse moitos m\u00e9todos para a clasificaci\u00f3n estrutural das prote\u00ednas; a recompilaci\u00f3n de datos almac\u00e9nase no Protein Data Bank (PDB). Moitas bases de datos existentes clasifican as prote\u00ednas usando diferentes m\u00e9todos. O SCOP, CATH e FSSP son os m\u00e1is usados.\nOs m\u00e9todos usados poder\u00edan clasificarse en: puramente manuais, manuais e autom\u00e1ticos e puramente autom\u00e1ticos. O maior problema destes m\u00e9todos \u00e9 a integraci\u00f3n dos datos. A clasificaci\u00f3n \u00e9 a mesma entre SCOP, CATH e FSSP para a maior\u00eda das prote\u00ednas que foron clasificadas, pero hai a\u00ednda algunhas diferenzas e inconsistencias.\nDeterminaci\u00f3n da estrutura proteica.\nArredor do 90% das estruturas das prote\u00ednas dispo\u00f1ibles no Protein Data Bank foron determinadas por cristalograf\u00eda de raios X. Este m\u00e9todo permite medir a densidade de distribuci\u00f3n dos electr\u00f3ns da prote\u00edna nas 3 dimensi\u00f3ns (no estado de cristalizaci\u00f3n), o que permite obter as coordenadas 3D de todos os \u00e1tomos para determinar a s\u00faa posici\u00f3n con certeza. Aproximadamente o 9% das estruturas de prote\u00ednas co\u00f1ecidas foron obtidas por t\u00e9cnicas de resonancia magn\u00e9tica nuclear, que tam\u00e9n poden ser usadas para identificar estruturas secundarias.\nN\u00f3tese que os aspectos das estruturas secundarias poden detectarse por medios bioqu\u00edmicos como o dicro\u00edsmo circular O microscopio crioelectr\u00f3nico converteuse recentemente nun medio para determinar as estruturas proteicas cunha resoluci\u00f3n baixa (menos de 5 \u00c5 ou 0,5 nm) e prevese que ser\u00e1 unha ferramenta importante para os traballos de alta resoluci\u00f3n \nna d\u00e9cada pr\u00f3xima. Esta t\u00e9cnica \u00e9 a\u00ednda un recurso importante para cient\u00edficos que est\u00e1n traballando en complexos moi grandes de prote\u00ednas, como a cuberta e c\u00e1pside dos virus e as prote\u00ednas amiloides.\nInvestigaci\u00f3n.\nExisten multitude de grupos que investigan todo o relacionado coa determinaci\u00f3n da estrutura proteica, a s\u00faa termodin\u00e1mica, cin\u00e9tica e implicaci\u00f3ns. Estas \u00faltimas son de especial relevancia en neuropatolox\u00eda, porque doenzas dexenerativas como o Alzheimer ou infecciosas como a enfermidade de Creutzfeldt-Jakob te\u00f1en a s\u00faa causa en alteraci\u00f3ns na estrutura das prote\u00ednas.\nAs ferramentas de investigaci\u00f3n son, en moitos casos, simulaci\u00f3ns de pregamentos feitas con programas inform\u00e1ticos. Os proxectos de maior actividade en canto a computaci\u00f3n distribu\u00edda son:"}
{"id": "211062", "revid": "98629", "url": "https://gl.wikipedia.org/wiki?curid=211062", "title": "B\u00fafalo (hom\u00f3nimos)", "text": "A palabra b\u00fafalo \u00e9 o nome com\u00fan de varios mam\u00edferos artiod\u00e1ctilos ruminantes da familia dos b\u00f3vidos, subfamilia dos bovinos, de formas corpulentas, parecidos aos bois dom\u00e9sticos, pero cos cornos m\u00e1is largos na base:\nAdemais, alg\u00fans denominan \"b\u00fafalo\", erroneamente, ao bisonte americano (especie \"Bison bison\").\nPor outra parte,"}
{"id": "211063", "revid": "56817", "url": "https://gl.wikipedia.org/wiki?curid=211063", "title": "Bubalus", "text": "Bubalus \u00e9 un x\u00e9nero de mam\u00edferos artiod\u00e1ctilos pertencentes \u00e1 familia dos b\u00f3vidos, subfamilia dos bovinos, co\u00f1ecidos vulgarmente como b\u00fafalos.\nEspecies.\nAlg\u00fans zo\u00f3logos dividen os b\u00fafalos acu\u00e1ticos (\"Bubalus bubalus\") en tres especies:."}
{"id": "211070", "revid": "13119", "url": "https://gl.wikipedia.org/wiki?curid=211070", "title": "Cute (grupo musical)", "text": ""}
{"id": "211071", "revid": "1822", "url": "https://gl.wikipedia.org/wiki?curid=211071", "title": "Leishman\u00edase", "text": ""}
{"id": "211072", "revid": "5863", "url": "https://gl.wikipedia.org/wiki?curid=211072", "title": "Reveriano Soutullo Otero", "text": ""}
{"id": "211073", "revid": "89787", "url": "https://gl.wikipedia.org/wiki?curid=211073", "title": "Cicl\u00f3podos", "text": "A dos cicl\u00f3podos (\"Cyclopoida\") \u00e9 unha orde de pequenos crust\u00e1ceos da subclase dos cop\u00e9podos. Como moitos outros cop\u00e9podos, os membros de \"Cyclopoida\" son pequenos animais planct\u00f3nicos que viven tanto no mar como en auga doce. De movementos r\u00e1pidos, o seu desenvolvemento larvario \u00e9 metam\u00f3rfico, e o embri\u00f3n l\u00e9vano nun ou dous sacos unidos ao primeiro somito.\nDist\u00ednguense doutros cop\u00e9podos por teren a primeira amtena m\u00e1is curta que a lonxitude da cabeza e o t\u00f3rax e unha segunda antena unirr\u00e1mea. A articulaci\u00f3n principal est\u00e9ndese entre o cuarto e o quinto segmento do corpo.\nOs cicl\u00f3podos div\u00eddense nas seguintes familias:"}
{"id": "211075", "revid": "5872506", "url": "https://gl.wikipedia.org/wiki?curid=211075", "title": "Cardeal", "text": "Os cardeais da Igrexa Cat\u00f3lica, segundo o C\u00f3digo de Dereito Can\u00f3nico, \"\"constit\u00faen un Colexio peculiar, ao que compete prover a elecci\u00f3n do Romano Pont\u00edfice, segundo a norma do dereito peculiar; as\u00ed mesmo, os Cardeais asisten ao Romano Pont\u00edfice tanto colexialmente, cando son convocados para tratar xuntos cuesti\u00f3ns de m\u00e1is importancia, como persoalmente, mediante os distintos oficios que desempe\u00f1an, axudando ao Papa sobre todo no seu goberno coti\u00e1n da Igrexa universal.\"\"\nFunci\u00f3ns.\nD\u00faas son as funci\u00f3ns principais:"}
{"id": "211076", "revid": "23204", "url": "https://gl.wikipedia.org/wiki?curid=211076", "title": "B\u00fafalo", "text": "O b\u00fafalo, b\u00fafalo acu\u00e1tico ou b\u00fafalo da India (\"Bubalus bubalis\") \u00e9 un gran b\u00f3vido orixinario do sueste asi\u00e1tico, que na actualidade se encontra tanto en estado salvaxe como dom\u00e9stico, e que foi introducido en moitos lugares.\nCaracter\u00edsticas.\nTr\u00e1tase dun b\u00f3vido bastante grande, de 1,8 m de altura na cruz e que acada excepcionalmente os 1 200\u00a0kg de peso no caso dos machos. As femias son m\u00e1is pequenas e nunca superan os 1 000\u00a0kg. O tronco \u00e9 robusto e alongado, co pescozo curto, e sen papada. Gran parte do corpo est\u00e1 desprovisto de pelo, ou o presenta r\u00edxido e de moi curta lonxitude. A coloraci\u00f3n \u00e9 en xeral agrisada, pero pode variar desde a branca at\u00e9 a negra. Os cornos est\u00e1n aplanados e curvados cara a atr\u00e1s, coas puntas moi separadas, chegando a alcanzar 1,2 m de envergadura m\u00e1xima entre punta e punta.\nO apelativo de \"b\u00fafalo acu\u00e1tico\" (o \"b\u00fafalo de agua\", que din alg\u00fans) prov\u00e9n da preferencia que ten o animal polas zonas encharcadas ou pantanosas, onde se somerxe parcialmente e cami\u00f1a sobre a lama do fondo sen dificultade grazas aos seus largos pezu\u00f1os que impiden que afunda en exceso.\nOs b\u00fafalos poden ser perigosos en estado salvaxe, pero os dom\u00e9sticos son animais moi d\u00f3ciles.\nExpansi\u00f3n do b\u00fafalo.\nEn estado salvaxe distrib\u00faese pola India, Ceil\u00e1n e Indonesia, sendo na actualidade moi escaso.\nDomesticado ao redor de 4.500 anos a.C., contra o ano 600 foi introducido no Oriente medio e no norte de \u00c1frica.\nDurante as Cruzadas ou, m\u00e1is probabelmente, na \u00e9poca do Imperio otom\u00e1n, en Bulgaria e en Italia.\nNo s\u00e9culo XIX, no norte de Australia, onde alg\u00fans individuos asilvestr\u00e1ronse desenvolvendo algunhas diferenzas no seu aspecto respecto aos seus antepasados de Indonesia.\nEn Suram\u00e9rica introduc\u00edronse os b\u00fafalos acu\u00e1ticos na conca do Amazonas en 1895, e en 2005 na Amazonia brasileira cri\u00e1banse aproximadamente 1,6 mill\u00f3ns de cabezas, destinadas \u00e1 produci\u00f3n de leite e carne.\nEn Venezuela o b\u00fafalo introduciuse en 1940, desaparecendo nos anos 1940; pero volveu introducirse en 1962, comenzado a s\u00faa explotaci\u00f3n a grande escala nos anos 1990.\nEn Norteam\u00e9rica hai pequenos raba\u00f1os comerciais de b\u00fafalos para a produci\u00f3n de iogur e queixo. Un profesor da Universidade de Florida criou b\u00fafalos aproveitando os excedentes de efectivos do zool\u00f3xico, que utilizou principalmente para a produci\u00f3n de carne para hamburguesas, e outros rancheiros do pa\u00eds util\u00edzanos para a produci\u00f3n de mozzarella.\nPor\u00e9n, Asia segue acollendo ao 95 % da poboaci\u00f3n mundial deste animal na actualidade.\nO b\u00fafalo dom\u00e9stico.\nO b\u00fafalo usouse, no sueste asi\u00e1tico, desde a m\u00e1is remota Antig\u00fcidade preferentemente para tirar do arado, sobre todo nos arrozais, onde a s\u00faa capacidade para moverse en zonas encharcadas resulta moi \u00fatil e por iso preferiuse a outros bovinos dom\u00e9sticos, como o ceb\u00fa, o gaur ou o banteng.\nNo sur de Europa (e especialmente en Italia) tam\u00e9n cumpre esta funci\u00f3n, ademais de utilizarse o leite para a fabricaci\u00f3n do queixo mozzarella usado nas pizzas e outros pratos da coci\u00f1a italiana.\nTam\u00e9n se aproveitan a s\u00faa carne e a s\u00faa pel (ultimamente, usada con bastante frecuencia para forrar os cascos de motociclista).\nStatus de conservaci\u00f3n.\nA especie dom\u00e9stica non se considera en perigo (est\u00edmase que debe haber uns 141 mill\u00f3ns de b\u00fafalos dom\u00e9sticos s\u00f3 no continente asi\u00e1tico, o animal dom\u00e9stico do que m\u00e1is persoas dependen), pero a s\u00faa existencia como animal salvaxe periga cada d\u00eda m\u00e1is debido \u00e1 desaparici\u00f3n do bosque tropical. S\u00f3 quedan uns 3500 exemplares no sueste asi\u00e1tico, probablemente extinto en Vietnam. No subcontinente indio a especie est\u00e1n practicamente extinta. Hai mandas de exemplares salvaxes naturalizadas no norte de Australia.\nEn liberdade, os b\u00fafalos m\u00f3vense en mandas de escaso poucos individuos e s\u00f3 contan co tigre como depredador frecuente. M\u00e1is raramente, os b\u00fafalos caen v\u00edtimas do crocodilo mari\u00f1o e as mandas de cu\u00f3ns, que sempre andan molestando \u00e1s cr\u00edas.\nTaxonom\u00eda.\nA clasificaci\u00f3n dos b\u00fafalos acu\u00e1ticos \u00e9 incerta. Algunhas autoridades mencionan unha soa especie, \"Bubalus bubalis\", con tres subespecies:\nOutros consideran que son especies estreitamente relacionadas, pero independentes, \"Bubalus bubalis\", \"Bubalus carabanensis\" e \"Bubalus arnee\", respectivamente.\nEn 2003, a Comisi\u00f3n Internacional de Nomenclatura Zool\u00f3xica (ICZN) ditaminou a favor de manter reunidos os b\u00fafalos acu\u00e1ticos \"de pantano\", e considerar un taxon separado para os \"b\u00fafalos de r\u00edo\", denominado \"Bubalus arnee\", a\u00ednda que o uso antigo \u00e9 a\u00ednda acept\u00e1bel para autores que o consideran conespec\u00edfico.\nO b\u00fafalo acu\u00e1tico \"de pantano\" ten 48 cromosomas, mentres que o b\u00fafalo \"de r\u00edo\" ten 50. Os dous tipos reprod\u00facense entre si, a\u00ednda que non facilmente, e poden producir descendencia f\u00e9rtil. Non se observou que se produzan h\u00edbridos con b\u00fafalos dom\u00e9sticos, e os embri\u00f3ns destes h\u00edbridos obtidos en laboratorio, non alcanzan a madureza."}
{"id": "211077", "revid": "22570", "url": "https://gl.wikipedia.org/wiki?curid=211077", "title": "FIFA World Player 2008", "text": "O premio FIFA World Player 2008 ga\u00f1ouno o xogador portugu\u00e9s Cristiano Ronaldo. Rematou diante dos dianteiros Lionel Messi e Fernando Torres na rolda final de votaci\u00f3ns."}
{"id": "211078", "revid": "89787", "url": "https://gl.wikipedia.org/wiki?curid=211078", "title": "Queil\u00e9n", "text": "Queilen ou Queil\u00e9n, chamada da primeira forma polos seus habitantes e as autoridades locais, \u00e9 unha comuna do Arquip\u00e9lago de Chilo\u00e9, no sur de Chile. Foi fundado por Antonio Cipriano Grille de L\u00f3pez y Haro a principios do s\u00e9culo XIX e durante moito tempo recibiu o nome de Puerto Grille.\nA capitalidade reside na vila do mesmo nome, co\u00f1ecido na zona polas s\u00faas praias e as vistas do golfo Corcovado e da Cordilleira dos Andes. At\u00f3pase a ambos lados dunha punta areosa, a 46 quil\u00f3metros de Chonchi. No censo do ano 2002, a s\u00faa poboaci\u00f3n alcanzaba os 1.912 habitantes, segundo o INE.\nXeograf\u00eda.\nAbarca unha porci\u00f3n do sueste da Illa Grande de Chilo\u00e9, entre as comunas de Chonchi e Quell\u00f3n, as\u00ed como as illas de Acuy e Tranqui. Ten unha superficie de 332\u00a0km2.\nIlla Acuy.\n\u00c9 unha illa pequena ao sueste do pobo de Queilen. Ten arredor de 2\u00a0km de longo e uns 500 metros de ancho nos seus puntos maiores, e polo tanto s\u00f3 conta cunha poboaci\u00f3n pequena, maioritariamente ind\u00edxena. Nela enc\u00f3ntrase o casar\u00edo de Acuy.\nIlla Tranqui.\n\u00c9 unha illa que se atopa fronte \u00e1 capital comunal, a 16 millas n\u00e1uticas. Pos\u00fae 270 habitantes aproximadamente. A illa ten 7 casar\u00edos: Centinela, Nepu\u00e9, San Jos\u00e9 de Tranqui, Alqui, Millahue, Tranqui e Leutepu.\nOutras localidades rurais queilinas.\nNa illa Grande de Chilo\u00e9: Agon\u00ed Alto, Aulen, Las Lajas, Pureo, Agon\u00ed Bajo, Contuy, Lelb\u00fan, Quechu, Aituy, Paildad, San Miguel, Apeche Alto, D\u00edaz Lira, Pilque, Santa Mar\u00eda, Apeche Bajo, Estero Queil\u00e9n e P\u00edo P\u00edo.\nServizos b\u00e1sicos.\nO pobo de Queilen esta dotado de: hospital, casa do concello, liceo polivalente, escola b\u00e1sica, 2 compa\u00f1\u00edas de bombeiros, restaurantes, igrexa, empresas de transporte de pasaxeiros, hotel, cabanas, hospedaxes, supermercados, ferreter\u00edas, locais con servizo telef\u00f3nico e internet, sinal para telefon\u00eda m\u00f3bil, servizo de taxis, porto con rampla, aer\u00f3dromo, museo, centro cultural, biblioteca, ximnasio, estadio, entre outros.\nAdemais conta coa Biblioteca P\u00fablica N\u00b0333 \"Profesora Helia Sandoval Andrade\" que desde o ano 2002 integrou nos seus servizos o Programa Biblioredes, permitindo o libre acceso a Internet e achegando os servizos tecnol\u00f3xicos a todos os usuarios tanto da comuna como a quen estean de paso.\nAtractivos tur\u00edsticos.\nNo sector urbano conta cun peirao peonil, miradoiro, cascada no esteiro, vistas ao volc\u00e1n Corcovado, praias habilitadas para o ba\u00f1o...\nNo sector rural destacan os cisnes na ba\u00eda de Detico, a ponte de Aituy, as Torres de Acui, as praias de Lelbun, a lagoa en Pio-P\u00edo, o faro Chom\u00edo en \u00d1ida, o esteiro de Paildad etc.\nFestas e actividades.\nSemana Queilina: real\u00edzase a segunda semana de febreiro. Progr\u00e1manse actividades tales como: un concurso de castelos de area e outro de disfraces, carros aleg\u00f3ricos, a \"noite veneciana\", a Expo-Queilen, 2 d\u00edas de pe\u00f1as folcl\u00f3rica...\nO \"reitimiento de Chancho\", ou tam\u00e9n co\u00f1ecido como \"carneo de Chancho\", real\u00edzanse a segunda fin de semana de xullo no patio cuberto do internado masculino de Queilen.\nAdemais real\u00edzanse un Torneo Nacional de Xadrez e un Campionato comunal e nacional de Kaiak en febreiro.\nFlora e fauna.\nA flora e fauna de Queilen \u00e9 similar \u00e1 do resto de Chilo\u00e9. Destacando especies vexetais nativas tales como: notros, \"Luma apiculata\", luma, \"Podocarpus\", nalcas, \"Ugni molinae\", calafates; e especies introducidas como: groselleiras, \"Rosa eglanteria\".\nAt\u00f3panse tam\u00e9n, especies animais tales como: pachancas (ping\u00fc\u00edns), lobos mari\u00f1os, pud\u00fas, golfi\u00f1os chilenos, gaivotas, \"Vanellus chilensis\", loros, voitres negros americanos, andori\u00f1as e gorri\u00f3ns."}
{"id": "211079", "revid": "27249", "url": "https://gl.wikipedia.org/wiki?curid=211079", "title": "Queilen", "text": ""}
{"id": "211080", "revid": "27249", "url": "https://gl.wikipedia.org/wiki?curid=211080", "title": "Ribes rubrum", "text": ""}
{"id": "211081", "revid": "22570", "url": "https://gl.wikipedia.org/wiki?curid=211081", "title": "FIFA World Player 2009", "text": "O premio FIFA World Player 2009 ga\u00f1ouno o xogador arxentino Lionel Messi. Rematou diante do dianteiro Cristiano Ronaldo e do mediocentro Xavi Hern\u00e1ndez na rolda final de votaci\u00f3ns."}
{"id": "211082", "revid": "22795", "url": "https://gl.wikipedia.org/wiki?curid=211082", "title": "Bubalus bubalis", "text": ""}
{"id": "211083", "revid": "22795", "url": "https://gl.wikipedia.org/wiki?curid=211083", "title": "B\u00fafalo acu\u00e1tico", "text": ""}
{"id": "211084", "revid": "22795", "url": "https://gl.wikipedia.org/wiki?curid=211084", "title": "B\u00fafalo da India", "text": ""}
{"id": "211085", "revid": "22795", "url": "https://gl.wikipedia.org/wiki?curid=211085", "title": "B\u00fafalo de auga", "text": ""}
{"id": "211086", "revid": "88215", "url": "https://gl.wikipedia.org/wiki?curid=211086", "title": "Jimmy Hagan", "text": "James Hagan, nado en Monkstown o 10 de agosto de 1956, \u00e9 un ex xogador e adestrador de f\u00fatbol de Irlanda do Norte.\nTraxectoria.\nComezou a s\u00faa carreira no Larne, equipo da liga irlandesa no ano 1974, o ano seguinte ga\u00f1ar\u00eda o galard\u00f3n de xogador novo do ano na liga do Ulster. En 1977 \u00e9 traspasado ao Coventry ingl\u00e9s, onde xogar\u00e1 3 tempadas a\u00ednda que a causa das lesi\u00f3ns non pode xogar apenas no Coventry e acaba sendo cedido. Comeza unha \u00e9poca de aventuras pasando polos Estados Unidos ou mesmo Hong Kong, despois das cales volver\u00eda a Inglaterra para xogar no Coventry outra vez e no Birmingham City.\nChega ao Celta de Vigo dende o Birmingham na tempada 1986-87, sendo unha peza importante da zaga no play-off de ascenso a Primeira Divisi\u00f3n Espa\u00f1ola, tres anos despois e a idade de 33 anos abandona o Celta para volver ao equipo no que comezou, o Larne, de onde sair\u00eda para rematar a s\u00faa experiencia como xogador de campo no Oddevold sueco, pasando despois a desempe\u00f1ar a funci\u00f3n de adestrador-xogador no Ballyema United (1991-93), Carrick Rangers (1993-94), Larne (1994-95), Crusader (1995-96) e Coleraine.\nNo ano 2005 volveu adestrar ao equipo da s\u00faa vida, o Larne, pero foi cesado por unha mala racha de resultados."}
{"id": "211087", "revid": "27155", "url": "https://gl.wikipedia.org/wiki?curid=211087", "title": "Robert Kerr", "text": "Robert Kerr, nado en Roxbourghshire, Escocia en 1755 e finado en Edimburgo, Escocia o 11 de outubro de 1813, foi un m\u00e9dico, naturalista, escritor e tradutor escoc\u00e9s.\nTraxectoria.\nFillo de James Kerr, un xoieiro, estudou Medicina na Universidade de Edimburgo. Nesa cidade exerceu como cirurxi\u00e1n no \"Edinburgh Foundling Hospital\".\nTraduciu ao ingl\u00e9s numerosas obras cient\u00edficas, como o \"Trait\u00e9e El\u00e9mentaire de Chimie\" de Antoine Lavoisier, en 1789.\nEn 1792 publicou \"The Animal Kingdom\" (\"O reino animal\"), primeiro de dous volumes dunha traduci\u00f3n dos catro tomos do \"Systema Naturae\" de Linneo. A pesar de que nunca publicou os dous volumenes restantes, a s\u00faa obra \u00e9 habitualmente citada como fonte taxon\u00f3mica para unha gran cantidade de especies.\nTraduciu, en 1789, un traballo de Berthollet sobre o hipoclorito de sodio e, entre 1793 e 1800 a \"Historie Naturelle des Quadrup\u00e8des Ovipares et des Serpens\" (\"Historia natural dos cuadr\u00fapedes ov\u00edparos e as serpentes\"), de Lac\u00e9p\u00e8de (parte da xigantesca \"Historia Natural\" de Buffon).\nEn 1794 abandonou a cirurx\u00eda para dirixir unha f\u00e1brica de papel, actividade na que perdeu a maior parte da s\u00faa fortuna. Aguillado pola necesidade econ\u00f3mica, intentou de novo prosperar como escritor a partir de 1809, publicando varias obras menores como \"General View of the Agriculture of Berwickshire\" (\"Visi\u00f3n xeral da ericultura de Berwickshire\") e, en 1811, unha \"History of Scotland during the reign of Robert Bruce\" (\"Historia de Escocia durante o reinado de Robert Bruce\").\nO seu \u00faltimo traballo foi unha traduci\u00f3n de \"Recherches sur les ossements fossiles de quadrupedes\"\" (\"Investigaci\u00f3ns sobre as osamentas f\u00f3siles de cuadr\u00fapedes\") de Cuvier, que foi publicada en 1815, despois da morte de Kerr, baixo o t\u00edtulo de \"Essays on the Theory of the Earth\".\nEntre as s\u00faas obras est\u00e1 un monumental estudo hist\u00f3rico en dezaoito volumenes, titulado \"A General History and Collection of Voyages and Travels - Arranged in Systematic Order: Forming a Complete History of the Origin and Progress of Navigation, Discovery, and Commerce, by Sea and Land, from the Earliest Ages to the Present Time\". Kerr comezou a serie en 1811 e os \u00faltimos volumes public\u00e1ronse postumamente, durante a d\u00e9cada de 1820.\nAbreviatura.\nA abreviatura Kerr empr\u00e9gase para indicar a Robert Kerr como autoridade na descrici\u00f3n e taxonom\u00eda en zoolox\u00eda."}
{"id": "211088", "revid": "23204", "url": "https://gl.wikipedia.org/wiki?curid=211088", "title": "Kerr (filme)", "text": "Kerr \u00e9 un filme turco de 2021 dirixido e escrito por Tayfun Pirselimo\u011flu. Fixo a s\u00faa estrea mundial no Festival de Cinema de Varsovia. Foi escollido como candidato de Turqu\u00eda para o mellor filme internacional na 95\u00aa edici\u00f3n dos premios, mais finalmente non foi nomeado."}
{"id": "211091", "revid": "109216", "url": "https://gl.wikipedia.org/wiki?curid=211091", "title": "Viktor Zubkov", "text": "Viktor Alekseevich Zubkov (en ), nado en Arbat (Sverdlovsk) o 15 de setembro de 1941, \u00e9 un economista, home de negocios e pol\u00edtico ruso que foi presidente do goberno de setembro de 2007 a maio de 2008 e primeiro vicepresidente de Vladimir Putin durante a presidencia de Dmitrii Medvedev.\nTraxectoria.\nZubkov era director do Servizo Federal de Supervisi\u00f3n Financeira ata o 12 de setembro de 2007 cando o presidente Vladimir Putin o elixiu para substitu\u00edr o primeiro ministro Mikhail Fradkov, o cal cesara ese d\u00eda. A Duma aprobou a elecci\u00f3n o 14 de setembro de 2007. O 7 de maio de 2008 segundo indica a Constituci\u00f3n de Rusia dimitiu o gabinete pola inauguraci\u00f3n do mandato do presidente de Rusia. Logo Putin designouno como primeiro vicepresidente do seu goberno.\nZubkov \u00e9 tam\u00e9n o presidente do consello de administraci\u00f3n de Gazprom."}
{"id": "211093", "revid": "27155", "url": "https://gl.wikipedia.org/wiki?curid=211093", "title": "Leptophlebiidae", "text": "Leptophlebiidae \u00e9 unha familia da orde Ephemeroptera que abrangue unhas 2000 especies. A familia reco\u00f1\u00e9cese facilmente pola galas bifurcadas presente no abdome das larvas.\nLarvas.\nAs larvas de leptophlebiidade viven en correntes de auga doce e en lagos, aliment\u00e1ndose de detritos e algas. Como en todas as larvas do x\u00e9nero Ephemeroptera, as fr\u00e1xiles branquias al\u00ed\u00f1anse nas marxes laterais do abdome. Nalg\u00fans x\u00e9neros desenv\u00f3lvense cairos mandivulares como tam\u00e9n sucede nos seus parentes das familias Ephemeridae, Polymitarcyidae e Portamanthidae."}
{"id": "211095", "revid": "54336", "url": "https://gl.wikipedia.org/wiki?curid=211095", "title": "Joaqu\u00edn Fern\u00e1ndez Santom\u00e9", "text": "Joaqu\u00edn Fern\u00e1ndez Santom\u00e9 \"Quinocho\", nado en Vigo o 17 de maio de 1932 e finado na mesma cidade o 20 de outubro de 1988, foi un xogador de f\u00fatbol galego, que desempe\u00f1aba o seu labor na demarcaci\u00f3n de defensa. Foi asasinado por uns ladr\u00f3ns nas instalaci\u00f3ns de Bala\u00eddos e o Real Club Celta creou un torneo na s\u00faa memoria.\nTraxectoria.\nIniciou a s\u00faa carreira deportiva no equipo do seu barrio, Casabranca, como extremo. Aos 19 anos o adestrador do Celta de Vigo f\u00edchao e conv\u00e9rteo en defensa, a\u00ednda que nun principio \u00e9 cedido ao Racing de Ferrol aos tres meses e reclamado polo Celta outra vez, de onde xa non se mover\u00eda durante 9 tempadas.\nEn 1962 remata o seu contrato co Celta e ficha polo Castell\u00f3n, onde permanecer\u00eda primeiro como xogador e despois como secretario t\u00e9cnico, ata que en 1974 o por ent\u00f3n presidente do Celta de Vigo, Antonio V\u00e1zquez G\u00f3mez, prop\u00faxolle facerse cargo da xerencia do club.\nO xoves 20 de outubro de 1988 \u00e1s 18:30 da tarde dous encapuchados entraron na sede do Celta no estadio de Bala\u00eddos, cando Quinocho se atopaba preparando o desprazamento do equipo ol\u00edvico a Donostia. Os ladr\u00f3ns marcharon cun bot\u00edn de 100.000 pesetas, deixando atr\u00e1s a Joaqu\u00edn Fern\u00e1ndez Santom\u00e9 ferido de morte coa arteria pulmonar e a aorta seccionadas tras encararse cos dous agresores, chegando xa morto \u00e1 cl\u00ednica Povisa.\nQuinocho foi sepultado no Cemiterio de Pereir\u00f3 nun enterro multitudinario suspend\u00e9ndose o partido contra a Real Sociedad en sinal de duelo. En 1995 creouse o Trofeo Memorial Quinocho en homenaxe ao hist\u00f3rico xogador."}
{"id": "211096", "revid": "75439", "url": "https://gl.wikipedia.org/wiki?curid=211096", "title": "Euphorbia friedrichiae", "text": "Euphorbia friedrichiae \u00e9 unha especie de planta da familia Euphorbiaceae, \u00e9 end\u00e9mica de Namibia. \u00c9 un pequeno arbusto suculento solitario que pode chegar ata os 30\u00a0cm de altura e 20 de di\u00e1metro e que ten o seu h\u00e1bitat natural no sueste de Namibia en vales de r\u00edos secos, tam\u00e9n hai poboaci\u00f3ns en Sur\u00e1frica, onde xa non \u00e9 end\u00e9mica ."}
{"id": "211103", "revid": "27155", "url": "https://gl.wikipedia.org/wiki?curid=211103", "title": "Receptor de c\u00e9lulas B", "text": "O receptor de c\u00e9lulas B (BCR) \u00e9 unha prote\u00edna receptora transmembrana situada na superficie dos linfocitos B (c\u00e9lulas inmunitarias produtoras de anticorpos). O linfocito B contacta co ant\u00edxeno estra\u00f1o por medio do seu receptor, o que \u00e9 necesario para a s\u00faa activaci\u00f3n. O residuo do receptor que se une ao ant\u00edxeno \u00e9 un anticorpo integrado na membrana, que exp\u00f3n ao exterior as s\u00faas rexi\u00f3ns Fab, e que, como todos os anticorpos, ten un sitio de uni\u00f3n espec\u00edfico para un certo ant\u00edxeno, determinado aleatoriamente durante a maduraci\u00f3n dos clons de linfocitos B (cada clon de c\u00e9lulas B ten unha especificidade distinta). Cando un linfocito B se une por primeira vez ao seu ant\u00edxeno espec\u00edfico, \u00e9 activado, empeza a proliferar e a diferenciarse, xerando unha poboaci\u00f3n de c\u00e9lulas plasm\u00e1ticas B de grandes ret\u00edculos endoplasm\u00e1ticos rugosos produtoras e secretoras de anticorpos, e c\u00e9lulas B de memoria, que non actuar\u00e1n ata que se produza unha resposta secundaria durante a segunda exposici\u00f3n a ese mesmo ant\u00edxeno.\nO receptor da c\u00e9lula B ou BCR exerce d\u00faas funci\u00f3ns esenciais na s\u00faa interacci\u00f3n cos ant\u00edxenos. Unha funci\u00f3n \u00e9 a transduci\u00f3n de sinais, que implican cambios na oligomerizaci\u00f3n do receptor. A segunda funci\u00f3n \u00e9 mediar na internalizaci\u00f3n e posterior procesamento do ant\u00edxeno, p\u00e9ptidos do cal ser\u00e1n despois presentados na superficie celular \u00e1s c\u00e9lulas T colaboradoras ou TH. As funci\u00f3ns do BCR son necesarias para unha produci\u00f3n normal de anticorpos, e os defectos na transduci\u00f3n de sinais desde o BCR poden orixinar inmunodeficiencia, autoinmunidade , e tumores de c\u00e9lulas B .\nCompo\u00f1entes do receptor de c\u00e9lulas B.\nO receptor de c\u00e9lulas B est\u00e1 composto por d\u00faas partes :\nV\u00edas de sinalizaci\u00f3n do receptor de c\u00e9lulas B.\nHai varias v\u00edas de sinalizaci\u00f3n por medio das que o BCR pode transducir sinais. As que se co\u00f1ecen poden transducir sinais intracelularmente a trav\u00e9s da v\u00eda PLCy/calcio/NFAT, a v\u00eda PI3K, a v\u00eda IKK/NF-\u03baB, e a v\u00eda ERK can\u00f3nica. (ver imaxe) Estas v\u00edas de sinalizaci\u00f3n finalmente orixinan a expresi\u00f3n inicial de certos xenes que posteriormente activan a outros implicados na proliferaci\u00f3n das c\u00e9lulas B, diferenciaci\u00f3n e produci\u00f3n de inmunoglobulinas e outros procesos.\nNo caso da v\u00eda do factor de transcrici\u00f3n IKK/NF-\u03baB o funcionamento \u00e9 o seguinte: "}
{"id": "211104", "revid": "27155", "url": "https://gl.wikipedia.org/wiki?curid=211104", "title": "BCR", "text": ""}
{"id": "211106", "revid": "1131", "url": "https://gl.wikipedia.org/wiki?curid=211106", "title": "Facultade de Formaci\u00f3n do Profesorado de Lugo", "text": "A Facultade de Formaci\u00f3n do Profesorado \u00e9 un centro da Universidade de Santiago de Compostela, sita no Campus de Lugo. Nela imp\u00e1rtese a titulaci\u00f3n oficial de Mestre con catro especialidades: Educaci\u00f3n Primaria, Educaci\u00f3n Infantil, Educaci\u00f3n F\u00edsica e Lingua Estranxeira, que coa adaptaci\u00f3n ao Espazo Europeo de Educaci\u00f3n Superior pasar\u00edan a ser s\u00f3 os graos en mestrado en Educaci\u00f3n Infantil e en Educaci\u00f3n Primaria. Tam\u00e9n se imparte o mestrado en Profesorado e \u00e9 sede do 4\u00ba ciclo. Para o curso 2011/12 est\u00e1 prevista a implantaci\u00f3n do mestrado en Direcci\u00f3n de Actividades Educativas na Natureza.\nO actual edificio da Facultade, inaugurado en 1956, est\u00e1 situado na Avenida de Ram\u00f3n Ferreiro, esquina coa r\u00faa Pintor Corredoira. No mesmo inmoble est\u00e1 o CEIP Anexa.\nNas Li\u00f1as Xerais da Programaci\u00f3n Plurianual aprobadas polo Claustro da Universidade de Santiago de Compostela, est\u00e1 prevista a conversi\u00f3n da Escola en Facultade de Profesorado.\nOrixe.\nRem\u00f3ntase ao ano 1842, data en que foi inaugurada a Escola Normal de Lugo. \u00c9, polo tanto, o centro universitario m\u00e1is antigo do Campus de Lugo. En 1849 o centro quedou instalado no edificio do convento de San Domingos e permaneceu como Escola Normal ata que pola Lei Xeral de Educaci\u00f3n de 1970, se transformou en Escola Universitaria de Formaci\u00f3n do Profesorado de EXB e f\u00f3ronlle adxudicadas no plano de estudos de 1971 as seguintes especialidades: Filol\u00f3xica, F\u00edsico-Matem\u00e1ticas e Humanas, e dez anos m\u00e1is tarde a especialidade de Preescolar. Este plano, con lixeiras variantes manter\u00edase ata 1993, no que se empezan a implantar as actuais titulaci\u00f3ns, conforme o R.D. 1440/1991 do 30 de agosto. Os planos de estudos actualmente en vigor son do ano 2000, pero est\u00e1n en proceso de extinci\u00f3n, ao seren substitu\u00eddos polos novos Ggraos."}
{"id": "211107", "revid": "89787", "url": "https://gl.wikipedia.org/wiki?curid=211107", "title": "Euforbi\u00e1ceas", "text": "As euforbi\u00e1ceas (Euphorbiaceae) son unha familia de plantas con flor con entre 232 x\u00e9neros reco\u00f1ecidos e 320 e aproximadamente 6100 especies, a maior\u00eda son herb\u00e1ceas pero algunhas, en especial nos tr\u00f3picos son arbustos ou \u00e1rbores. Algunhas son suculentas e semellan cactos. \u00c9 unha familia predominantemente tropical, o maior n\u00famero de especies at\u00f3pase na rexi\u00f3n indo-malaia e en segundo lugar na na Am\u00e9rica tropical, en \u00c1frica \u00e9 algo menos abundante. Mais tam\u00e9n habita \u00e1reas non tropicais, en especial o x\u00e9nero Euphorbia, como son a Conca do Mediterr\u00e1neo, Oriente Medio, Sur\u00e1frica e o sur dos Estados Unidos .\nAs follas son polo xeral simples, alternas, opostas ou nalg\u00fans casos verticiladas con est\u00edpulas; naqueles casos nos que as follas son compostas son sempre palmadas, e nunca pinnadas. As est\u00edpulas p\u00f3dense transformar en tricomas, gl\u00e1ndulas ou espi\u00f1as, ou mesmo en especies suculentas poden non existir.\nAs flores, sim\u00e9tricas radialmente, son unisexuais, normalmente coas flores femininas e masculinas presentes na mesma planta. Nunha familia con tan gran n\u00famero de especies, hai unha gran variedade na estrutura das flores, que poden ser monoicas ou dioicas. Os estames poden variar entre 1 e 10, e por veces m\u00e1is, e as flores femininas son hip\u00f3xenas, isto \u00e9 con ovario s\u00fapero.\nAs plantas da subtribo Euphorbiinae (\"Euphorbia\" e parentes pr\u00f3ximos) presenta unha inflorescencia que aparenta unha flor \u00fanica, denominada ciatio, que \u00e9 un pequeno inv\u00f3lucro con forma de copa consistente en br\u00e1cteas fusionadas e gl\u00e1ndulas no bordo envolvendo un conxunto de flores estaminadas que circundan unha \u00fanica flor pistilada. Todo o conxunto asem\u00e9llase a unha soa flor.\nO froito normalmente \u00e9 un esquizocarpo, e nalg\u00fans casos unha drupa. Un esquizocarpo t\u00edpico \u00e9 a regma, un froito capsular con m\u00e1is de dous carpelos, que se divide en monocarpos na madureza crebando explosivamente, diseminando as pequenas sementes.\nA familia cont\u00e9n unha gran variedade de filotoxinass, principalmente diterpeno \u00e9steres, alcaloides, glic\u00f3sido e toxinas do tipo r\u00edcino.\nUn zume leitoso ou l\u00e1tex \u00e9 caracter\u00edstico das subfamilias Euphorbioideae e Crotonoideae que \u00e9 pozo\u00f1ento na primeira pero incocuo en Crotonoideae .\nUsos.\nAlgunhas plantas da familia te\u00f1en un amplo uso comercial, \u00e9 o caso da mandioca (\"Manihot esculenta\"), r\u00edcino (\"Ricinus communis\"), \"Jatropha curcas\") e a hevea (\"Hevea brasiliensis\"). \nOutras util\u00edzanse como plantas ornamentais, \u00e9 o caso da \"Euphorbia pulcherrima\"). As euforbi\u00e1ceas frondosas \"Euphorbia esula\" e \"Sapium sebiferum\" son malas herbas invasivas en Am\u00e9rica do Norte.\nEn canto ao seu uso m\u00e9dico, algunhas especies de \"Euphorbiaceae\" son efectivas contra do herpes (HSV-2).\nVulnerabilidade.\nAlgunhas especies, pese aos seus beneficios m\u00e9dicos, enfr\u00f3ntanse ao risco da extinci\u00f3n, \u00e9 o caso da \"E.\u00a0appariciana\", \"E.\u00a0attastoma\", \"E.\u00a0crossadenia\" e \"E.\u00a0gymnoclada\"."}
{"id": "211108", "revid": "31271", "url": "https://gl.wikipedia.org/wiki?curid=211108", "title": "Euphorbiaceae", "text": ""}
{"id": "211109", "revid": "25871", "url": "https://gl.wikipedia.org/wiki?curid=211109", "title": "Mauro Rodr\u00edguez Cuesta", "text": "Mauro Rodr\u00edguez Cuesta, nado en Vigo o 15 de xaneiro de 1932, \u00e9 un exfutbolista galego, que xogaba nas demarcaci\u00f3ns de dianteiro e de volante.\nTraxectoria.\nComezou xogando en equipos pequenos da cidade ol\u00edvica pero enseguida se fixou nel o Celta de Vigo de onde marchou cedido d\u00faas tempadas \u00e1 Ponferradina e ao Avil\u00e9s, onde conseguiu o Trofeo Pichichi de Segunda Divisi\u00f3n Espa\u00f1ola.\nDebutou no primeiro equipo o 27 de setembro de 1953 con ante o Deportivo da Coru\u00f1a, que rematar\u00eda con vitoria celeste por 3-1, esta primeira tempada xogar\u00eda 6 partidos marcando 2 goles fronte ao Osasuna.\nCo Celta chegar\u00eda a vivir momentos importantes e a marcar goles fundamentais da historia celeste, como o gol marcado ao Valencia Club de F\u00fatbol na pen\u00faltima xornada da tempada 1954-1955, ou a pol\u00e9mica sobre o ga\u00f1ador do Trofeo Pichichi entre el e Alfredo Di St\u00e9fano, sendo oficialmente ga\u00f1ador non sen moita controversia.\nTras recibir moitas ofertar polo xogador o Celta acaba vendendo a Mauro ao Real Zaragoza tras 5 tempadas nas que marcou a impresionante cantidade de 69 goles, 2 goles cada 3 partidos. Co Zaragoza a\u00ednda xogar\u00eda dous anos m\u00e1is na m\u00e1xima categor\u00eda."}
{"id": "211110", "revid": "89787", "url": "https://gl.wikipedia.org/wiki?curid=211110", "title": "Rafael Land\u00edn Carrasco", "text": "Rafael Land\u00edn Carrasco, nado en Pontevedra o 13 de maio de 1923 e finado na mesma cidade o 1 de abril de 2005, foi un avogado, xornalista e pol\u00edtico galego.\nTraxectoria.\nFillo de Prudencio Land\u00edn Tob\u00edo. Licenciado en Dereito pola Universidade de Santiago de Compostela. Colaborador de \"Faro de Vigo\" e \"ABC\", foi director do peri\u00f3dico \"Litoral\". Foi delegado provincial de Informaci\u00f3n e Turismo en C\u00e1diz e Pontevedra (1963) e gobernador Civil de \u00c1raba (1976). Foi Premio Nacional de Xornalismo e condecorado coa Cruz de la Orden del M\u00e9rito Civil."}
{"id": "211111", "revid": "1131", "url": "https://gl.wikipedia.org/wiki?curid=211111", "title": "Amancio Land\u00edn Jaraiz", "text": "Amancio Land\u00edn Jaraiz, nado en Pontevedra o 27 de xaneiro de 1947, \u00e9 un bi\u00f3logo e pol\u00edtico galego.\nTraxectoria.\nFillo de Amancio Land\u00edn Carrasco. Licenciado en Ciencias pola Universidade Complutense de Madrid, en 1972 incorporouse ao Plan de Explotaci\u00f3n Marisqueira de Galicia, onde foi asesor das confrar\u00edas de pescadores. En 1976 foi nomeado encargado da r\u00eda de Pontevedra. En 1980 foi nomeado director do Centro Experimental de Vilaxo\u00e1n e en 1981 xefe do departamento de Crust\u00e1ceos. En 1994 asumiu a delegaci\u00f3n territorial en Pontevedra da Conseller\u00eda de Pesca, Marisqueo e Acuicultura da Xunta de Galicia e en 1995 director xeral de Marisqueo e Acuicultura. En decembro de 1997 foi nomeado Conselleiro de Pesca, Marisqueo e Acuicultura, posto no que permaneceu ata 2001. Despois foi director do Centro Tecnol\u00f3xico do Mar de Vigo (CETMAR)."}
{"id": "211112", "revid": "89787", "url": "https://gl.wikipedia.org/wiki?curid=211112", "title": "Borja Gol\u00e1n", "text": "Borja Gol\u00e1n Sant\u00edn, nado no Milladoiro o 6 de xaneiro de 1983, \u00e9 un xogador profesional de squash galego. \nProclamouse 16 veces campi\u00f3n de Espa\u00f1a e est\u00e1 considerado o mellor xogador espa\u00f1ol de squash da historia.\nTraxectoria.\nComezou a s\u00faa carreira profesional no ano 2002 ga\u00f1ando ese mesmo ano o Open de Italia e proclam\u00e1ndose campi\u00f3n de Espa\u00f1a en Palma de Mallorca. Dende ese momento e ata 2019 ga\u00f1ou todos os partidos que disputou en Espa\u00f1a, ata que perdeu un partido por primeira vez en 17 anos fronte a Edmon L\u00f3pez. Nese per\u00edodo ga\u00f1ou o campionato de Espa\u00f1a en 16 ocasi\u00f3ns, todas excepto a edici\u00f3n de 2010, que non puido disputar pola rotura do ligamento cruzado anterior que sufriu en Bogot\u00e1, no Aberto de Colombia, xusto despois de colocarse como n\u00famero 10 da clasificaci\u00f3n mundial ao acadar a final de dito torneo.\nEn 2006 proclamouse subcampi\u00f3n de Europa tras xogar a final contra o franc\u00e9s Gr\u00e9gory Gaultier, posto que repetiu en 2012, cando perdeu na final contra o fin\u00e9s Olli Tuominen. En 2014 alcanzou o posto n\u00famero 5 do mundo e ao ano seguinte quedou de novo subcampi\u00f3n europeo perdendo na final de novo contra Gaultier. Finalmente en 2016, en Praga, converteuse por primeira vez en campi\u00f3n de Europa, ao ga\u00f1ar na final do torneo ao mesmo Gaultier por 3-2. Tras quedar terceiro en 2017, ga\u00f1ou de novo o t\u00edtulo continental en 2018, ao vencer na final ao brit\u00e1nico George Parker por 3-2. En 2019 alcanzou de novo a final europea, mais non puido ga\u00f1ar ao alem\u00e1n Raphael Kandra.\nReco\u00f1ecementos.\nFoi elixido varias veces mellor deportista de Ames e a pista de squash de Bertamir\u00e1ns leva o seu nome."}
{"id": "211113", "revid": "98629", "url": "https://gl.wikipedia.org/wiki?curid=211113", "title": "B\u00f3vidos", "text": "A dos b\u00f3vidos (\"Bovidae\") \u00e9 unha familia de mam\u00edferos artiod\u00e1ctilos ruminantes que comprende, segundo os autores, entre oito e dez subfamilias (alg\u00fans chegan a admitir at\u00e9 a ducia), entre as que destacan a dos bovinos (\"Bovinae\"), que incl\u00fae bois, bisontes e b\u00fafalos; a dos caprinos (\"Caprinae\"), que agrupa a cabras, ovellas e rebezos, e a dos antilopinos (\"Antilopinae\"), ou \"ant\u00edlopes verdadeiros\", que comprende as numerosas especies de gacelas e outros ant\u00edlopes.\nOs seus h\u00e1bitats naturais son moi variados, estend\u00e9ndose desde o \u00c1rtico at\u00e9 o tr\u00f3pico de C\u00e1ncer, habitando sobre todo en rexi\u00f3ns de prader\u00edas e sabanas, no vello mundo (Eurasia e \u00c1frica) e en Norteam\u00e9rica.\nA domesticaci\u00f3n dalg\u00fans b\u00f3vidos comezou no neol\u00edtico, coas ovellas, en Mesopotamia, hai 10.000 anos.\nCaracter\u00edsticas.\n \nTodos eles te\u00f1en como caracter\u00edstica en com\u00fan unha alimentaci\u00f3n estritamente herb\u00edvora (excepto a maior\u00eda dos duiqueros, que son omn\u00edvoros.)\nTanto as femias como os machos presentan unhas protuberancias na fronte (cornos). Os cornos non est\u00e1n ramificados, e normalmente son curvos ou retortos. A s\u00faa estrutura \u00e9 \u00f3sea, e est\u00e1n recubertos por unha funda c\u00f3rnea que nunca muda.\nEn xeral, as s\u00faas especies habitan en climas temperados e tropicais.\nOs b\u00f3vidos m\u00e1is grandes poden chegar a pesar cerca dunha tonelada e ter unha altura na cruz de 2 m (bois, b\u00fafalos, bisontes). Por outra parte, os m\u00e1is pequenos poden pesar tan s\u00f3 3\u00a0kg e non ser m\u00e1is grandes que un gato dom\u00e9stico (dic-dics).\nAlg\u00fans deles son macizos, pesados e musculosos (como o touro), mentres que outros poden ser \u00e1xiles, con patas finas e longas (como as gacelas).\nA maior\u00eda dos membros desta familia congr\u00e9ganse en grupos grandes con estruturas sociais moi complexas, pero existen casos nos que o seu comportamento non \u00e9 gregario.\nOs b\u00f3vidos ocupan unha ampla \u00e1rea de dispersi\u00f3n, inclu\u00edndo zonas de climas e h\u00e1bitats diferentes, podendo vivir en desertos, na tundra e en bosques tropicais.\nTal e como se mencionou son ruminantes, tendo o seu est\u00f3mago policompartimentado; na etapa adulta te\u00f1en catro compartimentos g\u00e1stricos ou est\u00f3magos (rume ou panza, ret\u00edculo ou barrete, libro ou omaso e calleiro ou abomaso \u2014que \u00e9 o verdadeiro est\u00f3mago, o que segrega o suco g\u00e1strico\u2014).\nAs diferentes funci\u00f3ns de cada compartimento abarcan todo o proceso de dixesti\u00f3n dos vexetais inxeridos, que poden ser forraxe (\"pasto\") ou produtos agr\u00edcolas (palla, feo, alfalfa etc.) no caso de seren animais dom\u00e9sticos.\nNas etapas infant\u00eds, os b\u00f3vidos s\u00f3 te\u00f1en desenvolvido o abomaso, e alim\u00e9ntanse unicamente de leite materno; nese momento non se consideran ruminantes. Aproximadamente aos tres meses de idade, segundo a especie, xa adoitan ter en funcionamento as catro cavidades estomacais, polo que poden xa considerarse ruminantes.\nClasificaci\u00f3n.\nA familia foi definida en 1821 polo zo\u00f3logo brit\u00e1nico John Edward Gray (1800-1875), na s\u00faa obra \"On the natural arrangement of Vertebrose Animals\".\nTaxonom\u00eda.\nTradicionalmente consider\u00e1base que a familia comprend\u00eda as dez subfamilias seguintes:\nFamilia Bovidae \nAutores como Cabrera separan os x\u00e9neros \"Rupicapra\" (rebezos) e af\u00edns da subfamilia dos \"Caprinae\" e forman con eles a dos \"Rupicaprinae\".\nPor\u00e9n, a maior\u00eda dos autores reducen actualmente o n\u00famero de subfamilias a oito:\nFamilia \"Bovidae\"\nO \u00faltimo b\u00f3vido.\nA \u00faltima especie de b\u00f3vido descubriuse en data tan recente como 1992, na Reserva Natural de Vu Quang, nas selvas do norte de Vietnam, preto da fronteira con Laos.&lt;br&gt; Este raro animal, co\u00f1ecido polos lugare\u00f1os como \"sao la\" (e na bibliograf\u00eda internacional como saola ou boi de Vu Quang), foi clasificado como \"Pseudoryx nghetinhensis\", e adscrito \u00e1 li\u00f1axe dos x\u00e9neros \"Bos\" e \"Bison\" (tribo dos bovininos).&lt;br&gt;Ante o perigo de que desaparecese esta especie, (e outra, descuberta na mesma selva, e no mesmo ano, pero pertencente \u00e1 familia dos c\u00e9rvidos e clasificada como \"Megamuntiacus vuquangenisis\"), as autoridades do pa\u00eds ampliaron considerabelmente a reserva, limitando ademais a explotaci\u00f3n forestal.&lt;br&gt;Na reuni\u00f3n do CITES de novembro de 1994, en Fort Lauderdale, Florida, Estados Unidos acordouse inclu\u00edr ambas as especies no \"anexo I\" deste convenio internacional, o que implica a prohibici\u00f3n total do seu comercio.\nEvoluci\u00f3n e filoxenia.\nA familia dos b\u00f3vidos co\u00f1\u00e9cese grazas a f\u00f3siles do mioceno temper\u00e1n, hai ao redor de 20 mill\u00f3ns de anos (MA). Os primeiros b\u00f3vidos indiscut\u00edbeis foron os \"Eotragus\", que viviron hai 18 MA en Europa, \u00c1frica e Paquist\u00e1n. Eran animais pequenos, algo parecidos \u00e1s gacelas, e viv\u00edan probabelmente en ambientes forestais.\nOs b\u00f3vidos diversific\u00e1ronse rapidamente no mioceno tard\u00edo, nun per\u00edodo no que a Terra sufriu un quecemento que levou a unha gran mestura das faunas de \u00c1frica, Eurasia e Norteam\u00e9rica.Esta radiaci\u00f3n miocena tard\u00eda, que ampliou notabelmente o n\u00famero de especies, debeuse en parte a que moitos b\u00f3vidos se adaptaron a h\u00e1bitats m\u00e1is abertos, como as prader\u00edas (no mioceno hab\u00eda ao redor de 78 x\u00e9neros, en comparaci\u00f3n cos 50 actuais). O seu desenvolvemento tivo lugar no vello mundo, onde a\u00ednda son numerosos, especialmente en \u00c1frica.\nNos primeiros tempos da s\u00faa historia evolutiva, os b\u00f3vidos divid\u00edronse en dous clados principais, \"Boodontia\" (de dentes de boi) e \"Aegodontia\" (de dentes de cabra). Esta temper\u00e1 divisi\u00f3n entre \"Boodontia\" (de orixe euroasi\u00e1tica) e \"Aegodontia\" (de orixe africana) atrib\u00faesa \u00e1 divisi\u00f3n entre estas masas de terra continental. Cando estes continentes se uniron posteriormente, a barreira que os illaba desapareceu, e ambos os grupos se expandiron os uns cara aos terriotorios dos outros.\nNo mioceno medio os b\u00f3vidos xa estaban presentes no conxunto do vello mundo, e unhas poucas especies chegaron no plistoceno a Norteam\u00e9rica a trav\u00e9s do estreito de Bering.\nUn pos\u00edbel cladograma repres\u00e9ntase a continuaci\u00f3n:\nEn Galicia e en Europa.\nNa Pen\u00ednsula Ib\u00e9rica, ademais das tres especies dom\u00e9sticas, vacas, cabras e ovellas, habitan outras tres dos x\u00e9neros \"Capra\", \"Ovis\" e \"Rupicapra\".\nOs b\u00f3vidos salvaxes da nosa terra estiveron suxeitos a repoboaci\u00f3ns e reintroduci\u00f3ns. O rebezo galego (\"Rupicapra pyrenaica parva\"), que en tempos pasados fora moi com\u00fan nas serras orientais lindantes con Asturias e Le\u00f3n, estivo a piques da extinci\u00f3n pero, na actualidade, est\u00e1 recolonizando estes h\u00e1bitats a causa das medidas para a protercci\u00f3n da especie e, sobre todo, da s\u00faa reintroduci\u00f3n na monta\u00f1a leonesa. A cabra montesa aut\u00f3ctona, \"Capra pyrenaica lusitanica\", que vivira nas serras orientais e sudorientais, extinguiuse a mediados do s\u00e9culo XIX). Na actualidade int\u00e9ntanse repoboar estas zonas con individuos da subespecie \"C. p. victoriae\".\nO caso do mufl\u00f3n.\nO carneiro bravo ou mufl\u00f3n (\"Ovis musimon\" = \"Ovis aries musimon\") extinguiuse hai milenios do continente europeo debido \u00e1 caza excesiva e aos cambios clim\u00e1ticos, e quedou relegado \u00e1s illas de C\u00f3rsega, Sarde\u00f1a e Chipre, e foi reintroducido nesta \u00faltima illa durante o neol\u00edtico.\nEn s\u00e9culos posteriores volveu ao continente da man do home, adapt\u00e1ndose perfectamente e sendo hoxe en d\u00eda unha especie en expansi\u00f3n, sobre todo nas zonas monta\u00f1osas, de xeito que hoxe xa non est\u00e1 en perigo de extinci\u00f3n (a\u00ednda que o seu status \u00e9, segundo a UICN, de \"VU\" (vulner\u00e1bel), e \u00e9 obxecto en moitos lugares de actividade cinex\u00e9tica.\nNos anos 1930 logr\u00e1ronse introducir de contrabando alg\u00fans exemplares no continente, en Italia, exemplares que foron liberados en primeiro lugar en zonas protexidas e, despois, en territorios libres, estando hoxe moi estendidos nos Apeninos e nos seus contrafortes. Tam\u00e9n existen importantes poboaci\u00f3ns en Alema\u00f1a e na Rep\u00fablica Checa.\nNa pen\u00ednsula italiana o mufl\u00f3n \u00e9 unha especie xestionada, pero soamente na selecci\u00f3n dos esp\u00e9cimes (como a maior\u00eda dos ungulados silvestres, ag\u00e1s o xabaril). S\u00f3 en Sarde\u00f1a, onde viven m\u00e1is de 2.000 exemplares, a\u00ednda hoxe \u00e9 unha especie protexida en risco de extinci\u00f3n pola caza furtiva e a competencia dos raba\u00f1os de ovellas.En tempos recentes introduciuse tam\u00e9n na pen\u00ednsula Ib\u00e9rica, nas illas Canarias, nos Estados Unidos (inclu\u00eddo Hawai) e en numerosos coutos de caza de todo o mundo, mesmo en lugares tan afastados de Europa como Chile ou a Arxentina.&lt;br&gt;O mufl\u00f3n est\u00e1 distribu\u00eddo en Espa\u00f1a nos Portos de Tortosa-Beceite, entre Tarragona, Teruel e Castell\u00f3n, en Tenerife (Parque Nacional dos Canell\u00f3ns do Teide), na serra de Cazorla (provincia de Xa\u00e9n) e de Alcaraz (provincia de Albacete), na reserva de caza da Moa de Cortes (Valencia), na serra do Cid (Alacant), nas serran\u00edas de Cuenca e de Ronda (esta, na provincia de M\u00e1laga), no Parque Natural dos Alcornocales (C\u00e1diz), no Pireneo catal\u00e1n, na reserva de caza do Alt Pirineu (Lleida), nos montes do Invernadeiro (Ourense) e no Parque Natural da Serra da Moa e cabo Ti\u00f1oso, en Cartaxena (Rexi\u00f3n de Murcia)."}
{"id": "211114", "revid": "5904402", "url": "https://gl.wikipedia.org/wiki?curid=211114", "title": "Amancio Land\u00edn Carrasco", "text": "Amancio Land\u00edn Carrasco, nado en Pontevedra o 3 de novembro de 1918 e finado ib\u00eddem o 28 de xullo de 2018, foi un historiador naval e escritor galego.\nTraxectoria.\nFillo de Prudencio Land\u00edn Tob\u00edo. Licenciado en Dereito pola Universidade de Santiago de Compostela (1941), foi profesor axudante de Dereito penal. Ingresou no corpo xur\u00eddico da Armada (1942) e foi coronel auditor (1966). Foi bolseiro do Instituto Hist\u00f3rico de Mari\u00f1a do Consello Superior de Investigaci\u00f3ns Cient\u00edficas (1943-45). Doutorouse en Dereito pola Universidade de Madrid en 1974. Foi secretario e vogal do Tribunal de Defensa da Competencia. Dirixiu o peri\u00f3dico \"Litoral\" (1954-1955) e foi subdirector da \"Revista General de Marina\".\n\u00c9 pai do pol\u00edtico Amancio Land\u00edn Jaraiz."}
{"id": "211115", "revid": "1131", "url": "https://gl.wikipedia.org/wiki?curid=211115", "title": "Facultade de Formaci\u00f3n do Profesorado", "text": ""}
{"id": "211116", "revid": "1888", "url": "https://gl.wikipedia.org/wiki?curid=211116", "title": "Amancio Land\u00edn", "text": "O nome de Amancio Land\u00edn pode referirse a:"}
{"id": "211117", "revid": "22795", "url": "https://gl.wikipedia.org/wiki?curid=211117", "title": "Bovidae", "text": ""}
{"id": "211118", "revid": "22795", "url": "https://gl.wikipedia.org/wiki?curid=211118", "title": "Bison", "text": ""}
{"id": "211120", "revid": "5132", "url": "https://gl.wikipedia.org/wiki?curid=211120", "title": "Jos\u00e9 Juan Figueiras", "text": "Jos\u00e9 Juan Figueiras Garc\u00eda, nado en Vigo o 25 de xaneiro de 1979, \u00e9 un futbolista galego que xoga de porteiro no Athletic Torrellano, da Terceira Divisi\u00f3n RFEF.\nTraxectoria.\nComezou a xogar ao f\u00fatbol en varios equipos vigueses como o R\u00e1pido de Bouzas, o Areosa e o Valadares. Aos 18 anos, cando a\u00ednda era co\u00f1ecido como Josi\u00f1o e tras xogar d\u00faas tempadas como xuvenil no Colegio Hogar San Roque, a segunda delas na Divisi\u00f3n de Honra, foi fichado polo Real Valladolid para o seu filial, o Valladolid B. Con todo, no equipo de Segunda B que adestraba o tam\u00e9n vigu\u00e9s Antonio G\u00f3mez s\u00f3 disputou un partido, na xornada 37 fronte ao Real Zaragoza B.\nNa tempada 1999/00 volveu a Galicia para incorporarse ao CD Ourense. Nas s\u00faa primeira tempada en Ourense xogou no filial en Terceira, disputando tam\u00e9n un partido co primeiro equipo en 2\u00aaB, mentres que no seu segundo ano foi o porteiro suplente de Ram\u00f3n no primeiro equipo, a\u00ednda que na parte final da tempada xogou tam\u00e9n varios partidos co filial en Preferente. Na seguinte tempada, a 2001/02, volveu ser o porteiro suplente do primeiro equipo, tendo por diante a Santisteban e disputando un total de nove partidos.\nNo ver\u00e1n de 2002 fichou polo Celta de Vigo para xogar no seu filial, o Celta B, en Segunda Divisi\u00f3n B. Foi o porteiro titular toda a tempada por diante de Dani Gim\u00e9nez e incluso debutou co primeiro equipo na pen\u00faltima xornada de Primeira Divisi\u00f3n, fronte ao Real Racing Club de Santander en Bala\u00eddos, entrando na segunda parte despois de que Pablo Cavallero fora expulsado. Disputou a seguinte tempada de novo co filial como porteiro titular, e debutou na Copa do Rei co primeiro equipo, no partido de volta dos cuartos de final fronte ao Alav\u00e9s.\nTralo seu paso polo club celeste volveu ao Ourense, adestrado por Milo Abelleira. No club ourens\u00e1n recibiu s\u00f3 11 goles en 20 partidos na primeira parte da tempada, o que propiciou o seu traspaso no mercado invernal ao Ciudad de Murcia, da Segunda Divisi\u00f3n. O meta vigu\u00e9s f\u00edxose coa titularidade no que restaba de tempada, pero nas seguintes tivo que competir polo posto con Jaime Jim\u00e9nez. No 2008 o club foi trasladado de Murcia a Granada e o seu nome foi mudado a Granada 74 Club de F\u00fatbol, descendendo ao final da tempada.\nNo ver\u00e1n de 2009 asinou co \u00c1guilas para xogar de novo na categor\u00eda de bronce, disputando 38 partidos. Ao ano seguinte fichou polo Granada Club de F\u00fatbol, con quen ascende en dous anos desde Segunda B at\u00e9 a Primeira Divisi\u00f3n. Na s\u00faa primeira tempada no equipo andaluz xogou 17 partidos pero tras a chegada do tam\u00e9n galego Roberto en 2010 apenas dispuxo de minutos, e non chegou a xogar co equipo en Primeira na tempada 2011/12. No ver\u00e1n do 2012 asinou polo Club Deportivo Lugo, na Segunda Divisi\u00f3n, onde compartiu a porter\u00eda nos dous primeiros anos con Yoel e Dani Mallo. Na s\u00faa segunda tempada acabou por converterse nun dos referentes do club albivermello, destacando actuaci\u00f3ns como a da \u00faltima xornada ante o Club Deportivo Mirand\u00e9s. En 2015 chegou de novo Roberto, que esta vez non conseguiu ga\u00f1ar a titularidade fronte a Jos\u00e9 Juan, o cal continuou como primeiro porteiro do Lugo ata 2017. \nTras cinco tempadas co club albivermello, onde disputou m\u00e1is de 130 partidos, quedou libre e asinou co Elche CF da Segunda Divisi\u00f3n B. Despois de conseguir o ascenso \u00e1 Segunda Divisi\u00f3n co club ilicitano na tempada 2017/18, perdeu a titularidade ao ano seguinte e abandonou o club en xu\u00f1o de 2019. Fichou ent\u00f3n polo CD Alcoyano da Terceira Divisi\u00f3n, co obxectivo de retornalo \u00e1 Segunda B, obxectivo que conseguiu na s\u00faa primeira tempada. En xaneiro de 2021, a s\u00f3 5 d\u00edas de facer os 42 anos, tivo unha destacada actuaci\u00f3n no partido de dezaseisavos de final da Copa do Rei fronte ao Real Madrid, no que o seu equipo conseguiu remontar o gol inicial de Milit\u00e3o e eliminar na pr\u00f3rroga ao 13 veces campi\u00f3n de Europa. O club de Alcoi caeu finalmente eliminado na seguinte rolda ante o Athletic Club.\nNa tempada 2021/22, o Alcoyano volveuse enfrontar ao Real Madrid na mesma rolda da Copa, sendo desta vez a vitoria para o club madrile\u00f1o por 1-3. Ao remate da campa\u00f1a, Jos\u00e9 Juan deixou o equipo alacantino, cun total de 67 encontros oficiais disputados en dous anos. Fichou ent\u00f3n polo Athletic Torrellano, da Terceira Divisi\u00f3n RFEF."}
{"id": "211121", "revid": "98629", "url": "https://gl.wikipedia.org/wiki?curid=211121", "title": "Bos", "text": "Bos \u00e9 un x\u00e9nero de mam\u00edferos artiod\u00e1ctilos ruminantesda familia dos b\u00f3vidos, subfamilia dos bovinos e tribo dos bovininos, que comprende, para a maior\u00eda dos autores, seis especies denominadas xenericamente bois, entre as cales est\u00e1n tanto o gando dom\u00e9stico (\"Bos primigenius\" ou \"Bos primigenius taurus\", segundo os autores) como outras especies dom\u00e9sticas e salvaxes.\nCertos autores diferenciaron varios xneros para as especies agrupadas en \"Bos\" (\"Bos\", \"Bibos\", \"Novibos\" e \"Poephagus\"), pero os estudos morfol\u00f3xicos e xen\u00e9ticos non deron lugar a\u00ednda a un acordo ao respecto. A postura que reco\u00f1ece como x\u00e9nero \u00fanico a \"Bos\" \u00e9, por\u00e9n, a maioritaria.\nA\u00ednda que ao longo da historia propux\u00e9ronse varias teor\u00edas no sentido de que varias especies de \"Bos\" deran lugar ao boi dom\u00e9stico actual, hoxe prece que se pode afirmar que todas as razas descenden dun antepasado com\u00fan, o uro (\"Bos primigenius\"), que persistiu nas chairas de Europa at\u00e9 o s\u00e9culo XVII, no que se extinguiu debido \u00e1 caza excesiva.\nAs especies actuais de \"Bos\" distrib\u00faense na maior parte do globo, abarcando \u00c1frica, Am\u00e9rica, Asia, Australia e Europa. Con ao redor de 1.300 mill\u00f3ns de cabezas, son un dos grupos de mam\u00edferos m\u00e1is populosos do planeta.\nHistoria natural.\nO h\u00e1bitat das distintas especies var\u00eda amplamente, indo desde as prader\u00edas e bosques subtropicais at\u00e9 a alta monta\u00f1a tibetana en que habita o iac (\"Bos grunniens\").\nAs especies do x\u00e9nero \"Bos\" forman mandas, cuxo tama\u00f1o oscila entre as decenas e as centenas de cabezas, que migran lentamente a medida que esgotan os pastos. As mandas non adoitan contar m\u00e1is que cun macho adulto.\nSon ruminantes, o que lles permite obter o m\u00e1ximo rendemiento dunha dieta de herbas rica en celulosa e pobre en nutrientes; a mayor\u00eda das especies pastan durante a maior parte do d\u00eda, descansando durante os per\u00edodos m\u00e1is calorosos, e durmindo pola noite.\nA xestaci\u00f3n dura entre nove e once meses, ao cabo dos cales nace unha ou, excepcionalmente, d\u00faas cr\u00edas.\nEstes animais en estado salvaxe poden alcanzar os 25 anos.\nTaxonom\u00eda.\nO x\u00e9nero \"Bos\" foi decrito po primeira vez en 1758 polo naturalista sueco Linnaeus na 10\u00aa edici\u00f3n do seu \"Systema Naturae\".\nEspecies e subespecies.\nNa actualidade reco\u00f1\u00e9cense nel as seguintes especies e subespecies:\nOutra clasificaci\u00f3n (de especies), considerando os subx\u00e9neros.\nEn 2003, a Comisi\u00f3n Internacional de Nomenclatura Zool\u00f3xica (ICZN) resolveu unha longa disputa sobre o nomen das especies de \"Bos\" (ou pares de especies) conte\u00f1en formas tanto silvestres como domesticadas. A Comisi\u00f3n \"conserva o uso de 17 nomes espec\u00edficos baseados en especies silvestres e as baseadas en formas dom\u00e9sticas\", confirmando \"Bos primigenius\" para o uro e \"Bos gaurus\" para o gauro. Se o boi e o gaial dom\u00e9sticos son considerados como especies separadas, nomearanse como \"Bos taurus\" e \"Bos frontalis\"; por\u00e9n, se se consideran parte da mesma especie que os seus parentes silvestres, as especies com\u00fans deber\u00e1n denominarse \"Bos primigenius\" e \"Bos gaurus\"."}
{"id": "211122", "revid": "22795", "url": "https://gl.wikipedia.org/wiki?curid=211122", "title": "Bos taurus", "text": ""}
{"id": "211123", "revid": "22795", "url": "https://gl.wikipedia.org/wiki?curid=211123", "title": "Bos grunniens", "text": ""}
{"id": "211124", "revid": "98629", "url": "https://gl.wikipedia.org/wiki?curid=211124", "title": "Bovinos", "text": "A dos bovinos (\"Bovinae\") \u00e9 unha subfamilia de mam\u00edferos artiod\u00e1ctilos ruminantes pertenente \u00e1 familia dos b\u00f3vidos.\nConsta de 10 x\u00e9neros cunhas 25 especies, distribu\u00eddas en tres tribos.\nAspectos xerais.\nOs bovinos son ruminantes distribu\u00eddos por todos os continentes, e te\u00f1en unha enorme importancia econ\u00f3mica como fonte de carne e leite para o home. Son ungulados de tama\u00f1o medio a grande, e incl\u00faen o boi dom\u00e9stico, os bisontes, os b\u00fafalos, o iac, os ant\u00edlopes de catro cornos (boselafinos) e os de cornos espiralados (estrepsicerotinos), como os el\u00e1ns.\nAs relaci\u00f3ns evolutivas entre os membros do grupo son escuras, e a s\u00faa clasificaci\u00f3n en tribos reflicte esta incerteza. As caracter\u00edsticas xerais incl\u00faen a presenza de cascos e xeralmente polo menos un dos sexos de cada especie te\u00f1en cornos \"verdadeiros\".\nA tribo dos boselafinos (\"Boselaphini\") ou ant\u00edlopes de catro cornos incl\u00fae os \u00faltimos sobreviventes con formas moi similares \u00e1s dos antepasados de toda a subfam\u00edlia. As d\u00faas especies actuais da tribo te\u00f1en caracter\u00edsticas anat\u00f3micas e comportamentais semellantes e as femais non te\u00f1en cornos. Son nativos dos bosques da India ou das sabanas arbustivas e arboradas africanas, e tenden a evitar planicies abertas. O nilg\u00f3 foi introducido no sur de Texas, onde unha poboaci\u00f3n de pouco m\u00e1is de dez mil animais proporciona algunha seguranza para a s\u00faa supervivencia.\nA tribo dos bovininos (\"Bovini\") est\u00e1 composta por grandes animais que pastan nas prader\u00edas, inclu\u00edndo animais de significativa importancia econ\u00f3mica, como o gando dom\u00e9stico, os b\u00fafalos, o iac, as\u00ed como outros parentes asi\u00e1ticos menores, e grandes bovinos salvaxes como o b\u00fafalo africano e o bisonte americano.\nOs membros das tribos dos \"Boselaphini\" e dos \"Bovini\" son na s\u00faa maior\u00eda asi\u00e1ticos, entanto que os membros da tribo dos \"Strepsicerotini\", os ant\u00edlopes de cornos espiralados, enc\u00f3ntranse soamente en \u00c1frica. Os membros deste grupo tenden a ter tama\u00f1o grande, pescozo longo e dimorfismo sexual consider\u00e1bel. Sete das s\u00faas nove especies est\u00e1n clasificadas como de baixo risco, pero precisan medidas de conservaci\u00f3n, mentres que as d\u00faas restantes, o el\u00e1n com\u00fan ou do Cabo e o grande el\u00e1n est\u00e1n seguros.\nClasificaci\u00f3n.\n \nSegundo \"Mammal Species of the World\" a subfamilia dos bovinos est\u00e1 integrada polos x\u00e9neros e especies que se listan a continuaci\u00f3n. Incl\u00faese \"Bos gaurus\" reco\u00f1ecido pola IUCN.\nSubfamilia \"[[Bovinae]]\"\nV\u00e9xase tam\u00e9n.\nLigaz\u00f3ns externas.\n[[Categor\u00eda:Bovinos]]"}
{"id": "211125", "revid": "22795", "url": "https://gl.wikipedia.org/wiki?curid=211125", "title": "Bovinae", "text": ""}
{"id": "211126", "revid": "27155", "url": "https://gl.wikipedia.org/wiki?curid=211126", "title": "Inmunoglobulina", "text": ""}
{"id": "211127", "revid": "56817", "url": "https://gl.wikipedia.org/wiki?curid=211127", "title": "CD79", "text": "O CD79 (\"cluster\" de diferenciaci\u00f3n 79) \u00e9 unha prote\u00edna transmembrana que forma un complexo co receptor de c\u00e9lulas B (BCR) na superficie dos linfocitos B e xera sinais intracelulares (transduci\u00f3n de sinais) unha vez que o receptor BCR reco\u00f1eceu ao ant\u00edxeno. O CD79 componse de d\u00faas cadeas proteicas distintas, chamadas CD79A e CD79B (anteriormente co\u00f1ecidas como Ig-alfa e Ig-beta), as cales forman un heterod\u00edmero na superficie da c\u00e9lula B estabilizado por pontes disulfuro. Tanto CD79a coma CD79b son membros da superfamilia das inmunoglobulinas. Nos humanos o CD79a est\u00e1 codificado polo xene \"mb-1\" situado no cromosoma 19, e CD79b est\u00e1 codificado polo xene \"B29\" do cromosoma 17. Ambas as cadeas do CD79 conte\u00f1en un motivo de activaci\u00f3n baseado na tirosina inmunorreceptor (ITAM) nas s\u00faas colas intracelulares, que utilizan para propagar sinais polo interior da c\u00e9lula B, funcionando dunha maneira similar a como o CD3 xera sinais de transduci\u00f3n durante a activaci\u00f3n polo receptor TCR das c\u00e9lulas T."}
{"id": "211129", "revid": "98629", "url": "https://gl.wikipedia.org/wiki?curid=211129", "title": "John Edward Gray", "text": "John Edward Gray, nado en Walsall o 12 de febreiro de 1800 e finado en Londres o 7 de marzo de 1875, foi un importante naturalista, bot\u00e1nico, zo\u00f3logo e mic\u00f3logo ingl\u00e9s.\nTraxectoria.\nEra fillo de Samuel Frederick Gray (1766-1828), farmac\u00f3logo e bot\u00e1nico ben co\u00f1edo no seu tempo, e irm\u00e1n m\u00e1is vello do farmac\u00e9utico e zo\u00f3logo George Robert Gray. A s\u00faa familia trasladouse a Londres onde Gray estudou medicina. Axudou ao seu pai no traballo \"The Natural Arrangement of British Plants\" (1821), sentindo profundo interese poa bot\u00e1nica e a zoolox\u00eda.\nIntegrouse no departamento de Zoolox\u00eda do Museo Brit\u00e1nico en 1824 para axudar a John George Children a catalogar a colecci\u00f3n de r\u00e9ptiles. Foi director de Zoolox\u00eda do Museo desde 1840 at\u00e9 o Nadal de 1874.\nPublicou varios cat\u00e1logos das colecci\u00f3ns do museo que incl\u00faen discusi\u00f3ns sobre diversos grupos de animais, as\u00ed como as descrici\u00f3ns de novas especiess. Mellorou as colecci\u00f3ns zool\u00f3xicas at\u00e9 situalas entre as mellores do mundo.\nGray tam\u00e9n estaba interesado nos selos postais; o 1 de maio de 1840, o d\u00eda en que os \"Penny Black\" sa\u00edron \u00e1 venda, comprou alg\u00fans co obxecto de salvalos, fac\u00e9ndose as\u00ed o primeiro filat\u00e9lico co\u00f1ecido. Tam\u00e9n foi un dos primeiros en elaborar un cat\u00e1logo filat\u00e9lico con todas as emisi\u00f3ns do mundo.\nHonras.\nA garceta india, \"Ardeola grayii\" foi as\u00ed denominada na s\u00faa honra.\nAbreviatura.\nA abreviatura J.E.Gray empr\u00e9gase para indicar a John Edward Gray como autoridade na descrici\u00f3n e na taxonom\u00eda en bot\u00e1nica, e en zoolox\u00eda, a abreviatura J.Gray ou, simplemente, Gray."}
{"id": "211130", "revid": "22795", "url": "https://gl.wikipedia.org/wiki?curid=211130", "title": "J.E.Gray", "text": ""}
{"id": "211131", "revid": "98629", "url": "https://gl.wikipedia.org/wiki?curid=211131", "title": "Jos\u00e9 Mar\u00eda Moscoso de Altamira", "text": "Jos\u00e9 Mar\u00eda Moscoso de Altamira Quiroga, nado en Mondo\u00f1edo o 25 de maio de 1788 e finado en Madrid o 1 de marzo de 1854, foi un pol\u00edtico galego.\nTraxectoria.\nFillo de Jos\u00e9 Mar\u00eda Moscoso Miranda, VII se\u00f1or de Fontao, de Ferreira, da vila de San Mart\u00edn de Mondo\u00f1edo, de Formar\u00e1n, Donalbai, San Pedro do R\u00edo e Senande, coronel do rexemento de milicias provinciais e rexedor perpetuo de Mondo\u00f1edo, e de Mar\u00eda del Carmen Quiroga Quind\u00f3s, filla do Se\u00f1or de Herves, Andr\u00e9s Quiroga Ulloa, Acad\u00e9mico de n\u00famero da Real de Agricultura de Galicia e de Mar\u00eda Quind\u00f3s Pardo, filla, \u00e1 s\u00faa vez, do III marqu\u00e9s de San Saturnino.\nFixo os seus estudos no Real Colegio de Artiller\u00eda de Segovia xunto ao seu irm\u00e1n Joaqu\u00edn, morto en 1811 na batalla da Albuera.\nComezada a Guerra da Independencia Espa\u00f1ola en 1808, foi nomeado representante da nobreza de Lugo no congreso da Coru\u00f1a reunido debido \u00e1 invasi\u00f3n francesa e despois comandante no rexemento da milicia de Mondo\u00f1edo, polo cal debeu abandonar esta cidade ao ocupala os franceses, fuxindo a Ferrol. Regresou ao pouco tempo e por negarse a acudir \u00e1 Corte en representaci\u00f3n do Reino para cumprimentar ao novo rei Xose I debeu fuxir novamente, logrando do xeneral marqu\u00e9s de La Romana a reconstituci\u00f3n do rexemento provincial de Mondo\u00f1edo. O 22 de marzo de 1812 foi elixido como rexedor desta cidade, e xa rematando a ocupaci\u00f3n o 1 de setembro de 1814, alcalde ordinario da mesma. Casado o 1 de maio de 1817 con Mar\u00eda Antonia Taboada Bueno, se\u00f1ora de Bendoiro e Santa Marta de Babio, ese ano recibiu a chave como Gentilhombre de c\u00e1mara con ejercicio do Rei. Pouco despois trasladouse a Ferrol, sendo nomeado, en 1820, o seu primeiro alcalde constitucional, xa no Trienio liberal.\nO 22 de maio de 1820 acudiu como deputado polo Reino de Galicia \u00e1s Cortes de Madrid. Activo nas discusi\u00f3ns parlamentarias foi elixido Vicepresidente o 9 de outubro de 1820, e Presidente das Cortes o 1 de xu\u00f1o de 1821. O 28 de febreiro de 1822 foi nomeado ministro da Gobernaci\u00f3n da Pen\u00ednsula no Goberno de Francisco Mart\u00ednez de la Rosa. Intrigas pol\u00edticas fixeron caer ao goberno e Moscoso foi destitu\u00eddo o 7 de xullo. Pouco despois foi arrestado en Galicia pola causa criminal que se seguiu contra os membros daquel gabinete. Coa restauraci\u00f3n da Monarqu\u00eda absoluta en 1823 o rei Fernando VII retiroulle, no chamado Decreto de And\u00fajar, as honras de Gentilhombre e ordenou o seu desterro en Lugo. En outubro foi arrestado outra vez en Lugo pola s\u00faa participaci\u00f3n no levantamento de 1820, pero foi absolto.\nNon se acolleu \u00e1 amnist\u00eda xeral que impu\u00f1a o desterro do Reino, e foi confinado en Lugo polo xeneral Egu\u00eda. Permaneceu 7 anos nesta situaci\u00f3n ata que en 1832 o novo capit\u00e1n xeneral Pablo Morillo outorgoulle a liberdade de movemento e chamouno \u00e1 Coru\u00f1a como conselleiro. A morte de Fernando VII e a subida ao poder dos liberais moderados, dos que era l\u00edder en Galicia, fixeron que fora designado Subdelegado de Fomento en Lugo o 10 de decembro de 1833 e fora rehabilitado pola Ra\u00ed\u00f1a Rexente Mar\u00eda Cristina de Borb\u00f3n-D\u00faas Sicilias no seu posto de Gentilhombre. Formou o censo xeral e o padr\u00f3n da provincia e o 30 de marzo de 1834 a Rexente nomeouno Decano da Secci\u00f3n de Fomento do Consello Real e o 17 de abril ministro de Fomento Xeral do Reino en substituci\u00f3n do ministro Javier de Burgos. Cesou un ano despois tendo desenvolvido proxectos de estradas en Galicia e Arag\u00f3n.\nProcurador do Reino dende o 26 de xullo de 1834 e un dos art\u00edfices do Estatuto Real desde a s\u00faa posici\u00f3n no goberno de Francisco Mart\u00ednez de la Rosa. Creado o Senado de Espa\u00f1a en 1837 por mandato da Constituci\u00f3n de 1836 foi elixido o 1 de novembro dese ano o seu primeiro Presidente sendo igualmente elixido nas lexislaturas de 1838, 1839, 1840, 1844 e 1845. Senador vitalicio dende o 24 de agosto de 1845.\nFoille outorgado o t\u00edtulo de conde de Fontao o 8 de xaneiro de 1840 en atenci\u00f3n a este antigo se\u00f1or\u00edo da s\u00faa familia, do que era VIII titular, e que se remontaba ao s\u00e9culo XV. Foi cabaleiro Gran Cruz da Orde de Carlos III, cabaleiro Gran Cord\u00f3n da Orde da Lexi\u00f3n de Honra de Francia, cabaleiro da militar Orde de San Xo\u00e1n de Xerusal\u00e9n, membro de n\u00famero da Real Academia de Belas Artes de San Fernando e Maestrante de Ronda.\nDescendencia.\nDo seu matrimonio con Mar\u00eda Antonia Taboada Bueno, Se\u00f1ora de Bendoiro naceu:"}
{"id": "211132", "revid": "1888", "url": "https://gl.wikipedia.org/wiki?curid=211132", "title": "Jos\u00e9 Mar\u00eda Moscoso de Altamira Quiroga", "text": ""}
{"id": "211133", "revid": "27155", "url": "https://gl.wikipedia.org/wiki?curid=211133", "title": "Segundo mensaxeiro", "text": "Os segundos mensaxeiros son mol\u00e9culas que reenv\u00edan sinais intracelulares que chegaron a receptores da superficie celular, os cales est\u00e1n destinados a outras mol\u00e9culas situadas no citoplasma ou no n\u00facleo. Reenv\u00edan os sinais de hormonas como a adrenalina (epinefrina), factores de crecemento, e outros, e provocan alg\u00fan cambio na actividade da c\u00e9lula. Os segundos mensaxeiros amplifican moito a forza do sinal.\nSon un compo\u00f1ente das cascadas de transduci\u00f3n de sinais.\nOs segundos mensaxeiros descubriunos Earl Wilbur Sutherland, Jr., polo cal foi galardoado co Premio Nobel de Medicina e Fisiolox\u00eda de 1971. Sutherland decatouse de que a adrenalina (epinefrina) estimulaba as c\u00e9lulas do f\u00edgado para converter o glic\u00f3xeno en glicosa, pero que a adrenalina por si soa non pod\u00eda causar dita conversi\u00f3n. Descubriu que a adrenlina desencadeaba a formaci\u00f3n dun segundo mensaxeiro, o AMP c\u00edclico para que puidese ter lugar esa conversi\u00f3n. Os detalles deste mecanismo foron aclarados por Martin Rodbell e Alfred G. Gilman, que ga\u00f1aron o premio Nobel de 1994.\nOs sistemas de segundos mensaxeiros poden ser activados e sintetizados por encimas, como as ciclases que sintetizan nucle\u00f3tidos c\u00edclicos, ou pola apertura de canais i\u00f3nicos que deixan pasar fluxos de i\u00f3ns met\u00e1licos, como o Ca2+. Estas pequenas mol\u00e9culas \u00fanense e activan rote\u00edna quinases, canais i\u00f3nicos e outras prote\u00ednas, que contin\u00faan a cascada de sinalizaci\u00f3n.\nTipos de mol\u00e9culas que act\u00faan como segundos mensaxeiros.\nOs segundos mensaxeiros poden pertencer basicamente aos seguintes tipos de mol\u00e9culas:\nEstes mensaxeiros intracelulares te\u00f1en algunhas propiedades en com\u00fan:\nMecanismos de actuaci\u00f3n dos segundos mensaxeiros.\nHai varios sistemas distintos de segundos mensaxeiros (AMPc, sistema do fosfatidilinositol, e do \u00e1cido araquid\u00f3nico), pero todos te\u00f1en un mecanismo xeral moi similar, a\u00ednda que as substancias implicadas e os efectores son diferentes.\nEn todos os casos, un ligando (hormona, neurotransmisor etc.) \u00fanese a unha prote\u00edna receptora transmembrana. Este ligando \u00e9 o primeiro mensaxeiro. A uni\u00f3n do ligando a ese receptor cambia o receptor e fai que expo\u00f1a un sitio de uni\u00f3n para unha \"prote\u00edna G\". A prote\u00edna G (nomeada as\u00ed polo GDP e GTP que se unen a ela) est\u00e1 unida \u00e1 parte interna da membrana da c\u00e9lula e consta de tres subunidades: alfa, beta e gamma. A prote\u00edna G \u00e9 o \"transdutor.\"\nCando a prote\u00edna G se une ao receptor, este queda capacitado para intercambiar unha mol\u00e9cula de GDP (guanosina difosfato) na s\u00faa subunidade alfa por unha mol\u00e9cula de GTP (guanosina trifosfato). Unha vez que este cambio ten lugar, a subunidade alfa da pote\u00edna G transdutora s\u00f3ltase e lib\u00e9rase das subunidades beta e gamma, as cales permanecen unidas \u00e1 membrana. A subunidade alfa, ten agora liberdade para moverse ao longo da parte interna da membrana, e finalmente acaba contactando con outra determinada prote\u00edna unida \u00e1 membrana, que \u00e9 o \"efector primario.\"\nO efector primario despois act\u00faa creando un sinal que pode difundir polo interior da c\u00e9lula. Este sinal \u00e9 o que se denomina \"segundo mensaxeiro.\" (O ligando inicial era o primeiro mensaxeiro). O segundo mensaxeiro pode despois activar un \"efector secundario\" cuxo efecto depende de cada sistema concreto de segundo mensaxeiro.\nOs i\u00f3ns de calcio son responsables de moitas funci\u00f3ns fisiol\u00f3xicas importantes, como a contracci\u00f3n muscular. O calcio est\u00e1 normalmente unido a compo\u00f1entes intracelulares. O calcio regula a prote\u00edna calmodulina, e, cando se une \u00e1 calmodulina, esta adopta unha estrutura alfa helicoidal. Isto \u00e9 tam\u00e9n importante na contracci\u00f3n muscular. O encima fosfolipase C produce diacilglicerol e inositol trisfosfato, os cales incrementan a permeabilidade para o i\u00f3n calcio na membrana. Unha prote\u00edna G activa abre os canais de calcio para deixar que os i\u00f3ns calcio entren a trav\u00e9s da membrana plasm\u00e1tica. O outro produto da fosfolipase C, o diacilglicerol, activa a prote\u00edna quinase C, a cal axuda na activaci\u00f3n do AMPc (outro segundo mensaxeiro)."}
{"id": "211134", "revid": "98629", "url": "https://gl.wikipedia.org/wiki?curid=211134", "title": "\u00c1lex Lombardero", "text": "\u00c1lejandro Lombardero Men\u00e9ndez, nado en Arteixo o 1 de marzo de 1979, \u00e9 un exfutbolista galego. Xogaba de mediocentro.\nTraxectoria.\nFoi campi\u00f3n do Mundo coa selecci\u00f3n espa\u00f1ola sub-20 no ano 1999, sendo tam\u00e9n internacional cas categor\u00edas sub-18 e sub-21."}
{"id": "211135", "revid": "88215", "url": "https://gl.wikipedia.org/wiki?curid=211135", "title": "Jos\u00e9 Fernando Bello Amigo", "text": "Jos\u00e9 Fernando Bello Ser\u00e1ns, m\u00e1is co\u00f1ecido como Bello Amigo, nado en Ribeira o 5 de novembro de 1978, \u00e9 un exfutbolista galego-australiano, que xogaba de porteiro. Co\u00f1ecido polos dous apelidos de seu pai, o tam\u00e9n futbolista Jos\u00e9 Mar\u00eda Bello Amigo, destacou especialmente no Racing de Ferrol, club co que xogou 118 partidos entre 2001 e 2005. \nTraxectoria.\nFillo do antigo futbolista de Ribeira Jos\u00e9 Mar\u00eda Bello Amigo, que xogara como centrocampista no Racing de Ferrol antes de emigrar a Australia, Jos\u00e9 Fernando naceu en Ribeira e criouse no pa\u00eds oce\u00e1nico, ao que chegou con cinco anos. Formouse como porteiro de f\u00fatbol no St George de Sydney, debutando co primeiro equipo en 1997. Posteriormente pasou polo Leichhardt Tigers e polo Canterbury-Marrickville.\nNo ano 2001 regresou a Galicia para se po\u00f1er a proba no mesmo equipo no que xogara seu pai catro d\u00e9cadas e media antes, o Racing de Ferrol. Al\u00ed, foi do agrado do adestrador Luis C\u00e9sar e fichou polo club para a tempada 2001/02 e para as tres seguintes. Realizou o seu debut o 10 de outubro de 2001, nunha vitoria por 1-0 sobre o Burgos na Copa do Rei. Durante a s\u00faa primeira campa\u00f1a estivo como terceiro gardameta, por detr\u00e1s de Aizkorreta e David de Navas, e non debutou na Segunda Divisi\u00f3n ata a derradeira xornada, fronte ao C\u00f3rdoba. \nNa tempada 2002/03 f\u00edxose coa titularidade na porter\u00eda da Malata, que xa non abandonou durante as seguintes tres tempadas. Co equipo ferrol\u00e1n viviu un descenso \u00e1 Segunda Divisi\u00f3n B e un novo ascenso na seguinte tempada. Acumulou 118 partidos oficiais durante as s\u00faas catro campa\u00f1as co club verde.\nAo remate do seu contrato en 2005, asinou co Poli Ejido, ao que chegou xunto aos tam\u00e9n exracinguistas Tena e Curro Vacas. Xogou tres anos co club andaluz na Segunda Divisi\u00f3n, contando con poucos minutos durante as d\u00faas primeiras tempadas, pola presenza no equipo do porteiro Kike. Trala retirada deste pasou a ser o porteiro titular do equipo, e acabou acumulando un total de 39 encontros nos seus tres anos no club.\nNa campa\u00f1a 2008/09 militou no Jerez Industrial, na Terceira Divisi\u00f3n, logrando o ascenso a Segunda B. A continuaci\u00f3n volveu a Australia, onde xogou no Marconi Stallions e outra vez no Leichhardt Tigers, onde se retirou en 2012."}
{"id": "211137", "revid": "23204", "url": "https://gl.wikipedia.org/wiki?curid=211137", "title": "Carabao", "text": "O carabao (kalabaw en tagalo, kerbau en malaio), \"Bubalus bubalus carabanesis\", \u00e9 unha subespecie dom\u00e9stica do b\u00fafalo acu\u00e1tico (\"Bubalus bubalis\" Linneo, 1758).\nEnc\u00f3ntrase en Filipinas, Guam, Indonesia, Malaisia e noutros lugares do sueste asi\u00e1tico. \u00c9 o animal de granxa por excelencia, us\u00e1ndose tanto para tirar do arado como dos carros usados para transportar os produtos agr\u00edcolas ao mercado.\nT\u00edpico de Filipinas, \u00e9 o animal s\u00edmbolo do pa\u00eds e tam\u00e9n de Guam, illa onde este animal foi introducido no s\u00e9culo XVII polos espa\u00f1ois.\nTaxonom\u00eda.\nA clasificaci\u00f3n dos b\u00fafalos acu\u00e1ticos \u00e9 incerta. Algunhas autoridades mencionan unha soa especie, \"Bubalus bubalis\", con tres subespecies, o b\u00fafalo de r\u00edo (\"B. bubalis bubalis\") do subcontinente indio, o carabao ou b\u00fafalo de pantano (\"B. bubalis carabensis\") de Filipinas e sueste de Asia e o arni ou b\u00fafalo acu\u00e1tico salvaxe (\"B. bubalis arnee\").\nOutros consideran que son especies estreitamente relacionadas, pero independentes, \"Bubalus bubalis\", \"Bubalus carabanensis\" e \"Bubalus arnee\", respectivamente.\nEn 2003, a Comisi\u00f3n Internacional de Nomenclatura Zool\u00f3xica (ICZN) ditaminou a favor de manter reunidos os b\u00fafalos acu\u00e1ticos \"de pantano\", e considerar un taxon separado para os \"b\u00fafalos de r\u00edo\", denominado \"Bubalus arnee\", a\u00ednda que o uso antigo \u00e9 a\u00ednda acept\u00e1bel para autores que o consideran conespec\u00edfico.\nO b\u00fafalo acu\u00e1tico \"de pantano\" ten 48 cromosomas, mentres que o b\u00fafalo \"de r\u00edo\" ten 50. Os dous tipos reprod\u00facense entre si, a\u00ednda que non facilmente, e poden producir descendencia f\u00e9rtil. Non se observou que se produzan h\u00edbridos con b\u00fafalos dom\u00e9sticos, e os embri\u00f3ns destes h\u00edbridos obtidos en laboratorio, non alcanzan a madureza."}
{"id": "211138", "revid": "22795", "url": "https://gl.wikipedia.org/wiki?curid=211138", "title": "Comisi\u00f3n Internacional de Nomenclatura Zool\u00f3xica", "text": "A Comisi\u00f3n Internacional de Nomenclatura Zool\u00f3xica \u00e9 unha organizaci\u00f3n dedicada a \"obter e desenvolver estabilidade e consenso nos nomes cient\u00edficos dos animais\".\nFundada en 1895, est\u00e1 integrada por 28 membros de 20 pa\u00edses, basicamente tax\u00f3nomos zo\u00f3loxicos en activo. Os membros son elixidos por pares, respondendo nas Asembleas Xerais da Uni\u00f3n Internacional de Ciencias Biol\u00f3xicas (IUBS) ou outros Congresos Internacionais.\nO traballo da Comisi\u00f3n real\u00edzao un pequeno Secretariado, con base no Museo de Historia Natural de Londres, e con fondos do Trust Internacional para a Nomenclatura Zool\u00f3xica (ITZN), unha organizaci\u00f3n ben\u00e9fica.\nA Comisi\u00f3n asiste \u00e1 comunidade zool\u00f3xica \"a trav\u00e9s da xeraci\u00f3n e difusi\u00f3n de informaci\u00f3n sobre o correcto uso dos nomes cient\u00edficos de animais.\"\nA ICZN publica o C\u00f3digo Internacional de Nomenclatura Zool\u00f3xica (tam\u00e9n co\u00f1ecido entre os zo\u00f3logos como \"O C\u00f3digo\"), que cont\u00e9n as regras formais \"universalmente aceptadas que gobernan a aplicaci\u00f3n dos nomes cient\u00edficos de todos os organismos que son considerados como animais.\"\nA Comisi\u00f3n tam\u00e9n proporciona regras para problemas individuais que se someten \u00e1 s\u00faa consideraci\u00f3n, actuando como \u00e1rbitro en casos contenciosos, onde a estrita adhesi\u00f3n ao C\u00f3digo poder\u00eda interferir coa estabilidade do uso. Esas regras publ\u00edcanse no \"Bulletin of Zoological Nomenclature\".\nO 10 de agosto de 2006 a comisi\u00f3n presentou ZooBank, un rexistro dos nomes cient\u00edficos de cada especie animal co\u00f1ecida."}
{"id": "211139", "revid": "72012", "url": "https://gl.wikipedia.org/wiki?curid=211139", "title": "ICZN", "text": ""}
{"id": "211140", "revid": "22795", "url": "https://gl.wikipedia.org/wiki?curid=211140", "title": "Bubalus bubalis carabanesis", "text": ""}
{"id": "211141", "revid": "12452", "url": "https://gl.wikipedia.org/wiki?curid=211141", "title": "Bubalus bubalis bubalis", "text": ""}
{"id": "211142", "revid": "23204", "url": "https://gl.wikipedia.org/wiki?curid=211142", "title": "Charles Hamilton Smith", "text": "Charles Hamilton Smith, nado o 26 de decembro de 1776 en (Flandres Oriental, B\u00e9lxica) e finado o 21 de setembro de 1859 en Plymouth, Reino Unido, foi un artista, militar, naturalista, ilustrador, anticuario e esp\u00eda brit\u00e1nico nacido en B\u00e9lxica.\nLabor como naturalista.\nCharles Hamilton deu nome a algunhas subespecies de cans, consideradas sin\u00f3nimos, como \"Canis lupus terrarius\" e \"Canis lupus urcani\".\nE, o que \u00e9 m\u00e1is importante, describiu moitas especies novas, a maior\u00eda estudando as crecentes colecci\u00f3ns do Museo Brit\u00e1nico, entre elas unha porci\u00f3n sorprendentemente grande de ungulados que a\u00ednda hoxe se reco\u00f1ecen.\nAbreviatura.\nA abreviatura Hamilton Smith empr\u00e9gase para reco\u00f1ecer a como autoridade na deescrici\u00f3n e taxonom\u00eda en zoolox\u00eda.\nV\u00e9xase tam\u00e9n.\nBibliograf\u00eda.\nWilliam Prideaux Courtney (1898): \"Smith, Charles Hamilton\". En: Sidney Lee (ed.): \"Dictionary of National Biography\", Tomo 53 (Smith \u2013 Stanger). Nova York / Londres: MacMillan &amp; Co.\nChristine E. Jackson (2004): \"Smith, Charles Hamilton\". En: H. C. G. Matthew, Brian Harrison (eds.): \"Oxford Dictionary of National Biography, from the earliest times to the year 2000\". Tomo 51 (Smillie\u2013Sprott). Oxford. UK: Oxford University Press ISBN 978-0-1986-1411-1."}
{"id": "211143", "revid": "22795", "url": "https://gl.wikipedia.org/wiki?curid=211143", "title": "C. H. Smith", "text": ""}
{"id": "211144", "revid": "22795", "url": "https://gl.wikipedia.org/wiki?curid=211144", "title": "Colorado, Estados Unidos", "text": ""}
{"id": "211146", "revid": "19415", "url": "https://gl.wikipedia.org/wiki?curid=211146", "title": "HC Turun Palloseura", "text": "O HC TPS Turku Oy, ou simplemente Turun Palloseura (abreviado TPS), \u00e9 un equipo profesional de h\u00f3ckey sobre xeo da cidade de Turku (Finlandia). Actualmente compite na SM-liiga, a m\u00e1xima categor\u00eda do h\u00f3ckey sobre xeo finland\u00e9s, competici\u00f3n que ga\u00f1ou en once ocasi\u00f3ns (dez dende que adoptou a denominaci\u00f3n actual). Xoga os seus partidos como local no HK-areena, pavill\u00f3n con capacidade para 11.820 espectadores.\nHistoria.\nO TPS fundouse en 1922 como Turun Palloseura, de onde deriva o acr\u00f3nimo. A secci\u00f3n de h\u00f3ckey sobre xeo do club comezou as s\u00faas actividades en 1929. Actualmente o nome da compa\u00f1\u00eda propietaria do equipo \u00e9 \"HC TPS Turku Oy\".\nO TPS ga\u00f1ou o campionato finland\u00e9s de h\u00f3ckey sobre xeo en 11 ocasi\u00f3ns (1956, 1976, 1989, 1990, 1991, 1993, 1995, 1999, 2000, 2001 e 2010), sendo as dez \u00faltimas baixo a denominaci\u00f3n actual da liga (SM-liiga), sendo o terceiro equipo con m\u00e1is t\u00edtulos por detr\u00e1s do Ilves (16) e o Tappara (15). Seis dos once t\u00edtulos do club foron conseguidos co adestrador Hannu Jortikka entre as tempadas 1989-91 e 1999-01. O TPS ten tam\u00e9n conta nas s\u00faas vitrinas con d\u00faas Copas de Finlandia.\nAdestradores.\nDende que se creou a SM-liiga te\u00f1en pasado os seguintes adestradores polo banco do TPS:\nEquipo feminino.\nO equipo feminino da Turun Palloseura fundouse en 1989 e comezou a s\u00faa andaina esa mesma tempada na I-divisioona.\nDebutou na m\u00e1xima categor\u00eda do h\u00f3ckey sobre xeo feminino finland\u00e9s na tempada 1990-91, finalizando na quinta posici\u00f3n dun total de sete equipos, e non se clasificou para a postempadaa. Con todo, na tempada 1992-93, logo de tres tempadas consecutivas na elite, o equipo descendeu de novo \u00e1 I-divisioona e estivo durante toda esa d\u00e9cada e a dos anos 2000 mov\u00e9ndose entre diferentes categor\u00edas ata que na tempada 2017-18 o equipo proclamouse campi\u00f3n da Naisten Mestis e regresou \u00e1 m\u00e1xima categor\u00eda, recentemente renomeada \"Naisten Liiga\".\nEn 2022 o TPS fixo historia logo de clasificarse por primeira vez para os \"play-offs\", mais caeu nas semifinais fronte o K-Espoo e finalizou a tempada na cuarta posici\u00f3n."}
{"id": "211147", "revid": "85894", "url": "https://gl.wikipedia.org/wiki?curid=211147", "title": "Jos\u00e9 Quiroga M\u00e9ndez", "text": "Jos\u00e9 Quiroga M\u00e9ndez, nado en Vilasante (Cervantes) o 14 de maio de 1707 e finado en Bolo\u00f1a o 23 de outubro de 1784, foi un mari\u00f1o e relixioso galego.\nTraxectoria.\nNado no pazo do Fabal. Cursou estudos na Escola Naval Espa\u00f1ola. En 1736 ingresou na Compa\u00f1\u00eda de Xes\u00fas, estudou Artes en Santiago de Compostela e foi ordenado sacerdote. En 1745 marchou a Arxentina, onde destacou como cart\u00f3grafo e matem\u00e1tico. Fundou a c\u00e1tedra desta materia na Universidade de C\u00f3rdoba e foi profesor no colexio de San Ignacio de Bos Aires. Explorou, por orde de Filipe V, as costas meridionais de R\u00edo da Prata ata o estreito de Magallanes. En 1767 foi expulsado da Arxentina e marchou desterrado a Italia. Foi o mellor cart\u00f3grafo espa\u00f1ol do s\u00e9culo XVIII e a el d\u00e9bense os mellores traballos cartogr\u00e1ficos dese s\u00e9culo, manuais da navegaci\u00f3n e o primeiro plano da cidade de Bos Aires, co\u00f1ecido polo nome do seu divulgador Charlevoix. Realizou un \"Mapa de las misiones de la Compa\u00f1\u00eda en los r\u00edos Paran\u00e1 y Uruguay\" (1749)."}
{"id": "211148", "revid": "60270", "url": "https://gl.wikipedia.org/wiki?curid=211148", "title": "Pedro Antonio Cervi\u00f1o", "text": "Pedro Antonio Cervi\u00f1o N\u00fa\u00f1ez, nado en Moimenta (Campo Lameiro) o 6 de setembro de 1757 e finado en Buenos Aires o 30 de maio de 1816, foi un cart\u00f3grafo, agrimensor e matem\u00e1tico galego.\nTraxectoria.\nCara 1781 emigrou a Am\u00e9rica e, posiblemente, en 1782 trasladouse a Buenos Aires. En 1783 foi nomeado enxe\u00f1eiro da expedici\u00f3n de reco\u00f1ecemento da mina de ferro de Potos\u00ed. Parece que tres anos despois realizou unha carta dos r\u00edos Paran\u00e1 e Uruguai. De volta a Bos Aires en 1792, foi o encargado de dese\u00f1ar un novo peirao, r\u00faas e a ampliaci\u00f3n da enseada de Barrag\u00e1n (1801). Foi, xunto con Alsina Gassa, impulsor e director da Escuela N\u00e1utica (1799), na que impart\u00eda clases de xeometr\u00eda, trigonometr\u00eda, hidrograf\u00eda e debuxo ata a s\u00faa desaparici\u00f3n (1806). Foi partidario da difusi\u00f3n da ciencia para mellorar as condici\u00f3ns de vida da sociedade. Realizou traballos de car\u00e1cter cartogr\u00e1fico, como o plano para ampliar as fronteiras dos indios (1801) ou o plano do arroio Maldonado (1805), e en 1814 foi o encargado de elaborar o plano topogr\u00e1fico de Bos Aires. Tam\u00e9n fixo diversos traballos sobre as linguas ind\u00edxenas. Colaborou no xornal \"Tel\u00e9grafo mercantil, rural, pol\u00edtico e econ\u00f3mico e historiogr\u00e1fico del R\u00edo de la Plata\" (1801-1802) e no \"Semanario de Agricultura, Industria y Comercio\".\nO CEIP de Campo Lameiro leva o seu nome, as\u00ed como unha escola de primaria no barrio porte\u00f1o de Flores, na que estudou o papa Francisco."}
{"id": "211149", "revid": "1888", "url": "https://gl.wikipedia.org/wiki?curid=211149", "title": "Pedro Antonio Cervi\u00f1o N\u00fa\u00f1ez", "text": ""}
{"id": "211150", "revid": "1131", "url": "https://gl.wikipedia.org/wiki?curid=211150", "title": "Litoral (Pontevedra)", "text": "Litoral foi un peri\u00f3dico editado en Pontevedra entre 1953 e 1958.\nHistoria e caracter\u00edsticas.\nApareceu en 1953 co subt\u00edtulo de \"Peri\u00f3dico de Pontevedra y su provincia\". De periodicidade bisemanal (luns e xoves), a partir de abril de 1956 publ\u00edcase tres veces por semana (luns, m\u00e9rcores e venres). Dirixido por Amancio Land\u00edn Carrasco, e polo seu irm\u00e1n Rafael Land\u00edn Carrasco dende xu\u00f1o de 1955, no consello de administraci\u00f3n estaban Jos\u00e9 Paz\u00f3 Montes, Xos\u00e9 Filgueira Valverde e Francisco Javier S\u00e1nchez Cant\u00f3n. Nela apareceron algunhas colaboraci\u00f3ns de Celso Emilio Ferreiro e os primeiros textos de M\u00e9ndez Ferr\u00edn, baixo o pseud\u00f3nimo de La\u00edn Feixoo. Cesou a s\u00faa edici\u00f3n o 19 de outubro de 1956.\nSegunda etapa.\nTivo unha segunda etapa, entre o 17 de agosto de 1957 e o 18 de xaneiro de 1958, editada por Domingo Gonz\u00e1lez Lucas."}
{"id": "211151", "revid": "89787", "url": "https://gl.wikipedia.org/wiki?curid=211151", "title": "Zarza de Granadilla", "text": "Zarza de Granadilla \u00e9 un concello da Estremadura espa\u00f1ola, adscrito \u00e1 provincia de C\u00e1ceres.\nTen integrada no seu termo municipal a vila de Granadilla (conxunto Hist\u00f3rico-Art\u00edstico) que quedou deshabitada coa construci\u00f3n do encoro de Gabriel y Gal\u00e1n.\nLocalizaci\u00f3n.\nEst\u00e1 situada entre os vales do r\u00edo Alag\u00f3n e o r\u00edo Ambroz (un afluente do primeiro).\nHistoria.\nCoa ca\u00edda do Antigo R\u00e9xime a localidade constitu\u00eduse en concello na comunidade de Extremadura, ent\u00f3n co\u00f1ecido como \"La Zarza\". No censo de 1842 contaba con 1280 veci\u00f1os.\nNo ano 1965 crece o termo do municipio porque incorpora unha parte non asolagada de Granadilla, inclu\u00edndo o n\u00facleo de poboaci\u00f3n.\nEconom\u00eda.\nA s\u00faa poboaci\u00f3n vive maioritariamente da agricultura (40%) e da gander\u00eda (20%). No sector industrial e a construci\u00f3n empr\u00e9ganse o 15% da poboaci\u00f3n, namentres que o 25% restante traballa no sector servizos.\nA produci\u00f3n agr\u00edcola de seca\u00f1o \u00e9 de cereais e pastos, con m\u00ednimas zonas de oliveira. En canto ao regad\u00edo, o tabaco e o pemento (condimento) a partes iguais son os cultivos maioritarios.\nServizos.\nO concello est\u00e1 dotado de piscina municipal e un instituto."}
{"id": "211152", "revid": "56817", "url": "https://gl.wikipedia.org/wiki?curid=211152", "title": "Litoral (M\u00e1laga)", "text": "Litoral \u00e9 unha revista cultural fundada en M\u00e1laga en 1926 por Emilio Prados e Manuel Altolaguirre.\nHistoria e caracter\u00edsticas.\nDedicada en exclusiva \u00e1 poes\u00eda nos seus comezos, o primeiro n\u00famero apareceu en outono de 1926 con colaboraci\u00f3ns de Federico Garc\u00eda Lorca, Jos\u00e9 Bergam\u00edn, Jorge Guill\u00e9n e Gerardo Diego entre outros, configur\u00e1ndose o que se co\u00f1ece como a Xeraci\u00f3n do 27.\nNo n\u00famero 2, con portada do pintor Benjam\u00edn Palencia, colaboran Luis Cernuda e Ram\u00f3n G\u00f3mez de la Serna. E nos sucesivos n\u00fameros e suplementos, Rafael Alberti, D\u00e1maso Alonso, Vicente Aleixandre, Manuel de Falla, Juan Gris, Pablo Picasso, Salvador Dal\u00ed etc.\nInterrompida pola Guerra Civil Espa\u00f1ola, volveu aparecer en M\u00e1laga en 1968. Na actualidade ed\u00edtase en Torremolinos."}
{"id": "211153", "revid": "2074", "url": "https://gl.wikipedia.org/wiki?curid=211153", "title": "Fringe (temporada 5)", "text": ""}
{"id": "211154", "revid": "85894", "url": "https://gl.wikipedia.org/wiki?curid=211154", "title": "Keith Ferguson", "text": "Keith James Ferguson, nado nos \u00c1nxeles (California) o 26 de febreiro de 1972, \u00e9 un actor de voz estadounidense. \u00c9 m\u00e1is co\u00f1ecido polos seus papeis como Bloo en \"Foster's Home for Imaginary Friends\", Basch fon Ronsenburg en \"Final Fantasy XII\", Marluxia en \"Kingdom Hearts\", Lord Hater en \"Wander Over Yonder\", Lord Saladin en \"Destiny\" e \"Destiny 2\" Reaper en \"Overwatch\". Tam\u00e9n colaborou en dar voz imitando interpretaci\u00f3ns doutros actores, como a voz de Han Solo e Indiana Jones en \"Robot Chicken\" (en substituci\u00f3n de Harrison Ford) e Lightning McQueen nos videoxogos e curtametraxes de \"Cars\" (en substituci\u00f3n de Owen Wilson)."}
{"id": "211155", "revid": "89787", "url": "https://gl.wikipedia.org/wiki?curid=211155", "title": "Larry the Cable Guy", "text": "Daniel Lawrence Whitney, nado o 17 de febreiro de 1963 en Pawnee City, Nebrasca, \u00e9 un actor, m\u00fasico e c\u00f3mico estadounidense m\u00e1is co\u00f1ecido polo seu nome art\u00edstico Larry the Cable Guy, cuxa carreira abrangue m\u00e1is de 30 anos. Foi un dos membros do Blue Collar Comedy Tour, un grupo c\u00f3mico composto por Bill Engvall, Ron White e Jeff Foxworthy, e cos cales protagonizou \"Blue Collar TV\".\nLarry the Cable Guy lanzou sete \u00e1lbums de estudio e protagonizou \"\", \"Delta Farce\" e \"Witless Protection\". Ademais deu a s\u00faa voz \u00f3 personaxe de Mater na franqu\u00eda cinematogr\u00e1fica de \"Cars\". A ic\u00f3nica frase de Whitney \"Git-R-Done!\" \u00e9 tam\u00e9n o t\u00edtulo do seu libro."}
{"id": "211157", "revid": "89787", "url": "https://gl.wikipedia.org/wiki?curid=211157", "title": "James Patrick Stuart", "text": "James Patrick Stuart, nado en Encino (Os \u00c1nxeles) o 16 de xullo\u00a0de 1968, \u00e9 un actor estadounidense de cine e televisi\u00f3n.\nTraxectoria.\nJames Stuart naceu en Encino, un barrio afluente dos \u00c1nxeles, fillo de Chad e Jill Stuart. O seu pai participara na d\u00e9cada dos 60 no d\u00fao da televisi\u00f3n brit\u00e1nica Chad &amp; Jeremy. Como o seu pai era parte dun d\u00fao pop, James pasou gran parte da s\u00faa mocidade nos estudios de gravaci\u00f3n. Como neno actor, empregou o nome Patrick Stuart, e participou na serie dos anos 80, Galactica 1980, como Doctor Zee.\n\u00c9 co\u00f1ecido sobre todo polos seus papeis en series de televisi\u00f3n como , Emily's reasons why not ou Nip/Tuck, pero tam\u00e9n participou po\u00f1endo a voz na versi\u00f3n en ingl\u00e9s de varios videoxogos como por exemplo Kingdom Hearts II ou Call of Duty 2.\nTam\u00e9n fixo a voz de Private na serie The Penguins of Madagascar.\nJames Stuart reside en Os \u00c1nxeles coa s\u00faa dona, Jocelyn, e os seus dous fillos."}
{"id": "211158", "revid": "1888", "url": "https://gl.wikipedia.org/wiki?curid=211158", "title": "Litoral (hom\u00f3nimos)", "text": "Litoral pode referirse a:"}
{"id": "211161", "revid": "75439", "url": "https://gl.wikipedia.org/wiki?curid=211161", "title": "Tom Kenny", "text": "Thomas James \"Tom\" Kenny, nado o 13 de xullo de 1962 en Syracuse, Nova York, \u00e9 un actor, actor de voz, cantante e comediante estadounidense. O seu papel m\u00e1is destacado \u00e9 como SpongeBob na serie \"SpongeBob SquarePants\". Kenny tam\u00e9n fai a voz de Heffer Wolfe en \"A vida moderna de Rocko\" (1993\u20131996), de Ice King en \"Adventure Time\" (2010\u2013presente), do alcalde en \"The Powerpuff Girls\" (1998\u20132005), Dog en \"Gatoc\u00e1n\" (1998\u20132005), e Spyro na franqu\u00eda \"Spyro the Dragon\" (1999\u20132002). As actuaci\u00f3n en vivo incl\u00faen as comedias \"The Edge\" (1992\u20131993) e \"Mr. Show\" (1995\u20131998).\nKenny ga\u00f1ou dous Premios Annie polas s\u00faas voces de SpongeBob e Ice King.\nTraxectoria.\nKenny naceu e medrou en Syracuse, Nova York, fillo de Theresa Bridget (Donigan) e Paul Austin Kenny."}
{"id": "211162", "revid": "34155", "url": "https://gl.wikipedia.org/wiki?curid=211162", "title": "Segunda divisi\u00f3n espa\u00f1ola 2012/13", "text": "A tempada 2012\u201313 da Segunda Divisi\u00f3n (por motivos de patrocinio Liga Adelante) de f\u00fatbol \u00e9 a 82\u00aa edici\u00f3n da categor\u00eda de prata do f\u00fatbol espa\u00f1ol. A competici\u00f3n comezou o 17 de agosto de 2012 e est\u00e1 programado que remate o 9 de xu\u00f1o de 2013, data a partir da cal os equipos que rematan entre o terceiro e sexto posto xogar\u00e1n unha eliminatoria para decidir quen acompa\u00f1ar\u00e1 aos dous primeiros \u00e1 Primeira Divisi\u00f3n (Liga BBVA), e que rematar\u00e1 o 23 de xu\u00f1o.\nClasificaci\u00f3n.\nPosici\u00f3ns por xornada.\n \nResultados.\nT\u00e1boa de resultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \nPromoci\u00f3n de ascenso.\nEsta fase de promoci\u00f3n determinar\u00e1 o terceiro equipo que ascender\u00e1 \u00e1 Primeira Divisi\u00f3n 2013\u201314. Os clasificados entre o 3\u00ba e 6\u00ba posto (exclu\u00edndo equipos filiais) tomar\u00e1n parte da eliminatoria. O partido de ida das semifinais xogouse o 12 de xu\u00f1o, xog\u00e1ndose a volta o 16 de xu\u00f1o. A final disputarase a dobre partido, sendo o primeiro partido o 16 de xu\u00f1o, e a volta o 23 de xu\u00f1o de 2013.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "211163", "revid": "895", "url": "https://gl.wikipedia.org/wiki?curid=211163", "title": "SD \u00d3rdenes", "text": ""}
{"id": "211164", "revid": "98629", "url": "https://gl.wikipedia.org/wiki?curid=211164", "title": "Golfi\u00f1o", "text": "O golfi\u00f1o, tam\u00e9n chamado delf\u00edn ou arroaz, \u00e9 un mam\u00edfero acu\u00e1tico da orde dos cet\u00e1ceos, que tam\u00e9n incl\u00fae as baleas e marsopas. \u00c9 carn\u00edvoro, excelente nadador, notable polas s\u00faas facultades ps\u00edquicas, que vive en mares temperados e quentes.\nAs especies m\u00e1is com\u00fans son 12, a\u00ednda que a m\u00e1is co\u00f1ecida \u00e9 a que da o golfi\u00f1o com\u00fan. Este animal pode nadar a 63\u00a0km/h, sen causar turbulencia, ir ata 7 m de altura f\u00f3ra da auga, mergullarse axi\u00f1a e por bastante tempo, e ten unha calidade \u00fanica entre os animais, unha verdadeira lingua de son e ultras\u00f3ns de 400 \"palabras\". Est\u00e1 dotado dun cerebro comparativamente tan desenvolvido como o ser humano. Expresa unha gran sensibilidade con respecto \u00e1 dor e o pracer, demostrada coas s\u00faas relaci\u00f3ns cos homes. Existe unha ciencia dedicada \u00f3 seu estudo.\nPor golfi\u00f1os ent\u00e9ndese os dous grupos de\u00a0odontocetos\u00a0con semellanzas f\u00edsicas pero sen afinidade taxon\u00f3mica:"}
{"id": "211166", "revid": "1822", "url": "https://gl.wikipedia.org/wiki?curid=211166", "title": "Delphinidae", "text": ""}
{"id": "211167", "revid": "895", "url": "https://gl.wikipedia.org/wiki?curid=211167", "title": "SD Colloto", "text": ""}
{"id": "211168", "revid": "895", "url": "https://gl.wikipedia.org/wiki?curid=211168", "title": "Cand\u00e1s CF", "text": ""}
{"id": "211169", "revid": "895", "url": "https://gl.wikipedia.org/wiki?curid=211169", "title": "Condal CF", "text": ""}
{"id": "211170", "revid": "1410", "url": "https://gl.wikipedia.org/wiki?curid=211170", "title": "HC CSKA Moscova", "text": "O HC CSKA Moscova (en ruso \u0426\u0421\u041a\u0410 \u041c\u043e\u0441\u043a\u0432\u0430, abreviatura de Centralnyi Sportivnyi Klub Armii) \u00e9 un equipo profesional de h\u00f3ckey sobre xeo da cidade de Moscova (Rusia). Actualmente compite na KHL e xoga os seus partidos como local no CSKA Ice Palace, un pavill\u00f3n con capacidade para 5.600 espectadores. \u00c9 co\u00f1ecido en occidente como o \"Equipo do Ex\u00e9rcito Vermello\" pola s\u00faa antica filiaci\u00f3n co Ex\u00e9rcito Vermello, as forzas armadas da URSS. O HC CSKA ga\u00f1ou m\u00e1is campionatos sovi\u00e9ticos e copas de Europa que calquera outro equipo na historia.\nPersonalidades.\nXogadores.\nL\u00edderes hist\u00f3ricos.\nO xogador que m\u00e1is veces vestiu a camisola do CSKA foi Vladimir Vikulov, que disputou un total de 518 partidos co equipo moscovita. Por outra banda, Sergei Makarov \u00e9 o xogador que m\u00e1is puntos e asistencias conseguiu para o equipo, mentres que Boris Mikhailov \u00e9 o m\u00e1ximo goleador hist\u00f3rico do equipo. Estes son os cinco mellores xogadores na historia do equipo en puntos, goles e asistencias:\n\"Nota: Pos = Posici\u00f3n; PX = Partidos xogados; G = Goles; A = Asistencias; Pts = Puntos; P/G = Puntos por partido\nN\u00fameros retirados.\nO CSKA ten retirado catro dorsais."}
{"id": "211171", "revid": "89787", "url": "https://gl.wikipedia.org/wiki?curid=211171", "title": "HC Spartak Moscova", "text": "O HC Spartak Moscova (en ruso \u0425\u041a \u0421\u043f\u0430\u0440\u0442\u0430\u043a \u041c\u043e\u0441\u043a\u0432\u0430) \u00e9 un equipo profesional de h\u00f3ckey sobre xeo da cidade de Moscova (Rusia). Actualmente compite na KHL (Kontinental Hockey League), onde se encontra encadrado dentro da Divisi\u00f3n Bobrov, na Conferencia Oeste. Xoga os seus partidos como local no LDS Sokolniki, un pavill\u00f3n con capacidade para 5.350 espectadores.\nHistoria.\n\u00c9 unha das secci\u00f3ns do Spartak de Moscova, creada en 1946. O club ga\u00f1ou o Campionato da Uni\u00f3n Sovi\u00e9tica en catro ocasi\u00f3ns, as\u00ed como conseguiu o t\u00edtulo da Spengler Cup en cinco ocasi\u00f3ns, e acadando o subcampionato en 1982. Ademais, o equipo conseguiu dous subcampionatos da Copa de Europa en 1970 e 1977.\nDesgraciadamente para os seus seareiros, a situaci\u00f3n econ\u00f3mica do club empeorou contra o 2006. Logo da tempada, un home de negocios ruso e seareiro do Spartak, Vadim Melkov, ofreceuse a buscar un patrocinio axeitado para o seu equipo favorito. Logo das negociaci\u00f3n, o Goberno de Moscova aceptou cubrir as d\u00e9bedas do equipo. Tam\u00e9n se levaron a cabo alg\u00fans acordos sobre a venda do equipo. Por\u00e9n, Melkov morreu durante o accidente a\u00e9reo de S7 Airlines o 9 de xullo de 2006, cancel\u00e1ndose t\u00f3dalas propostas. Logo dun mes de loita pola mellora da situaci\u00f3n financeira do club, os xestores do Spartak decidiron disolver o club durante un ano.\nNa tempada 2007-08, o Spartak volveu \u00e1 competici\u00f3n, formando parte da Superliga rusa. En 2008 pasou a formar parte da nova competici\u00f3n euroasi\u00e1tica, a KHL (Kontinental Hockey League)."}
{"id": "211173", "revid": "56817", "url": "https://gl.wikipedia.org/wiki?curid=211173", "title": "Promoci\u00f3n de ascenso a Segunda Divisi\u00f3n B 2011/12", "text": "A promoci\u00f3n de ascenso a Segunda Divisi\u00f3n \u00e9 a eliminatoria de promoci\u00f3n de equipos de Terceira Divisi\u00f3n a Segunda Divisi\u00f3n B. Est\u00e1 formada polos campi\u00f3ns dos 18 grupos da Terceira Divisi\u00f3n 2011\u201312, as\u00ed como os 3 seguintes clasificados, formando un total de 72 equipos.\nEliminatorias.\nPrimeira eliminatoria.\n\"Para os campi\u00f3ns de grupo.\"\nPrimeira eliminatoria (2\u00ba, 3\u00ba e 4\u00ba de grupo).\n\"Para os segundos, terceiros e cuartos de grupo. Os segundos xogan contra os cuartos e os terceiros xogan entre eles.\"\nSegunda eliminatoria.\n\"Vencedores da primeira eliminatoria (2\u00ba, 3\u00ba e 4\u00ba de grupo) (27 equipos) e perdedores da primeira eliminatoria (campi\u00f3ns de grupo) (9 equipos).\nTerceira eliminatoria.\n\"Vencedores da segunda eliminatoria.\""}
{"id": "211175", "revid": "89787", "url": "https://gl.wikipedia.org/wiki?curid=211175", "title": "Eudicotiled\u00f3neas", "text": "As eudicotiled\u00f3neas (Eudicotyledoneae) son un grupo monofil\u00e9tico de anxiospermas, previamente denominado tricolpadas ou dicotiled\u00f3neas non-Magnoliidae . O clado foi reco\u00f1ecido por vez primeira na an\u00e1lise filoxen\u00e9tica baseada na morfolox\u00eda dos bot\u00e1nicos evolucionistas Michael J. Donoghue e James A. Doyle (1989), que utilizaron o nome de tricolpada. En 1991 James A. Doyle e o paleob\u00f3tanico Carol L. Hotton empregaron por primeira vez o termo \"eudicots\" para significar que este gran grupo das dicotiled\u00f3neas (\"dicots\" en ingl\u00e9s) formaba un verdadeiro (\"eu-\") clado. Posterior informaci\u00f3n molecular redundou no seu reco\u00f1ecemento pola comunidade cient\u00edfica e en 2007 Donoghue, Doyle e Phillip D. Cantino propuxeron o nome cient\u00edfico \"Eudicotyledoneae\" . Actualmente, os seus subclados principais son ben reco\u00f1ecidos e contan con categor\u00edas de ordes e familias.\nO Angiosperm Phylogeny Group (APG) identificou este clado co nome de \"eudicots\", nas presentaci\u00f3ns do sistema APG de 1998, o sistema APG II de 2003 e no APG III de 2009.\nConcepto.\nAs eudicotiled\u00f3neas \u00e9 o clado m\u00e1is grande das anxiospermas, co 75% de todas as s\u00faas especies , contendo unha enorme variabilidade nas caracter\u00edsticas morfol\u00f3xicas, anat\u00f3micas e bioqu\u00edmicas.\nNomenclatura e circunscrici\u00f3n.\nAs eudicotiled\u00f3neas conforman un clado, que separou \u00e1 meirande parte das plantas antigamente consideradas dentro das dicotiled\u00f3neas (grupo parafil\u00e9tico) para formaren un grupo monofil\u00e9tico. O termo procede do grego e significa \"dicotiled\u00f3neas verdadeiras\" por ter as caracter\u00edsticas de dicotiled\u00f3neas t\u00edpicas. \nAlg\u00fans autores denominan ao resto das antigas dicotiled\u00f3neas como \"paleodicots\" pero nin este termo nin a forma \"Paleodicotyledoneae\" son com\u00fans , en especial porque se refieren a un grupo parafil\u00e9tico. O nome tricolpadas que tam\u00e9n recibiu fai referencia \u00e1 estrutura do pole.\nCaracter\u00edsticas do clado.\nConsid\u00e9rase monofil\u00e9tico na base do pole tricolpado as\u00ed como tam\u00e9n debido as secuencias de ADN \"rbcL\", \"atpB\", e ADNr 18S . O clado caracter\u00edzase por seren as s\u00faas flores c\u00edclicas, dispostas en verticilos, cos membros dos verticilos individuais alternados e a presenza diferenciada das partes internas e externas do periantio. Os filamentos do estame son normalmente delgados, compartindo anteras ben diferenciadas, e a maior\u00eda dos membros te\u00f1en plastos tipo-S nos seus elementos cribados. Unha sinapomorf\u00eda do clado \u00e9 presentar grans de pole triaperturado de tipo colpo, isto \u00e9 pole tricolpado e os seus derivados.\nOrixe.\nO f\u00f3sil m\u00e1is antigo das eudicotiled\u00f3neas, \"Leefructus mirus\", ten unha antig\u00fcidade de entre 122.6 e 125.8 mill\u00f3ns de anos e pola an\u00e1lise do f\u00f3sil do pole o rexistro das eudicotiled\u00f3neas m\u00e1is antigas pode remontarse a uns 127 mill\u00f3ns de anos no barremiano final e comezo do aptiano."}
{"id": "211176", "revid": "23204", "url": "https://gl.wikipedia.org/wiki?curid=211176", "title": "Cadea de \u00f3sos do o\u00eddo", "text": "A cadea de \u00f3sos do o\u00eddo ou os\u00edculos do o\u00eddo (\"ossicula auditus\", \"ossicula auditoria\", TA) est\u00e1 formada por tres pequenos \u00f3sos situados na cavidade do o\u00eddo medio, chamados martelo, bigornia e estribo, sostidos na s\u00faa posici\u00f3n por unha serie de ligamentos. Conectan a membrana timp\u00e1nica coa vent\u00e1 oval, transmitindo as vibraci\u00f3ns sonoras desde o o\u00eddo externo ao o\u00eddo interno. Transforman a onda sonora que viaxa polo aire que enche o o\u00eddo externo nunha onda no l\u00edquido da perilinfa que enche o o\u00eddo interno. A ausencia ou mal funcionamento destes os\u00edculos orixina perdas de audici\u00f3n de moderadas a graves.\nMartelo.\nO martelo (\"malleus\") \u00e9 o \u00f3so m\u00e1is grande e m\u00e1is lateral da cadea de \u00f3sos do o\u00eddo, e est\u00e1 unido \u00e1 membrana timp\u00e1nica. O \u00f3so pode dividirse nas seguintes partes: cabeza, colo, mango (manubrio) e d\u00faas ap\u00f3fises.\nO mango ou manubrio \u00e9 a parte que est\u00e1 pegada \u00e1 membrana timp\u00e1nica coa que se fusiona polo seu peri\u00f3steo e unha fina capa de cartilaxe. Ascende cunha inclinaci\u00f3n cara a adiante e acaba formando a ap\u00f3fise lateral, onde acaba a uni\u00f3n coa membrana timp\u00e1nica. M\u00e1is arriba desta ap\u00f3fise est\u00e1 o estreito colo do martelo e seguidamente a cabeza do martelo, voluminosa, na que se insire o tend\u00f3n do m\u00fasculo tensor do t\u00edmpano e ten unha faceta articular (dividida en d\u00faas por unha pequena crista) pola que se une coa bigornia. Polo beira inferior desta faceta est\u00e1 a inserci\u00f3n do ligamento lateral do martelo. Da parte anterior do colo do martelo sae a fina ap\u00f3fise anterior do martelo, que se contin\u00faa co ligamento anterior .\nBigornia.\nA bigornia (\"incus\") \u00e9 o segundo \u00f3so da cadea, articulado co martelo e o estribo. Pode dividirse nun corpo, d\u00faas ramas e a ap\u00f3fise lenticular.\nO corpo da bigornia \u00e9 a parte m\u00e1is voluminosa, e ten na s\u00faa parte anterior unha articulaci\u00f3n con forma de sela para a cabeza do martelo e dela saen as d\u00faas ramas. A rama curta (\"crus breve\") est\u00e9ndese horizontalmente cara a atr\u00e1s e acaba no ligamento posterior da bigornia. A rama longa (\"crus longum\") est\u00e9ndese verticalmente cara a abaixo, e ao final c\u00farvase un pouco e remata na ap\u00f3fise lenticular redondeada, pola que se articula co estribo (esta ap\u00f3fise \u00e1s veces se ten explicado como o \"\u00f3so lenticular\" do o\u00eddo, pero en realidade \u00e9 unha ap\u00f3fise pertencente \u00e1 bigornia) .\nEstribo.\nO estribo (\"stapes\") \u00e9 o \u00faltimo \u00f3so da cadea, que conecta a bigornia coa membrana oval. \u00c9 o \u00f3so m\u00e1is pequeno do corpo e ten forma de estribo para montar a cabalo.\nConsta de cabeza, colo, d\u00faas ramas e unha base. A pequena cabeza artic\u00falase por medio dunha enartrose co proceso lenticular da bigornia, e ten unha rugosidade na s\u00faa parte dorsal para a inserci\u00f3n do m\u00fasculo estapedio. Vai seguida dun colo do que parten d\u00faas ramas arqueadas non perfectamente sim\u00e9tricas, que acaban nunha base ou platina de forma oval e aplanada que se sit\u00faa pechando a vent\u00e1 oval. A base est\u00e1 cuberta de cartilaxe hialina e \u00fanese ao bordo da vent\u00e1 oval por medio do ligamento anular do estribo .\nFunci\u00f3ns.\nAs ondas sonoras que viaxan polo aire fan vibrar a membrana timp\u00e1nica, esta \u00e1 s\u00faa vez fai vibrar o primeiro dos osi\u00f1os, o martelo, pegado a ela. O martelo transmite as vibraci\u00f3ns, \u00e1 bigornia e esta ao estribo. O estribo empuxa a membrana oval que \u00e9 o l\u00edmite co o\u00eddo interno, o que crea unha onda no l\u00edquido da perilinfa que enche o o\u00eddo interno, que estimular\u00e1 os fonorreceptores da c\u00f3clea. A membrana timp\u00e1nica permanece en tensi\u00f3n pola acci\u00f3n constante do m\u00fasculo tensor do t\u00edmpano, o que permite que se transmitan as vibraci\u00f3ns xeradas en calquera porci\u00f3n da membrana.\nOs os\u00edculos danlle \u00e1 membrana timp\u00e1nica vantaxe mec\u00e1nica ao actuaren como unha panca e reduciren a \u00e1rea de distribuci\u00f3n da forza; as vibraci\u00f3ns ser\u00edan moito menores se as ondas sonoras se transmitisen directamente \u00e1 membrana oval. Por tanto, funcionan como un sistema de amplificaci\u00f3n das vibraci\u00f3ns. Pero esta amplificaci\u00f3n non se consegue aumentando a amplitude do movemento, o cal \u00e9 na base do estribo s\u00f3 2/3 do que \u00e9 no mango do martelo, sen\u00f3n que se consegue multiplicando por 1,3 a forza coa que o estribo golpea a membrana oval comparada coa forza inicial. A presi\u00f3n que exerce o estribo sobre a membrana oval \u00e9 unhas 22 veces maior ca a exercida pola onda sonora sobre a membrana timp\u00e1nica, porque a timp\u00e1nica ten uns 55\u00a0mm2 de superficie e a oval s\u00f3 uns 3,2\u00a0mm2, polo que a enerx\u00eda se concentra sobre unha superficie m\u00e1is pequena.\nA membrana timp\u00e1nica e o sistema de os\u00edculos proporcionan un emparellamento de impedancia elevado entre as ondas sonoras do aire e as vibraci\u00f3ns da perilinfa na c\u00f3clea.\nPor\u00e9n, o grao dos movementos dos os\u00edculos est\u00e1 controlado (e restrinxido) por certos m\u00fasculos unidos a eles (o \"tensor do t\u00edmpano\" e o \"estapedio\"). O tensor do t\u00edmpano tira do mango do martelo cara a dentro e o estapedio tira do estribo cara a f\u00f3ra, d\u00e1ndolle m\u00e1is rixidez ao conxunto, o que dificulta a transmisi\u00f3n de sons de frecuencias baixas. A misi\u00f3n destes m\u00fasculos crese que \u00e9 a de contraerse para amortecer a vibraci\u00f3n dos os\u00edculos, para as\u00ed protexer o o\u00eddo interno de ru\u00eddos excesivamente fortes ou ben, segundo outra teor\u00eda, proporcionaren unha mellor resoluci\u00f3n de frecuencias a altas frecuencias ao reduciren a transmisi\u00f3n das baixas frecuencias do ru\u00eddo de fondo (ver reflexo ac\u00fastico). Estes m\u00fasculos est\u00e1n m\u00e1is desenvolvidos nos morcegos e serven para bloquear os ch\u00edos dos morcegos durante a ecolocaci\u00f3n.\n\u00c1s veces, as articulaci\u00f3ns entre os os\u00edculos fanse r\u00edxidas. Unha condici\u00f3n chamada otoesclerose orixina a fusi\u00f3n do estribo coa vent\u00e1 oval, o cal reduce a audici\u00f3n e pode ser tratada cirurxicamente.\nDesenvolvemento.\nOs \u00f3sos do o\u00eddo dos mam\u00edferos est\u00e1n no embri\u00f3n en estado cartilaxinoso unidos ao dentario, que forma a mand\u00edbula. En fases posteriores do desenvolvemento, esta estrutura sep\u00e1rase da mand\u00edbula e migra \u00e1 \u00e1rea \u00f3tica interna, e forma o o\u00eddo medio, cos seus tres \u00f3sos e a membrana timp\u00e1nica. No home orix\u00ednanse a partir das cartilaxes de Meckel (que orixina o martelo e a bigornia) e de Reichert (que orixina o estribo) relacionadas coa mand\u00edbula . Nos humanos, os tres \u00f3sos pasan por unha fase cartilaxinosa inicial e xa est\u00e1n osificados no cuarto mes de xestaci\u00f3n.\nEvoluci\u00f3n.\nOs \u00f3sos do o\u00eddo dos mam\u00edferos orixin\u00e1ronse a partir de \u00f3sos mandibulares de r\u00e9ptiles . O \u00f3so do o\u00eddo m\u00e1is antigo deriva do \u00f3so hiomandibular, que se foi reducindo ata dar lugar \u00e1 columela dos r\u00e9ptiles , que dar\u00eda orixe ao estribo. A columela conectaba o t\u00edmpano co o\u00eddo interno transmitindo as vibraci\u00f3ns, e era, en principio, o \u00fanico \u00f3so do o\u00eddo. Os r\u00e9ptiles ti\u00f1an unha mand\u00edbula formada polo \u00f3so dentario (que leva os dentes) e varios \u00f3sos postdentarios, como o angular, cadrado e o articular. Os mam\u00edferos modificaron a mand\u00edbula, que quedou reducida s\u00f3 ao dentario, e cambiaron a articulaci\u00f3n mandibular, de modo que os \u00f3sos angular, cadrado e articular se fixeron m\u00e1is pequenos, separ\u00e1ronse da mand\u00edbula, e o articular deu lugar ao martelo, e o cadrado \u00e1 bigornia , que quedaron articulados co xa existente columela/estribo, e o angular orixinou o anel timp\u00e1nico, que sost\u00e9n a membrana timp\u00e1nica. Isto mellorou a audici\u00f3n destes animais, porque aumentou a resposta oscilatoria destes \u00f3sos \u00e1s vibraci\u00f3ns transmitidas. Estes cambios tam\u00e9n modificaron a inserci\u00f3n dos m\u00fasculos mandibulares e o funcionamento da mand\u00edbula. Esta evoluci\u00f3n do o\u00eddo evidencia que r\u00e9ptiles e mam\u00edferos te\u00f1en devanceiros com\u00fans."}
{"id": "211177", "revid": "27155", "url": "https://gl.wikipedia.org/wiki?curid=211177", "title": "Os\u00edculos do o\u00eddo", "text": ""}
{"id": "211178", "revid": "31271", "url": "https://gl.wikipedia.org/wiki?curid=211178", "title": "Eudicotyledoneae", "text": ""}
{"id": "211179", "revid": "27155", "url": "https://gl.wikipedia.org/wiki?curid=211179", "title": "\u00d3sos do o\u00eddo", "text": ""}
{"id": "211180", "revid": "22795", "url": "https://gl.wikipedia.org/wiki?curid=211180", "title": "Globicephala melas", "text": ""}
{"id": "211182", "revid": "31271", "url": "https://gl.wikipedia.org/wiki?curid=211182", "title": "Eudicotiled\u00f3nea", "text": ""}
{"id": "211185", "revid": "4817", "url": "https://gl.wikipedia.org/wiki?curid=211185", "title": "AXAF", "text": ""}
{"id": "211186", "revid": "4817", "url": "https://gl.wikipedia.org/wiki?curid=211186", "title": "AXAF-I", "text": ""}
{"id": "211187", "revid": "89787", "url": "https://gl.wikipedia.org/wiki?curid=211187", "title": "Sean Williams", "text": "Sean Christopher Williams, nado o 13 de setembro de 1986 en Houston, Texas, \u00e9 un xogador profesional de baloncesto estadounidense que actualmente \u00e9 axente libre.\nTraxectoria.\nProfesional.\nFoi elixido na 17\u00aa posici\u00f3n do Draft da NBA de 2007 polos New Jersey Nets. O 29 de decembro de 2008, foi asignado aos Colorado 14ers da NBA Development League. O 22 de xaneiro de 2009, os Nets o chamaron de volta dos 14ers. O 11 de xaneiro de 2010, foi cortado polos Nets.\nO 21 de decembro de 2011, asinou un contrato de dous anos cos Dallas Mavericks. M\u00e1is tarde, os Mavericks o asignaron aos Texas Legends da D-League. Tras varios pasos polos Texas Legends, os Mavericks cortaron a Williams o 22 de marzo de 2012.\nO 20 de abril de 2012, asinou polos Boston Celtics, volvendo \u00e1 cidade onde xogou na universidade.\nO 20 de xullo de 2012, Williams foi traspasado \u00f3s Houston Rockets nun traspaso entre tres equipos. Foi cortado polos Rockets o 29 de agosto de 2012."}
{"id": "211188", "revid": "4817", "url": "https://gl.wikipedia.org/wiki?curid=211188", "title": "Chandrayaan 1", "text": "Chandrayaan 1 (\"veh\u00edculo lunar\", en s\u00e1nscrito) foi unha sonda lunar da India, lanzada o 22 de outubro de 2008, mediante un foguete PSLV-XL desde o centro espacial de Sriharikota.\nCaracter\u00edsticas.\n\u00d3rbitas.\nChandrayaan 1 foi a primeira sonda lunar da India. Foi lanzada nunha \u00f3rbita inicial moi el\u00edptica, cun perixeo de 255\u00a0km e un apoxeo de 22.860\u00a0km, cunha inclinaci\u00f3n orbital de 17,9 graos respecto do ecuador e un per\u00edodo dunhas 6 horas e media. O motor da nave foi usado varias veces para elevar progresivamente a \u00f3rbita:\nTralo \u00faltimo aumento do apoxeo, a nave chegou \u00e1s inmediaci\u00f3ns da L\u00faa, onde o 8 de novembro \u00e1s 11:21 UTC acendeu o motor para frear a s\u00faa velocidade e entrar finalmente en \u00f3rbita lunar. A \u00f3rbita inicial arredor da L\u00faa ti\u00f1a un periastro de 504\u00a0km e aun apoastro de 7502\u00a0km.\nUnha serie de manobras posteriores foi reducindo a altura da \u00f3rbita sobre a L\u00faa:\nO 14 de novembro \u00e1s 14:36 UTC Chandrayaan 1 soltou a subsonda Moon Impact Probe (MIP), que impactou na zona do polo sur lunar \u00e1s 15:01 tras un voo de 25 minutos. Chandrayaan 1 continuou explorando a L\u00faa desde a s\u00faa \u00f3rbita durante os dous anos seguintes.\nNave.\nChandrayaan 1 ti\u00f1a forma de cubo, cunha masa de 1380\u00a0kg no lanzamento e de 675\u00a0kg unha vez en \u00f3rbita lunar, tras gastar parte do propelente. Levaba 11 instrumentos cient\u00edficos a bordo e estabiliz\u00e1base nos tres eixos mediante dous sensores estelares, xiroscopios e catro volantes de inercia. A enex\u00eda era proporcionada por un \u00fanico panel solar que pod\u00eda producir ata 750 vatios de potencia. Durante os momentos de eclipse a enerx\u00eda era proporcionada por bater\u00edas de i\u00f3n litio. O sistema de propulsi\u00f3n bipropelente proporcionou o aumento de \u00f3rbita necesario para alcanzar a L\u00faa. As comunicaci\u00f3ns ti\u00f1an lugar mediante unha antena parab\u00f3lica de 0,7 metros de di\u00e1metro con mecanismo de card\u00e1n para seguir a estaci\u00f3n terrestre unha vez en \u00f3rbita lunar e sando a banda X para a transmisi\u00f3n de datos e a banda S para telemetr\u00eda, seguimento e a transmisi\u00f3n de comandos. Os datos pod\u00edanse gardar a bordo, en tres grabadoras de estado s\u00f3lido con capacidades de 32, 10 e 8 Gbit.\nInstrumentos cient\u00edficos.\nChandrayaan 1 levaba 11 instrumentos cient\u00edficos a bordo:"}
{"id": "211189", "revid": "72012", "url": "https://gl.wikipedia.org/wiki?curid=211189", "title": "Chandrayaan-1", "text": ""}
{"id": "211192", "revid": "1131", "url": "https://gl.wikipedia.org/wiki?curid=211192", "title": "Paio Soares de Taveir\u00f3s", "text": "Pai ou Paio Soares de Taveir\u00f3s foi un trobador da primeira metade do s\u00e9culo XIII, descendente da baixa nobreza galega, ser\u00eda irm\u00e1n de Pero Velho.\nObra.\n\u00c9 o autor da c\u00e9lebre \"Cantiga da Ribeirinha\" (\"No mundo non me sei parella\"), inspirada en elementos latinos e moz\u00e1rabes e que se considerou durante moito tempo a primeira obra po\u00e9tica en galego-portugu\u00e9s a\u00ednda que na actualidade perdeu o seu estatuto de cantiga co\u00f1ecida m\u00e1is antiga en favor dunha obra do trobador Jo\u00e3o Soares de P\u00e1via. \u00c9 unha cantiga de amor chea de iron\u00eda, por iso moitos autores pasaron a considerala como unha cantiga sat\u00edrica, o que provocou unha certa controversia entre os partidarios dun e doutro sentido da mesma, sobre todo no que se refire ao personaxe a quen vai dirixida, unha filla de Pai Moniz, que durante moito tempo se identificou con Mar\u00eda Pais Ribeiro, a c\u00e9lebre Ribeirinha, amante do rei portugu\u00e9s Sancho I, a pesar de que a existencia na \u00e9poca de varias personalidades chamadas Pai Moniz ou Paio Moniz, as\u00ed como a orixe galega de Paio Soares, parece debilitar esta hip\u00f3tese.\nDas que se te\u00f1a constancia na actualidade \u00e9 autor de 6 cantigas de amor, 3 cantigas de amigo e 2 tenz\u00f3ns con Pero Velho e Martin Soarez."}
{"id": "211193", "revid": "23204", "url": "https://gl.wikipedia.org/wiki?curid=211193", "title": "Arroaz do Indopac\u00edfico", "text": "O arroaz do Indopac\u00edfico, \"Tursiops aduncus\" (Ehrenberg, 1833) \u00e9 unha especie de cet\u00e1ceo odontoceto da familia dos delf\u00ednidos que vive en augas da India, o norte de Australia, o sur da China, o mar Vermello, e a costa oriental de \u00c1frica.\nTaxonom\u00eda.\nA especie foi descrita en 1833 por Christian Gottfried Ehrenberg, baixo o nome de \"Delphinus aduncus\". Posteriormente foi adscrita ao x\u00e9nero \"Tursiops\", que describira Paul Gervais en 1855 e, durante moito tempo, pensouse que era coespec\u00edfica con \"Tursiops truncatus\".\nPero, en base a estudos de concordancia xen\u00e9tica, osteolox\u00eda e morfolox\u00eda externa, determinouse que esta especie \u00e9 taxonomicamente distinta de \"T. truncatus\".\nO status taxon\u00f3mico de varias subpoboaci\u00f3ns de \"Tursiops\" (por exemplo fronte as costas de Sur\u00e1frica e o oeste de Australia \u00e9 cuestion\u00e1bel, e o x\u00e9nero pode dividirse a\u00ednda m\u00e1is.\nCaracter\u00edsticas.\nAlcanza at\u00e9 2,6 m de lonxitude e un peso de at\u00e9 230\u00a0kg. A s\u00faa coloraci\u00f3n \u00e9 gris escura no dorso e gris clara ou abrancazada con manchas grises na rexi\u00f3n ventral."}
{"id": "211195", "revid": "22795", "url": "https://gl.wikipedia.org/wiki?curid=211195", "title": "Tursiops aduncus", "text": ""}
{"id": "211197", "revid": "75439", "url": "https://gl.wikipedia.org/wiki?curid=211197", "title": "Arroaz austral", "text": "O arroaz austral, \"Tursiops australis\" Charlton-Robb et al. 2011, \u00e9 unha especie de mam\u00edfero odontoceto da familia Delphinidae, end\u00e9mica das augas costeiras do sur e sueste de Australia, que foi descrita o ano 2011.\nDurante moito tempo os cient\u00edficos pensaron que o x\u00e9nero \"Tursiops\" era monoespec\u00edfico, coa \u00fanica especie \"Tursiops truncatus\", a\u00ednda que moitos pensaban en que poder\u00eda haber m\u00e1is dunha.\nDesde que en 1998 Rice reco\u00f1eceu como v\u00e1lida a especie \"Tursiops aduncus\" (que fora descrita por Ehrenberg en 1833) houbo un crecente consenso de que o x\u00e9nero estaba formado por estas d\u00faas especies.\nPero recentes estudos de xen\u00e9tica molecular permitiron un mellor co\u00f1ecemento deste problema, anteriormente insuper\u00e1bel, e unha terceira especie, \"Tursiops australis\" foi descrita en 2011.\n\u00c9 a terceira vez que se reco\u00f1ece unha nova especie de golfi\u00f1o desde finais do s\u00e9culo XIX.\nA especie foi denominada \"Tursiops australis\" pola investigadora que a descubriu, Kate Charlton-Robb, da Universidade de Monash.\nS\u00f3 se identificaron d\u00faas poboaci\u00f3ns de \"T. australis\": unha en Port Phillip e a outra nos lagos de Gippsland. Calc\u00falase que est\u00e1n compostas por un total de aproximadamente 150 arroaces (100 en Port Phillip e 50 en Gippsland)."}
{"id": "211198", "revid": "22795", "url": "https://gl.wikipedia.org/wiki?curid=211198", "title": "Tursiops australis", "text": ""}
{"id": "211200", "revid": "89787", "url": "https://gl.wikipedia.org/wiki?curid=211200", "title": "Linguas zapotecas", "text": "O zapoteco \u00e9 unha macrolingua integrada por diferentes linguas zapotecas, faladas por un total de 777.000 persoas en Oaxaca e outros lugares, que fai parte xunto co chatino dun grupo ling\u00fc\u00edstico que pertence ao tronco otomangue de linguas mesoamericanas, xunto coa lingua mixteca, mazateca e popoloca, entre outras. \nAs linguas zapotecas empr\u00e9ganse principalmente nos estados de Oaxaca e na rexi\u00f3n suroeste de Veracruz, ao sur de M\u00e9xico.\n\u00c9 unha lingua tonal. A orde da frase m\u00e1is frecuente \u00e9 Verbo Suxeito Obxecto (VSO).\nVariantes.\nBaixo o nome de zapoteco at\u00f3panse un gran n\u00famero de dialectos non sempre mutuamente intelixibles, o que significa que ditas variantes empezaron a diverxer do proto-zapoteco hai moitos s\u00e9culos.\nMorris Swadesh estimou mediante an\u00e1lises estat\u00edsticas do l\u00e9xico e a glotocronolox\u00eda que o tempo de diversificaci\u00f3n do zapoteco, propiamente dito, era de 14 s\u00e9culos (comparable por exemplo ao tempo de diversificaci\u00f3n do lat\u00edn at\u00e9 dar nas linguas rom\u00e1nicas actuais). Segundo as mostraxes de intelixibilidade, publicadas polo SIL, o zapoteco estar\u00eda composto por 38 variantes ou linguas inintelixibles entre si. Non obstante, a maior\u00eda de clasificaci\u00f3ns deixan a un lado os criterios de intelixibilidade e consideran as caracter\u00edsticas compartidas polas diversas variantes, reducindo o n\u00famero a sete ou oito linguas. Belmar foi o primeiro en propo\u00f1er agrupar as variantes en tres grandes grupos: zapoteco setentrional, zapoteco central e zapoteco meridional, baixo criterios en parte ling\u00fc\u00edsticos e en parte xeogr\u00e1ficos e hist\u00f3ricos. O grupo norte incluir\u00eda as variedades faladas na zona monta\u00f1osa ao norte da cidade de Oaxaca de Ju\u00e1rez, o grupo centro incluir\u00eda as variedades dos vales centrais e a rexi\u00f3n sur do istmo de Tehuantepec e o grupo meridional as variedades faladas desde a zona monta\u00f1osa at\u00e9 o sur do estado de Oaxaca.\nAs primeiras clasificaci\u00f3ns internas baseadas no m\u00e9todo comparativo empezaron nos anos 1920 cos traballos de Jaime Angulo (1925), Paul Radin (1925), Angulo e Freeland (1933) e Swadesh (1949). Estas agrupaci\u00f3ns subdividen os grupos de Belmar, asignando algunha variedade local ao grupo adxacente. O \u00faltimo intento de clasificaci\u00f3n interna e o m\u00e1is aceptado d\u00e9bese ao ling\u00fcista mexicano Jorge Su\u00e1rez (1977), publicado polo INAH en 1990. Este estudo sobre a base estrita dos trazos fonol\u00f3xicos e l\u00e9xicos compartidos rexeita a agrupaci\u00f3n tripartita e prop\u00f3n seis agrupamentos estreitamente emparentados. O seguinte cadro amosa a evoluci\u00f3n das diferentes variantes de zapoteco:\nSwadesh e Su\u00e1rez rexeitaron os grupos setentrional, central e meridional como unidades filoxen\u00e9ticas v\u00e1lidas, pois non sinalan unha relaci\u00f3n m\u00e1is pr\u00f3xima sen\u00f3n que \u00e9 unha clasificaci\u00f3n puramente xeogr\u00e1fica e non sustentada desde o punto de vista ling\u00fc\u00edstico. Unha clasificaci\u00f3n est\u00e1ndar das variantes ou linguas zapotecas, que combina os agrupamentos xeogr\u00e1ficos xunto coas divisi\u00f3ns ling\u00fc\u00edsticas demostradas, \u00e9 a seguinte:\nAs variantes da lingua do val de Oaxaca mostran un maior grao de intelixibilidade que as dos contrafortes monta\u00f1osos do norte e do sur. Mais hai unha aguda diferenza entre o zapoteco de Tlacolula e o de Mitla, separados por uns poucos quil\u00f3metros, e ambos no val de Oaxaca. A intelixibilidade \u00e9 do 40% e incluso m\u00e1is baixa, salvo para Teotitl\u00e1n del Valle. Esta baixa intelixibilidade p\u00f3dese deber ao feito de que Mitla foi un centro urbano, as\u00ed como posteriormente unha cidade estado.\nA rexi\u00f3n setentrional div\u00eddese en dous grandes grupos que est\u00e1n separados por unha barreira xeogr\u00e1fica norte-sur. Na zona oriental os dialectos zapotecos te\u00f1en pouca intelixibilidade cos do norte do istmo e cos da costa do Pac\u00edfico ao longo do istmo de Tehuantepec. A rexi\u00f3n meridional ten un grupo grande norte-sur no centro flanqueado por un grupo dialectal a cada lado, talvez como resultado de migraci\u00f3ns sucesivas.\nDescrici\u00f3n ling\u00fc\u00edstica.\nParentesco con outras linguas.\nA lingua zapoteca \u00e9 parte da familia zapotecana que incluir\u00eda ademais as linguas faladas no oeste da rexi\u00f3n zapoteca, o papabuco e o solteco (consideradas \u00e1s veces linguas zapotecas diverxentes, outras veces linguas zapotecanas pero non-zapotecas) ademais do chatino. As estimaci\u00f3ns glotocronol\u00f3xicas para o tempo de diversificaci\u00f3n a partir do proto-zapotecano \u00e9 de 24 s\u00e9culos., \u00e9 dicir, arredor dun milenio m\u00e1is que o tempo de diversificaci\u00f3n do zapoteco propiamente dito. F\u00f3ra deste agrupamento, desde o s\u00e9culo XIX reco\u00f1ec\u00e9ronse relaci\u00f3ns entre o grupo zapotecano e o grupo mixteco, que formar\u00edan a rama oriental das linguas otomangueanas.\nFonolox\u00eda.\nTodas as variantes de zapoteco son linguas tonais, sendo tipicamente o n\u00famero de tons tres (alto, baixo, ascendente) existindo diferenzas entre as distintas variantes, chegando a ser no zapoteco serrano cinco (os anteriores, m\u00e1is medio e descendente). O acento nas variedades nas que se describiu recae sempre na pen\u00faltima s\u00edlaba da ra\u00edz e a s\u00faa posici\u00f3n non se ve afectada polos procesos de afixaci\u00f3n. Algunhas linguas zapotecas perderon a \u00faltima s\u00edlaba non acentuada, polo que se poder\u00eda dicir que o acento recae na \u00faltima s\u00edlaba nestas linguas.\nA maior\u00eda de variantes pos\u00fae polo menos seis vogais simples (pechadas: /i, i, u/, abertas: /e, a, o/) e frecuentemente o trazo de larinxizaci\u00f3n produce novos segmentos en contraste cos seis anteriores. O inventario conson\u00e1ntico var\u00eda lixeiramente dunha variante a outra, pero sempre encontraremos a oposici\u00f3n fortis-lenis caracter\u00edstica de todas as linguas zapotecas. No seguinte cadro res\u00famense ditos inventarios:\nO diacr\u00edtico inferior das sonorantes // indica que son xordas. Os fonemas entre par\u00e9nteses s\u00f3 est\u00e1n presentes nalgunhas variedades do zapoteco.\nA estrutura sil\u00e1bica difire dunhas linguas zapotecas a outras. As\u00ed, o zapoteco do Istmo non admite consoantes no final de palabra, polo que a s\u00edlaba final \u00e9 sempre aberta. En troques, o zapoteco de Rinc\u00f3n admite varias consoantes nesa posici\u00f3n (//).\nO sistema fonol\u00f3xico do proto-zapoteco foi reconstru\u00eddo preliminarmente por Morris Swadesh e posteriormente outros autores ampliaron ese traballo. O inventario conson\u00e1ntico m\u00ednimo poder\u00eda estar formado polos seguintes elementos:\nOnde o contraste entre fonemas dunha mesma cela non \u00e9 de tipo xorda/sonora sen\u00f3n moi probablemente de tipo \"fortis\"/\"lenis\" (sendo as contrapartidas \"fortes\" das \"lenes\" ). Os fonemas , propostos por Su\u00e1rez, poder\u00edan ser africados a\u00ednda que a s\u00faa natureza fon\u00e9tica exacta non pode reconstru\u00edrse, xa que tam\u00e9n puideran corresponder a fricativas (Su\u00e1rez emprega o signo /*formula_1/ para suxerindo que poder\u00eda interpretarse como ou ).\nEn canto ao inventario voc\u00e1lico, se ben orixinalmente se reconstru\u00edu un sistema maximal con cinco vogais breves e cinco largas , posteriormente Su\u00e1rez propuxo que poder\u00eda reducirse o anterior sistema a tres vogais pechadas , tres abertas e d\u00faas vogais cunha articulaci\u00f3n fon\u00e9tica que \u00e9 incerta, a\u00ednda que polas s\u00faas correspondencias fon\u00e9ticas co chatino poder\u00edan ser posiblemente .\nMorfolox\u00eda.\nO seguinte cadro amosa os pronomes suxeito de diferentes variantes zapotecas. P\u00f3dese observar que no caso dos pronomes as variaci\u00f3ns son puramente fonol\u00f3xicas, pero que todas as variantes presentan as mesmas categor\u00edas no pronome:\nSintaxe.\nEn canto \u00e1 sintaxe, a variante m\u00e1is diverxente \u00e9 novamente o zapoteco do Rinc\u00f3n, as outras variantes estudadas te\u00f1en unha orde b\u00e1sica VSO e non te\u00f1en concordancia de persoa co verbo. O zapoteco do Rinc\u00f3n ten a orde VOS, ademais de concordancia de suxeito e de obxecto no verbo.\nM. Piper sinala que poder\u00eda existir unha raz\u00f3n estrutural que relacionara a existencia de concordancia nesta variante coa orde b\u00e1sica VOS.\nL\u00e9xico comparativo.\nA proximidade entre as linguas zapotecas e o chatino pode ser examinada comparando a forma dos numerais:\nNa lista anterior os acentos e os n\u00fameros como super\u00edndices indican o ton."}
{"id": "211201", "revid": "89787", "url": "https://gl.wikipedia.org/wiki?curid=211201", "title": "Linguas otomangueanas", "text": "As linguas otomangueanas constit\u00faen unha extensa familia ling\u00fc\u00edstica que abrangue varios grupos de linguas amerindias faladas entre o centro de M\u00e9xico e Nicaragua, a\u00ednda que s\u00f3 sobreviven as linguas otomangueanas que se falan no territorio mexicano. O maior n\u00famero de falantes desta familia at\u00f3pase no estado de Oaxaca, os falantes de zapoteco e de mixteco suman xuntos cerca de 1,5 mill\u00f3ns de persoas (case a terceira parte da poboaci\u00f3n oaxaque\u00f1a). O n\u00famero total de falantes de todas as variedades xuntas supera os dous mill\u00f3ns.\nNo Altiplano, as linguas oto-pameanas pertencentes a esta familia contan cunha importante presenza en estados como Hidalgo, Quer\u00e9taro, M\u00e9xico, San Luis Potos\u00ed, Tlaxcala, Puebla e Guanajuato, onde existen importantes comunidades falantes de otom\u00ed e mazahua, as\u00ed como pequenos n\u00facleos que conservan outros idiomas desta rama, inclu\u00eddos o chichimeca, tlahuica, matlatzinca e pame.\nVarias linguas otomangueanas enc\u00f3ntranse en perigo de extinci\u00f3n, entre elas, as \u00faltimas catro mencionadas no par\u00e1grafo anterior. Como exemplo, o ixcateco e o matlatzinca contan cunhas poucas centenas de falantes. Grupos completos, como o mangueano, xa desapareceron.\nHistoria.\nA familia ling\u00fc\u00edstica otomangueana est\u00e1 presente no sur de M\u00e9xico desde polo menos o ano 2000 a. C., a\u00ednda que probablemente esta presenza se estenda varios milenios m\u00e1is atr\u00e1s no pasado. Empregando o controvertido m\u00e9todo glotocronol\u00f3xico, prop\u00faxose que a data aproximada de ruptura do protootomangueano ocorreu arredor do ano 4400 a. C. Suxeriuse que a \"urheimat\" otomangueana \u00e9 o val de Tehuac\u00e1n (sueste de Puebla), polo que puido estar relacionada con algunhas da culturas neol\u00edticas m\u00e1is antigas de Mesoam\u00e9rica.\nA\u00ednda que a respecto da localizaci\u00f3n da \"urheimat\" otomangueana hai algunha controversia, parece existir consenso sobre que a cultura de Tehuac\u00e1n, que se desenvolveu entre o 5000 e 2300 a. C., \u00e9 expresi\u00f3n arqueol\u00f3xica de pobos de fala otomangueana. A an\u00e1lise do vocabulario asociado \u00e1 agricultura tam\u00e9n \u00e9 indicadora de que os pobos que falaron o protootomangueano tiveron unha participaci\u00f3n relevante na domesticaci\u00f3n do millo e outros cultivos, xunto cos falantes de protomixezoque e protomaia.\nA longa historia da familia otomangueana deu como resultado unha notable diverxencia ling\u00fc\u00edstica entre os grupos que a compo\u00f1en. Terrence Kaufman compara o nivel de diferenciaci\u00f3n que existe entre as ramas do tronco otomangueano co que se observa entre os principais grupos das linguas indoeuropeas. Ademais, prop\u00f3n que as linguas otomangueanas poden ser a orixe de varios trazos ling\u00fc\u00edsticos que se presentan nos idiomas da \u00e1rea ling\u00fc\u00edstica mesoamericana.\nClasificaci\u00f3n.\nHistoria dos estudos sobre as linguas otomangueanas.\nA familia otomangueana est\u00e1 composta de sete ramas: amuzga, chinanteca, mixteca, otopame, popoloca, tlapaneca e zapoteca. A elaboraci\u00f3n da descrici\u00f3n desta familia foi un gran logro da ling\u00fc\u00edstica comparativa e hist\u00f3rica. A agrupaci\u00f3n destas sete ramas en grupos que engloben varias ramas, inclu\u00edndo o intento representado no cadro de abaixo, non conta con moito acordo. De feito, varios autores presentaron reconstruci\u00f3ns intermedias baseadas en 2 ou 3 ramas, pero non est\u00e1 claro por exemplo que existira un proto-otomangueano oriental fronte a un proto-otomangueano occidental. A reconstruci\u00f3n do sistema fonol\u00f3xico do proto-otomangueano a partir das sete familias e sen tratar de reconstru\u00edr todos os grupos intermedios foi realizada por Rensh (1966).\nNo s\u00e9culo XIX, Manuel Orozco y Berra (1864) propuxera o parentesco das linguas zapotecas e as linguas mixtecas, inclu\u00edndo nesta proposta o cuicateco, o chocho e o amuzgo. Este mesmo autor encontrou un parentesco entre o otom\u00ed e o mazahua. Pouco despois, Pimentel (1865, 1874) engadiu \u00e1s anteriores o mazateca, o popoloca, o chatino e o chinanteco ao zapoteco-mixteco e relacionou o pame co otom\u00ed-mazahua. Daniel Brinton (1891) suxeriu que o chichimeca-jonaz e o pame estaban relacionados co otom\u00ed-mazahua. As\u00ed, a principios de s\u00e9culo XX, reco\u00f1ec\u00e9ranse dous grupos relacionados, o grupo otopame e o grupo zapoteco-mixteco-amuzgo-popoloca.\nA principios do s\u00e9culo XX, Lehman (1920) engadiu o grupo chiapaneco-mangue e reorganizou os parentescos internos do otomangueano oriental. Jacques Soustelle (1935) estudou sistematicamente o grupo otopame as\u00ed como o agrupamento interno. En 1926, Schmidt relacionou tentativamente o chiapaneco-mangue e o oto-pame e acu\u00f1ou o termo otom\u00ed-mangue para a familia. \nMais foi Sapir (1929) o primeiro autor que relacionou definitivamente o oto-pame-chiapaneco e o mixteco-zapoteco-amuzgo-popoloca, nunha forma equiparable ao moderno agrupamento, excepto polo feito de que o traballo de Su\u00e1rez (1977) sobre o tlapaneco (me'phaa) e o subtiaba probou que estas linguas estaban relacionadas co resto do otomangueano m\u00e1is que coas linguas hokanas como Sapir propuxera. Swadesh inclu\u00edu o huave como lingua otomangueana, que actualmente se considera illada.\nA partir de 1950 empezou o traballo reconstrutivo. O proto-otopame foi reconstru\u00eddo por Doris Bartholomew, o proto-zapoteco por Morris Swadesh e o proto-chiapaneco-mangue por Fern\u00e1ndez de Miranda e Roberto Weitlaner. A primeira proposta para o proto-otomangueano reconstru\u00eddo \u00e9 de Longacre (1957), e foi posteriormente revisado por el mesmo e Rensch.\nCaracter\u00edsticas com\u00fans.\nTodas as linguas otomangueanas son tonais, e en moitas delas a nasalizaci\u00f3n ten un papel fon\u00e9mico. Morfoloxicamente, o nome \u00e9 relativamente simple, sendo o verbo a parte m\u00e1is complexa da oraci\u00f3n.\nFonolox\u00eda.\nO sistema fonol\u00f3xico do proto-otomangueano tal como foi reconstru\u00eddo por Rensch \u00e9 relativamente simple. Constar\u00eda de 9 consoantes, 4 vogais e 4 tons. O seguinte cadro resume os fonemas do proto-otomangueano:\n\u00c9 de destacar a ausencia de consoantes labiais. En moitas ramas o fonema derivado // deriva do labiovelar //. Tam\u00e9n conv\u00e9n notar a ausencia de oposici\u00f3n entre fonemas xordos e sonoros, que foi desenvolvida secundariamente noutras linguas otomangueanas (\u00e1s veces a partir de secuencias de nasal + oclusiva, \u00e1s veces doutras fontes). A seguinte t\u00e1boa resume alg\u00fans dos cambios fon\u00e9ticos principais que caracterizan as diferentes p\u00f3las do otomangueano:\nMorfolox\u00eda.\nAs linguas otomangueanas non te\u00f1en inflexi\u00f3n no nome, a\u00ednda que admiten prefixos posesivos e cl\u00edticos para indicar o plural. Nalgunhas linguas a forma dos pronomes distingue entre persoa, animal ou cousa; isto pode considerarse unha distinci\u00f3n de x\u00e9nero gramatical semanticamente determinado.\nExisten poucos sufixos derivativos, sendo a composici\u00f3n o procedemento morfol\u00f3xico m\u00e1is com\u00fan para formar novas palabras.\nEn canto ao ali\u00f1amento morfosint\u00e1ctico non existe coherencia ao largo da familia. Algunhas linguas mostran un tipo ergativo-absolutivo (o chinanteco e o tlapaneco), outras un tipo activo-inactivo (o chocho, o matlatzinca e probablemente o chiapaneco) e outras non mostran evidencia clara (mixteco, zapoteco) Non existe casos de claros de ali\u00f1amento nominativo-acusativo.\nSintaxe.\nSintacticamente, a maior\u00eda das linguas otomangueanas te\u00f1en a orde b\u00e1sica de frases VSO. Nun bo n\u00famero delas, o modificador segue ao modificado e o complemento sint\u00e1ctico vai detr\u00e1s do n\u00facleo que o require.\nL\u00e9xico comparado.\nDiversos autores constru\u00edron listas de cognados dalg\u00fans centenares de termos. Mais moitas desas listas, a\u00ednda que conte\u00f1en algunhas correspondencias regulares, est\u00e1n cheas de irregularidades, aumentos prefixados e sufixados que fan que as correspondencias sexan bastante inexactas. Polo que no estado actual, as linguas otomangueanas deben ser consideradas como unha macrofamilia tentativa. Os numerais seguintes mostran a diverxencia do l\u00e9xico:\nEntre os cognados amplamente estendidos est\u00e1 \"*rini\" 'sangue, carne cr\u00faa' (otom\u00ed \"ngi\" 'carne', matlatzinca \"r\u00edn\u00ed\" 'carne', chatino tn\u1ebd21 'sangue', zapoteco \"rini\" 'sangue', mixteco \"\u00f1i\u00f1i\" 'sangue')."}
{"id": "211204", "revid": "43749", "url": "https://gl.wikipedia.org/wiki?curid=211204", "title": "Centro Cultural Caixanova", "text": ""}
{"id": "211206", "revid": "1131", "url": "https://gl.wikipedia.org/wiki?curid=211206", "title": "Jos\u00e9 Antonio Dur\u00e1n", "text": "Jos\u00e9 Antonio Dur\u00e1n Iglesias, nado en Requeixo de Seabra (provincia de Zamora) o 15 de maio de 1941 e finado en Pontevedra o 29 de agosto de 2020, foi un escritor e investigador galego.\nTraxectoria.\nFillo dos galegos Jos\u00e9 Manuel (Pepe) Dur\u00e1n Lusqui\u00f1os e Evangelina Iglesias Tob\u00edo, criouse en Pontevedra, onde resid\u00edan os seus pais e onde fixo o bacharelato. Diplomado en Maxisterio en Pontevedra e licenciado en Ciencias da Educaci\u00f3n en Madrid, traballou como t\u00e9cnico en planificaci\u00f3n educativa. Dende 1972 dedicouse aos estudos hist\u00f3ricos e sociol\u00f3xicos. As s\u00faas investigaci\u00f3ns centr\u00e1ronse no estudo da sociedade galega, do agrarismo e dos poderes locais. Colaborou n\"'A Nosa Terra\", \"Bolet\u00edn da Real Academia Galega\", \"Estudios de Historia Social\", \"Triunfo\", \"Diario de Pontevedra\", \"Tiempo de Historia\", \"La Voz de Galicia\" e \"El Pa\u00eds\".\nDirixiu, produciu e escribiu o gui\u00f3n dos v\u00eddeos \"Republicanismo hist\u00f3rico coru\u00f1\u00e9s: 1868-1936\" (2001) e \"Triunfo y tragedia de los Casares: de La Coru\u00f1a al escenario universal\" (2001). Recibiu o premio do Instituto Nacional del Libro e o Premio Fern\u00e1ndez Latorre (1976).\nEscribiu no prestixioso blog de Internet \"La Cueva de Zaratustra.\"\nEn febreiro de 2022 o Ateneo de Pontevedra en colaboraci\u00f3n coa Deputaci\u00f3n de Pontevedra e a Universidade de Vigo organizou as xornadas Celebraci\u00f3n de Jos\u00e9 Antonio Dur\u00e1n. Falaron Lu\u00eds Coch\u00f3n Touri\u00f1o, Rosario \u00c1lvarez Blanco, Carlos Valle P\u00e9rez, Rafael Chac\u00f3n Calvar, Justo Beramendi, Miguel Anxo Seixas e M\u00aa Xes\u00fas Fortes."}
{"id": "211207", "revid": "1888", "url": "https://gl.wikipedia.org/wiki?curid=211207", "title": "Jos\u00e9 Antonio Dur\u00e1n Iglesias", "text": ""}
{"id": "211208", "revid": "85894", "url": "https://gl.wikipedia.org/wiki?curid=211208", "title": "Tay Zonday", "text": "Adam Nyerere Bahner, nado en Minneapolis, Minnesota o 21 de maio de 1982, \u00e9 un cantante, actor, actor de dobraxe e youtubeiro estadounidense m\u00e1is co\u00f1ecido polos alcumes Tay Zonday ou \"Chocolate Rain Guy\".\n\u00c9 co\u00f1ecido pola s\u00faa voz de baixo no canto. Conseguiu grande notoriedade pola s\u00faa canci\u00f3n \"Chocolate Rain\", a cal se converteu nun v\u00eddeo viral en xullo de 2007. En outubro de 2020, \"Chocolate Rain\" ti\u00f1a m\u00e1is de 128 mill\u00f3ns de visitas en YouTube.\nTraxectoria.\nZonday naceu como Adam Nyerere Bahner en Minneapolis, Minnesota e ten ascendencia africana. \u00c9 o m\u00e1is novo de tres irm\u00e1ns, e os seus pais son profesores os dous."}
{"id": "211212", "revid": "98629", "url": "https://gl.wikipedia.org/wiki?curid=211212", "title": "Promoci\u00f3n de ascenso a Segunda Divisi\u00f3n B 2010/11", "text": "A promoci\u00f3n de ascenso a Segunda Divisi\u00f3n \u00e9 a eliminatoria de promoci\u00f3n de equipos de Terceira Divisi\u00f3n a Segunda Divisi\u00f3n B. Est\u00e1 formada polos campi\u00f3ns dos 18 grupos da Terceira Divisi\u00f3n 2010\u201311, as\u00ed como os 3 seguintes clasificados, formando un total de 72 equipos.\nEliminatorias.\nPrimeira eliminatoria.\n\"Para os campi\u00f3ns de grupo.\"\nPrimeira eliminatoria (2\u00ba, 3\u00ba e 4\u00ba de grupo).\n\"Para os segundos, terceiros e cuartos de grupo. Os segundos xogan contra os cuartos e os terceiros xogan entre eles.\"\nSegunda eliminatoria.\n\"Vencedores da primeira eliminatoria (2\u00ba, 3\u00ba e 4\u00ba de grupo) (27 equipos) e perdedores da primeira eliminatoria (campi\u00f3ns de grupo) (9 equipos).\nTerceira eliminatoria.\n\"Vencedores da segunda eliminatoria.\""}
{"id": "211213", "revid": "895", "url": "https://gl.wikipedia.org/wiki?curid=211213", "title": "Sestao River", "text": ""}
{"id": "211214", "revid": "75439", "url": "https://gl.wikipedia.org/wiki?curid=211214", "title": "Cartilaxe de Meckel", "text": "As cartilaxes de Meckel (esquerda e dereita) son cartilaxes orixinadas no embri\u00f3n que forman o arco mandibular (1\u00ba arco far\u00ednxeo). Na cartilaxe de Meckel desenv\u00f3lvense os \u00f3sos do o\u00eddo martelo e bigornia e serve de gu\u00eda para a formaci\u00f3n da mand\u00edbula.\nExtremos. O extremo dorsal desta cartilaxe est\u00e1 conectado coa c\u00e1psula \u00f3tica e osif\u00edcase formando o \u00f3so martelo. Os extremos ventrais das d\u00faas cartilaxes (esquerda e dereita) aprox\u00edmanse na zona onde se formar\u00e1 a s\u00ednfise mentoniana da mand\u00edbula , na que se encontran os dentes incisivos, que non se soldar\u00e1 de todo ata os dous anos de vida.\nParte intermedia. A parte intermedia da cartilaxe desaparece. A porci\u00f3n adxacente ao martelo \u00e9 substitu\u00edda por unha membrana fibrosa, que constit\u00fae o ligamento esfenomandibular. A partir do tecido conectivo que cobre o resto da cartilaxe f\u00f3rmase por osificaci\u00f3n a maior parte da mand\u00edbula. Nos humanos a osificaci\u00f3n d\u00e1 comezo durante a sexta semana de vida intrauterina. Por tanto, non \u00e9 a cartilaxe a que se osifica sen\u00f3n as membranas conectivas que o rodean pola parte lateral, a\u00ednda que serve como director da osificaci\u00f3n e parte da cartilaxe pode incorporarse ao \u00f3so na parte ventral.\nA cartilaxe recibe o seu nome por Johann Friedrich Meckel, que a descubriu en 1820.\nEvoluci\u00f3n.\nA cartilaxe de Meckel \u00e9 unha peza cartilaxinosa a partir da cal evolucionaron as mand\u00edbulas dos vertebrados. Orixinalmente esta cartilaxe era a cartilaxe inferior das d\u00faas que sosti\u00f1an o primeiro arco branquial nos primeiros peixes. Despois, f\u00edxose m\u00e1is longa e forte e nela inser\u00edronse os m\u00fasculos necesarios para pechar a mand\u00edbula que se estaba desenvolvendo.\nNos primeiros peixes e nos condrictios (peixes cartilaxinosos como os tibur\u00f3ns e as raias, que non son peixes primitivos sen\u00f3n evolucionados), a cartilaxe de Meckel segue sendo o principal compo\u00f1ente da mand\u00edbula. Pero nas formas adultas dos oste\u00edctios (peixes \u00f3seos) e nos seus descendentes tetr\u00e1podos (anfibios, r\u00e9ptiles, aves, e mam\u00edferos), a cartilaxe queda cuberta de tecido \u00f3seo, a\u00ednda que nos seus embri\u00f3ns a mand\u00edbula se desenvolve tam\u00e9n a partir desta cartilaxe. En case todos os tetr\u00e1podos a cartilaxe osif\u00edcase parcialmente na s\u00faa parte posterior orixinando o \u00f3so articular, que forma parte da articulaci\u00f3n da mand\u00edbula, pero nos mam\u00edferos esa parte d\u00e1 lugar ao martelo, polo que non ten funci\u00f3ns articulares."}
{"id": "211215", "revid": "5863", "url": "https://gl.wikipedia.org/wiki?curid=211215", "title": "Angiospermae", "text": ""}
{"id": "211216", "revid": "98629", "url": "https://gl.wikipedia.org/wiki?curid=211216", "title": "Falsa candorca", "text": "A falsa candorca ou negr\u00f3n, \"Pseudorca crassidens\", \u00e9 unha especie de cet\u00e1ceo odontoceto da familia dos delf\u00ednidos, \u00fanica do x\u00e9nero \"Pseudorca\".\nDespois da candorca, \u00e9 un dos dos membros da familia dos golfi\u00f1os de maiores dimensi\u00f3ns.\nVive en augas de zonas temperadas e tropicais de todo o mundo.\nA falsa candorca non foi a\u00ednda estudada de forma exhaustiva na natureza polos cient\u00edficos, e moitos dos datos sobre esta especie obtiv\u00e9ronse do exame de animais varados.\nTaxonom\u00eda.\nA falsa candorca foi descrita polo paleont\u00f3logo e bi\u00f3logo brit\u00e1nico Richard Owen na s\u00faa obra de 1846 \"A history of British fossil mamals and birds\". \u00e1 que lle deu o nome de \"Phocaena crassidens\". Para iso baseouse nun f\u00f3sil descuberto no gran pantano de Linconlshire, Reino Unido.\nConsiderouse que a especie estaba extinta at\u00e9 que Reinhardt confirmou que a\u00ednda estaba viva, describindo unha gran manda de exemplares na ba\u00eda de Kiel en 1861, dos que se puido capturar un, mentres que outros vararon na costa de Dinamarca o ano seguinte. Por outra parte, este autor reclasificou a especie nun novo x\u00e9nero, por el descrito, \"Pseudorca\".\nComo o seu nome com\u00fan indica, a falsa candorca comparte caracter\u00edsticas coa candorca (\"Orcinus orca\"). As d\u00faas especies a primeira vista son moi similares e, ao igual que a candorca, a falsa candorca ataca e mata a outros cet\u00e1ceos.\nPor\u00e9n, as d\u00faas especies non est\u00e1n tan estreitamente relacionadas como se poder\u00eda pensar, a\u00ednda que alg\u00fans autores, como Wagner, a mediados do s\u00e9culo XIX, e Kasuya, en 1973, re\u00fanen ambas as especies na subfamilia dos orcininos).\nDescrici\u00f3n.\n\u00c9 o terceiro delf\u00ednido en canto a tama\u00f1o, alcanzando unha lonxitude que oscila entre os 3,7 e os 5,5 m e un peso de entre 1,2 e 2 t.\nO seu peso ao nacer \u00e9 duns 80\u00a0kg.\nTen un corpo delgado, con forma de torpedo cunha aleta dorsal alta, que pode medir uns 30\u00a0cm, falciforme, co bordo posterior moi c\u00f3ncavo, e co extremo apuntado ou arredondado segundo os esp\u00e9cimes.\nA cabeza \u00e9 longa e fina, e vaise adelgazando ata acabar nun bico arredondado.\nUn trazo distintivo desta especie son as caracter\u00edsticas curva e vulto (adoito chamado \"o c\u00f3bado\") a metade de cami\u00f1o ao longo de cada unha das aletas pectorais, que son curtas e estreitas e est\u00e1n situadas en posici\u00f3n bastante adiantada.\nA s\u00faa coloraci\u00f3n \u00e9 uniforme, de gris escura a negra, algo m\u00e1is clara nos individuos novos.\nComportamento.\nA falsa candorca \u00e9 un animal soci\u00e1bel que se agrupa en bandos normalmente de 10 a 50 individuos, raramente ata 300, pero que poden chegar a estar formados por varios miles de animais nas reuni\u00f3ns sociais.\n\u00c9 unha nadadora r\u00e1pida e activa e, cando sae \u00e1 superficie pode sacar a cabeza enteira e boa parte do corpo f\u00f3ra da auga, \u00e1s veces incluso as aletas pectorais.\nFrecuentemente emerxe coa boca aberta, deixando ao descuberto as fileiras de dentes c\u00f3nicos.\nAdoita acercarse aos barcos, saltando as ondas diante ou detr\u00e1s deles.\nMoitas veces d\u00e1 unha volta no aire para caer de costado, producindo unha salpicadura enorme en relaci\u00f3n ao seu tama\u00f1o.\nPode ser susceptible de varamentos, \u00e1s veces en gran n\u00famero de exemplares (m\u00e1is de 800 nun caso excepcional).\nAo igual que outros golfi\u00f1os, \u00e9 capaz de reco\u00f1ecerse nun espello.\nAlimentaci\u00f3n.\nO seu alimento componse principalmente de cefal\u00f3podos e peixes (xeralmente bacallaus, at\u00fans e bonitos), a\u00ednda que ocasionalmente tam\u00e9n pode cazar focas e outros pinn\u00edpedes.\nDistribuci\u00f3n e poboaci\u00f3n.\nDistriubuci\u00f3n.\nAmplamente distribu\u00edda, sobre todo en augas tropicais e temperadas profundas, lonxe da costa en todos os oc\u00e9anos do mundo (e nalg\u00fans mares semipechados, como os mares Vermello e Mediterr\u00e1neo), pero \u00e1s veces tam\u00e9n frecuenta augas costeiras profundas. Parece, por tanto, preferir as augas c\u00e1lidas e, a\u00ednda que non se co\u00f1ecen migraci\u00f3ns fixas p\u00e9nsase que poden desprazarse do norte ao sur, e viceversa, segundo o quecemento ou arrefriamento estacionais da auga.\nXeralmente non se achan a latitudes maiores dos 50\u00b0 en ambas as latitudes.\nPor\u00e9n, rexistr\u00e1ronse numerosos animais observados en augas temeprado-fr\u00edas, f\u00f3ra dos \u00e1mbitos de distribuci\u00f3n normais, e hai citas de individuos migrantes chegados ata Noruega ou Alasca.\nPoboaci\u00f3n.\nA pesar de tan ampla distribuci\u00f3n, a falsa candorca parece ser unha especie pouco com\u00fan. A poboaci\u00f3n total desco\u00f1\u00e9cese. No Pac\u00edfico oriental est\u00edmase que hai uns 40.000 individuos.\nEn 1996, a UINC cualificou a situaci\u00f3n da especie como de \"LC\" (\"preocupaci\u00f3n menor\") e, en 1994 como \"CC\" (\"datos insuficientes\"), mantendo esta cualificaci\u00f3n na \u00faltima avaliaci\u00f3n, efectuada en 2008, por considerar que os datos globais da poboaci\u00f3n e da tendencia da s\u00faa evoluci\u00f3n non eran suficientes, e que hai ameazas que poder\u00edan provocar ca\u00eddas xeneralizadas, como os altos niveis contaminaci\u00f3n ac\u00fastica antropox\u00e9nica, especialmente dos sonares militares e de estudos s\u00edsmicos e as capturas accidentais na pesca, ue fai pensar que poden ser suficientes para que non se poida descartar unha reduci\u00f3n global do 30 % ao longo de tres xeraci\u00f3ns."}
{"id": "211217", "revid": "22795", "url": "https://gl.wikipedia.org/wiki?curid=211217", "title": "Pseudorca", "text": ""}
{"id": "211218", "revid": "22795", "url": "https://gl.wikipedia.org/wiki?curid=211218", "title": "Pseudorca crassidens", "text": ""}
{"id": "211219", "revid": "22795", "url": "https://gl.wikipedia.org/wiki?curid=211219", "title": "Orcinus", "text": ""}
{"id": "211220", "revid": "25871", "url": "https://gl.wikipedia.org/wiki?curid=211220", "title": "Peseta Saharau\u00ed", "text": ""}
{"id": "211221", "revid": "89787", "url": "https://gl.wikipedia.org/wiki?curid=211221", "title": "Antonio Prieto Rivas", "text": "Antonio Prieto Rivas, nado en Allariz en 1876 e finado en Ponteareas o 15 de abril de 1936, foi un farmac\u00e9utico e pol\u00edtico galego.\nTraxectoria.\nTrasladouse a Ponteareas moi novo para traballar nunha farmacia local. Rematada a carreira de Farmacia, estableceuse como farmac\u00e9utico en Ponteareas. Na ditadura de Primo de Rivera foi concelleiro e presidente local da Uni\u00f3n Patri\u00f3tica. Integrouse no Partido Republicano Radical en 1931, seguindo a Emiliano Iglesias e foi elixido deputado pola provincia de Pontevedra por este partido nas elecci\u00f3ns xerais de 1933. Estaba casado con Elisa Barros Arbones."}
{"id": "211222", "revid": "19415", "url": "https://gl.wikipedia.org/wiki?curid=211222", "title": "HIFK Hockey", "text": "O Idrottsf\u00f6reningen Kamraterna i Helsingfors, frecuentemente abreviado como HIFK, \u00e9 un equipo profesional de h\u00f3ckey sobre xeo da cidade de Helsinqui (Finlandia). Actualmente compite na SM-liiga, a m\u00e1xima categor\u00eda do h\u00f3ckey sobre xeo finland\u00e9s, competici\u00f3n que ga\u00f1ou en seis ocasi\u00f3ns, se ben s\u00f3 catro destes t\u00edtulos os conseguiu dende que a competici\u00f3n adoptou a s\u00faa denominaci\u00f3n actual en 1975. Xoga os seus partidos como local no Helsingin j\u00e4\u00e4halli, un pavill\u00f3n con capacidade para 8.200 espectadores.\nHistoria.\nUnha das principais influencias do HIFK foi o veterano da NHL e campi\u00f3n da Stanley Cup Carl Brewer. Contratado en 1968 como adestrador do HIFK, abogou por un estilo norteamericano que caracterizou durante moito tempo ao equipo. Brewer influ\u00edu no estilo do h\u00f3ckey finland\u00e9s, o que o levou a ser recompensado no Hockey Hall of Fame finland\u00e9s en 2003. En 1981 o club consegu\u00eda o seu maior logro a nivel europeo ao chegar \u00e1 final da Copa de Europa, onde caeu fronte ao HC CSKA Moscova\nEquipo feminino.\nO Helsingin IFK conta cun equipo feminino, tam\u00e9n co\u00f1ecido como \"Stadin Gimmat\" que foi fundado en 1982, e refundado en 2018. Actualmente compite na m\u00e1xima categor\u00eda do h\u00f3ckey sobre xeo feminino finland\u00e9s, a Naisten Liiga.\nO equipo foi un dos fundadores da m\u00e1xima competici\u00f3n feminina de h\u00f3ckey sobre xeo de Finlandia, a daquela denominada SM-sarja en 1982, mais descendeu por motivos econ\u00f3micos n 1989 e cesou a s\u00faa actividade ata que se refundou en 2018, conseguindo o ascenso \u00e1 Naisten Liiga na s\u00faa tempada debut. Os maiores \u00e9xitos do equipo ata 2023 foron o campionato finland\u00e9s conquistado en 2023, unha medalla de prata en 2022 e tres medallas de bronce conseguidas en 1988, 1989 e 2021."}
{"id": "211223", "revid": "89787", "url": "https://gl.wikipedia.org/wiki?curid=211223", "title": "Luis Fonta\u00ed\u00f1a Serrapio", "text": "Luis Fonta\u00ed\u00f1a Serrapio, nado en 1900 e finado en Pontevedra o 18 de novembro de 1974, foi un m\u00e9dico e pol\u00edtico galego.\nTraxectoria.\nLicenciado en Medicina e odont\u00f3logo, estableceuse en Pontevedra nos anos vinte. Despois da proclamaci\u00f3n da Segunda Rep\u00fablica afiliouse ao Partido Republicano Radical do que foi presidente da Executiva de Pontevedra en outubro de 1933. Foi elixido deputado pola provincia de Pontevedra nas elecci\u00f3ns xerais de 1933. Foi elixido presidente da Deputaci\u00f3n de Pontevedra o 31 de decembro de 1935, permanecendo no cargo ata marzo de 1936. No franquismo foi Presidente do Liceo Casino de Pontevedra (1956-1958).\nVida persoal.\nCasou con Pilar Lombos Pazos."}
{"id": "211224", "revid": "895", "url": "https://gl.wikipedia.org/wiki?curid=211224", "title": "FC Metalist Kharkiv", "text": "O Football Club Metalist Kharkiv (en ucra\u00edno: \u0424\u0443\u0442\u0431\u043e\u0301\u043b\u044c\u043d\u0438\u0439 \u041a\u043b\u0443\u0431 \u041c\u0435\u0442\u0430\u043b\u0456\u0301\u0441\u0442 \u0425\u0430\u0301\u0440\u043a\u0456\u0432) \u00e9 un equipo profesional de f\u00fatbol da cidade ucra\u00edna de Kh\u00e1rkiv, fundado en 1925, que compite na Premier Liha. O equipo xoga os seus encontros como local no estadio Metalist, constru\u00eddo en 1926, e remozado en 2009 para acoller tres encontros da Eurocopa 2012.\nNo seu palmar\u00e9s de t\u00edtulos oficiais non hai m\u00e1is que unha Copa da URSS, ga\u00f1ada en 1988. Malia todo, nos \u00faltimos anos pasou a formar parte da elite dos clubs de f\u00fatbol do pa\u00eds. Logrou ser subcampi\u00f3n na tempada 2012\u201313 e ten seis terceiros postos, sempre atr\u00e1s do Dynamo de K\u00ediv e do Shakhtar Donetsk."}
{"id": "211225", "revid": "23562", "url": "https://gl.wikipedia.org/wiki?curid=211225", "title": "Metalist Kharkiv", "text": ""}
{"id": "211226", "revid": "27155", "url": "https://gl.wikipedia.org/wiki?curid=211226", "title": "Traquea (artr\u00f3podos)", "text": "As traqueas son os \u00f3rganos respiratorios a\u00e9reos dos artr\u00f3podos terrestres (insectos, ar\u00e1cnidos e miri\u00e1podos) e dos onic\u00f3foros. O conxunto de traqueas forma o sistema traqueal que \u00e9 unha rede de tubos ocos que se abren na superficie do corpo por un poro (estigma) e se internan nos tecidos ramific\u00e1ndose; son progresivamente de menor di\u00e1metro conforme se internan no corpo (desde 0,8\u00a0mm a poucos micr\u00f3metros) e de paredes cada vez m\u00e1is delgadas. Levan o os\u00edxeno directamente \u00e1s c\u00e9lulas, polo que na respiraci\u00f3n traqueal o transporte de gases respiratorios \u00e9 totalmente independente do aparato circulatorio, e, a diferenza dos vertebrados, o flu\u00eddo circulatorio (hemolinfa) non garda nin transporta o os\u00edxeno, e crese que este \u00e9 un dos factores que poden limitar o tama\u00f1o m\u00e1ximo dos artr\u00f3podos terrestres. Como as traqueas son invaxinaci\u00f3ns do tegumento, est\u00e1n cubertas pola cut\u00edcula, que se renova coa muda (\u00e9cdise).\n\u00c1brense ao exterior por uns poros chamados estigmas. Polos estigmas entra no sistema traqueal aire rico en os\u00edxeno e sae aire rico en di\u00f3xido de carbono, resutltado da respiraci\u00f3n celular nos tecidos. Os gases poden moverse polo aparato respiratorio por medio dun sistema pasivo (difusi\u00f3n) ou activo (ventilaci\u00f3n), como ocorre en insectos como os salt\u00f3ns ou as abellas, que bombean activamente o aire a sacos situados no seu abdome e poden controlar o fluxo a trav\u00e9s do corpo.\nInsectos.\nO sistema traqueal dos insectos consta dos seguintes elementos:\nAlg\u00fans insectos acu\u00e1ticos intercambian gases directamente a trav\u00e9s do tegumento grazas \u00e1 existencia dunha especie de estruturas branquiais recubertas por cut\u00edcula moi fina, denominadas traqueobranquias. Outros insectos de vida acu\u00e1tica te\u00f1en respiraci\u00f3n a\u00e9rea traqueal, porque mante\u00f1en unha burbulla de aire permanente (plastr\u00f3n) ou renovable retida por pelos hidr\u00f3fobos.\nMiri\u00e1podos.\nO sistema traqueal dos miri\u00e1podos \u00e9 moi similar ao dos insectos, pero, a pesar diso p\u00e9nsase que evolucionou independentemente. Hai bastantes diferenzas entre uns grupos de miri\u00e1podos e outros. Os dipl\u00f3podos pos\u00faen moitos espir\u00e1culos e un sistema traqueal sinxelo; non hai espir\u00e1culos nos tres primeiros segmentos, pero a partir do cuarto hai dous pares en cada diplosomita; presentan reservorios de aire e as traqueas case non se ramifican nin anastomosan. Os quil\u00f3podos te\u00f1en un sistema traqueal m\u00e1is desenvolvido en xeral, con traqueas ramificadas e anastomosadas. Os sinfilos te\u00f1en un \u00fanico par de espir\u00e1culos situados na cabeza. Nos escutixeromorfos hai un espir\u00e1culo medio dorsal en cada tergo (menos no \u00faltimo), o espir\u00e1culo \u00e1brese nun saco a\u00e9reo do que saen moitas traqueas curtas inmersas no seo peric\u00e1rdico, e forman unha especie de pulm\u00f3ns traqueais.\nAr\u00e1cnidos.\nOs ar\u00e1cnidos te\u00f1en d\u00faas estruturas respiratorias diferentes, os pulm\u00f3ns en libro e o sistema traqueal, que poden presentarse xuntas no mesmo animal. O sistema traqueal dos ar\u00e1cnidos tampouco \u00e9 hom\u00f3logo ao dos insectos e miri\u00e1podos, polo que nos artr\u00f3podos deuse unha converxencia evolutiva \u00e1 hora de desenvolver un aparato respiratorio axeitado para a colonizaci\u00f3n do medio terrestre.\nOs araneidos m\u00e1is primitivos (Mesothelae) pos\u00faen dous pares de pulm\u00f3ns en libro e carecen de traqueas; os araneomorfos, m\u00e1is evolucionados, pos\u00faen normalmente un par de pulm\u00f3ns en libro e un sistema de tubos traqueais.\nOs ricin\u00falidos, pseudoescorpi\u00f3ns, sol\u00edfugos, opili\u00f3ns e \u00e1caros te\u00f1en tam\u00e9n un sistema traqueal m\u00e1is ou menos desenvolvido, pero non as\u00ed os escorpi\u00f3ns, uropixios, amblipixios e esquiz\u00f3midos, que respiran a trav\u00e9s de pulm\u00f3ns en libro.\nAlgunhas ara\u00f1as, ademais de traqueas normais que osixenan directamente os tecidos te\u00f1en unha especie de acio mesto de traqueas inmersas no seo hemoc\u00e9lico, que osixenan o flu\u00eddo circulatorio e que \u00e1s veces se denominan pulm\u00f3ns traqueais (distintos das traqueas normais e dos pulm\u00f3ns en libro) .\nOnic\u00f3foros.\nOs onic\u00f3foros non son artr\u00f3podos, mais est\u00e1n estreitamente relacionados con eles. Son animais terrestres que desenvolveron un sistema de traqueas an\u00e1logo aos anteriores. As traqueas \u00e1brense ao exterior a trav\u00e9s de pequenos poros (espir\u00e1culos) que non poden regular o seu di\u00e1metro. A unidade traqueal \u00e9 pequena e osixena s\u00f3 os tecidos m\u00e1is pr\u00f3ximos ao seu espir\u00e1culo. Neste caso, tam\u00e9n parece que as traqueas dos onic\u00f3foros evolucionaron de maneira independente ao dos sistemas traqueais dos artr\u00f3podos.\nPseudotraqueas ou corpos alados.\nAlgunhas cochinillas (crust\u00e1ceos terrestres is\u00f3podos) desenvolveron pseudotraqueas, tam\u00e9n chamadas corpos alados, que son tubos que conducen aire, que levan o os\u00edxeno \u00e1 s\u00faa hemolinfa. Un sistema parecido foi atopado nalgunhas eirugas."}
{"id": "211227", "revid": "27155", "url": "https://gl.wikipedia.org/wiki?curid=211227", "title": "Sistema traqueal", "text": ""}
{"id": "211229", "revid": "22795", "url": "https://gl.wikipedia.org/wiki?curid=211229", "title": "Merluccius merluccius", "text": ""}
{"id": "211231", "revid": "89787", "url": "https://gl.wikipedia.org/wiki?curid=211231", "title": "B\u00fafalo acu\u00e1tico salvaxe", "text": "O b\u00fafalo acu\u00e1tico salvaxe ou arni, \"Bubalus arnee\" (Robert Kerr, 1792), \u00e9 un gran bovino propio do sueste asi\u00e1tico.\nO bufalo auc\u00e1tico salvaxe \u00e9 o antecesor do dom\u00e9stico, ou \"b\u00fafalo de r\u00edo\", do subcontinente indio (\"Bubalus bubalis bubalis\") e tam\u00e9n do carabao ou \"b\u00fafalo de pantano\" (\"Bubalus bubalis carabanesis\"), de Filipinas, e o segundo maior b\u00f3vido salvaxe, s\u00f3 tras o gaur.\nA especie consid\u00e9rase en perigo, segundo a Lista Vermella da UINC, desde 1986, ao ter, daquela, unha poboaci\u00f3n de 4.000 individuos, con menos de 2.500 individuos maduros.\nA s\u00faa poboaci\u00f3n estimada (en 2010) era de 3.400 individuos, dos cales 3.100 (o 91 %) viv\u00edan na India, principalmente en Assam.\n\u00c9 de maior tama\u00f1o e m\u00e1is pesado do que o dom\u00e9stico. Pode chegar aos 1.200\u00a0kg, cunha lonxitude de 240 a 300\u00a0cm, m\u00e1is de 60 a 100\u00a0cm de cola, e unha altura na cruz de 150 a 190\u00a0cm. Ambos os sexos te\u00f1en cornos largos na base, diverxentes, e cunha envergadura entre as puntas de at\u00e9 os 2 m. A coloraci\u00f3n vai da gris cinza \u00e1 negra. O pelo \u00e9 moderadamente longo, cunha guedella na fronte."}
{"id": "211232", "revid": "22795", "url": "https://gl.wikipedia.org/wiki?curid=211232", "title": "Bubalus arnee", "text": ""}
{"id": "211233", "revid": "22795", "url": "https://gl.wikipedia.org/wiki?curid=211233", "title": "Arni", "text": ""}
{"id": "211234", "revid": "1131", "url": "https://gl.wikipedia.org/wiki?curid=211234", "title": "Monte Breamo", "text": "O Monte Breamo \u00e9 un monte situado no concello coru\u00f1\u00e9s de Pontedeume. Os seus 305 metros fan del o punto m\u00e1is alto do occidente do concello eum\u00e9s.\nEtimolox\u00eda.\nHai varias teor\u00edas sobre a orixe do nome. Para \u00c1ngel del Castillo deriva dun monte sagrado de nome \"Brigamo\". Antonio Couceiro Freijomil afirma que o nome prov\u00e9n do m\u00edtico \"rei Brigo\" que edificou al\u00ed un castro. Finalmente Isidoro Mill\u00e1n Gonz\u00e1lez-Pardo non dubida en atribu\u00edrlle unha orixe celta, concretamente do voc\u00e1bulo ga\u00e9lico \"bri\" (monte). Basea a s\u00faa afirmaci\u00f3n en que na documentaci\u00f3n m\u00e1is antiga existente \u00fasase o termo \"Briamo\" altern\u00e1ndose co de \"Breemo\"\nMorfolox\u00eda e hidrolox\u00eda.\n\u00c9 un monte senlleiro situado no coraz\u00f3n do Golfo \u00c1rtabro, dominando a entrada a el desde o mar. Aos seus pes est\u00e9ndense as r\u00edas de Ares e de Betanzos. As vistas da costa son espectaculares, chegando a verse en d\u00edas claros as illas Sisargas.\nTen numerosos mananciais que alimentan as fontes p\u00fablicas das parroquias situadas na s\u00faa aba, que son as eumesas de Breamo, Pontedeume, Centro\u00f1a, Boebre e Vilar; e a de Vilanova no concello de Mi\u00f1o.\nPor\u00e9n, debido \u00e1 s\u00faa proximidade \u00e1 costa, non ten longos cursos de auga, a excepci\u00f3n da vertente sur onde te\u00f1en unha certa entidade o \"Rego dos Mu\u00ed\u00f1os\" que desemboca na praia de Perbes, e o \"Regato de Dandel\" que verte no r\u00edo Xar\u00edo.\nAcci\u00f3n do home.\nDesde tempos remotos o home deixou a s\u00faa pegada no monte Breamo. A referencia m\u00e1is antiga \u00e9 a da cidade \u00e1rtabra de Ard\u00f3briga nomeada polos conquistadores romanos. \u00c9 situada por alg\u00fans historiadores no Castro de Centro\u00f1a, na aba noroeste do monte.\nNo cume do monte est\u00e1 a ermida de San Miguel que \u00e9 o que queda dun antigo mosteiro, edificado probabelmente sobre outro templo pag\u00e1n anterior. Nos arredores da ermida hai unha \u00e1rea recreativa.\nO cemiterio novo de Pontedeume foi constru\u00eddo a rentes da estrada que sobe ao monte.\nOs lugares da parroquia de Breamo de O Barro, Cermuzo, As Pedridas e Vista Alegre as\u00e9ntanse na aba do monte."}
{"id": "211235", "revid": "81969", "url": "https://gl.wikipedia.org/wiki?curid=211235", "title": "PFC Lokomotiv Sofia", "text": "O Professional Football Club Lokomotiv Sofia \u00e9 un club de f\u00fatbol b\u00falgaro da cidade de Sof\u00eda. Fundouse o 2 de setembro de 1929 e compite na Liga b\u00falgara de f\u00fatbol."}
{"id": "211236", "revid": "7523", "url": "https://gl.wikipedia.org/wiki?curid=211236", "title": "Lokomotiv Sofia", "text": ""}
{"id": "211237", "revid": "5863", "url": "https://gl.wikipedia.org/wiki?curid=211237", "title": "Samara", "text": "Samara (entre 1935 e 1991 Kuibyshev) \u00e9 unha cidade de Rusia situada no curso medio do Volga, capital do \"oblast\" do mesmo nome. Importante centro industrial e n\u00f3 ferroviario, \u00e9 tam\u00e9n un destacado porto fluvial. Conta con 1.164.896 habitantes (preliminares censo 2010).\nFundada en 1586 coma enclave defensivo na beira oriental do Volga, entre este e o seu afluente, o r\u00edo Samara, foi mercado de cereais da rexi\u00f3n ata o seu desenvolvemento industrial a principios do s\u00e9culo XX."}
{"id": "211243", "revid": "85894", "url": "https://gl.wikipedia.org/wiki?curid=211243", "title": "Ram\u00f3n Garc\u00eda Vicetto", "text": "Ram\u00f3n Garc\u00eda Vicetto, nado en Ferrol o 5 de novembro de 1830 e finado en Buenos Aires o 16 de maio de 1907, foi un xornalista e escritor galego.\nTraxectoria.\nAos 14 anos emigrou a Cuba. Dedicouse ao comercio e casou en Santiago de Cuba. Retornou a Galicia e instalouse en Vigo como axente mar\u00edtimo. Foi secretario do concello de Bouzas e oficial do concello de Vigo. Foi vicepresidente da Sociedad Cooperativa de Trabajadores El Ahorro de Vigo. Exerceu como redactor e colaborador en \"La Oliva\", \"El Mi\u00f1o\", \"El Obrero\", \"La Concordia\", \"La Aurora de Galicia\", \"La Naci\u00f3n Espa\u00f1ola\", \"El Gallego\". En 1881 integrouse na coalici\u00f3n republicano-liberal e dirixiu o peri\u00f3dico \"La Voz del Pueblo\". En 1888 marchou a Montevideo, onde foi redactor e logo director de \"La Uni\u00f3n Gallega\" e fundou e dirixiu o peri\u00f3dico \"El Heraldo Gallego\". Trasladouse a Buenos Aires, onde fundou e dirixiu \"La Rep\u00fablica\", de ef\u00e9mera vida, e colaborou en \"El Correo Espa\u00f1ol\" e \"El Eco de Galicia\". Rematou traballando nas oficinas do Correo central."}
{"id": "211254", "revid": "895", "url": "https://gl.wikipedia.org/wiki?curid=211254", "title": "Premier Liha", "text": "O Premier Liha ou Liga Premier \u00e9 a m\u00e1xima categor\u00eda da liga profesional de f\u00fatbol que se disputa en Ucra\u00edna. O campionato naceu en 1991 trala desintegraci\u00f3n da Uni\u00f3n Sovi\u00e9tica, coa denominaci\u00f3n de Liga Suprema. Esta denominaci\u00f3n foi trocada pola actual en 2008.\nO Dynamo de K\u00ediv e o Shakhtar Donetsk dominan o palmar\u00e9s da competici\u00f3n, xuntando 24 t\u00edtulos nas 25 edici\u00f3ns disputadas. Tan s\u00f3 o Tavriya Simferopol foi quen de superar esa hexemon\u00eda ga\u00f1ando a primeira edici\u00f3n da liga, en 1992.\nO formato da liga consiste nunha liga de 14 equipos que disputan 26 xornadas, nas que cada equipo se enfronta d\u00faas veces \u00f3s outros 13, unha vez como local e outra como visitante. Os encontros comezan en xullo, e rematan en maio do ano seguinte, cunha par\u00e9ntese de 3 meses entre decembro e marzo no que non se disputa ning\u00fan encontro por mor do inverno. \u00d3 remate da tempada, o \u00faltimo clasificado da t\u00e1boa descende de categor\u00eda \u00e1 Persha Liha. Os equipos que rematan nas d\u00faas primeiras posici\u00f3ns acadan o dereito a competir na Liga de Campi\u00f3ns da UEFA, e os equipos que rematan entre as posici\u00f3ns 3\u00aa e 6\u00aa, acadan o dereito a competir na UEFA Europa League.\nEquipos participantes.\nTempada 2022\u201323.\nNesta campa\u00f1a na Liga Premier participan 14 equipos da tempada anterior e os dous mellores da Persha Liha 2021\u201322. Dous equipos non participaron debido \u00e1 destruci\u00f3n das s\u00faas infraestruturas pola ocupaci\u00f3n rusa de Ucra\u00edna.\nPalmar\u00e9s.\nO palmar\u00e9s da liga est\u00e1 dominado principalmente por 2 clubs:"}
{"id": "211255", "revid": "23204", "url": "https://gl.wikipedia.org/wiki?curid=211255", "title": "Rexi\u00f3n de Darmstadt", "text": "A Rexi\u00f3n de Darmstadt (en alem\u00e1n \"Regierungsbezirk Darmstadt\") \u00e9 unha das catro rexi\u00f3ns administrativas (\"Regierungsbezirk\") do estado de Hessen, Alema\u00f1a, localizada ao sud do Land. A s\u00faa capital \u00e9 a cidade de Darmstadt.\nTen unha \u00e1rea de 7.445 km\u00b2 e unha poboaci\u00f3n de 3.815.503 habitantes (2010)."}
{"id": "211256", "revid": "23204", "url": "https://gl.wikipedia.org/wiki?curid=211256", "title": "Rexi\u00f3n de Giessen", "text": "A Rexi\u00f3n de Gie\u00dfen (en alem\u00e1n \"Regierungsbezirk Gie\u00dfen\") \u00e9 unha das catro rexi\u00f3ns administrativas (\"Regierungsbezirk\") do estado de Hessen, Alema\u00f1a, localizada ao centro do Land. A s\u00faa capital \u00e9 a cidade de Gie\u00dfen.\nTen unha \u00e1rea de 5381 km\u00b2 e unha poboaci\u00f3n de 1\u00a0041\u00a0271 habitantes (2010)."}
{"id": "211257", "revid": "23204", "url": "https://gl.wikipedia.org/wiki?curid=211257", "title": "Rexi\u00f3n de Kassel", "text": "A Rexi\u00f3n de Kassel (en alem\u00e1n \"Regierungsbezirk Kassel\") \u00e9 unha das catro rexi\u00f3ns administrativas (\"Regierungsbezirk\") do estado de Hessen, Alema\u00f1a, localizada ao norte do Land. A s\u00faa capital \u00e9 a cidade de Kassel.\nTen unha \u00e1rea de 8.289 km\u00b2 e unha poboaci\u00f3n de 1.220.247 habitantes (2010)."}
{"id": "211260", "revid": "1888", "url": "https://gl.wikipedia.org/wiki?curid=211260", "title": "El Heraldo Gallego (Montevideo)", "text": "El Heraldo Gallego foi un xornal editado en Montevideo en 1889.\nHistoria e caracter\u00edsticas.\nSubtitulado \"Diario de la ma\u00f1ana. Todo por Espa\u00f1a. Todo por Galicia\", apareceu o 15 de xaneiro de 1889. Como propietarios figuraban Ram\u00f3n Garc\u00eda Vicetto e Pablo Fontaina e estaba dirixido por Ram\u00f3n Garc\u00eda Vicetto. Inclu\u00eda poemas e difundiu en folleto o \"Catecismo do labrego\", de Lamas Carvajal. Cesou a s\u00faa publicaci\u00f3n co n\u00famero 37, o 28 de febreiro de 1889."}
{"id": "211261", "revid": "85894", "url": "https://gl.wikipedia.org/wiki?curid=211261", "title": "Beneso, Goi\u00e1ns, Porto do Son", "text": "Beneso \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 113 habitantes (57 homes e 56 mulleres)."}
{"id": "211262", "revid": "85894", "url": "https://gl.wikipedia.org/wiki?curid=211262", "title": "O Campanario, Goi\u00e1ns, Porto do Son", "text": "O Campanario \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 161 habitantes (82 homes e 79 mulleres)."}
{"id": "211263", "revid": "895", "url": "https://gl.wikipedia.org/wiki?curid=211263", "title": "A M\u00f3tega, Goi\u00e1ns, Porto do Son", "text": "A M\u00f3tega \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 21 habitantes (10 homes e 11 mulleres)."}
{"id": "211264", "revid": "85894", "url": "https://gl.wikipedia.org/wiki?curid=211264", "title": "Eiravedra, Goi\u00e1ns, Porto do Son", "text": "Eiravedra \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 74 habitantes (33 homes e 41 mulleres)."}
{"id": "211265", "revid": "895", "url": "https://gl.wikipedia.org/wiki?curid=211265", "title": "Freixedo, Goi\u00e1ns, Porto do Son", "text": "Freixedo \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 167 habitantes (81 homes e 86 mulleres)."}
{"id": "211266", "revid": "85894", "url": "https://gl.wikipedia.org/wiki?curid=211266", "title": "A Igrexa, Goi\u00e1ns, Porto do Son", "text": "A Igrexa \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 2 habitantes (ning\u00fan home e 2 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "211267", "revid": "895", "url": "https://gl.wikipedia.org/wiki?curid=211267", "title": "Manto\u00f1o, Goi\u00e1ns, Porto do Son", "text": "Manto\u00f1o \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 56 habitantes (28 homes e 28 mulleres)."}
{"id": "211268", "revid": "85894", "url": "https://gl.wikipedia.org/wiki?curid=211268", "title": "O Mari\u00f1o, Goi\u00e1ns, Porto do Son", "text": "O Mari\u00f1o \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 210 habitantes (113 homes e 97 mulleres)."}
{"id": "211269", "revid": "895", "url": "https://gl.wikipedia.org/wiki?curid=211269", "title": "Valcunqueiro, Goi\u00e1ns, Porto do Son", "text": "Valcunqueiro \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 23 habitantes (14 homes e 9 mulleres)."}
{"id": "211270", "revid": "895", "url": "https://gl.wikipedia.org/wiki?curid=211270", "title": "O Pozo, Goi\u00e1ns, Porto do Son", "text": "O Pozo \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 45 habitantes (19 homes e 26 mulleres)."}
{"id": "211271", "revid": "85894", "url": "https://gl.wikipedia.org/wiki?curid=211271", "title": "A Silva, Goi\u00e1ns, Porto do Son", "text": "A Silva \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 131 habitantes (63 homes e 68 mulleres)."}
{"id": "211272", "revid": "85894", "url": "https://gl.wikipedia.org/wiki?curid=211272", "title": "O Alto de Olveira, Goi\u00e1ns, Porto do Son", "text": "O Alto de Olveira \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia."}
{"id": "211273", "revid": "56817", "url": "https://gl.wikipedia.org/wiki?curid=211273", "title": "O Castro, Goi\u00e1ns, Porto do Son", "text": "O Castro \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia."}
{"id": "211274", "revid": "895", "url": "https://gl.wikipedia.org/wiki?curid=211274", "title": "As Moas, Goi\u00e1ns, Porto do Son", "text": "As Moas \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia."}
{"id": "211275", "revid": "895", "url": "https://gl.wikipedia.org/wiki?curid=211275", "title": "A Richoli\u00f1a, Goi\u00e1ns, Porto do Son", "text": "A Richoli\u00f1a \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia."}
{"id": "211276", "revid": "22570", "url": "https://gl.wikipedia.org/wiki?curid=211276", "title": "O Salgueir\u00f3n, Goi\u00e1ns, Porto do Son", "text": "O Salgueir\u00f3n \u00e9 un lugar da parroquia de Goi\u00e1ns no concello coru\u00f1\u00e9s de Porto do Son, na comarca de Noia."}
{"id": "211277", "revid": "85894", "url": "https://gl.wikipedia.org/wiki?curid=211277", "title": "Carlos Alberto D\u00edaz Reboiro", "text": "Carlos Alberto D\u00edaz Reboiro, co\u00f1ecido como \"Charly\", nado o 25 de abril de 1978 en Sarria, \u00e9 un adestrador de f\u00fatbol galego. Actualmente adestra o Racing Vilalb\u00e9s.\nTraxectoria.\nComo adestrador.\nNa tempada 2011\u201312 adestrou o Racing Vilalb\u00e9s en Terceira Divisi\u00f3n, quedando en quinta posici\u00f3n, a 3 puntos de xogar a fase de ascenso."}
{"id": "211278", "revid": "89787", "url": "https://gl.wikipedia.org/wiki?curid=211278", "title": "Tappara", "text": "O Tappara \u00e9 un equipo profesional de h\u00f3ckey sobre xeo da cidade de Tampere (Finlandia). Actualmente compite na SM-liiga, a m\u00e1xima categor\u00eda do h\u00f3ckey sobre xeo finland\u00e9s, sendo o equipo m\u00e1is laureado da competici\u00f3n con 17 t\u00edtulos, 10 dos cales conseguindo trala profesionalizaci\u00f3n da competici\u00f3n en 1975, sendo deste xeito o equipo m\u00e1is laureado do h\u00f3ckey sobre xeo profesional finland\u00e9s xunto co TPS\u00a0de Turku, que conta tam\u00e9n con 10 t\u00edtulos dende 1975. Foi fundado en 1955 e xoga os seus partidos como local no Nokia Arena, un pavill\u00f3n con capacidade para 13\u00a0455 persoas que comparte con Ilves.\nPavill\u00f3n.\nDende 1965, Tappara xoga os seus partidos como local no Tampereen j\u00e4\u00e4halli. Coa finalizaci\u00f3n do novo Uros Live, tanto Tappara como Ilves pasar\u00e1n a disputar os seus partidos como locais no novo recinto:\nPersonalidades.\nXogadores.\nCapit\u00e1ns.\nDende a creaci\u00f3n da SM-liiga en 1975, Tappara tivo 18 capit\u00e1ns:"}
{"id": "211279", "revid": "22795", "url": "https://gl.wikipedia.org/wiki?curid=211279", "title": "Especie ameazada", "text": ""}
{"id": "211282", "revid": "98629", "url": "https://gl.wikipedia.org/wiki?curid=211282", "title": "Hackers (filme)", "text": "Hackers \u00e9 un filme estadounidense dirixido por Iain Softley que se estreou en 1995.\nSinopse.\nPoden quebrantar calquera c\u00f3digo e entrar en calquera sistema. Zero Cool, de nome Dadee Murphy, \u00e9 unha lenda entre os piratas inform\u00e1ticos. En 1988 provocou el s\u00f3 a ca\u00edda de 1.507 ordenadores en Wall Streeet e as autoridades prohib\u00edronlle tocar un s\u00f3 teclado ata que cumprise os 18 anos."}
{"id": "211283", "revid": "88215", "url": "https://gl.wikipedia.org/wiki?curid=211283", "title": "H\u00e9lder Postiga", "text": "H\u00e9lder Manuel Marques Postiga, nado en Vila do Conde o 2 de agosto de 1982, \u00e9 un futbolista portugu\u00e9s. Xoga de dianteiro.\nTraxectoria.\nO 1 de setembro de 2014 fichou polo Deportivo da Coru\u00f1a, logo de desvincularse do Valencia CF, por unha tempada. Debutou co club coru\u00f1\u00e9s na terceira xornada da man do adestrador V\u00edctor Fern\u00e1ndez, nun encontro a domicilio contra o SD Eibar que rematou en vitoria (0\u20131). O seu primeiro e \u00fanico gol co conxunto deportivista chegou na xornada 10, nunha derrota en Riazor fronte o Getafe CF (1\u20132)."}
{"id": "211284", "revid": "98629", "url": "https://gl.wikipedia.org/wiki?curid=211284", "title": "Curse of the Pink Panther", "text": "Curse of the Pink Panther \u00e9 un filme brit\u00e1nico dirixido por Blake Edwards que se estreou en 1983. Oitavo filme da serie iniciada por Edwards sobre A Pantera Rosa.\nSinopse.\nO inspector Clouseau desapareceu e \"o mellor detective do mundo\" \u00e9 requirido para atopalo. Un ordenador ser\u00e1 o encargado de seleccionar a ese detective, pero \u00e9 boicoteado e a misi\u00f3n \u00e9lle encargada \u00f3 \"peor detective do mundo\"."}
{"id": "211285", "revid": "19415", "url": "https://gl.wikipedia.org/wiki?curid=211285", "title": "Rauman Lukko", "text": "O Rauman Lukko \u00e9 un equipo profesional de h\u00f3ckey sobre xeo da cidade de Rauma (Finlandia). Actualmente compite na SM-liiga (a m\u00e1xima competici\u00f3n do h\u00f3ckey sobre xeo finland\u00e9s), competici\u00f3n que ga\u00f1ou nunha ocasi\u00f3n en 1963, antes de que adoptara a denominaci\u00f3n actual. O equipo foi fundado en 1936 e xoga os seus encontros como local no \u00c4ij\u00e4nsuo Arena, un pavill\u00f3n con capacidade para 5.400 espectadores.\nHistoria.\nNa tempada 1962-63 chegou o maior logro da historia do club cando o equipo de Rauma se proclamou campi\u00f3n do campionato finland\u00e9s, a SM-sarja, con tan s\u00f3 un punto m\u00e1is que Tappara, que finalizou segundo. Este triunfo supuxo ademais o punto e final de seis anos consecutivos de dominio do campionato por parte dos dous grandes equipos de Tampere: Ilves (4 t\u00edtulos nese per\u00edodo) e o propio Tappara (2 t\u00edtulos neses seis anos). Lukko alzouse co trofeo logo de derrotar a Tappara no derradeiro partido, disputado o 23 de febreiro, ante 7\u00a0820 espectadores. Rauma fora un equipo tradicionalmente feble na porter\u00eda, problema que solucionaron coa chegada do ex xogador de SaiPa Risto Kaitala, sendo esa tempada ademais o equipo menos goleado do campionato.\nXogadores.\nN\u00fameros retirados.\nLukko ten retirado os seguintes sete n\u00fameros ao longo da s\u00faa historia. O n\u00famero catro foi retirado en honor a dous xogadores do equipo, Teppo Rastio e Jouni Peltonen:"}
{"id": "211286", "revid": "23204", "url": "https://gl.wikipedia.org/wiki?curid=211286", "title": "Traquea (vertebrados)", "text": "Nos vertebrados tetr\u00e1podos a traquea (do grego \"tracheia arter\u00eda\" '\u00e1spero tubo, canle') \u00e9 o tubo cartilaxinoso e membranoso que leva o aire aos pulm\u00f3ns. No ser humano a traquea vai desde a larinxe ata o comezo dos dous bronquios principais que entran nos pulm\u00f3ns. At\u00f3pase anterior ao es\u00f3fago e est\u00e1 reforzada rixidamente por 16 a 20 aneis cartilaxinosos en forma de C e tapizada por epitelio ciliado.\nA traquea humana.\nA traquea humana \u00e9 un \u00f3rgano tubular que ten de 10 a 16\u00a0cm de lonxitude e uns 2,5\u00a0cm de di\u00e1metro interno. Comeza no bordo inferior da cartilaxe cricoide da larinxe a nivel da sexta v\u00e9rtebra cervical, descende por diante do es\u00f3fago, que a separa da columna vertebral, e remata bifurc\u00e1ndose nos dous bronquios principais a nivel da 5\u00aa v\u00e9rtebra tor\u00e1cica, pero os movementos respiratorios poden facela subir ou baixar ata d\u00faas v\u00e9rtebras. Na zona do pescozo est\u00e1 cuberta por parte da fascia cervical profunda, polos m\u00fasculos esternohioide e esternotiroide e a tiroide. Na s\u00faa zona final onde se empezan a bifurcar os bronquios, a traquea contacta co caxato da aorta .\nA traquea est\u00e1 reforzada por de 15 a 20 aneis cartilaxinosos duros, que impiden o seu colapso. Estes aneis son incompletos, xa que te\u00f1en forma de C, coa parte incompleta na zona posterior, o que facilita o paso do alimento polo es\u00f3fago, e presenta unha parede membranosa dorsal (\"pars membranacea\") sen cartilaxe. O m\u00fasculo traqueal conecta os extremos dos aneis incompletos e contr\u00e1ese ao tusir, reducindo o di\u00e1metro do tubo e incrementando o grao de fluxo de aire. Na s\u00faa parte m\u00e1is interna est\u00e1 tapizada por un epitelio ciliado cuberto de moco, que elimina as part\u00edculas estra\u00f1as de pequeno tama\u00f1o que son inhaladas. A epiglote tapa a larinxe ao tragar para que non entre alimento ou bebida na traquea.\nHistolox\u00eda.\nA parte interna da traquea est\u00e1 revestida por un epitelio ciliado cil\u00edndrico pseudoestratificado. Este epitelio cont\u00e9n c\u00e9lulas ciliadas cun bordo de \"microvilli\" do que sobresaen os cilios. Entre elas hai c\u00e9lulas caliciformes produtoras de \"mucus\". Entre as bases das c\u00e9lulas cil\u00edndricas hai c\u00e9lulas basais piramidais.\nDebaixo do epitelio ciliado hai un tecido conxuntivo laxo moi rico en fibras el\u00e1sticas, que cont\u00e9n moitas gl\u00e1ndulas submucosas, formadas por acinos e t\u00fabulos que se abren na superficie do epitelio e producen unha secreci\u00f3n mucosa e serosa glicoproteica. A l\u00e1mina de moco que se forma sobre o epitelio ten funci\u00f3n protectora, xa que o po e outras part\u00edculas inhaladas quedan pegadas a el, e despois \u00e9 arrastrado polos cilios ata a farinxe, onde ser\u00e1 tragado.\nNa parte externa est\u00e1n os aneis cartilaxinosos incompletos de cartilaxe hialina. Est\u00e1n separados uns doutros por tecido conxuntivo fibroel\u00e1stico. Na zona posterior onde os aneis son incompletos hai m\u00fasculo liso. Por \u00faltimo, por f\u00f3ra dos aneis cartilaxinosos hai unha capa de tecido conxuntivo denso con moitas fibras el\u00e1sticas.\nPatolox\u00edas da traquea.\nEn persoas doentes ou accidentadas, a v\u00eda natural da respiraci\u00f3n que constit\u00fae a traquea pode sufrir danos e mesmo obstru\u00edrse.\nO procedemento m\u00e9dico habitual en caso de obstruci\u00f3n \u00e9 a intubaci\u00f3n endotraqueal. A intubaci\u00f3n consiste en introducir un tubo ou sonda na traquea do paciente a trav\u00e9s das v\u00edas respiratorias altas. Dependendo da v\u00eda de acceso que escollamos, temos dous tipos de intubaci\u00f3n:\nOutro procedemento frecuente \u00e9 a traqueotom\u00eda, por medio da cal se abre unha v\u00eda na parte anterior da garganta, inserindo un curto tubo que chega ata a traquea, por debaixo da larinxe e as cordas vocais.\nEntre as enfermidades e condici\u00f3ns da traquea est\u00e1n:\nTransplante.\nEn 2008, foille transplantada a traquea a unha muller en Barcelona utilizando unha traquea de cad\u00e1ver \u00e1 que lle foron eliminadas as c\u00e9lulas e substitu\u00eddas por c\u00e9lulas derivadas de c\u00e9lulas nai da paciente para evitar o rechazo. En 2011, un equipo de cirurxi\u00e1ns liderados polo profesor Paolo Macchiarini do hospital da Universidade Karolinska realizaron o primeiro transplante dunha traquea sint\u00e9tica a un home de 36 anos.\nA traquea noutros vertebrados terrestres.\nA traquea noutros mam\u00edferos \u00e9 similar \u00e1 humana. En xeral, a traquea dos r\u00e9ptiles \u00e9 tam\u00e9n bastante similar.\nNas aves a traquea vai da farinxe \u00e1 sirinxe, a partir da cal diverxen os bronquios principais. Os cisnes te\u00f1en unha traquea infrecuentemente alongada, parte da cal est\u00e1 enroscada detr\u00e1s do esterno, o que fai que poida actuar como un resoador que amplifica o son. Nalgunhas aves, os aneis cartilaxinosos son completos, e poden mesmo osificarse.\nNos anfibios, a traquea \u00e9 normalmente moi curta, e chega directamente aos pulm\u00f3ns, sen presentar uns bronquios primarios ben definidos. Por\u00e9n, traqueas m\u00e1is longas at\u00f3panse nalgunhas p\u00edntegas de pescozo longo, e nas cecilias. A traquea dos anfibios ten n\u00f3dulos cartilaxinosos irregulares, pero non forma os aneis cartilaxinosos que se encontran nos vertebrados amniotas."}
{"id": "211287", "revid": "98629", "url": "https://gl.wikipedia.org/wiki?curid=211287", "title": "Children of the Corn (filme)", "text": "Children of the Corn \u00e9 un filme estadounidense dirixido por Fritz Kiersch que se estreou en 1984. Primeiro filme da saga baseada na novela de Stephen King.\nSinopse.\nUnha parella nova que est\u00e1 de viaxe chega a un apartado pobo de Nebrasca onde non hai adultos. Axi\u00f1a fan un terror\u00edfico descubrimento: todos foron asasinados polos nenos do lugar, que viven como unha fan\u00e1tica comunidade relixiosa que rende culto a unha estra\u00f1a deidade dos campos de ma\u00ednzo."}
{"id": "211288", "revid": "23204", "url": "https://gl.wikipedia.org/wiki?curid=211288", "title": "Sabino Acquaviva", "text": "Sabino Acquaviva, nado en Padua o 29 de abril de 1927 e finado o 29 de decembro de 2015, foi un soci\u00f3logo, xornalista e escritor italiano.\nTraxectoria.\nFoi profesor entre 1967 e 1971 na Universidade de Trento., foi profesor de sociolox\u00eda na Universidade de Padua, e director do seu departamento de sociolox\u00eda entre 1985 e 1988. Foi colaborador de programas da RAI, entre elas \"La notte della repubblica\" de Sergio Zavoli, e mais tam\u00e9n en xornais e revistas.\nObras.\nEstudoso da sociolox\u00eda da relixi\u00f3n, a s\u00faa notoriedade d\u00e9bese sobre todo ao libro \"L'eclissi del sacro nella societ\u00e0 industriale\". publicado en 1961. Acquavila base\u00e1ndose en estat\u00edsticas internacionais que establec\u00edan unha ca\u00edda na observancia do culto relixioso establec\u00eda unha progresiva desaparici\u00f3n do sagrado que matizou en \"Fine di un'ideologia: la secolarizzazione\", obra de 1989 escrita con Renato Stella na que fala da fin do uso m\u00e1xico do sagrado. Outras das s\u00faas obras no campo da sociolox\u00eda da relixi\u00f3n son \"Eros, morte ed esperienza religiosa\" (1993),\"Sociologia delle religioni. Problemi e prospettive\" (1996), \"Giovani sulle strade del terzo millennio. I giovani degli ostelli: tra pellegrinaggio interiore e turismo culturale\" (1999) e\"Dio dopo Dio. Diario 1964-2005\" (2007).\nEn 1980 publicou con Gottfried Eisermann, \"Alto Adige. Spartizione subito?\" sobre as minor\u00edas \u00e9tnicas no Tirol do Sur, Acquaviva na obra nega a existencia dun grupo \u00e9tnico pluriling\u00fce nativo e pu\u00f1a en d\u00fabida a eficacia do proxecto de autonom\u00eda para a conservaci\u00f3n das d\u00faas comunidades.\nSobre os anni di piombo (d\u00e9cadas de 1970 e 1980 en Italia) publicou \"Guerriglia e guerra rivoluzionaria in Italia\" (1979), \"Il seme religioso della rivolta\" (1979), \"Sinfonia in rosso\" (1989).\nSobre sociolox\u00eda pol\u00edtica escribiu \"Progettare la felicit\u00e0\" (1994) e \"La democrazia possibile\" (2002).\nTam\u00e9n \u00e9 importante a s\u00faa obra sobre os medios de comunicaci\u00f3n: \"Televisione e immagine nel mondo della prima infanzia\" (1976); \"La modernizzazione sperata\" (1978); \"La montagna del sole: il Gargano\" (1982); e \"Social Structure in Italy, Crisis of a System\" (1976)."}
{"id": "211290", "revid": "23204", "url": "https://gl.wikipedia.org/wiki?curid=211290", "title": "Imperivm (saga)", "text": "Imperivm \u00e9 unha saga de 9 xogos baseados en feitos reais, desenvoltos pola empresa Haemimont Games e distribu\u00eddos por FX Interactive en Espa\u00f1a e Italia.\nOs xogos que constit\u00faen a saga son, por orde de introduci\u00f3n no mercado:\nSaga RTC (Real Time Conquest).\nNesta saga enfocada \u00e1 conquista militar, hai que protexer a t\u00faa cidade e conquistar a do teu adversario.\nCeltic Kings: Rage of War.\nNeste primeiro xogo, contamos coas civilizaci\u00f3ns gala e romana. Tam\u00e9n hai varias aventuras, como a de Imperivm-Adventure, na que gobernas \u00f3 heroe L\u00e1rax a trav\u00e9s de diferentes escenarios. En Espa\u00f1a foi editado como Imperivm: La Guerra de las Galias.\nCeltic Kings: The Punic Wars.\nNeste xogo, contamos coas civilizaci\u00f3n gala, romana, ibera e cartaxinesa. As aventuras que se atopan neste xogo enfocan as conquistas de Roma e Cartago no Mediterr\u00e1neo e a toma de Numancia por parte dos romanos. En Espa\u00f1a foi editado como Imperium II- La conquista de Hispania.\nImperivm: Great Battles of Rome.\nNeste xogo contamos coas civilizaci\u00f3ns gala, romana, ibera, cartaxinesa, exipcia, xermana e bretoa. Este Imperivm difer\u00e9nciase dos outros dous en que xa non hai aventuras, sen\u00f3n Grandes Batallas, nas que controlas a xenerais lendarios (como Xulio C\u00e9sar ou Boadicea).\nSaga CIVITAS.\nNesta saga, hai que constru\u00edr, gobernar, protexer a t\u00faa cidade e satisfacer as necesidades dos cidad\u00e1ns.\nImperivm Civitas.\nNeste primeiro xogo da saga CIVITAS, contamos con cidades como Roma e Venecia, tam\u00e9n hai unha serie de desaf\u00edos nos que segundo os puntos que ga\u00f1es, ir\u00e1s aumentando na clasificaci\u00f3n.\nImperivm Civitas II.\nNeste xogo, contamos con outras cidades como Alexandr\u00eda, outros edificios e diferentes desaf\u00edos.\nImperivm Citias III.\nNeste \u00faltimo CIVITAS, comparando cos outros dous xogos, t\u00f3dolos edificios e escenarios son diferentes e tam\u00e9n o xeito de xogar.\nImperivm ONLINE.\nEste xogo \u00e9 igual \u00f3 CIVITAS, a diferenza de que se xoga en li\u00f1a.\nImperivm Anthology.\nEste xogo cont\u00e9n o Imperivm I, II, III e Civitas I coas s\u00faas \u00faltimas versi\u00f3ns."}
{"id": "211298", "revid": "1987", "url": "https://gl.wikipedia.org/wiki?curid=211298", "title": "Traquea humana", "text": ""}
{"id": "211300", "revid": "23562", "url": "https://gl.wikipedia.org/wiki?curid=211300", "title": "Liga Premier de Ucra\u00edna", "text": ""}
{"id": "211301", "revid": "1131", "url": "https://gl.wikipedia.org/wiki?curid=211301", "title": "Moas", "text": "O top\u00f3nimo galego Moas pode referirse :"}
{"id": "211303", "revid": "89787", "url": "https://gl.wikipedia.org/wiki?curid=211303", "title": "Planta suculenta", "text": "As plantas suculentas son aquelas plantas que adaptadas a climas \u00e1ridos ou \u00e1s condici\u00f3ns do solo rete\u00f1en a auga, almacen\u00e1ndoa nas follas, talos, e mais tam\u00e9n nas ra\u00edces. Algunhas son xe\u00f3fitas que sobreviven durante os per\u00edodos desfavorables mantendo subterr\u00e1neos os seus \u00f3rganos (tub\u00e9rculos, cormos e rizomas).\nCaracter\u00edsticas.\nO almacenamento de auga d\u00e1lles unha aparencia m\u00e1is inchada ou carnosa ca outras plantas, unha caracter\u00edstica co\u00f1ecida como suculencia, ademais te\u00f1en outras estratexias para reteren a auga\nH\u00e1bitat.\nA maior\u00eda das plantas suculentas habitan en rexi\u00f3ns \u00e1ridas dos tr\u00f3picos e subtr\u00f3picos, como estepas, semidesertos e desertos. As altas temperaturas e a baixa precipitaci\u00f3n forzan \u00e1s plantas a recoller e almacenar a auga para sobrevivir durante os longos per\u00edodos secos. Noutros h\u00e1bitats, inclu\u00eddas as selvas tropicais hai plantas suculentas, como as ep\u00edfitas , que te\u00f1en un contacto limitado ou inexistente co solo. Tam\u00e9n son suculentas plantas expostas ao sal do mar ou dos lagos salinos.\nEvoluci\u00f3n.\nAs suculentas m\u00e1is co\u00f1ecidas son os cactos (familia: cact\u00e1ceas). Hai unha diferenza significativa entre os cactos que evolucionarion en \u00c1frica e aqueles que o fixeron no continente americano, estes te\u00f1en todos espi\u00f1as e non existen plantas suculentas do Vello Mundo que te\u00f1an espi\u00f1as, non obstante por converxencia evolutiva, hai especies similares no Vello mundo que se asemellan a especies que no Novo Mundo te\u00f1en espi\u00f1as. A natureza funcional das formas evolucionou indepedentemente en cada hemisferio, a\u00ednda que as estruturas espec\u00edficas puideran diferir. As espi\u00f1as dos cactos derivan das estruturas das follas.\nFamilias e x\u00e9neros.\nFamilias e x\u00e9neros con plantas suculentas:\nNalgunhas familias, a maior\u00eda dos seus membros son suculentes, como \u00e9 o caso de Cactaceae, Agavaceae, Aizoaceae e Crassulaceae.\nN\u00famero de especies suculentas nalgunhas familias:"}
{"id": "211304", "revid": "31271", "url": "https://gl.wikipedia.org/wiki?curid=211304", "title": "Suculenta", "text": ""}
{"id": "211306", "revid": "98629", "url": "https://gl.wikipedia.org/wiki?curid=211306", "title": "Cinetoplasto", "text": "Un cinetoplasto \u00e9 unha rede de mol\u00e9culas de ADN circular (denominado kDNA) situado dentro das mitocondrias (ver imaxe), que cont\u00e9n moitas copias do xenoma mitocondrial (ver imaxe), que s\u00f3 se atopa nos protozoos da clase dos cinetopl\u00e1stidos (Kinetoplastida). A estrutura m\u00e1is com\u00fan dos cinetoplastos \u00e9 a discoidal, pero tam\u00e9n se observaron con outras formas, e os distintos tipos de estruturas poden reflectir as relaci\u00f3ns filoxen\u00e9ticas entre os protozoos cinetopl\u00e1stidos. Os cinetoplastos est\u00e1n situados normalmente ao lado do corpo basal do flaxelo do microorganismo, o que leva a pensar que est\u00e1n moi unidos ao citoesqueleto.\nTripanosomas.\nNos tripanosomas, un grupo protozoos flaxelados cinetopl\u00e1stidos, o cinetoplasto ten o aspecto dun gr\u00e1nulo denso de ADN situado dentro dunha grande mitocondria (ver imaxe). O \"Trypanosoma brucei\" (ver imaxe), o parasito que causa a enfermidade do sono africana (tripanosom\u00edase africana), \u00e9 un exemplo de tripanosoma con cinetoplasto. O seu cinetoplasto \u00e9 doadamente visible nas mostras tinguidas con DAPI, unha tinguidura de hibridaci\u00f3n in situ fluorescente (FISH) con BrdU (un an\u00e1logo da timidina).\nEstrutura do cinetoplasto.\nOs cinetoplastos conte\u00f1en ADN circular en d\u00faas formas: minic\u00edrculos e maxic\u00edrculos. Os maxic\u00edrculos te\u00f1en un tama\u00f1o entre 20 e 40 kb e cada cinetoplasto cont\u00e9n unhas poucas ducias. Polo contrario, hai varios miles de minic\u00edrculos en cada cinetoplasto, os cales te\u00f1en un tama\u00f1o de s\u00f3 entre 0,5 e 1 kb. Os maxic\u00edrculos codifican os t\u00edpicos produtos proteicos necesarios para a mitocondria. A \u00fanica funci\u00f3n co\u00f1ecida dos minic\u00edrculos \u00e9 producir ARN gu\u00eda (gRNA) para descodificar a informaci\u00f3n dos maxic\u00edrculos, o que fan xeralmente inserindo ou delecionando residuos de uridina. Nas redes os maxic\u00edrculos e minic\u00edrculos est\u00e1n concatenados formando unha rede plana que lembra a unha cota de malla das armaduras medievais (ver imaxe). A replicaci\u00f3n desta rede requirir\u00e1 que estes aneis se desconecten do seu cinetoplasto parental e posteriormente se reconecten no cinetoplasto fillo. Este xeito tan exclusivo de replicaci\u00f3n do ADN poder\u00eda utilizarse como unha diana potencial para f\u00e1rmacos que ataquen a estes protozoos.\nA estrutura mellor estudada dos ADN dos cinetoplastos (kDNA) \u00e9 a de \"Crithidia fasciculata\": un disco concatenado de maxic\u00edrculos e minic\u00edrculos de kDNA circular, a maior\u00eda dos cales est\u00e1n superenrolados. En posici\u00f3n exterior aos discos de kDNA pero adxacentes a eles hai dous complexos de prote\u00ednas situados formando 180\u02da unhas con outras, que est\u00e1n implicadas na replicaci\u00f3n dos minic\u00edrculos.\nObserv\u00e1ronse diversas outras variaci\u00f3ns nas redes dos cinetoplastos, que se describen pola disposici\u00f3n e distribuci\u00f3n do seu kDNA. Entre elas est\u00e1n: pro-kDNA, poli-kDNA, pan-kDNA e mega-kDNA.\nUn cinetoplasto pro-kDNA \u00e9 unha estrutura parecida a un monllo (ver imaxe)que se encontra na matriz mitocondrial proxima ao corpo basal do flaxelo. A diferenza da rede convencional do kDNA, un cinetoplasto pro-kDNA cont\u00e9n moi pouca concatenaci\u00f3n e os seus maxic\u00edrculos e minic\u00edrculos son relaxados conforme se opo\u00f1en para seren superenrolados. O pro-kDNA foi observado en \"Bodo saltans\", \"Bodo designis\", \"Procryptobia (Bodo) sorokini\", \"Rhynchomonas nasuta\", e \"Cephalothamnium cyclopi\".\nUn cinetoplasto poli-kDNA \u00e9 similar na estrutura do kDNA a un cinetoplasto pro-kDNA (ver imaxe). Cont\u00e9n pouca concatenaci\u00f3n e ning\u00fan superenrolamento. A caracter\u00edstica distintiva do poli-kDNA \u00e9 que en vez de estar composto por un monllo globular \u00fanico como o do pro-kDNA, o poli-kDNA est\u00e1 distribu\u00eddo entre varios focos discretos no lume mitocondrial. O poli-kDNA foi observado en \"Dimastigella trypaniformis\" (un comensal do intestino das termites), \"Dismastigella mimosa\" (un cinetopl\u00e1stido de vida libre), e en \"Cruzella marina\" (un parasito do intestino de tunicados).\nUn cinetoplasto pan-kDNA, igual ca o poli-kDNA e o pre-kDNA cont\u00e9n un menor grao de concatenaci\u00f3n pero a diferenza deles cont\u00e9n minic\u00edrculos superenrolados (ver imaxe). Os cinetoplastos pan-kDNA enchen a maior parte da matriz mitocondrial e non est\u00e1n limitados a focos discretos como o poli-kDNA. O pan-kDNA observouse en \"Cryptobia helicis\" (un parasito do recept\u00e1culo seminal dos caracois), \"Bodo caudatus\", e \"Cryptobia branchialis\" (un parasito de peixes).\nUn cinetoplasto mega-kDNA ten unha distribuci\u00f3n bastante uniforme por toda a matriz mitocondrial, pero non cont\u00e9n minic\u00edrculos (ver imaxe). No seu lugar, presenta secuencias de kDNA similares en secuencia a outros minic\u00edrculos de cinetoplasto conectadas en t\u00e1ndem formando mol\u00e9culas meirandes duns 200kb de lonxitude. O mega-kDNA (ou estruturas similares ao mega-kDNA) observ\u00e1ronse en \"Trypanoplasme borreli\" (un parasito de peixes) e \"Jarrellia\" (un parasito de baleas).\nA existencia desta variedade de estruturas de kDNA reforza a relaci\u00f3n evolutiva entre as especies de protozoos cinetopl\u00e1stidos, e indica que o pan-kDNA (que \u00e9 o que m\u00e1is lembra a un pl\u00e1smido) \u00e9 a forma ancestral de kDNA.\nReplicaci\u00f3n dos cinetoplastos.\nA replicaci\u00f3n dos cinetoplastos ocorre simultaneamente \u00e1 replicaci\u00f3n dos flaxelos que est\u00e1n ao lado e xusto antes da replicaci\u00f3n do ADN nuclear. Nunha rede t\u00edpica de kDNA de \"C. fasciculate\", a iniciaci\u00f3n da replicaci\u00f3n promove a desvinculaci\u00f3n dos minic\u00edrculos de kDNA por acci\u00f3n da topoisomerase II. Os minic\u00edrculos libres migran a unha rexi\u00f3n entre o cinetoplasto e a membrana mitocondrial chamada zona cinetoflaxelar. Desde al\u00ed, os minic\u00edrculos encontran os complexos de prote\u00edna antipodal que se pensa que conte\u00f1en unha endonuclease, helicase, ADN polimerase, e unha ADN ligase, que levar\u00e1n a cabo a replicaci\u00f3n. (ver imaxe)\nEste proceso ocorre nun s\u00f3 minic\u00edrculo de cada vez en cada complexo de prote\u00edna antipodal e non todos os minic\u00edrculos est\u00e1n desvinculados nun momento dado. Para poder reco\u00f1ecer cales minic\u00edrculos foron xa replicados, ao seren desvinculados da rede de kDNA d\u00e9ixanlles no ADN unha \"amosega\" ou \"brecha\" para identificalos como ADN que est\u00e1 listo para a replicaci\u00f3n. Inmediatamente despois da replicaci\u00f3n, cada proxenie \u00e9 ligada \u00e1 rede de kDNA pr\u00f3xima aos complexos de prote\u00edna antipodal e son eliminadas as amosegas.\nConsonte a replicaci\u00f3n dun minic\u00edrculo progresa, para impedir a acumulaci\u00f3n de novos minic\u00edrculos, toda a rede de kDNA rotar\u00e1 arredor do eixe central do disco (ver imaxe). A rotaci\u00f3n crese que est\u00e1 conectada directamente coa replicaci\u00f3n do flaxelo contiguo, xa que o corpo basal fillo rota tam\u00e9n arredor do corpo basal parental nun momento e maneira similar \u00e1 rotaci\u00f3n do cinetoplasto. Ao rotaren, os minic\u00edrculos dos cinetoplastos fillos x\u00fantanse nun movemento espiral e comezan a moverse cara a dentro en direcci\u00f3n ao centro do disco, a medida que se desvinculan novos minic\u00edrculos e se moven \u00e1 zona cinetoflaxelar para a s\u00faa replicaci\u00f3n.\nOs mecanismos exactos usados polos maxic\u00edrculos te\u00f1en a\u00ednda que ser determinados co mesmo detalle que para o kDNA de minic\u00edrculos, pero o que si se observou \u00e9 que unha estrutura chamada \"nabelschnur\" (do alem\u00e1n cord\u00f3n umbilical) \"amarra\" as redes de kDNA fillas e finalmente rompe durante a separaci\u00f3n. Usando sondas de FISH para que se unan ao \"nabelschnur\", viuse que conte\u00f1en kDNA de maxic\u00edrculo. (ver imaxe)\nA replicaci\u00f3n dun cinetoplasto descr\u00edbese en cinco fases, e cada unha est\u00e1 en relaci\u00f3n coa replicaci\u00f3n do flaxelo que est\u00e1 ao lado. Estas fases son:"}
{"id": "211309", "revid": "31271", "url": "https://gl.wikipedia.org/wiki?curid=211309", "title": "Lavaka Ata 'Ulukalala", "text": ""}
{"id": "211311", "revid": "17467", "url": "https://gl.wikipedia.org/wiki?curid=211311", "title": "Taufa'ahau Tupou V", "text": ""}
{"id": "211313", "revid": "1131", "url": "https://gl.wikipedia.org/wiki?curid=211313", "title": "Freixedo", "text": "O fit\u00f3nimo Freixedo indica un lugar poboado de freixos. Pode referirse a:\nAmais, como apelido pode referirse a:"}
{"id": "211314", "revid": "5863", "url": "https://gl.wikipedia.org/wiki?curid=211314", "title": "Mari\u00f1o", "text": "O adxectivo galego mari\u00f1o indica algo relacionado co mar ou pertencente a el. O oficio de mari\u00f1o \u00e9 desempe\u00f1ado pola persoa que traballa nun buque, xa sexa civil ou da mari\u00f1a de guerra.\nComo antrop\u00f3nimo masculino ou como apelido pode referirse a:\nAmais, como top\u00f3nimo pode referirse a:"}
{"id": "211315", "revid": "1888", "url": "https://gl.wikipedia.org/wiki?curid=211315", "title": "O Salgueir\u00f3n", "text": ""}
{"id": "211317", "revid": "1131", "url": "https://gl.wikipedia.org/wiki?curid=211317", "title": "Roi Vidal", "text": "Roi Vidal Ponte, nado en Santiago de Compostela o 31 de agosto de 1982, \u00e9 profesor, fil\u00f3logo, poeta, dramaturgo, cr\u00edtico teatral, m\u00fasico e director de escena.\nTraxectoria.\nFillo de Roberto Vidal Bola\u00f1o e Laura Ponte Santasmarinas. Licenciado en Filolox\u00eda Galega pola Universidade de Santiago de Compostela e en Direcci\u00f3n de Escena pola Escola Superior de Arte Dram\u00e1tica de Galicia.\nComezou publicando poes\u00eda e teatro en revistas como \"Revista das Letras\", \"Dorna\" ou \"Casahamlet\". Finalista en 2008 do II Premio Diario Cultural de Teatro Radiof\u00f3nico (Xerais) coa peza \"\u00daltimo Cap\u00edtulo,\" do Premio Xuventude Crea en 2010 co poemario \"Pop\" (Xunta de Galicia) e en 2011 co relato un \"Coitelo manchado de graxa\". En 2012 obtivo o Premio Concello de Carral co poemario \"Teatro\". A s\u00faa peza \"Canci\u00f3n triste de Wall Street\" forma parte do libro \"Banqueiros\" (Laiovento, Premio da Cr\u00edtica 2013). En 2014 publicou unha biograf\u00eda de Roberto Vidal Bola\u00f1o titulada \"F\u00f3ra de Portas\" (Edici\u00f3ns Positivas).\nComo director de teatro estrea as pezas \"Matilde\", de David Pobra e Mario Benedetti (para Bicodobrelo, 2008), \"Faraoas\" (Tirita Produci\u00f3ns, 2011), \"Operaci\u00f3n Triunfo\" (creaci\u00f3n colectiva de Gargallada Teatro a partir de \"Ubu Roi\" de Alfred Jarry, 2015) e \"Illa/Ollo\", a partir dun texto de Manuel Lourenzo (coa compa\u00f1\u00eda Nasdrovia, 2015). No 2018 inicia a s\u00faa actividade nos Obradoiros de Teatro do Concello de Ponteareas, coa direcci\u00f3n da peza \"O paraugas transparente\", de creaci\u00f3n colectiva.\nCr\u00edtico e estudoso do feito teatral en medios como \"Vieiros\", \"Faro de Vigo\", \"Protexta\" ou \"Praza P\u00fablica\", actualmente forma parte do consello de redacci\u00f3n da erreguet\u00e9."}
{"id": "211318", "revid": "1888", "url": "https://gl.wikipedia.org/wiki?curid=211318", "title": "Roi Vidal Ponte", "text": ""}
{"id": "211319", "revid": "98629", "url": "https://gl.wikipedia.org/wiki?curid=211319", "title": "Chang'e 1", "text": "Chang'e 1 foi a primeira sonda lunar China, lanzada o 24 de outubro de 2007, mediante un foguete CZ-3A desde o centro de lanzamento de Xichang.\nCaracter\u00edsticas.\nChang'e 1 recibe o seu nome dunha lenda chinesa na que unha rapaza xove voa ata a L\u00faa.\n\u00d3rbitas.\nChang'e 1 foi lanzada o 24 de outubro de 2007 \u00e1s 10:05 UTC a unha \u00f3rbita inicial de 205\u00a0km de perixeo e 51.000\u00a0km de apoxeo. \u00c1s 9:15 UTC do 31 de outubro a nave encendeu o seu motor durante 13 minutos para po\u00f1erse nunha traxectoria translunar. \u00c1s 3:15 UTC do 5 de novembro, nas proximidades da L\u00faa, Chang'e 1 encendeu novamente o seu motor durante 22 minutos para frearse e entrar nunha \u00f3rbita arredor da L\u00faa 200\u00a0km de periastro, 8600\u00a0km de apoastro e un per\u00edodo de 12 horas. Unha segunda manobra de 14 minutos de duraci\u00f3n o 6 de novembro \u00e1s 3:21 UTC puxo a nave nunha \u00f3rbita de 213 por 1700\u00a0km e un per\u00edodo de 3,5 horas. A \u00f3rbita final de traballo acadouse o 7 de novembro tras un encendido do motor que durou dez minutos e comezou \u00e1s 00:24 UTC, po\u00f1endo a nave nunha \u00f3rbita circular de 200\u00a0km de altura e 127 minutos de per\u00edodo. Tras finalizar a s\u00faa misi\u00f3n, Chang'e foi dirixida \u00e1 superficie lunar, onde impactou o 1 de marzo de 2009.\nNave.\nChang'e 1 est\u00e1 baseada no bus de sat\u00e9lites de comunicaci\u00f3ns DFH-3 e ten unha masa de 2350\u00a0kg, da que a metade \u00e9 propelente e 130\u00a0kg son instrumentos cient\u00edficos. Ten forma de caixa de 2,0 x 1,7 x 2,2 metros, e a alimentaci\u00f3n el\u00e9ctrica proporci\u00f3naa un par de paneis solares que xorden dos extremos da caixa.\nInstrumentos cient\u00edficos.\nChang'e 1 levaba sete instrumentos a bordo:"}
{"id": "211320", "revid": "1131", "url": "https://gl.wikipedia.org/wiki?curid=211320", "title": "Igrexa de San Gonzalo de Amarante", "text": "A igrexa de San Gonzalo (S\u00e3o Gon\u00e7alo en portugu\u00e9s) \u00e9 un templo cat\u00f3lico situado na localidade de Amarante, no distrito do Porto (Portugal). O edificio mestura os estilos renacentista, manierista, barroco e oitocentista.\nHistoria.\nFoi fundada inicialmente por S\u00e3o Gon\u00e7alo de Amarante.\nEn 1540, a pequena ermida medieval adicada ao santo eremita foi transformada nun gran mosteiro coa construci\u00f3n dun convento dominicano en honra de S\u00e3o Gon\u00e7alo, coa autorizaci\u00f3n e axuda de Xo\u00e1n III e da s\u00faa muller, a Ra\u00ed\u00f1a D\u00aa Catarina. A edificaci\u00f3n da igrexa e do convento prolongouse ata a \u00e9poca de Filipe II de Espa\u00f1a, antes de 1600, e a\u00ednda que nunha primeira fase a direcci\u00f3n das obras foi encargada a frei Juli\u00e3o Romero, a faciana manierista que o mosteiro presenta na actualidade d\u00e9bese ao arquitecto Mateus Lopes.\nAs obras comezaron en 1543 e prolongouse ata o s\u00e9culo XVIII, mais con intervenci\u00f3ns no s\u00e9culo XX. A primeira fase das obras sit\u00faase entre 1545 e 1554, se ben \u00e9 dif\u00edcil saber o que estaba feito nesta d\u00e9cada ou na seguinte. Durante as d\u00e9cadas de 1860 e 1870 non hai referencias \u00e1 construci\u00f3n do templo.\nContra 1586, Gon\u00e7alo Lopes realizou unha visita \u00e1s obras do mosteiro, substitu\u00edndo ao seu irm\u00e1n Mateus Lopes. Nesta primeira visita confirmou que a capela maior da igrexa estaba practicamente finalizada, quedando por rematar a b\u00f3veda e o primeiro andar do portal lateral e as paredes do templo, mentres que xa estaban constru\u00eddos os dormitorios, a sancrist\u00eda, o refectorio e as s\u00faas dependencias anexas.\nA construci\u00f3n do p\u00f3rtico e da Varanda dos Reis iniciouse o 12 de outubro de 1683.\nCaracter\u00edsticas.\nA estrutura do Mosteiro de S\u00e3o Gon\u00e7alo presenta moitas similitudes cos templos dos arquitectos Lopes, tanto no Mi\u00f1o como na Galiza. A concepci\u00f3n destas \"igrexas-est\u00e1ndar\", nas que salientan as fachadas retabulares, comeza con S\u00e3o Domingos de Viana, edificada no terceiro cuarto do s\u00e9culo XVI por Jo\u00e3o Lopes o Mo\u00e7o, e onde Mateus Lopes traballou durante alg\u00fans anos. O mosteiro presenta tres claustros e igrexa de planta lonxitudinal, con n\u00e1rtex, de nave central dividida en tres tramos, con capelas laterais interconectadas, est\u00e1 pechada sobre o cruceiro por unha c\u00fapula con lanterna.\nSer\u00e1 precisamente nas obras galegas de Mateus Lopes nas que este modelo acada a s\u00faa maduraci\u00f3n, especialmente no mosteiro de San Xo\u00e1n de Poio, na Colexiata de Santiago, en Pontevedra, ou o mosteiro de San Marti\u00f1o Pinario en Santiago de Compostela.\nO claustro nobre de S\u00e3o Gon\u00e7alo inspirouse na estrutura claustral do mosteiro de Poio, e a fachada retabular, localizada nun dos laterais do templo, ter\u00eda orixinalmente a mesma concepci\u00f3n das fachadas de S\u00e3o Domingos de Viana e da Colexiata de Santiago. Por\u00e9n, o proxecto inicial foi modificado, sendo executados no s\u00e9culo seguinte polo arquitecto Manuel do Couto."}
{"id": "211322", "revid": "23204", "url": "https://gl.wikipedia.org/wiki?curid=211322", "title": "Oaxaca de Ju\u00e1rez", "text": "Oaxaca de Ju\u00e1rez \u00e9 unha cidade mexicana, capital do estado de Oaxaca, as\u00ed como cabeceira do municipio hom\u00f3nimo. Foi fundada por un destacamento de guerreiros, enviados polo oitavo tlatoani, o emperador azteca Ahu\u00edzotl no ano 1486, e instal\u00e1ronse nas inmediaci\u00f3ns dun cerro chamado en idioma zapoteco \"Dani Noayaa Loani\", (Outeiro de Boa Vista), ao que os nahuas chamaron \"Eh\u00e9catl\" (deus do vento). Hoxe esa elevaci\u00f3n recibe o nome de \"Cerro del Fort\u00edn\". Achantada nos Valles Centrales, \u00e9 a cidade m\u00e1is extensa e poboada do Estado de Oaxaca, as\u00ed como o seu centro econ\u00f3mico e cultural. Contaba no 2010 con 555.029 habitantes, 793.522 contando a \u00e1rea metropolitana.\nEn 1532, por c\u00e9dula real, recibiu do rei Carlos I de Espa\u00f1a o t\u00edtulo de \"\"Moi nobre e leal cidade\", cham\u00e1ndose primeiramente \"Antequera\", nome que en 1821 foi substitu\u00eddo polo de \"Oaxaca\", palabra derivada de \"Huaxy\u00e1cac\", que na lingua n\u00e1huatl significa \"No nariz dos huaxes\"\". Noutras linguas ind\u00edxenas do estado, o significado do nome da cidade \u00e9 o mesmo: La'a ou Lula'a en zapoteco, Nunduva ou \u00d1undua en mixteco, Ya\u00b3kweh4 ou Akwej en triqui, Na\u00b2xi\u00b9tzhe4 en mazateca, Ku\u00b2nchia\u00b2 en chocho, Chjui\u00b3 en ixcateco, Wahk'wihm en mixe.\nEn 1872, a ra\u00edz do falecemento de Benito Ju\u00e1rez toma o seu apelido, quedando finalmente como \"Oaxaca de Ju\u00e1rez\".\nO centro hist\u00f3rico da cidade, as\u00ed como a zona arqueol\u00f3xica de Monte Alb\u00e1n, foron declarados pola UNESCO en 1987 como Patrimonio Cultural da Humanidade."}
{"id": "211323", "revid": "85894", "url": "https://gl.wikipedia.org/wiki?curid=211323", "title": "Samuel L. Par\u00eds", "text": "Samuel Lema Par\u00eds, nado en Muros en 1984, \u00e9 un m\u00fasico e escritor galego.\nTraxectoria.\nLicenciado en Filolox\u00eda Galega e Filolox\u00eda Hisp\u00e1nica pola Universidade da Coru\u00f1a. En 2008 publicou \"Manual da destruci\u00f3n\" en A Regueifa Plataforma. Membro do proxecto Tinta de Lura, blogueiro e exbaixista do grupo Terbutalina. En 2012 publicou \"Inflamable\"."}
{"id": "211324", "revid": "85894", "url": "https://gl.wikipedia.org/wiki?curid=211324", "title": "Quint\u00e1n, Cecebre, Cambre", "text": "Quint\u00e1n \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 374 habitantes (174 homes e 200 mulleres)."}
{"id": "211325", "revid": "85894", "url": "https://gl.wikipedia.org/wiki?curid=211325", "title": "Apeadeiro, Cecebre, Cambre", "text": "Apeadeiro \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2010) ten 73 habitantes (33 homes e 40 mulleres).\nRecibe o nome do apeadoiro de Cecebre, na li\u00f1a ferroviaria que une Lugo e A Coru\u00f1a.\nDemograf\u00eda.\nEvoluci\u00f3n da poboaci\u00f3n.\nSegundo o INE:"}
{"id": "211326", "revid": "85894", "url": "https://gl.wikipedia.org/wiki?curid=211326", "title": "Canal, Cecebre, Cambre", "text": "Canal \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 68 habitantes (30 homes e 38 mulleres)."}
{"id": "211327", "revid": "85894", "url": "https://gl.wikipedia.org/wiki?curid=211327", "title": "Os Curr\u00e1s, Cecebre, Cambre", "text": "Os Curr\u00e1s \u00e9 un lugar da parroquia de Cecebre no concello coru\u00f1\u00e9s de Cambre, na comarca da Coru\u00f1a."}
{"id": "211328", "revid": "1131", "url": "https://gl.wikipedia.org/wiki?curid=211328", "title": "O Esp\u00edrito Santo, Cecebre, Cambre", "text": "O Esp\u00edrito Santo \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 74 habitantes (41 homes e 43 mulleres)."}
{"id": "211329", "revid": "4482", "url": "https://gl.wikipedia.org/wiki?curid=211329", "title": "Fra\u00eds, Cecebre, Cambre", "text": "Fra\u00eds \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 81 habitantes (39 homes e 42 mulleres)."}
{"id": "211330", "revid": "85894", "url": "https://gl.wikipedia.org/wiki?curid=211330", "title": "Aldea de Arriba, Cecebre, Cambre", "text": "Aldea de Arriba \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 73 habitantes (38 homes e 35 mulleres)."}
{"id": "211331", "revid": "22570", "url": "https://gl.wikipedia.org/wiki?curid=211331", "title": "Gali\u00f1eiros, Cecebre, Cambre", "text": "Gali\u00f1eiros \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 31 habitantes (16 homes e 15 mulleres)."}
{"id": "211332", "revid": "4482", "url": "https://gl.wikipedia.org/wiki?curid=211332", "title": "Lendoiro, Cecebre, Cambre", "text": "Lendoiro \u00e9 un lugar da parroquia de Cecebre no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 240 habitantes (123 homes e 117 mulleres)."}
{"id": "211334", "revid": "1131", "url": "https://gl.wikipedia.org/wiki?curid=211334", "title": "Rosada", "text": ""}
{"id": "211336", "revid": "89787", "url": "https://gl.wikipedia.org/wiki?curid=211336", "title": "L\u00edmite de Hayflick", "text": "O l\u00edmite de Hayflick (ou fen\u00f3meno de Hayflick) \u00e9 o n\u00famero m\u00e1ximo de divisi\u00f3ns celulares que pode realizar unha poboaci\u00f3n celular normal antes de que, probablemente debido ao acurtamento dos tel\u00f3meros dos cromosomas, estes cheguen a unha lonxitude cr\u00edtica, que impide que te\u00f1an lugar m\u00e1is divisi\u00f3ns.\nO l\u00edmite de Hayflick foi descuberto por Leonard Hayflick en 1961, cando traballaba no Instituto Wistar de Filadelfia. Hayflick demostrou que unha poboaci\u00f3n de c\u00e9lulas fetais humanas normais en cultivo celular se dividen entre 40 e 60 veces como m\u00e1ximo. Despois entran nunha fase de senescencia (o que refutaba a idea formulada por Alexis Carrel de que as c\u00e9lulas normais son inmortais). Cada mitose causa un acurtamento dos tel\u00f3meros dos cromosomas ata que a divisi\u00f3n se fai imposible. Este mecanismo parece impedir a inestabilidade xen\u00f3mica e o desenvolvemento do cancro.\nHistoria.\nCrenza na inmortalidade celular.\nAntes do descubrimento de Hayflick, pens\u00e1base que as c\u00e9lulas dos vertebrados ti\u00f1an un potencial ilimitado de replicaci\u00f3n. Alexis Carrel, cirurxi\u00e1n ga\u00f1ador do premio Nobel, afirmara que \"todas as c\u00e9lulas explantadas en cultivo son inmortais, e que a ausencia dunha replicaci\u00f3n continua era debida ao desco\u00f1ecemento de cales son as condici\u00f3ns \u00f3ptimas para cultivar as c\u00e9lulas\". Apoiaba a s\u00faa hip\u00f3tese no feito de que se mantiveran en cultivo fibroblastos de coraz\u00f3n de polo durante 34 anos sen que parasen de crecer. Isto indicaba que as c\u00e9lulas de vertebrados pod\u00edan seguir divid\u00edndose indefinidamente en cultivo. Por\u00e9n, outros cient\u00edficos non puideron reproducir os resultados de Carrel.\nDe feito, os resultados de Carrel deb\u00edanse a un erro no seu procedemento experimental: engad\u00edanse c\u00e9lulas nai embrionarias de polo ao cultivo diariamente, o que estaba permitindo o cultivo de novas c\u00e9lulas frescas, e non simplemente a reproduci\u00f3n infinita das c\u00e9lulas orixinais. Especulouse que Carrel se decatou do seu erro, pero que nunca o admitiu.\nExperimentos e descubrimento.\nO Dr. Leonard Hayflick empezou a dubidar da teor\u00eda de Carrel cando traballaba no Instituto Wistar. Hayflick estaba preparando c\u00e9lulas humanas normais para expo\u00f1elas a extractos de c\u00e9lulas cancerosas cando se deu conta de que as c\u00e9lulas normais paraban de proliferar chegado a un determinado momento. Ao primeiro pensou que cometera alg\u00fan erro t\u00e9cnico ao preparar o experimento, pero despois empezou a pensar que os procesos de divisi\u00f3n celular ti\u00f1an alg\u00fan mecanismo de contaxe do n\u00famero de divisi\u00f3ns. Traballando con Paul Morehead, dese\u00f1ou un experimento que mostrou o que ocorre realmente nas divisi\u00f3ns celulares.\nO experimento consistiu no seguinte: Hayflick e Morehead mesturaron igual n\u00famero de fibroblastos humanos masculinos normais que se dividiran xa moitas veces (eran da 40\u00aa poboaci\u00f3n de duplicaci\u00f3n) con fibroblastos femininos que se dividiran s\u00f3 unhas poucas veces (da 10\u00aa poboaci\u00f3n de duplicaci\u00f3n). Prepar\u00e1ronse tam\u00e9n como control poboaci\u00f3ns celulares non mesturadas. Cando os cultivos de c\u00e9lulas masculinas soas de \"control\" pararon de dividirse, examin\u00e1ronse os cultivos mixtos e viuse que s\u00f3 conti\u00f1an c\u00e9lulas femininas. Isto indicaba que as c\u00e9lulas vellas dalgunhas maneira \"lembraban\" que eran vellas, mesmo se estaban rodeadas de c\u00e9lulas m\u00e1is novas, e que erros t\u00e9cnicos ou contaminaci\u00f3n por virus eran explicaci\u00f3ns improbables do fen\u00f3meno, xa que s\u00f3 as c\u00e9lulas masculinas morr\u00edan.&lt;ref name=\"doi:10.1038/35036093\"&gt;&lt;/ref&gt; \nAs c\u00e9lulas pararan de dividirse e fix\u00e9ranse senescentes dependendo unicamente do n\u00famero de veces que se dividiran.\nEstes resultados refutaban a teor\u00eda da inmortalidade de Carrel e establec\u00edan o \"l\u00edmite de Hayflick\" como unha teor\u00eda biol\u00f3xica acreditada cuxos resultados, a diferenza do que ocorreu co experimento de Carrel, foron reproducidos por outros cient\u00edficos. Por\u00e9n, non est\u00e1 claro que o l\u00edmite de divisi\u00f3ns e a senescencia observadas en cultivo se corresponda co que se produce nos organismos vivos .\nFases da vida da c\u00e9lula.\nHayflick describe tres fases na vida das c\u00e9lulas. Ao cultivo primario do comezo do seu experimento denominouno \"fase 1.\" A fase 2 def\u00ednese como o per\u00edodo no que as c\u00e9lulas est\u00e1n proliferando (Hayflick chamouna o momento do \u201ccrecemento vizoso\u201d ou exuberante). despois de meses de divisi\u00f3ns celulares finalmente chegaba a fase 3, un fen\u00f3meno de senescencia (o crecemento celular dimin\u00fae e despois para).\nLonxitude dos tel\u00f3meros.\nO l\u00edmite nas divisi\u00f3ns celulares viuse que est\u00e1 correlacionado coa lonxitude da rexi\u00f3n dos tel\u00f3meros situada ao final das fibras do ADN dos cromosomas. Durante o proceso de replicaci\u00f3n do ADN, pequenos segmentos de ADN de cada extremo da fibra de ADN (os tel\u00f3meros) non poden ser copiados e p\u00e9rdense fragmentos cada vez que o ADN se duplica, polo que se fan cada vez m\u00e1is curtos. A rexi\u00f3n do tel\u00f3mero non codifica prote\u00ednas, e consta simplemente de secuencias repetidas. Despois de moitas divisi\u00f3ns, os tel\u00f3meros acaban por desaparecer e a c\u00e9lula entra en apoptose. Este \u00e9 un mecanismo que impide os erros de replicaci\u00f3n que causar\u00edan mutaci\u00f3ns no ADN. Unha vez que os tel\u00f3meros desapareceron debido \u00e1s moitas divisi\u00f3ns celulares, a c\u00e9lula atingue o seu l\u00edmite de Hayflick e xa non se divide m\u00e1is.\nEste proceso non funciona nas c\u00e9lulas cancerosas. As c\u00e9lulas cancerosas te\u00f1en activo un encima chamado telomerase, que pode restaurar a lonxitude dos tel\u00f3meros. Deste modo, os tel\u00f3meros das c\u00e9lulas cancerosas nunca se acurtan, d\u00e1ndolles a estas c\u00e9lulas un potencial de replicaci\u00f3n infinito. Un tratamento que foi proposto para o cancro \u00e9 un inhibidor da telomerase que actuar\u00eda impedindo a restauraci\u00f3n dos tel\u00f3meros, e far\u00eda que as c\u00e9lulas cancerosas morresen despois de certo n\u00famero de divisi\u00f3ns como as demais c\u00e9lulas.\nA carnosina pode incrementar o l\u00edmite de Hayflick nos fibroblastos humanos, e tam\u00e9n parece que reduce o grao de acurtamento dos tel\u00f3meros."}
{"id": "211337", "revid": "89787", "url": "https://gl.wikipedia.org/wiki?curid=211337", "title": "IC 405", "text": "IC 405 (tam\u00e9n co\u00f1ecida coma a Nebulosa da Estrela Chameante, SH 2-229, ou Caldwell 31) \u00e9 unha nebulosa de emisi\u00f3n/reflexi\u00f3n da constelaci\u00f3n de Auriga, que rodea a estrela azulada AE Aurigae. Ten unha magnitude de 6,0 e est\u00e1 nas coordenadas RA e DEC . Est\u00e1 nebulosa queda moi preto dos c\u00famulos estelares M38 e M36, as\u00ed coma da nebulosa de emisi\u00f3n IC 410 e da estrela Hassaleh, a cal \u00e9 unha estrela de clase-K visible a simple vista. A nebulosa ten un tama\u00f1o aparente de 37,0' x 19,0', cun radio estimado en 5 anos luz, e est\u00e1 a uns 1.500 anos luz de distancia. P\u00e9nsase que o movemento propio da estrela central nos pode retrotraer cara o cinto de Ori\u00f3n."}
{"id": "211339", "revid": "89787", "url": "https://gl.wikipedia.org/wiki?curid=211339", "title": "Gonadotropina", "text": "As gonadotropinas son hormonas glicoproteicas (\u00e1s veces abreviadas Gn) segregadas polas c\u00e9lulas gonadotropas da hip\u00f3fise (pituitaria) dos vertebrados e nos primates e \u00e9quidos tam\u00e9n pola placenta. Tr\u00e1tase dunha familia de prote\u00ednas, que incl\u00fae as hormonas de mam\u00edferos hormona estimulante dos fol\u00edculos (FSH), hormona luteinizante (LH), e as gonadotropinas cori\u00f3nicas placentarias de humanos e equinos (hCG e eCG) e a gonadotropina cori\u00f3nica doutros primates (CG), xunto con polo menos d\u00faas formas de gonadotropinas de peixes. Estas hormonas desempe\u00f1an un papel central no complexo sistema end\u00f3crino que regula o crecemento normal, desenvolvemento sexual, e funci\u00f3n reprodutiva. O seu nome procede de que afectan \u00e1s g\u00f3nadas. As hormonas LH e FSH segr\u00e9ganse na adenohip\u00f3fise (pituitaria anterior), e a hCG e eCG segr\u00e9ganse na placenta.\nNon todas as hormonas glicoproteicas son gonadotropinas. A hormona estimulante da tiroide (TSH) \u00e9 tam\u00e9n unha hormona glicoproteica con subunidade alfa, pero non afecta \u00e1s g\u00f3nadas sen\u00f3n \u00e1 gl\u00e1ndula tiroide. A eritropoetina (EPO) tam\u00e9n \u00e9 glicoproteica pero non relacionada coas anteriores, e controla a formaci\u00f3n de c\u00e9lulas sangu\u00edneas.\nTipos naturais e estrutura das subunidades.\nAs d\u00faas gonadotropinas principais de vertebrados son a hormona luteinizante (LH) e a hormona estimulante dos fol\u00edculos (FSH), a\u00ednda que os primates e equinos producen unha terceira gonadotropina chamada gonadotropina cori\u00f3nica (CG). A LH e a FSH son heterod\u00edmeros que constran de d\u00faas cadeas pept\u00eddicas, a cadea alfa e a beta. A LH e FSH comparten unhas cadeas alfa case id\u00e9nticas (duns 100 amino\u00e1cidos de longo), entanto que a cadea beta lles d\u00e1 especificidade para as interacci\u00f3ns co receptor. Estas subunidades est\u00e1n moi modificadas por glicosilaci\u00f3n.\nA subunidade alfa \u00e9 unha prote\u00edna ben conservada (a\u00ednda que con algunhas diferenzas) entre as especies. Cont\u00e9n dez residuos de ciste\u00edna moi conservados, que est\u00e1n implicados na formaci\u00f3n de pontes disulfuro situadas nas posici\u00f3ns que se mostran no esquema:\n +----------+| +-------------|--+\n xxxxCxCxxxxxxCxCCxxxxxxxxxxxxxCCxxxxxxxxxxCxCxxCx\n +------|-----------------+ |\n +----------------------------+\n'C': ciste\u00edna conservada implicada na formaci\u00f3n de pontes disulfuro.\nOs niveis intracelulares das subunidades alfa libres son maiores ca as das glicoprote\u00ednas maduras, o que implica que a ensamblaxe da hormona est\u00e1 limitada pola formaci\u00f3n da subunidade espec\u00edfica beta, e que a s\u00edntese das subunidades alfa e beta est\u00e1 regulada independentemente.\nOutra gonadotropina humana \u00e9 a gonadotropina cori\u00f3nica humana (hCG), producida pola placenta durante a xestaci\u00f3n.\nMecanismo de acci\u00f3n.\nOs receptores das gonadotropinas est\u00e1n integrados na membrana da superficie das c\u00e9lulas diana e asociados a un sistema de prote\u00ednas G. Os sinais desencadeados pola uni\u00f3n da hormona ao receptor son reenviados no interior da c\u00e9lula polo sistema de segundo mensaxeiro do AMP c\u00edclico.\nAs gonadotropinas son liberadas baixo o control da hormona liberadora da gonadotropina (GnRH) liberada no hipot\u00e1lamo. As g\u00f3nadas (test\u00edculos e ovarios) son os \u00f3rganos diana primarios da LH e FSH. As gonadotropinas afectan a m\u00faltiples tipos celulares e provocan moitas respostas nos \u00f3rganos diana, pero simplificando podemos dicir que a LH estimula as c\u00e9lulas de Leydig dos test\u00edculos e as c\u00e9lulas tecais dos ovarios para que produzan testosterona (e indirectamente estradiol), e a FSH estimula o tecido espermatox\u00e9nico dos test\u00edculos e as c\u00e9lulas da granulosa dos fol\u00edculos ov\u00e1ricos.\nDoenzas.\nAs deficiencias en gonadotropinas debidas a doenzas na hip\u00f3fise orixinan hipogonadismo, o cal pode causar infertilidade. O tratamento incl\u00fae a administraci\u00f3n de gonadotropinas, que funciona como tratamento para a fertilidade. A hormona administrada pode obterse por extracci\u00f3n e purificaci\u00f3n da urina ou producirse por ADN recombinante.\nA insuficiencia ou perda das g\u00f3nadas xeralmente orixina uns niveis elevados en sangue de LH e FSH.\nPreparaci\u00f3ns farmacol\u00f3xicas.\nHai varias preparaci\u00f3ns de gonadotropinas para uso terap\u00e9utico, utilizadas principalmente como medicaci\u00f3n para a fertilidade. Por exemplo, as menotropinas (tam\u00e9n chamadas \"gonadotropinas menop\u00e1usicas humanas\") conte\u00f1en LH e FSH extra\u00eddas da urina humana de mulleres menop\u00e1usicas. Hai tam\u00e9n variantes recombinantes."}
{"id": "211344", "revid": "45576", "url": "https://gl.wikipedia.org/wiki?curid=211344", "title": "Resultados da Scuderia Ferrari", "text": "A seguinte t\u00e1boa detalla os resultados no Campionato do Mundo de F\u00f3rmula 1 da Scuderia Ferrari tanto do equipo oficial como dos equipos privados desde nunha lista separada. A diferenciaci\u00f3n entre as participaci\u00f3ns do equipo de f\u00e1brica e os equipos privados \u00e9 importante nos primeiros anos do campionato de F\u00f3rmula Un. A terceira lista separada detalla outros equipos dos que Ferrari foi provedor de motores.\nResultados na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira.\nScuderia Ferrari.\n1950 - 1979.\nNota. Ademais, este cadro incl\u00fae as participaci\u00f3ns na NART.\n1980 - 1999.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n2000 - 2019.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n2020 - presente.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados das participaci\u00f3ns de coches Ferrari privados.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "211345", "revid": "27155", "url": "https://gl.wikipedia.org/wiki?curid=211345", "title": "Hormona glicoproteica", "text": ""}
{"id": "211346", "revid": "5863", "url": "https://gl.wikipedia.org/wiki?curid=211346", "title": "Cromosoma 17", "text": "O cromosoma 17 humano \u00e9 un cromosoma pertencente a un dos 23 pares de cromosomas humanos. Posu\u00edmos d\u00faas copias deste cromosoma autos\u00f3mico nas nosas c\u00e9lulas diploides e unha copia nas haploides. Pola posici\u00f3n do seu centr\u00f3mero \u00e9 un cromosoma submetac\u00e9ntrico. O cromosoma 17 cont\u00e9n algo m\u00e1is de 81 mill\u00f3ns de pares de bases, o que sup\u00f3n entre o 2,5 e o 3 % do total do ADN da c\u00e9lula.\nA identificaci\u00f3n de xenes \u00e9 unha \u00e1rea moi activa da investigaci\u00f3n xen\u00e9tica, e poden utilizarse diversos m\u00e9todos para predicir o n\u00famero de xenes dun cromosoma, polo que as cifras poden variar segundo as fontes. Est\u00edmase que o n\u00famero de xenes deste cromosoma est\u00e1 probablemente entre 1.200 e 1.500. Entre eles est\u00e1 o cl\u00faster de xenes Homeobox B.\nXenes.\nAlg\u00fans dos xenes localizados no cromosoma 17 son:\nEnfermidades asociadas.\nAlgunhas das doenzas e trastornos asociados co cromosoma 17 son os seguintes :\nTrastornos cromos\u00f3micos.\nOs cambios na estrutura ou n\u00famero de copias do cromosoma 17 poden orixinar diversos trastornos, entre os que salientaremos os seguintes :"}
{"id": "211347", "revid": "27155", "url": "https://gl.wikipedia.org/wiki?curid=211347", "title": "Cromosoma 17 humano", "text": ""}
{"id": "211348", "revid": "1131", "url": "https://gl.wikipedia.org/wiki?curid=211348", "title": "Estadio Balear", "text": "O Estadi Balear \u00e9 un estadio de f\u00fatbol espa\u00f1ol da cidade balear de Palma, e serve como feudo ao CD Atl\u00e9tico Baleares. Foi constru\u00eddo por unha comunidade de propietarios (Procampo) que contin\u00faa en funcionamento e administra o seu uso. Inaugurado o 8 de maio de 1960, ten capacidade para 18.000 espectadores e desde 2006 \u00e9 de c\u00e9spede artificial.\nHistoria.\nO Estadi Balear proxectouse para substitu\u00edr o vello campo de f\u00fatbol de Son Canals, o cal fora o terreo de xogo habitual do Baleares FC desde 1923 e do Atl\u00e9tico Baleares desde 1942. Os \u00e9xitos deportivos do club fixeron que o campo quedase pequeno. Ademais, desde finais dos anos 50 hab\u00eda problemas cos propietarios dos terreos do campo que pu\u00f1an en d\u00fabida a s\u00faa continuidade. Estas circunstancias fixeron que se impuxese a idea de constru\u00edr un campo novo e telo en propiedade.\nA finais de 1958 aprobouse en Asemblea Xeral o proxecto do novo estadio, dese\u00f1ado polo arquitecto Josep Barcel\u00f3 Moner con capacidade para 23.000 espectadores. A principios de 1959 compraron os terreos e emit\u00edronse t\u00edtulos por valor de 5.000 e 10.000 pesetas para sufragar a compra e a construci\u00f3n. O 19 de xullo p\u00faxose a primeira pedra e pouco despois comezaron as obras que finalizaron dentro dos prazos previstos.\nO Estadio Balear foi inaugurado o 8 de maio de 1960 cun partido internacional disputado contra o equipo ingl\u00e9s do Birmingham City FC, por aquel ent\u00f3n un dos equipos m\u00e1is potentes da Liga inglesa de f\u00fatbol, que se proclamar\u00eda subcampi\u00f3n da Copa de Feiras (actual Europa League) en 1960 e 1961. O partido acabou cun 2-0 para os baleares.\nO estadio a\u00ednda non estaba acabado. A cuberta da tribuna terminouse unhas semanas despois, e non foi ata abril de 1961 que se instalaron as torres de iluminaci\u00f3n.\nEn 2006, con apoio financeiro do Concello de Palma, acomet\u00e9ronse importantes obras de reforma que permitiron arranxar as graves deficiencias que padec\u00eda a instalaci\u00f3n e instalouse c\u00e9spede artificial no terreo de xogo. M\u00e1is adiante, en 2008 o club instalou uns 3.000 asentos azuis na tribuna principal, procedentes da piscina cuberta de Son Moix. A capacidade do estadio diminu\u00edu de 23.000 a 18.000 localidades."}
{"id": "211353", "revid": "7523", "url": "https://gl.wikipedia.org/wiki?curid=211353", "title": "SD Noja", "text": ""}
{"id": "211354", "revid": "7523", "url": "https://gl.wikipedia.org/wiki?curid=211354", "title": "CD D\u00edter Zafra", "text": ""}
{"id": "211355", "revid": "7523", "url": "https://gl.wikipedia.org/wiki?curid=211355", "title": "Extremadura UD", "text": ""}
{"id": "211356", "revid": "7523", "url": "https://gl.wikipedia.org/wiki?curid=211356", "title": "Pe\u00f1a Sport FC", "text": ""}
{"id": "211357", "revid": "89787", "url": "https://gl.wikipedia.org/wiki?curid=211357", "title": "5-androstenediol", "text": "O 5-androstenediol (androst-5-ene-3beta,17beta-diol ou 5-AED) \u00e9 un dos dous androstenediois (o outro \u00e9 o 4-androstenediol, que se diferencia del pola posici\u00f3n do dobre enlace). \u00c9 un esteroide, que \u00e9 metabolito das hormonas androx\u00e9nicas. Adquiriu importancia porque se investigou o seu potencial como unha contramedida para protexerse das radiaci\u00f3ns. En EEUU foi estudado polo Instituto de Investigaci\u00f3n de Radiobiolox\u00eda das Forzas Armadas (\"Armed Forces Radiobiology Research Institute\") (AFRRI) e por Hollis-Eden Pharmaceuticals, que lle deron o nome comercial de Neumune e ensaiouse para o tratamento da s\u00edndrome de irradiaci\u00f3n aguda.\nOs ensaios cl\u00ednicos feitos en monos Rhesus foron exitosos. Segundo un informe de Hollis-Eden, s\u00f3 o 12,5% dos 40 animais tratados con \"Neumune\" morreron en comparaci\u00f3n co 32,5% no grupo tratado con placebo. Nos monos o \"Neumune\" diminu\u00eda a trombocitopenia e a anemia resultante dunha exposici\u00f3n a doses radioactivas moderadas e aumentaba as probabilidades de supervivencia en caso de irradiaci\u00f3n forte. Nos humanos sans, aumentaba a taxa de plaquetas e de neutr\u00f3filos de igual maneira ca nos monos. Posteriormente, o Departamento de Sa\u00fade e Servizos Humanos dos EEUU (HHS) cancelou o contrato con Hollis-Eden en 2007.\nO 5-androstenediol \u00e9 un metabolito directo do esteroide m\u00e1is abundante producido polo c\u00f3rtex suprarrenal humano, a deshidroepiandrosterona (DHEA). O 5-androstenediol sintet\u00edzase na gl\u00e1ndula adrenal e nas g\u00f3nadas a partir da DHEA por acci\u00f3n do encima 17beta-hidroxiesteroide deshidroxenase. Despois \u00e9 metabolizado a testosterona polo encima 3beta-hidroxiesteroide deshidroxenase. O 5-androstenediol \u00e9 menos androx\u00e9nico ca o 4-androstenediol, e estimula o sistema inmunol\u00f3xico. Cando se administra a ratas in vivo, o 5-androstenediol ten aproximadamente 1/70 do poder androx\u00e9nico da DHEA, 1/185 do da androstenediona, e 1/475 do da testosterona. O valor do 5-androstenediol como contramedida para a radiaci\u00f3n d\u00e9bese principalmente a que estimula a produci\u00f3n de gl\u00f3bulos brancos e plaquetas.\nOs androstenediois t\u00e9\u00f1ense usado como esteroides anabolizantes ."}
{"id": "211358", "revid": "109216", "url": "https://gl.wikipedia.org/wiki?curid=211358", "title": "State (padr\u00f3n de dese\u00f1o)", "text": "O padr\u00f3n de dese\u00f1o State (Estado) util\u00edzase en situaci\u00f3ns nas que un obxecto adopta un comportamento diferente cada vez que cambia o seu estado interno.\nIntroduci\u00f3n.\nO padr\u00f3n State (Estado) \u00e9 un padr\u00f3n de comportamento, que se aplica cando un obxecto ten a necesidade de comportarse dun xeito distinto dependendo do estado no que se encontre, e este estado pode cambiar durante a vida do obxecto.\nNormalmente os cambios de comportamento e os estados, adoitan ser complicados de manexar dentro do mesmo obxecto. A soluci\u00f3n proposta por este padr\u00f3n consiste en crear un obxecto por cada estado posible. Cada vez que o obxecto cambia de estado, semella que este cambia a s\u00faa clase.\nTam\u00e9n \u00e9 co\u00f1ecido como \"Objects for States\" (Estados como Obxectos).\nProp\u00f3sito.\nPermite que un obxecto modifique o seu comportamento cando cambia o seu estado interno.\nMotivaci\u00f3n.\nPartimos da necesidade de que un obxecto adopte un comportamento distinto dependendo do estado no que se encontre.\nNesta situaci\u00f3n, ter\u00edamos a posibilidade de centrar toda a responsabilidade nunha \u00fanica clase na que, a trav\u00e9s de condici\u00f3ns (switch), o obxecto actuase dun xeito diferente en base ao estado no que se encontrase.\nEsta soluci\u00f3n implicar\u00eda unha implementaci\u00f3n cun c\u00f3digo complexo e cun mantemento custoso. Ademais normalmente o obxecto ter\u00e1 atributos propios de cada estado en concreto (que non ter\u00e1n sentido se o obxecto se encontra noutro estado). Por tanto nalgunhas situaci\u00f3ns poder\u00edamos chegar a incongruencias de estados.\nSoluci\u00f3n.\nA soluci\u00f3n proposta por este padr\u00f3n, consiste en:\nAplicabilidade.\n\u00c9 recomendado utilizar este padr\u00f3n nas seguintes situaci\u00f3ns:\nConsecuencias da aplicaci\u00f3n do padr\u00f3n.\nA aplicaci\u00f3n deste padr\u00f3n ten as seguintes consecuencias:\nVantaxes.\nEntre as vantaxes habituais enc\u00f3ntranse as seguintes:\nDesvantaxes.\nPola contra, teremos a seguinte desvantaxe:\nImplementaci\u00f3n.\nTransici\u00f3ns entre estados.\nO padr\u00f3n non especifica que participante define os criterios para as transici\u00f3ns entre estados. Se os criterios son fixos, poden implementarse no Contexto. Non obstante, adoita ser m\u00e1is flexible e conveniente que sexan as propias subclases de estado (EstadoConcreto) as que especifiquen o seu estado sucesor e cando realizar a transici\u00f3n. Isto require engadir unha interface ao Contexto que permita aos obxectos estado asignar o estado actual do Contexto. Descentralizar deste xeito a l\u00f3xica de transici\u00f3n facilita modificar ou estender dita l\u00f3xica definindo novas subclases estado. Unha desvantaxe desta citada descentralizaci\u00f3n \u00e9 que a subclase estado co\u00f1ecer\u00e1 cando menos a outra subclase estado (EstadoConcreto) polo que existir\u00e1 unha dependencia de implementaci\u00f3n entre estas subclases.\nCreaci\u00f3n e destruci\u00f3n dos obxectos estado.\nNa implementaci\u00f3n debemos decidir cando crear os obxectos estado (EstadoConcreto), teremos d\u00faas opci\u00f3ns:\nA primeira opci\u00f3n \u00e9 preferible cando non se co\u00f1ecen os estados en tempo de execuci\u00f3n e os contextos cambian de estado con pouca frecuencia. Deste xeito ev\u00edtase a creaci\u00f3n de obxectos innecesarios, isto pode ser moi importante cando os obxectos estado te\u00f1en un gran consumo de recursos no sistema.\nA segunda opci\u00f3n \u00e9 preferible cando as transici\u00f3ns de estados son r\u00e1pidas, xa que se evitar\u00e1 destru\u00edr os estados que poder\u00edan reutilizarse en breve. Os custos de creaci\u00f3n pagaranse ao principio e non existir\u00e1n custos de destruci\u00f3n. Por\u00e9n, esta opci\u00f3n pode non resultar axeitada xa que o Contexto ten que gardar as referencias de t\u00f3dolos estados aos que pode transitar.\nHerdanza din\u00e1mica.\nLograr\u00edase cambiar o comportamento dunha determinada petici\u00f3n cambiando a clase do obxecto en tempo de execuci\u00f3n, pero isto non \u00e9 posible na maior\u00eda das linguaxes de programaci\u00f3n orientadas a obxectos.\nExemplo.\nImplementaci\u00f3n (java).\n/**\n * ConexionTCP define o contexto para este exemplo do padr\u00f3n estado. Para\n * facilitar a comprensi\u00f3n do exemplo supo\u00f1emos que unha ConexionTCP pode\n * estar en dous estados: TCPEstablecida e TCPPechada, de xeito que se optaramos\n * por representar o estado cun atributo, os m\u00e9todos da clase ConexionTCP\n * acabar\u00edan por converterse en condicionais sobre dito estado\nclass ConexionTCP {\n // O constructor da clase, establece el estado inicial (TCPEstablecida).\n // Coma neste caso os estados da ConexionTCP non te\u00f1en estado propio,\n // utilizamos un singleton\n public ConexionTCP(int id) {\n _id = id;\n _estado = TCPEstablecida.instancia();\n public String toString() {\n return (_id + \" (\" + _estado + \")\");\n // Este m\u00e9todo cambia de estado a ConexionTCP. Problema: o m\u00e9todo ten que\n // ser accedido dende unha clase externa (EstadoConexionTCP), isto descarta\n // visibilidade private e protected. public \u00e9 demasiado xeral dado que\n // *todas* as clases poder\u00edan acceder ao metodo... Neste caso, propondr\u00edamos\n // visibilidade de paquete, con ConexionTCP e os seus estados no mesmo\n // package...\n void establecerEstado(EstadoTCP estado) {\n System.out.println(\"Transitando do \" + _estado + \" ao \" + estado);\n _estado = estado;\n // Os m\u00e9todos dependentes do estado delegan o comportamento\n // definido para cada estado. Dado que imos a responsabilizar aos\n // estados de efectuar as transici\u00f3ns, pasamos a ConexionTCP ao estado\n // para que poida, se lle interesa, invocar establecerEstado\n public void abrir() {\n _estado.abrir(this);\n public void pechar() {\n _estado.pechar(this);\n public void acusarRecibo() {\n _estado.acusarRecibo(this);\n // -------- privadas ---------\n private EstadoTCP _estado; // implementa a asociaci\u00f3n co estado\n private int _id;\n/**\n * Esta \u00e9 a clase abstracta que define as operaciones espec\u00edficas do estado. Os\n * m\u00e9todos declarados poden ser abstractos, polo que as subclases te\u00f1en que\n * implementalos forzosamente, ou poden ter unha implementaci\u00ef\u00bf\u0153n por defecto,\n * definida neste nivel.\nabstract class EstadoTCP {\n // Os m\u00e9todos abrir, pechar e acusarRecibo son abstractos\n // (os estados concretos te\u00f1en que implementados)\n // reciben como argumento a conexionTCP para poder, se\n // procede acceder aos atributos e metodos da conexion.\n abstract public void abrir(ConexionTCP conexionTCP);\n abstract public void pechar(ConexionTCP conexionTCP);\n abstract public void acusarRecibo(ConexionTCP conexionTCP);\n // Este metodo identifica o estado da conexionTCP\n // Establ\u00e9cese un valor por defecto que ser\u00eda usado se as\n // subclases non o redefinen.\n public String toString() {\n return \"Desco\u00f1ecido\";\n/**\n * Un dos estados concretos da conexionTCP. A clase TCPEstablecida fai a\n * transici\u00f3n TCPEstablecida -&gt; TCPPechada al llamar a devolver. Rechaza las\n * solicitudes (no se contemplan reservas)\nclass TCPEstablecida extends EstadoTCP {\n // Dado que neste exemplo os estados da ConexionTCP non van a conter\n // atributos dependentes do contexto, TCPEstablecida \u00e9 un Singleton\n protected TCPEstablecida() {\n public static EstadoTCP instancia() {\n if (_instancia == null)\n _instancia = new TCPEstablecida();\n return _instancia;\n // m\u00e9todos especificos deste estado concreto.\n // pechar fai a transici\u00f3n a TCPPechada\n public void abrir(ConexionTCP conexionTCP) {\n System.out.println(\"A conexionTCP \" + conexionTCP\n + \" xa est\u00e1 establecida!\");\n public void pechar(ConexionTCP conexionTCP) {\n System.out.println(\"Ok. Pechando a conexionTCP \" + conexionTCP);\n conexionTCP.establecerEstado(TCPPechada.instancia());\n public void acusarRecibo(ConexionTCP conexionTCP) {\n System.out.println(\"Ok. Enviando ACK da conexionTCP \" + conexionTCP);\n // Redefine o nome do estado\n public String toString() {\n return \"TCPEstablecida\";\n // --------- privadas ------------\n // Instancia do Singleton TCPEstablecida\n private static EstadoTCP _instancia;\n/**\n * Un dos estados concretos da conexionTCP. A clase TCPPechada fai a transici\u00f3n\n * TCPPechada -&gt; TCPEstablecida ao chamar a pechar. Rechaza os acuses de recibo.\nclass TCPPechada extends EstadoTCP {\n // Dado que neste exemplo os estados da ConexionTCP non van a conter\n // atributos dependentes do contexto, TCPPechada \u00e9 un Singleton\n protected TCPPechada() {\n public static EstadoTCP instancia() {\n if (_instancia == null)\n _instancia = new TCPPechada();\n return _instancia;\n // m\u00e9todos espec\u00edficos deste estado concreto.\n // abrir fai a transici\u00f3n a TCPEstablecida\n public void abrir(ConexionTCP conexionTCP) {\n System.out.println(\"Ok. Abrindo a conexionTCP \" + conexionTCP);\n conexionTCP.establecerEstado(TCPEstablecida.instancia());\n public void pechar(ConexionTCP conexionTCP) {\n System.out.println(\"A conexionTCP \" + conexionTCP\n + \" xa est\u00e1 pechada!\");\n public void acusarRecibo(ConexionTCP conexionTCP) {\n System.out.println(\"A conexionTCP \" + conexionTCP\n + \", est\u00e1 pechada, non pode enviar ACKs!\");\n // Redefine o nome do estado\n public String toString() {\n return \"TCPPechada\";\n // --------- privadas ------------\n // Instancia do Singleton TCPPechada\n private static EstadoTCP _instancia;\nPadr\u00f3ns relacionados.\nComa xa vimos ao longo deste artigo, o padr\u00f3n State est\u00e1 relacionado cos padr\u00f3ns:"}
{"id": "211359", "revid": "89787", "url": "https://gl.wikipedia.org/wiki?curid=211359", "title": "4-androstenediol", "text": "O 4-androstenediol ou androst-4-ene-3-beta,17-beta-diol \u00e9 un esteroide que interv\u00e9n no metabolismo dos andr\u00f3xenos. \u00c9 un dos dous androstenediois; o outro \u00e9 o 5-androstenediol (que se diferencian pola posici\u00f3n do dobre enlace), que \u00e9 convertido en testosterona . O 4-androstenediol sintet\u00edzase na gl\u00e1ndula adrenal e nas g\u00f3nadas a partir da deshidroepiandrosterona (DHEA) por acci\u00f3n do encima 17beta-hidroxiesteroide deshidroxenase. Despois \u00e9 metabolizado a testosterona polo encima 3beta-hidroxiesteroide deshidroxenase. A taxa de conversi\u00f3n a testosterona \u00e9 de arredor do 15,76%, case o triplo ca a da androstenediona, debido \u00e1 utilizaci\u00f3n dunha v\u00eda encim\u00e1tica diferente. Non existe unha conversi\u00f3n directa a estr\u00f3xeno, a\u00ednda que ten lugar algunha aromatizaci\u00f3n secundaria no metabolismo.\nO 4-androstenediol est\u00e1 estruturalmente m\u00e1is pr\u00f3ximo \u00e1 testosterona ca o 5-androstenediol, e ten efectos androx\u00e9nicos.\nOs androstenediois t\u00e9\u00f1ense usado como esteroides anabolizantes .\nUso m\u00e9dico e comercial.\nO qu\u00edmico norteamericano Patrick Arnold ten unha patente do ano 1999 sobre o \"Uso do 4-androstenediol para incrementar os niveis de testosterona en humanos\"."}
{"id": "211360", "revid": "89787", "url": "https://gl.wikipedia.org/wiki?curid=211360", "title": "James Luther Adams", "text": "James Luther Adams, nado en Ritzville o 12 de novembro de 1901 e finado en Cambridge o 26 de xullo de 1994, foi un ministro e te\u00f3logo unitarista, de filiaci\u00f3n te\u00edsta cristi\u00e1, o m\u00e1is influente entre os unitaristas universalistas estadounidenses, e un dos pioneiros no estudo da sociolox\u00eda da relixi\u00f3n.\nTraxectoria.\nAdams era fillo de James Carey Adams, un granxeiro e predicador itinerante, deixou os estudos para traballar aos 16 anos para axudar \u00e1 s\u00faa familia, ao enfermar gravemente o seu pai, na Northern Pacific Railroad logrou un bo emprego, e entrou na Universidade de Minnesota mentres traballaba pola noite, gradu\u00e1ndose en 1924, durante os seus anos de universidade rexeitou o fundamentalismo, e tras unha \u00e9poca de rexeitamento da relixi\u00f3n, abrazou o unitarismo, entrando na Harvard Divinity School para se converter en ministro unitarista. Despois da s\u00faa ordenaci\u00f3n tras ir por vez primeira a Alema\u00f1a para facer un curso de alem\u00e1n, Adams serviu como ministro en Salem entre 1927 e 1934, e foi editor de \"The Christian Register\" de 1933 a 1934. En 1934 pasou \u00e1 congregaci\u00f3n de Wellesley Hills, Massachusetts ata 1935 e nese ano entrou como profesor na Meadville Theological School tendo que pasar un ano de estudo en Alema\u00f1a, onde entrou en contacto coa igrexa luterana clandestina que se opu\u00f1a ao control nazi sobre a Igrexa Luterana polo que foi interrogado pola Gestapo. Tras volver aos Estados Unidos comezou a dar clases en Meadville ata que en 1943 pasou \u00e1 Universidade de Chicago. En 1945 leu a s\u00faa tese de doutoramento sobre Paul Tillich.\nEn 1957 entrou a dar clases de \u00e9tica cristi\u00e1 na Harvard Divinity School, onde permaneceu ata a s\u00faa xubilaci\u00f3n en 1968. Foi membro da American Academy of Arts and Sciences desde 1958. Tradutor e ap\u00f3logo de te\u00f3logos alem\u00e1ns como Ernst Troeltsch, Karl Holl e Paul Tillich, unha das s\u00faas principais obras foi \"Paul Tillich's Philosophy of Culture, Science, and Religion\" (1965) \u00e1 que lle seguiu \"The Thought of Paul Tillich\" (1985). Publicou moitos dos seus ensaios teol\u00f3xicos e serm\u00f3ns en libros como \"Taking Time Seriously\" (1957); \"On Being Human Religiously\" (1977); \"The Prophethood of All Believers\" (1986); \"Voluntary Associations: Socio-Cultural Analyses and Theological Interpretation\" (1986); \"An Examined Faith: Social Context and Religious Commitment\" (1986). Foi un dos membros fundadores da Society for the Scientific Study of Religion en 1949 que presidiu (1958-1959), tam\u00e9n fundou e foi editor de \"The Journal of Liberal Religion\". En 1996 publicouse postumamente a s\u00faa autobiograf\u00eda \"Not Without Dust and Heat: A Memoir\". Entre os temas da obra de Adams son recorrentes a importancia da historia para a manifestaci\u00f3n da divindade, as relaci\u00f3ns entre relixi\u00f3n, sociedade e poder e a contribuci\u00f3n dos ideais relixiosos \u00e1 democratizaci\u00f3n da sociedade."}
{"id": "211361", "revid": "1131", "url": "https://gl.wikipedia.org/wiki?curid=211361", "title": "Estadio Francisco Art\u00e9s Carrasco", "text": "O Estadio Francisco Art\u00e9s Carrasco \u00e9 un estadio de f\u00fatbol espa\u00f1ol da cidade murciana de Lorca, e serve como local\u00eda ao Lorca Atl\u00e9tico e ao La Hoya Lorca CF. Ata 2010 foi o estadio do Lorca Deportiva CF. Leva o nome do segundo presidente do Padroado do Campo de San Jos\u00e9 de Lorca, tras Juan Mart\u00ednez Garc\u00eda.\nHistoria.\nXestaci\u00f3n do proxecto.\nO d\u00eda 2 de outubro de 2001 col\u00f3case a primeira pedra do complexo deportivo na Torrecilla. Eusebio Abell\u00e1n declara: \"Lorca contar\u00e1 cun estadio digno. Imos ter m\u00e1is estadio que equipo de f\u00fatbol.\" A empresa que construir\u00e1 o estadio ser\u00e1 Construcciones Giner e o custo roldar\u00e1 os 600 mill\u00f3ns de pesetas.\nO xoves 29 de novembro de 2001 colocouse a primeira pedra do novo estadio nun acto ao que asistiron entre outros Cristino Guerra, o arquitecto responsable do proxecto, e o alcalde Miguel Navarro.\nEn novembro de 2002, coas obras xa moi avanzadas, rec\u00edbese a visita de \u00c1ngel Mar\u00eda Villar, presidente da RFEF. Int\u00e9ntase que o novo estadio acolla un partido da Selecci\u00f3n absoluta, pero ao estar esta comprometida ata 2004 ac\u00f3rdase que sexa un partido da Sub-21.\nActos de inauguraci\u00f3n.\nEn febreiro de 2003 an\u00fanciase que a inauguraci\u00f3n do novo estadio ser\u00e1 o 5 de marzo contra o FC Barcelona. O contrato aseg\u00faralle ao Bar\u00e7a uns ingresos de 282.475\u20ac, gastos de desprazamento e hospedaxe \u00e1 parte, sendo o orzamento xeral de gastos uns 312.500\u20ac.\nO 1 de marzo os fillos de Francisco Art\u00e9s Carrasco descobren unha placa no vest\u00edbulo do estadio que reza \"A Cidade de Lorca rende homenaxe e recupera a figura do ilustre lorquino Francisco Art\u00e9s Carasco, cuxo nome perpet\u00faa para a historia este estadio.\" Est\u00e1 presente no acto Jos\u00e9 Luis Morga, presidente da FFRM, e o p\u00e1rroco Roberto B. Jim\u00e9nez Mart\u00ednez, quen bend\u00ed o estadio igual que fixo en 1951 co Municipal de San Jos\u00e9.\nTras unha pequena pol\u00e9mica pola ausencia dalgunhas estrelas do FC Barcelona chega o esperado 5 de marzo. Ante uns 7.000 espectadores o Barcelona derrota ao Lorca Deportiva por 1 gol a 4. Dirixe o partido o colexiado lorquino Gregorio Bernab\u00e9 Garc\u00eda. Nos proleg\u00f3menos do partido Amador Bernab\u00e9u e Miguel Navarro descubriron unha placa conmemorativa.\nO 13 de marzo x\u00f3gase o segundo partido con motivo da inauguraci\u00f3n do campo. Ante apenas 400 espectadores o Lorca Deportiva cae ante o Almer\u00eda por 1 a 6. Antes do partido descubriuse unha placa no campo anexo co nome de Juan Mart\u00ednez Casuco, lorquino e adestrador do Almer\u00eda.\nO 19 de marzo x\u00f3gase o primeiro partido oficial no Francisco Art\u00e9s Carrasco. Adi\u00e1ntase a xornada 32 a este d\u00eda para que o primeiro encontro no novo estadio sexa contra o eterno rival, o \u00c1guilas CF. O primeiro gol oficial m\u00e1rcao Ipintza no minuto 46 e empatou o \u00c1guilas cun gol de penalti de Juli\u00e1n no 93. 4000 espectadores viron o encontro de liga.\nO 1 de abril foi o Atl\u00e9tico de Madrid quen visitou ao Lorca co lorquino L\u00e1zaro Albarrac\u00edn, vicepresidente do equipo colchoneiro. Ante uns 4000 espectadores o Lorca caeu derrotado por 1-3.\nO \u00faltimo dos encontros organizados foi un partido entre as selecci\u00f3ns Sub-21 de Espa\u00f1a e Australia. O partido terminou cun 1-0 favorable a Espa\u00f1a. 5000 persoas asistiron ao encontro."}
{"id": "211362", "revid": "89787", "url": "https://gl.wikipedia.org/wiki?curid=211362", "title": "Malpighiales", "text": "As Malpighiales son unha das meirandes ordes de plantas con flor, comprendendo arredor de 16000 especies, approximadamente o 7.8% das eudicotiled\u00f3neas. A orde \u00e9 moi diversa e dif\u00edcil de reco\u00f1ecer ag\u00e1s con evidencia filoxen\u00e9tica molecular. Non forma parte de ning\u00fan dos sistemas de clasificaci\u00f3n que se basean s\u00f3 na morfolox\u00eda vexetal. Os c\u00e1lculos a trav\u00e9s do reloxo molecular estiman a orixe do grupo troncal das Malpighiales en arredor de 100 mill\u00f3ns de anos e a do grupo coroa das Malpighiales en arredor de 90 mill\u00f3ns de anos.\nAs \"Malpighiales\" div\u00eddense en entre 32 e 42 familias, dependendo de a que clado lle damos o rango taxon\u00f3mico de familia. Na \u00faltima revisi\u00f3n do Angiosperm Phylogeny Website, mantido polo bot\u00e1nico Peter F. Stevens, membro do Angiosperm Phylogeny Group, reco\u00f1\u00e9ncense 39 familias, 716 x\u00e9neros e 15935 especies.. A meirande familia \u00e9, de lonxe, as Euforbi\u00e1ceas, con m\u00e1is de 6000 especies.\nNun estudo realizado en 2009 de secuencias de ADN de 13 xenes, 42 familias pux\u00e9ronse en 16 grupos, cun tama\u00f1o que abrangu\u00eda dunha a dez familias. Case nada se co\u00f1ece sobre as relaci\u00f3ns entre eses dezaseis grupos. Malpighiales e Lamiales son as d\u00faas grandes ordes nos que a s\u00faa filoxenia sen resolver.\nAfinidades.\nAs Malpighiales son un membro do grupo supraordinal chamado clado COM, que consiste nas ordes Celastrales, Oxalidales e Malpighiales. Alg\u00fan autor incl\u00fae unha cuarta orde, Huales, separ\u00e1ndoa da familia Huaceae dentro da s\u00faa propia orde, separada das Oxalidales.\nAlg\u00fans estudos recentes colocan \u00e1s Malpighiales como irm\u00e1 das Oxalidales sensu lato (inclu\u00edndo as Huaceae), mentres outros atoparon unha topolox\u00eda diferente para o clado COM.\nO clado COM fai parte dun grupo non xer\u00e1rquico co\u00f1ecido como Fabidae ou eurosids I. Fabidae fai parte dun grupo que hai tempo que est\u00e1 reco\u00f1ecido, Rosidae.\nHistoria.\nO bot\u00e1nico sueco Linnaeus deulle o nome ao x\u00e9nero de \"Malpighia\" na honra da obra de Marcello Malpighi sobre as plantas ; \"Malpighia\" \u00e9 o x\u00e9nero tipo das Malpighiaceae, unha familia de plantas con flor tropicais e suptropicais.\nA familia das malpighi\u00e1ceas foi a familia tipo para unha das ordes creadas por Jussieu na s\u00faa obra de 1789 \"Genera Plantarum\". Friedrich von Berchtold e Jan Presl describ\u00edrona como unha orde en 1820. A diferenza dos taxonomistas modernos, eses autores non fixeron uso do sufixo \"ales\" ao denominaren as s\u00faas ordes. Atrib\u00faese o nome \"Malpighiales\" a Carl von Martius., pero foi o bot\u00e1nico John Hutchinson, quen o utilizou nas tres edici\u00f3ns de \"The Families of Flowering Plants\". pero caeu en desuso.\nA primeira vez que apareceu a forma Malpighiales como se co\u00f1ece agora foi nun estudo filoxen\u00e9tico de espermat\u00f3fitas publicado en 1993 baseado na secuencia de ADN do xene \"rbcL\". Este traballo recuperou un grupo de r\u00f3sidas que non se asemellaba aos grupos atopados en ning\u00fan sistema previo de clasificaci\u00f3n biol\u00f3xica. Para romper claramente cos sistemas de clasificaci\u00f3n utilizados na \u00e9poca, o Angiosperm Phylogeny Group resucitou o nome de Hutchinson, a pesar que o seu concepto de Malpighiales inclu\u00eda moito do que agora est\u00e1 en Celastrales e Oxalidales.\nCircunscrici\u00f3n.\nMalpighiales \u00e9 monofil\u00e9tico e en estudos de filoxenia molecular recibe un forte soporte estat\u00edstico. Desde que se publicou o sistema APG II en 2003, fix\u00e9ronse alg\u00fans cambios menores na circunscrici\u00f3n da orde. A familia Peridiscaceae expandiuse de dous a tres x\u00e9neros e m\u00e1is tarde a catro e pasou \u00e1s Saxifragales.\nOs x\u00e9neros \"Cyrillopsis\" (Ixonanthaceae), \"Centroplacus\" (Centroplacaceae), \"Bhesa\" (Centroplacaceae), \"Aneulophus\" (Erythroxylaceae), \"Ploiarium\" (Bonnetiaceae), \"Trichostephanus\" (Samydaceae), \"Sapria\" (Rafflesiaceae), \"Rhizanthes\" (Rafflesiaceae) e \"Rafflesia\" (Rafflesiaceae) engad\u00edronse ou confirm\u00e1ronse como membros das Malpighiales a finais de 2009.\nMudou tam\u00e9n a delimitaci\u00f3n dalgunhas familias, o caso m\u00e1is notable \u00e9 a segregaci\u00f3n das Calophyllaceae das Clusiaceae sensu lato cando se demostrou que estas \u00faltimas eran parafil\u00e9ticas. Tam\u00e9n existen algunhas diferenzas de opini\u00f3n sobre a delimitaci\u00f3n das familias, \u00e9 o caso das Samydaceae e Scyphostegiaceae que poden ser reco\u00f1ecidas como familias ou inclu\u00eddas dentro dunha versi\u00f3n m\u00e1is grande das Salicaceae.\nFiloxenia.\nA filoxenia das Malpighiales \u00e9, no seu nivel m\u00e1is fondo unha politomia non resolvida de 16 clados. Est\u00edmase que para a resoluci\u00f3n completa da filoxenia prec\u00edsanse cando menos 25000 par de bases de secuencia de datos de ADN por taxon. Existe unha situaci\u00f3n semellante cos Lamiales que se analizou con alg\u00fan detalle. A \u00e1rbore filoxen\u00e9tica de embaixo d\u00e9bese a Wurdack e Davis (2009). O soporte estat\u00edstico para cada p\u00f3la \u00e9 unha porcentaxe do 100% bootstrap e 100% de probabilidade a posteriori, ag\u00e1s que se indique, coa porcentaxe bootstrap seguida da probabilidade a posteriori."}
{"id": "211363", "revid": "56817", "url": "https://gl.wikipedia.org/wiki?curid=211363", "title": "Androstenediol", "text": "Androstenediol pode referirse a:"}
{"id": "211365", "revid": "27155", "url": "https://gl.wikipedia.org/wiki?curid=211365", "title": "Neumune", "text": ""}
{"id": "211372", "revid": "12452", "url": "https://gl.wikipedia.org/wiki?curid=211372", "title": "Bistrita-Nasaud", "text": ""}
{"id": "211389", "revid": "1131", "url": "https://gl.wikipedia.org/wiki?curid=211389", "title": "Sociedade Deportiva Sof\u00e1n", "text": "A Sociedade Deportiva Sof\u00e1n \u00e9 un equipo de f\u00fatbol galego da parroquia de Sof\u00e1n, no concello de Carballo. Foi fundado en 1979 e na tempada 2021-22 xoga no grupo I da Terceira Divisi\u00f3n RFEF.\nHistoria.\nEn 2018 o Sof\u00e1n presentou un equipo integrado por persoas con discapacidade intelectual. O equipo, integrado por 19 persoas de entre 20 e 50 usuarias de Aspaber, presentouse no campo de f\u00fatbol do Carral cun partido amigable fronte ao equipo do Deportivo da Coru\u00f1a. O proxecto naceu como v\u00eda de integraci\u00f3n de persoas discapacitadas a trav\u00e9s do deporte e chegar a xogar en LaLiga Genuine Santander.\nEn 2019 a Sociedade Deportiva Sof\u00e1n e o Berganti\u00f1os F\u00fatbol Club asinaron un convenio polo cal o Sof\u00e1n pasaba a converterse no filial do Berganti\u00f1os, de xeito que ambos os equipos puidesen intercambiar xogadores, especialmente do primeiro equipo. O convenio ademais afectaba \u00e1s categor\u00edas inferiores, realizando un traballo colaborativo co obxectivo de realizar un seguimento m\u00e1is efectivo dos xogadores. Se ben inicialmente o convenio ti\u00f1a unha duraci\u00f3n dun ano, en 2020 ambas as entidades decidiron renovalo tras valoralo de xeito positivo.\nO 27 de xu\u00f1o de 2021 acadou un hist\u00f3rico ascenso \u00e1 Terceira Divisi\u00f3n RFEF, logo de superar no \u00faltimo partido da segunda fase por 2-0 ao CD Boiro, que tam\u00e9n aspiraba ao ascenso."}
{"id": "211394", "revid": "22570", "url": "https://gl.wikipedia.org/wiki?curid=211394", "title": "Municipiu", "text": "Un municipiu (municipio en roman\u00e9s, do lat\u00edn \"municipium\") \u00e9 un nivel administrativo roman\u00e9s, m\u00e1is ou menos equivalente a unha cidade. Este status \u00e9lle dado a poboaci\u00f3ns urbanas grandes. Non est\u00e1 claro o limiar de poboaci\u00f3n que outorga esta nomenclatura, mais ad\u00f3itase aplicar a poboaci\u00f3ns maiores de 15.000 habitantes, que se atopan dentro dunha infraestrutura urbana. As localidades que non te\u00f1en estas caracter\u00edsticas clasif\u00edcanse como pobos (\"ora\u015fe\"), ou se non est\u00e1n dentro dunha \u00e1rea urbana, como comunas (\"comune\"). Os \"municipii\" est\u00e1n gobernados por un alcalde. Non hai subdivisi\u00f3ns oficiais destes, a\u00ednda que poden ser debullados en \"cartiere\". A excepci\u00f3n \u00e9 Bucarest, que ten un status similar ao dun condado, e est\u00e1 oficialmente dividido en seis sectores."}
{"id": "211399", "revid": "88215", "url": "https://gl.wikipedia.org/wiki?curid=211399", "title": "SD San Lorenzo de Verdillo", "text": "A Sociedad Deportiva San Lorenzo de Verdillo, co\u00f1ecida como San Lourenzo de Berdillo, \u00e9 un equipo de f\u00fatbol de Berdillo (Carballo, A Coru\u00f1a). Foi fundado en 1978 e conta con equipo de veteranos e s\u00e9nior, que compiten no grupo 2 (A Costa) da Segunda Auton\u00f3mica.\nHistorial na liga.\nActualizado a 26 de xullo de 2021."}
{"id": "211401", "revid": "6939", "url": "https://gl.wikipedia.org/wiki?curid=211401", "title": "Reise\u00f1or", "text": ""}
{"id": "211403", "revid": "43749", "url": "https://gl.wikipedia.org/wiki?curid=211403", "title": "Cara\u015f-Severin", "text": ""}
{"id": "211404", "revid": "10599", "url": "https://gl.wikipedia.org/wiki?curid=211404", "title": "Independiente de Carballo", "text": "O Independiente de Carballo \u00e9 un equipo de f\u00fatbol de Carballo (Galiza). A\u00ednda que durante moitos anos competiu nas ligas de pe\u00f1as, no 2010 estableceuse como club federado e inscribiuse para competir na Terceira Auton\u00f3mica de Galicia, categor\u00eda na que xoga actualmente o seu equipo s\u00e9nior."}
{"id": "211407", "revid": "23204", "url": "https://gl.wikipedia.org/wiki?curid=211407", "title": "Donna Summer", "text": "LaDonna Adrian Gaines, nada en Boston (Massachusetts) o 31 de decembro de 1948 e finada en Key West (Florida) o 17 de maio de 2012, m\u00e1is co\u00f1ecida co pseud\u00f3nimo de Donna Summer, foi unha cantante e compositora musical estadounidense, mundialmente famosa polos seus \u00e9xitos de x\u00e9neros \"disco\" e \"pop\" na d\u00e9cada de 1970 e comezos dos 80.\nEntre as s\u00faas canci\u00f3ns m\u00e1is lembradas c\u00f3ntanse \"\"I Feel Love\", \"On the Radio\" e \"Last Dance\"\", ga\u00f1adora dun premio \u00d3scar en 1979. Dotada dunha poderosa voz de mezzosoprano e chamada \u00ab\"Reina da m\u00fasica disco\"\u00bb, Donna Summer ga\u00f1ou cinco premios Grammy e once dos seus \u00e1lbums lograron a certificaci\u00f3n de \"Ouro\" por vendas nos Estados Unidos."}
{"id": "211408", "revid": "1131", "url": "https://gl.wikipedia.org/wiki?curid=211408", "title": "Venancio Gonz\u00e1lez", "text": "Venancio Gonz\u00e1lez Iglesias, nado en Ribadavia en 1914 e finado o 25 de marzo de 1978, foi un futbolista galego, que xogaba na demarcaci\u00f3n de extremo, co\u00f1ecido co alcume de \"Capit\u00e1n Veneno\".\nTraxectoria.\nTras pasar polo equipo da capital do Ribeiro e polo CD Ourense, en 1933 ficha polo Celta de Vigo. Neste equipo permaneceu 12 tempadas, xogando 162 encontros e sendo peza clave no ascenso a Primeira Divisi\u00f3n de 1936."}
{"id": "211409", "revid": "4817", "url": "https://gl.wikipedia.org/wiki?curid=211409", "title": "Clementine", "text": "Clementine foi unha sonda espacial da NASA en colaboraci\u00f3n coa BMDO lanzada o 25 de xaneiro de 1994 mediante un foguete Titan II SLV desde a Base Vandenberg da Forza A\u00e9rea para o estudo da L\u00faa e para probar novos sensores e compo\u00f1entes expostos \u00f3 espazo. No seu momento supuxo a primeira misi\u00f3n estadounidense \u00e1 L\u00faa en 25 anos.\nCaracter\u00edsticas.\nClementine foi un proxecto da NASA e a Ballistic Missile Defense Organization para probar novos sensores e compo\u00f1entes para naves espaciais e para facer observaci\u00f3ns cient\u00edficas da L\u00faa e do asteroide 1620 Geographos. As observaci\u00f3ns do asteroide non puideron ter lugar debido ao fallo do ordeador da nave o 17 de maio de 1994. As observaci\u00f3ns da L\u00faa inclu\u00edron 1,6 mill\u00f3ns de fotograf\u00edas en varias lonxitudes de onda no visible, no ultravioleta e no infravermello, altimetr\u00eda mediante l\u00e1ser, gravimetr\u00eda e medici\u00f3ns de part\u00edculas cargadas.\nA nave ti\u00f1a forma de prisma octogonal de 1,88 metros de alto e 1,44 metros de ancho con dous paneis solares sa\u00edndo de lados opostos do oct\u00f3gono. Nun extremo do prisma situ\u00e1base a antena de alta ganancia de 1,1 m que transmit\u00eda en banda S a unha velocidade de ata 128 kbps e no outro extremo atop\u00e1base o motor de 489 N de pulo. As aperturas para t\u00f3dolos sensores localiz\u00e1banse nunha das caras do oct\u00f3gono, a 90 graos dos paneis solares e protexidos por un cobertor. A propulsi\u00f3n da sonda estaba composta por un sistema de control de actitude alimentado con hidracina e un sistema de propulsi\u00f3n principal bipropelente para manobras no espazo alimentado con tetr\u00f3xido de nitr\u00f3xeno e monometil hidracina. O control de actitude era levado a cabo por 12 pequenos propulsores, con d\u00faas c\u00e1maras seguidoras de estrelas e d\u00faas unidades de guiado inercial proporcionando a informaci\u00f3n de posici\u00f3n.\nClementine estabiliz\u00e1base nos tres eixos unha vez en \u00f3rbita lunar mediante volantes de inercia cunha precisi\u00f3n de 0,05 graos no control de actitude e 0,03 graos na determinaci\u00f3n da posici\u00f3n. Os paneis solares, de arseniuro de galio e xermanio, alimentaban unha bater\u00eda de hidruro de n\u00edquel cunha capacidade de 15 amperios-hora. O control e comando a bordo corr\u00eda a cargo dun procesador MIL-STD-1750A. Os datos pod\u00edanse gardar a bordo nunha grabadora de estado s\u00f3lido de 2 Gbit de capacidade.\nInstrumentos.\nClementine levaba a bordo sete experimentos, que conformaban unha carga \u00fatil de 8 kg, consumindo 68 vatios:\nPerfil da misi\u00f3n.\nA misi\u00f3n de Clementine tivo lugar en d\u00faas fases. Despois do lanzamento fixo dous sobrevoos da Terra antes da inserci\u00f3n en \u00f3rbita lunar, desde a cal cartografiou a superficie durante dous meses, despois dos cales partiu de novo cara a Terra, \u00e1 que sobrevoou outras d\u00faas veces antes de dirixirse cara o asteroide Geographos, chegando tres meses m\u00e1is tarde pero non sendo capaz de facer observaci\u00f3ns debido a un problema do ordenador de a bordo que provocou que a sonda xirase sobre si mesma a 80 r.p.m. Despois do fallo a nave foi posta nunha \u00f3rbita xeoc\u00e9ntrica, fac\u00e9ndoa pasar a trav\u00e9s dos cintos de Van Allen para probar os seus compo\u00f1entes. A misi\u00f3n rematou en xu\u00f1o de 1994, ao baixar a enerx\u00eda por debaixo do punto no que a telemetr\u00eda era comprensible."}
{"id": "211410", "revid": "1576", "url": "https://gl.wikipedia.org/wiki?curid=211410", "title": "Manglerud Star Ishockey", "text": "O Manglerud Star \u00e9 un equipo de h\u00f3ckey sobre xeo de Manglerud, Oslo (Noruega). Foi fundado o 23 de xu\u00f1o de 1913 e ao longo da s\u00faa historia exportou numerosos xogadores \u00e1s principais ligas profesionais, as\u00ed como a outros equipos noruegueses. Actualmente compite na Primeira Divisi\u00f3n, a segunda categor\u00eda do h\u00f3ckey sobre xeo noruegu\u00e9s.\nHistoria.\nO Manglerud Star proclamouse campi\u00f3n da m\u00e1xima categor\u00eda do h\u00f3ckey sobre xeo noruegu\u00e9s por primeira vez en 1977, conseguindo revalidar o t\u00edtulo ao ano seguinte, dende aquela o club tan s\u00f3 puido facerse unha vez co t\u00edtulo da segunda categor\u00eda, a Primeira Divisi\u00f3n, en 1993. Na tempada 2004-05, o Manglerud Star xogou na Primeira Divisi\u00f3n (segunda categor\u00eda) por problemas financeiros, regresando \u00e1 m\u00e1xima categor\u00eda ao ano seguinte."}
{"id": "211418", "revid": "56817", "url": "https://gl.wikipedia.org/wiki?curid=211418", "title": "R\u00edo \u015eu\u015fi\u0163a, r\u00edo Siret", "text": "O r\u00edo \u015eu\u015fi\u0163a \u00e9 un afluente do r\u00edo Siret en Roman\u00eda."}
{"id": "211419", "revid": "56817", "url": "https://gl.wikipedia.org/wiki?curid=211419", "title": "R\u00edo Alba", "text": "O r\u00edo Alba \u00e9 un afluente do r\u00edo \u015eu\u015fi\u0163a en Roman\u00eda."}
{"id": "211420", "revid": "5863", "url": "https://gl.wikipedia.org/wiki?curid=211420", "title": "R\u00edo Siret", "text": "O r\u00edo Siret (en ucra\u00edno: \"\u0421\u0435\u0440\u0435\u0442\"; en ruso: \"\u0421\u0438\u0440\u0435\u0442\"; en h\u00fangaro: \"Szeret\"; o seu antigo nome en lat\u00edn era \"Hierasus\") \u00e9 un longo r\u00edo europeo, un dos principais afluentes do r\u00edo Danubio que discorre por Ucra\u00edna e Roman\u00eda. Ten unha lonxitude de 706\u00a0km (559\u00a0km en Roman\u00eda) e drena unha conca de 44.835\u00a0km\u00b2.\nXeograf\u00eda.\nO r\u00edo Siret nace nos C\u00e1rpatos, na divisoria que marca a fronteira entre Roman\u00eda e Ucra\u00edna, na vertente setentrional, a 1.238 m. O r\u00edo encam\u00ed\u00f1ase direcci\u00f3n norte descendendo \u00e1 rexi\u00f3n norte de Bucovina, na Oblast de Chernivtsi. Pasa por Berehomet e Zhadova, onde comeza a virar cara ao sueste. Segue por Storozhynets (14.523 hab. en 2007), Ropcha, Kamenka e Volchinets. O r\u00edo abandona Ucra\u00edna e entra en Roman\u00eda pola parte nororiental.\nDurante o primeiro tramo forma a fronteira natural entre Botosani e Suceava e contin\u00faa mantendo a mesma direcci\u00f3n sueste. Chega a Siret (9.358 hab. en 2002) e segue polas pequenas localidades de Gr\u0103me\u015fti, Zvori\u015ftea, Liteni. Despois recibe pola dereita o r\u00edo Suceava (170\u00a0km), a uns 20\u00a0km de que este pasara pola cidade de Suceava (107.513 hab.). Contin\u00faa por Pas\u00e7ani (42.172 hab.), Stolniceni-Pr\u0103jescu e Roman (69.483 hab.), e despois recibe pola dereita o r\u00edo Bistrita (290\u00a0km), uns 5\u00a0km despois de que este pasara pola capital condal Bac\u0103u (175.500 hab.). Logo pasa por Racaciuni e Adjud (17.677 hab.). No seu tramo final recibe pola esquerda o r\u00edo B\u00e2rland (289\u00a0km) e tras pasar preto de M\u0103r\u0103\u015fe\u015fti (13.070 hab.), recibe pola marxe dereita, o r\u00edo Buzau (325\u00a0km).\nFinalmente \u00fanese ao r\u00edo Danubio, moi cerca da s\u00faa desembocadura, pola s\u00faa marxe esquerda, preto de Gala\u0163i (298.861 hab. en 2002).\nAfluentes.\nEsquerda: Bahna, Molni\u0163a, Bahna, G\u00e2rla Sire\u0163el, G\u00e2rla Hu\u0163anilor, Vorona, Ple\u015fu, Turbata, Pitrosul, Trestioara, Sire\u0163el, Sodomeni, Stolniceni, H\u0103rm\u0103ne\u015fti, P\u00e2r\u00e2ul \u0162ig\u0103ncilor, Mihailei, Boca, Albuia, Vulp\u0103\u015fe\u015fti, \u0162iganca, Icu\u015fe\u015fti, Glodeni, R\u00e2pa\u015f, P\u00e2r\u00e2ul Morii, R\u0103c\u0103t\u0103u, Fulgeri\u015f, Polocin, Lupa, B\u00e2rlad (cunha lonxitude de 289\u00a0km e unha conca de 7.330\u00a0km\u00b2), C\u0103lm\u0103\u0163ui, Gerului, M\u0103lina, F\u0103lcoaia, C\u0103tu\u015fa\nDereita: G\u0103van, Negostina, Verehia, Baranca, Leahu, H\u0103n\u0163e\u015fti, Grigore\u015fti, S\u0103l\u0103geni, Suceava (cunha lonxitude de 170\u00a0km e unha conca de 3.800\u00a0km\u00b2), \u015eomuzul Mic, \u015eomuzul Mare, Probota, Con\u0163easca, Ruja, Valea P\u0103rului, Podul Turcului, T\u0103m\u0103\u015feni, Moldova (cunha lonxitude de 237\u00a0km e unha conca de 4.315\u00a0km\u00b2), Valea Neagr\u0103, Turbata, Bistri\u0163a (cunha lonxitude de 290\u00a0km e unha conca de 6.400\u00a0km\u00b2), Cleja, R\u0103c\u0103ciuni, Orbeni, Botohan, F\u00e2nt\u00e2nele, Con\u0163e\u015fti, Trotu\u015f (cunha lonxitude de 162\u00a0km e unha conca de 4.349\u00a0km\u00b2), Valea Boului, Carecna, Z\u0103br\u0103u\u0163i, \u015eu\u015fi\u0163a, G\u00e2rla Morilor, Putna (cunha lonxitude de 144\u00a0km e unha conca de 2.720\u00a0km\u00b2), Leica, R\u00e2mnicul S\u0103rat, Buz\u0103u (cunha lonxitude de 325\u00a0km e unha conca de 5.505\u00a0km\u00b2)."}
{"id": "211422", "revid": "98629", "url": "https://gl.wikipedia.org/wiki?curid=211422", "title": "The Passion of the Christ", "text": "The Passion of the Christ \u00e9 un filme estadounidense dirixido por Mel Gibson que se estreou no 2004.\nSinopse.\nAno 30 da nosa era. Na provincia romana de Xudea, un carpinteiro galileo chamado Xes\u00fas de Nazaret comeza a anunciar a chegada do \"reino de Deus\" e rod\u00e9ase dun grupo de humildes pescadores: os Ap\u00f3stolos. Durante s\u00e9culos, o pobo xudeu agardara a chegada do Mes\u00edas, personaxe providencial que liberar\u00eda a s\u00faa sagrada patria e instaurar\u00eda unha nova orde baseada na xustiza. As ensinanzas de Xes\u00fas atraen a unha gran multitude de seguidores que o reco\u00f1ecen como o Mes\u00edas. Alarmado pola situaci\u00f3n, o Sanedr\u00edn, coa axuda de Xudas Iscariote, un dos doce Ap\u00f3stolos, arresta a Xes\u00fas. Acusado de traiz\u00f3n a Roma, Cristo \u00e9 entregado a Poncio Pilato, quen, para evitar un mot\u00edn, o condena a morrer na cruz como un vulgar criminal."}
{"id": "211423", "revid": "23204", "url": "https://gl.wikipedia.org/wiki?curid=211423", "title": "Bandeira de Chequia", "text": ""}
{"id": "211426", "revid": "23204", "url": "https://gl.wikipedia.org/wiki?curid=211426", "title": "Bandeira de San Cristobo e Nevis", "text": ""}
{"id": "211428", "revid": "98629", "url": "https://gl.wikipedia.org/wiki?curid=211428", "title": "Your Highness", "text": "Your Highness \u00e9 un filme estadounidense dirixido por David Gordon Green que se estreou no 2011.\nSinopse.\nThadeous (Danny McBride) pasou a vida vendo como Fabious (James Franco), o seu perfecto irm\u00e1n m\u00e1is vello, se embarcaba en tremendas aventuras e se fac\u00eda co coraz\u00f3n do seu pobo. Canso de que a aventura, a admiraci\u00f3n e o trono non chamen \u00e1 s\u00faa porta, resignouse a unha vida adicada a fumar herba de bruxo, beber alcohol e seducir a doncelas desvergonzadas. Pero cando Belladona (Zooey Deschanel), a prometida de Fabious, \u00e9 secuestrada polo malvado meigo Leezar (Justin Theroux), o rei d\u00e1lle un ultimato \u00f3 seu fillo m\u00e1is novo: se non move o cu e a rescata, acabouse a boa vida. Nada convencido da s\u00faa misi\u00f3n, Thadeous \u00fanese a Fabious nunha perigosa viaxe para liberar \u00e1 princesa. Acomp\u00e1\u00f1alles Isabel (Natalie Portman), unha misteriosa guerreira cun perigoso obxectivo. Os dous irm\u00e1ns enfrontaranse a terr\u00edbeis criaturas e a cabaleiros carentes de honra antes de atopar a Belladona."}
{"id": "211431", "revid": "98629", "url": "https://gl.wikipedia.org/wiki?curid=211431", "title": "Steamboy", "text": " \u00e9 un filme de animaci\u00f3n xapon\u00e9s dirixido por Katsuhiro Otomo que se estreou no 2004.\nSinopse.\nNa Inglaterra vitoriana un mozo inventor chamado Ray recibe unha misteriosa bola met\u00e1lica do seu av\u00f3, o cient\u00edfico Lloyd Steam. Dende ese intre, Ray vese empurrado a un mundo de aventuras e intrigas incribles. A bola met\u00e1lica \u00e9, de feito, unha \u201cbola de vapor\u201d, o coraz\u00f3n dun misterioso e sinistro \u201ccastelo de vapor\u201d, e o segredo dunha forza de poder incomparable. Pero hai varias organizaci\u00f3ns poderosas ansiosas por capturar a \u201cbola de vapor\u201d e Ray debe decidir cal desas organizaci\u00f3ns representa o ben e cal o mal. A conseguinte loita pola bola atravesa terra, mar e aire e impulsa a Ray \u00e1 aventura m\u00e1is abraiante da s\u00faa vida.\nPersonaxes.\nThe Admiral"}
{"id": "211432", "revid": "29398", "url": "https://gl.wikipedia.org/wiki?curid=211432", "title": "Manolo S\u00e1nchez Murias", "text": "Manuel S\u00e1nchez Murias, nado o 27 de novembro de 1976 en Xix\u00f3n, \u00e9 un exfutbolista\u00a0e actual adestrador de f\u00fatbol espa\u00f1ol. Xogaba de dianteiro.\nTraxectoria.\nComo xogador.\nComezou a xogar ao f\u00fatbol no \"Xix\u00f3n industrial\" e no filial do Sporting de Xix\u00f3n, debutar\u00eda no primeiro equipo o 11 de xaneiro de 1998 a partir do cal xogar\u00eda t\u00f3dolos encontros da tempada, ao final da cal o equipo descendeu a Segunda Divisi\u00f3n.\nAs d\u00faas tempadas seguintes militou no equipo asturiano en Segunda, a pesar das lesi\u00f3ns fixo moi bo final do segundo ano, polo cal o fichar\u00eda o Celta de Vigo no ano 2000\nEn Vigo comezou moi ben, sendo titular, pero na oitava xornada lesionariase de gravidade co cal non volveu xogar en toda a tempada. A partir de ent\u00f3n suced\u00e9ronse cesi\u00f3ns a outros clubs, primeiro ao CA Osasuna sen moito \u00e9xito, despois Numancia de Soria en Segunda Divisi\u00f3n.\nNo ano 2003-04 regresa a Vigo, onde non consegue facerse sitio no once inicial, disputando s\u00f3 un encontro. No mercado de inverno foi traspasado ao CD Tenerife, onde xogou 14 encontros.\nTras esa tempada o Celta descendeu a Segunda Divisi\u00f3n e repescou a Manolo, xogou m\u00e1is partidos que outros anos, 12, pero sen afianzarse no once titular. O seu \u00faltimo encontro co Celta ser\u00eda coma titular o 12 de xu\u00f1o de 2005 ante o SD Eibar no que o equipo se xogaba o ascenso.\nNa tempada 2005-06 ficha polo Racing de Ferrol, en Segunda Divisi\u00f3n B, e co que ascende a Segunda Divisi\u00f3n na tempada seguinte.\nFinalmente ret\u00edrase no ano 2009 para converterse no adestrador do Racing de Ferrol.\nComo adestrador.\nNa s\u00faa primeira experiencia como adestrador, no Racing de Ferrol non comezou con moi bo pe, pero a metade de tempada, estando a piques de cumprir o obxectivo marcado de meter ao equipo nos postos de ascenso a Segunda Divisi\u00f3n, foi cesado. O seu substituto, Michel Alonso, lonxe de mellorar os rexistros empeorounos.\nDespois desta mala experiencia volveu a Mareo, onde se formara como xogador, para facerse cargo de varios equipos da canteira do Sporting de Xix\u00f3n ata que o 17 de maio de 2012 se anunciou que ser\u00eda o novo adestrador do Sporting de Gij\u00f3n para a tempada 2012\u201313 en Segunda Divisi\u00f3n, en substituci\u00f3n de Javier Clemente.. Por\u00e9n a mala marcha do equipo, lonxe do ascenso, levou a que o equipo o destitu\u00edra aos dous meses de competici\u00f3n. Foi substitu\u00eddo por Jos\u00e9 Ram\u00f3n Sandoval."}
{"id": "211433", "revid": "22570", "url": "https://gl.wikipedia.org/wiki?curid=211433", "title": "Cosmic Background Explorer", "text": "Cosmic Background Explorer (COBE) foi un observatorio espacial da NASA pertencente \u00f3 programa Explorer lanzado 18 de novembro de 1989 mediante un foguete Delta 5920 desde a Base Vandenberg da Forza A\u00e9rea.\nCaracter\u00edsticas.\nCOBE adicouse a facer medici\u00f3ns da radiaci\u00f3n de fondo c\u00f3smico de microondas a lonxitudes de onda de entre 1 micr\u00f3metro e 1 cent\u00edmetro sobre toda a esfera celeste, en concreto adicouse a medir:\nA nave estaba dividida en dous m\u00f3dulos:\nCOBE foi dese\u00f1ado inicialmente para ser lanzado por un transbordador espacial, pero despois do accidente do accidente do transbordador espacial Challenger redese\u00f1ouse para ser lanzado mediante un Delta 2. O sat\u00e9lite estabiliz\u00e1base por rotaci\u00f3n a 1 revoluci\u00f3n por minuto grazas a tres volantes de inercia, co eixo de rotaci\u00f3n coincidindo co eixo de simetr\u00eda, eliminando as\u00ed erros sistem\u00e1ticos nas medici\u00f3ns da anisotrop\u00eda e permitindo observar a luz zodiacal a varios \u00e1ngulos de elongaci\u00f3n solar. A orientaci\u00f3n do eixo de rotaci\u00f3n mant\u00ed\u00f1ase apuntando en sentido contrario \u00e1 Terra e cun \u00e1ngulo de 94 graos respecto da li\u00f1a Terra-Sol. A enerx\u00eda era proporcionada por tres paneis solares despregables que alimentaban un conxunto de bater\u00edas. A \u00f3rbita de COBE era heliosincr\u00f3nica, polo que sempre ti\u00f1a o Sol a un lado e tapado polo parasol desde o punto de vista dos instrumentos. O tipo de \u00f3rbita e o eixo de rotaci\u00f3n permit\u00edan unha exploraci\u00f3n completa do ceo cada seis meses.\nAs operaci\u00f3ns cient\u00edficas finalizaron o 23 de decembro de 1993, pero o sat\u00e9lite mant\u00edvose activo ata xaneiro de 1994 usado para diversas probas. A misi\u00f3n de COBE foi continuada polos sat\u00e9lites WMAP da NASA e Planck da ESA.\nInstrumentos.\nCOBE levaba a bordo tres instrumentos cient\u00edficos, inmersos nun criostato con 95,7 litros de helio l\u00edquido:\nResultados.\nCOBE med\u00edu o fondo c\u00f3smico de microondas cunha preci\u00f3n do 0,005%, confirmando a hip\u00f3tese do Big Bang como orixe do Universo. O cient\u00edfico principal de COBE, John C. Mather, e o resto do equipo recibiron o Premio Gruber de Cosmolox\u00eda 2006 polo seu estudo do fondo c\u00f3smico realizado grazas ao sat\u00e9lite. Tanto Mather como George Smoot recibiron o Premio Nobel de F\u00edsica de 2006 polo seu descubrimento da forma do corpo negro e a anisotrop\u00eda do fondo c\u00f3smico de microondas medida por COBE."}
{"id": "211434", "revid": "23204", "url": "https://gl.wikipedia.org/wiki?curid=211434", "title": "Bocas do R\u00f3dano", "text": "Bocas do R\u00f3dano (13) (en franc\u00e9s: Bouches-du-Rh\u00f4ne) \u00e9 un departamento franc\u00e9s situado no sur de Francia, na desembocadura do r\u00edo R\u00f3dano, que pertence \u00e1 rexi\u00f3n Provenza-Alpes-Costa Azul."}
{"id": "211435", "revid": "4817", "url": "https://gl.wikipedia.org/wiki?curid=211435", "title": "COBE", "text": ""}
{"id": "211436", "revid": "4817", "url": "https://gl.wikipedia.org/wiki?curid=211436", "title": "Explorer 66", "text": ""}
{"id": "211437", "revid": "23204", "url": "https://gl.wikipedia.org/wiki?curid=211437", "title": "Cantal", "text": "O Cantal (15) \u00e9 un departamento franc\u00e9s situado no centro de Francia, na rexi\u00f3n de Auvernia-R\u00f3dano-Alpes; o seu nome v\u00e9n dos montes do Cantal, que pertencen ao Macizo Central."}
{"id": "211438", "revid": "4817", "url": "https://gl.wikipedia.org/wiki?curid=211438", "title": "Transbordador espacial Columbia", "text": "O transbordador espacial Columbia, designaci\u00f3n OV-102 (\"Orbital Vehicle\") foi un transbordador espacial que pertenceu \u00e1 frota de transbordadores espaciais da NASA. Foi o primeiro transbordador da frota e quedou destru\u00eddo o 1 de febreiro de 2003 ao regreso da misi\u00f3n STS-107, durante a reentrada atmosf\u00e9rica.\nCaracter\u00edsticas.\nO Columbia foi o primeiro transbordador en ser constru\u00eddo e estar operativo da frota de transbordares estadounidenses. Foi nomeado as\u00ed polo primeiro veleiro americano en dar a volta ao mundo.\nO voo inaugural do Columbia tivo lugar en 1981. Foi o \u00fanico transbordador que non visitou a Estaci\u00f3n Espacial Internacional ao ser demasiado pesado para chegar a ela de maneira eficiente. Despois de 26 voos foi sometido a unha revisi\u00f3n e renovaci\u00f3n completas, en 1999. O segundo voo despois da renovaci\u00f3n, a misi\u00f3n STS-107, rematou coa nave destru\u00edda durante a reentrada atmosf\u00e9rica."}
{"id": "211439", "revid": "1131", "url": "https://gl.wikipedia.org/wiki?curid=211439", "title": "Estadio Francisco de la Hera", "text": "O estadio Francisco de la Hera \u00e9 un estadio de f\u00fatbol espa\u00f1ol da cidade de Almendralexo, na provincia de Badaxoz, con capacidade para 12.580 espectadores. O vello estadio inaugurouse o 12 de outubro de 1951 e foi demolido en xu\u00f1o de 1996. O actual recinto foi inaugurado o 9 de setembro de 1996. Serviu de local\u00eda ao extinto CF Extremadura at\u00e9 a s\u00faa desaparici\u00f3n en 2010 e actualmente ao Extremadura UD (desde 2007) e ao Atl\u00e9tico San Jos\u00e9 (desde 2008).\nHistoria.\nO vello estadio foi inaugurado o 12 de outubro de 1951, xa con Francisco de la Hera como presidente da entidade. Xogouse o partido inaugural contra o Sevilla FC, que finalmente venceu (2\u20134).\nO novo estadio foi inaugurado o 9 de setembro de 1996 e o primeiro partido que se disputou foi a segunda xornada de liga de Primeira Divisi\u00f3n entre o CF Extremadura e o Real Betis, que rematou con vitoria visitante (0\u20133)."}
{"id": "211440", "revid": "23204", "url": "https://gl.wikipedia.org/wiki?curid=211440", "title": "Charente", "text": "A Charente (16) \u00e9 un departamento franc\u00e9s situado no centro-oeste de Francia, que pertence \u00e1 rexi\u00f3n Nova Aquitania. Debe o seu nome ao r\u00edo Charente que atravesa o departamento de leste a oeste."}
{"id": "211442", "revid": "23204", "url": "https://gl.wikipedia.org/wiki?curid=211442", "title": "Charente Mar\u00edtimo", "text": "Charente Mar\u00edtimo (17) (en franc\u00e9s: \"Charente-Maritime\") \u00e9 un departamento franc\u00e9s situado no oeste de Francia, que pertence \u00e1 rexi\u00f3n Nova Aquitania."}
{"id": "211443", "revid": "23204", "url": "https://gl.wikipedia.org/wiki?curid=211443", "title": "Renoly Santiago", "text": "Renoly Santiago, nado o 15 de marzo de 1974 en Lajas, \u00e9 un actor, cantante e escritor portorrique\u00f1o.\nAcadou a popularidade nos Estados Unidos de Am\u00e9rica cando participou en 1993 na serie de televisi\u00f3n \"CityKids\" no papel de \"Tito\". Tam\u00e9n \u00e9 co\u00f1ecido polo seu papel de \"Ra\u00fal Sanchero\" no filme de 1995 \"Dangerous Minds\". En 1996, xunto con outros co\u00f1ecidos actores de Hollywood no filme \"Hackers\" no papel de \"Ram\u03ccn S\u00e1nchez\", alias \"Phantom Phreak\". Tam\u00e9n interpreta a \"Mikey\" en \"Daylight\"."}
{"id": "211444", "revid": "23204", "url": "https://gl.wikipedia.org/wiki?curid=211444", "title": "Departamento de Cher", "text": "Cher (18) \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome ao r\u00edo Cher, afluente do Loira.\nAs s\u00faas principais cidades son Bourges (capital do departamento), Saint-Amand-Montrond e Vierzon."}
{"id": "211445", "revid": "109216", "url": "https://gl.wikipedia.org/wiki?curid=211445", "title": "Esp\u00edrito Santo (hom\u00f3nimos)", "text": "O Esp\u00edrito Santo \u00e9, segundo o Cristianismo, a terceira persoa da Deidade ou Trindade. Amais, pode referirse a:"}
{"id": "211446", "revid": "23204", "url": "https://gl.wikipedia.org/wiki?curid=211446", "title": "Corr\u00e8ze", "text": "Corr\u00e8ze (19) \u00e9 un departamento franc\u00e9s situado no centro de Francia, que pertence \u00e1 rexi\u00f3n Nova Aquitania. Debe o seu nome ao r\u00edo Corr\u00e8ze que o atravesa."}
{"id": "211447", "revid": "98629", "url": "https://gl.wikipedia.org/wiki?curid=211447", "title": "Linda Hamilton", "text": "Linda Carroll Hamilton, nada o 26 de setembro de 1956 en Salisbury, Maryland \u00e9 unha actriz estadounidense co\u00f1ecida polo seu papel de Sarah Connor nos filmes \"Terminator\" e \"\"."}
{"id": "211448", "revid": "23204", "url": "https://gl.wikipedia.org/wiki?curid=211448", "title": "Jim Caviezel", "text": "James Patrick \"Jim\" Caviezel, Jr., nado o 26 de setembro de 1968 en Mount Vernon, estado de Washington, \u00e9 un actor estadounidense de cine e televisi\u00f3n. Famoso por interpretar a Xesucristo no filme de 2004 dirixido por Mel Gibson \"The Passion of the Christ\"."}
{"id": "211449", "revid": "98629", "url": "https://gl.wikipedia.org/wiki?curid=211449", "title": "Chameleon", "text": " \u00e9 un filme xapon\u00e9s dirixido por Junji Sakamoto que se estreou no 2008. Filme de suspense e vinganza baseado nun gui\u00f3n escrito hai 30 anos por Shoichi Maruyama, un cl\u00e1sico da produtora Toei, que deb\u00eda protagonizar a estrela do momento, Yusaku Matsuda.\nSinopse.\nO protagonista deste filme \u00e9 un misterioso rapaz con capacidade para transformarse segundo o contorno e as emoci\u00f3ns dos que o rodean. L\u00edder dun grupo de timadores da r\u00faa, un d\u00eda \u00e9 testemu\u00f1a do secuestro dun home a mans dun estra\u00f1o grupo de individuos. Cando estes comezan a liquidar un por un \u00f3s membros da s\u00faa banda, tomar\u00e1 a xustiza pola s\u00faa man."}
{"id": "211450", "revid": "1888", "url": "https://gl.wikipedia.org/wiki?curid=211450", "title": "Karol J\u00f3zef Wojty\u0142a", "text": ""}
{"id": "211451", "revid": "23204", "url": "https://gl.wikipedia.org/wiki?curid=211451", "title": "C\u00f4te-d'Or", "text": "C\u00f4te-d'Or (21) \u00e9 un departamento franc\u00e9s situado no centro-leste de Francia, que pertence \u00e1 rexi\u00f3n de Borgo\u00f1a-Franco Condado. \u00c9 o \u00fanico departamento franc\u00e9s que non foi nomeado por criterios xeogr\u00e1ficos, sen\u00f3n que foi inspirado polas cores douradas que collen no outono os vi\u00f1edos da rexi\u00f3n."}
{"id": "211452", "revid": "23204", "url": "https://gl.wikipedia.org/wiki?curid=211452", "title": "Creuse", "text": "Creuse (23) \u00e9 un departamento franc\u00e9s situado no centro de Francia, que pertence \u00e1 rexi\u00f3n Nova Aquitania. Debe o seu nome ao r\u00edo Creuse."}
{"id": "211453", "revid": "23204", "url": "https://gl.wikipedia.org/wiki?curid=211453", "title": "Dordo\u00f1a", "text": "Dordo\u00f1a (24) (en franc\u00e9s: \"Dordogne\") \u00e9 un departamento franc\u00e9s situado no suroeste de Francia, que pertence \u00e1 rexi\u00f3n de Nova Aquitania. Debe o seu nome ao r\u00edo Dordogne, que se une co r\u00edo Garona para formar o estuario da Gironde."}
{"id": "211454", "revid": "25871", "url": "https://gl.wikipedia.org/wiki?curid=211454", "title": "IC 5146", "text": "IC 5146 (tam\u00e9n co\u00f1ecida coma Caldwell 19, Sh 2-125, e a Nebulosa do Casulo) \u00e9 unha nebulosa de reflexi\u00f3n/emisi\u00f3n e tam\u00e9n \u00e9 un obxecto de Caldwell da constelaci\u00f3n de Cygnus. IC 5146 fai referencia espec\u00edfica \u00f3 c\u00famulo estelar mentres que Sh2-125 fai referencia \u00e1 nebulosa. A s\u00faa magnitude var\u00eda segundo a fonte, que ser\u00eda entre 10,0 a 7,2. As s\u00faas coordenadas celestiais son RA e DEC . Est\u00e1 preto da estrela visible a simple vista Pi Cygni, do c\u00famulo aberto NGC 7209 da constelaci\u00f3n de Lacerta, e tam\u00e9n est\u00e1 preto do brillante c\u00famulo aberto M39. O c\u00famulo est\u00e1 aproximadamente a uns 4.000 anos luz de distancia, e a s\u00faa estrela central formouse hai tan s\u00f3 100.000 anos; a nebulosa ten uns 12\u00a0arcmins de di\u00e1metro, o cal son case 12,5 anos luz de di\u00e1metro. Cando se observa IC 5146, a nebulosa escura Barnard 168 (B168) \u00e9 unha parte inseparable da experiencia, esta nebulosa forma unha especie de tona aberta que rodea a toda a nebulosa e que se proxecta cara o oeste, d\u00e1ndolle o toque final de envoltorio aberto \u00f3 casulo."}
{"id": "211455", "revid": "23204", "url": "https://gl.wikipedia.org/wiki?curid=211455", "title": "Departamento de Doubs", "text": "Doubs (25) \u00e9 un departamento franc\u00e9s situado no leste de Francia, que pertence \u00e1 rexi\u00f3n do Borgo\u00f1a-Franco Condado. Debe o seu nome ao r\u00edo Doubs.\nHistoria.\nO departamento do Doubs \u00e9 un dos oitenta e tres departamentos creados en 1790, durante a Revoluci\u00f3n Francesa. Foi formado a partir dunha parte da antiga provincia do Franco Condado.\nEn 1793, incorporouse a rep\u00fablica de Mandeure, anexionada pola forza por Francia. Posteriormente, o 1816, tam\u00e9n se incorporou o principado de Montb\u00e9liard, que anteriormente formara parte do departamento da Alto Rin ."}
{"id": "211456", "revid": "23204", "url": "https://gl.wikipedia.org/wiki?curid=211456", "title": "Eure", "text": "Eure (27) \u00e9 un departamento franc\u00e9s situado no norte de Francia, que pertence \u00e1 rexi\u00f3n de Normand\u00eda. Debe o seu nome ao r\u00edo Eure, afluente do r\u00edo Sena."}
{"id": "211457", "revid": "197", "url": "https://gl.wikipedia.org/wiki?curid=211457", "title": "Polandball", "text": "Polandball, tam\u00e9n co\u00f1ecido polo nome de \"countryball\" (pa\u00eds-bola), \u00e9 un fen\u00f3meno de internet que naceu no foro do sitio web alem\u00e1n Krautchan.net na segunda metade do ano 2009. Este fen\u00f3meno manif\u00e9stase en numerosos webc\u00f3mics, nos que os diferentes pa\u00edses v\u00e9nse representados coma persoas esf\u00e9ricas que interact\u00faan entre si, normalmente en ingl\u00e9s mal empregado, facendo burla dos estereotipos nacionais e das relaci\u00f3ns internacionais entre os pa\u00edses representados nas vi\u00f1etas.\nHistoria.\nA orixe de Polandball est\u00e1 vencellada a unha \"guerra cibern\u00e9tica\" que tivo lugar entre usuarios polacos e outros usuarios de drawball.com durante o mes de agosto de 2009. Este sitio web, ofrece un lenzo virtual que da a posibilidade \u00f3s seus usuarios de debuxar o que desexen, e a debuxar sobre imaxes que outros usuarios xa debuxaron con anterioridade. Varios usuarios polacos tiveron a idea de debuxar a bandeira de Polonia dentro da circunferencia, \u00f3 que lle seguiron centos de usuarios que trataron de facerse co control do debuxo coas cores da bandeira polaca, coa palabra \"POLSKA\" escrita no medio. Este acto foi contrarrestado por membros de 4chan, que cubriron a devandita imaxe cunha esv\u00e1stica xigante.\nA ra\u00edz destes feitos, no sitio web Krautchan.net comezouse a publicar unha serie de parodias empregando o programa de edici\u00f3n de imaxes Microsoft Paint, para mofarse nun modo apol\u00edtico dun usuario polaco que participaba nesa mesma p\u00e1xina, que empregaba o idioma ingl\u00e9s dun modo incorrecto. Estes debuxos empreg\u00e1ronse posteriormente por parte de usuarios rusos, nos que se caracterizaba as Polandball en ton pol\u00edtico.\nA premisa de Polandball, que ga\u00f1ou en popularidade a ra\u00edz do accidente a\u00e9reo en Smolensk no que faleceu o presidente polaco Lech Kaczynski, \u00e9 a representaci\u00f3n de Polonia e a s\u00faa historia, as relaci\u00f3ns con outros pa\u00edses, e os seus estereotipos, po\u00f1endo especial fincap\u00e9 na megalomania polaca e os complexos nacionais.\nUnha das principais tem\u00e1ticas dos c\u00f3mics Polandball xiran ao redor da capacidade de Rusia para voar ao espazo, namentres Polonia non pode. Un dos debuxos animados m\u00e1is populares de Polandball comeza coa premisa de que a Terra vai ser atinxida por un meteoro xigante, levando a todos os pa\u00edses con tecnolox\u00eda espacial a abandonar a Terra e a po\u00f1erse a salvo no espazo. A finais do debuxo animado, Polonia, a\u00ednda na terra, queda chorando, e en ingl\u00e9s mal empregado pron\u00fancia o seu lema clich\u00e9 \"Poland cannot into space\".\nOutros countryballs.\nAdemais de Polandball, tam\u00e9n existen bolas referentes a outros pa\u00edses; malia que polo xeral a esas historietas tam\u00e9n se lles adoita chamar polo nome de Polandball, tam\u00e9n poden ser chamados countryballs. Segundo o sitio web Lurkmore.to, Baviera ten a s\u00faa propia bola, e outras b\u00f3las foron creados para estados dos Estados Unidos, para Catalu\u00f1a ou Siberia, entre outros. Singapur ten a forma dun tri\u00e1ngulo e ch\u00e1mase \"Tringapore\"; Israel toma a forma dun hipercubo (en referencia \u00f3s f\u00edsicos xudeus); Casaquist\u00e1n asume a forma dun ladrillo, e Gran Breta\u00f1a m\u00f3strase usando un sombreiro de copa e mon\u00f3culo."}
{"id": "211458", "revid": "23204", "url": "https://gl.wikipedia.org/wiki?curid=211458", "title": "Eure e Loir", "text": "Eure e Loir (28) \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome ao r\u00edo Eure, afluente do Sena, e ao r\u00edo Loir."}
{"id": "211459", "revid": "27155", "url": "https://gl.wikipedia.org/wiki?curid=211459", "title": "Cromosoma 19", "text": "O cromosoma 19 humano \u00e9 un cromosoma pertencente a un dos 23 pares de cromosomas humanos. En cada c\u00e9lula diploide os seres humanos temos d\u00faas copias deste cromosoma, e nas c\u00e9lulas haploides temos unha. O cromosoma 19 clasif\u00edcase como cromosoma metac\u00e9ntrico tendo en conta a posici\u00f3n do seu centr\u00f3mero. O cromosoma 19 comprende algo m\u00e1is de 63 mill\u00f3ns de pares de bases e representa entre o 2 e o 2,5 % do total do ADN da c\u00e9lula.\nA identificaci\u00f3n de xenes \u00e9 un eido da xen\u00e9tica en activa investigaci\u00f3n e hai diferentes m\u00e9todos para determinar o n\u00famero de xenes nun cromosoma, polo que as cifras poden variar segundo as fontes. O n\u00famero estimado de xenes do cromosoma 19 probablemente est\u00e1 entre 1.300 e 1.700.\nO cromosoma 19 \u00e9 o de maior densidade de xenes do noso xenoma. Unha cuarta parte do cromosoma est\u00e1 ocupado por familias de xenes en t\u00e1ndem.\nXenes.\nAlg\u00fans xenes situados no cromosoma 19 son os seguintes:\nEnfermidades asociadas.\nAlgunhas das enfermidades e trastornos asociados co cromosoma 19 son :"}
{"id": "211460", "revid": "27155", "url": "https://gl.wikipedia.org/wiki?curid=211460", "title": "Cromosoma 19 humano", "text": ""}
{"id": "211461", "revid": "23204", "url": "https://gl.wikipedia.org/wiki?curid=211461", "title": "Gard", "text": "Gard (30) \u00e9 un departamento franc\u00e9s situado no sur de Francia, que pertence \u00e1 rexi\u00f3n Occitania. Debe o seu nome ao r\u00edo Gard ou Gardon, afluente do R\u00f3dano."}
{"id": "211462", "revid": "624", "url": "https://gl.wikipedia.org/wiki?curid=211462", "title": "Tebas, Grecia", "text": "Tebas (en grego \u0398\u1fc6\u03d0\u03b1\u03b9) era unha vila grega de Beocia, capital dun domo.\nTebas na mitolox\u00eda.\nOrixes da cidade.\nA cidade foi fundada polo Cadmo (ou Cadmos), fillo de Axenor, rei de Tiro (Fenicia) e de Telefasa, e irm\u00e1n de Europa.\nChegou a Grecia buscando \u00e1 s\u00faa irm\u00e1 Europa, raptada por Zeus. Ao non atopala, e seguindo o consello do Or\u00e1culo de Delfos buscou un lugar onde fundar unha cidade. No sitio previsto, un drag\u00f3n matou os seus compa\u00f1eiros pero el venceu ao drag\u00f3n e sementou os seus dentes, dos que naceron os guerreiros que lle axudaron a fundar a cidade de Tebas.\nXa anci\u00e1n, o pobo de Tebas reb\u00e9lase contra el. Xunto coa s\u00faa esposa busca refuxio na Iliria, onde foron finalmente transformados en serpes.\nO ciclo de Edipo.\nEdipo era fillo dos reis de Tebas Laio e Iocasta. Ao nacer, un or\u00e1culo revela que matar\u00e1 o seu pai, ante o cal dec\u00eddese que morra. Un pastor \u00e9 o encargado de executalo, pero s\u00f3 o abandona no monte, no que \u00e9 atopado por outro pastor, este de Corinto, o cal o leva ante os reis de Corinto, que o adoptan dada a s\u00faa incapacidade para ter fillos.\nCo\u00f1ecedor da terrible profec\u00eda, foxe de Corinto, e nun cami\u00f1o pelexa e mata a un home, que resulta ser Laio, o seu pai. Chegando a Tebas atopa \u00e1 Esfinxe, un monstro que se alimenta dos viaxeiros e ten atemorizada a Tebas, que lle prop\u00f3n unha adivi\u00f1a, \"Cal \u00e9 o \u00fanico animal que na alborada anda con catro p\u00e9s, ao mediod\u00eda con dous p\u00e9s e \u00e1 tardi\u00f1a con tres p\u00e9s?\", que Edipo resolve dicindo que \u00e9 o home. Edipo salva a vida e a esfinxe suic\u00eddase.\nOs habitantes de Tebas danlle como mostra de gratitude o trono baleiro e a man da ra\u00ed\u00f1a vi\u00fava, Iocasta. Xa no trono, as desgrazas que caen sobre a cidade apuntan a un home imp\u00edo que atrae a c\u00f3lera dos deuses. Por fin Edipo descobre toda a verdade e c\u00e9gase polo que fixo. Guiado pola s\u00faa filla Ant\u00edgona dir\u00edxese a Colono, al\u00ed os seus fillos pelexaran polo seu cad\u00e1ver, pois ser\u00e1 rei quen o pos\u00faa.\nM\u00e1is tarde, Ant\u00edgona foi condenada a ser enterrada viva como castigo por ter enterrado o cad\u00e1ver do seu irm\u00e1n, Polinices, a pesar da prohibici\u00f3n do tirano Creonte."}
{"id": "211463", "revid": "15490", "url": "https://gl.wikipedia.org/wiki?curid=211463", "title": "Alta Garona", "text": "Alta Garona (31) (en franc\u00e9s: \"Haute-Garonne\") \u00e9 un departamento franc\u00e9s situado no suroeste de Francia, que pertence \u00e1 rexi\u00f3n Occitania. Debe o seu nome ao r\u00edo Garona, que no seu curso superior atravesa o departamento."}
{"id": "211464", "revid": "1131", "url": "https://gl.wikipedia.org/wiki?curid=211464", "title": "Sergio \u00c1lvarez Conde", "text": "Sergio \u00c1lvarez Conde, nado en Catoira o 3 de agosto de 1986, \u00e9 un exfutbolista galego. Xogaba na demarcaci\u00f3n de porteiro e desenvolveu case toda a s\u00faa carreira no Celta de Vigo.\nTraxectoria.\nComezou a xogar ao f\u00fatbol no Arousa Sociedade Cultural pasando no ano 1999, \u00e1 idade de 17 anos, a formar parte do Celta de Vigo B, filial do equipo celeste. Tras pasar cedido unha tempada no Racing de Ferrol asentase como porteiro suplente do primeiro equipo, debutando en Segunda Divisi\u00f3n o 4 de xu\u00f1o de 2011 ante o FC Cartagena. Trala venda de Ismael Falc\u00f3n ao H\u00e9rcules CF ao final da tempada 2010-2011 converteuse no porteiro titular do Celta de Vigo.\nDebutou na Primeira Divisi\u00f3n no Estadio de Bala\u00eddos o 5 de outubro de 2012 na vitoria do Celta ante o Sevilla FC por 2-0.\nSelecci\u00f3n galega.\nFoi convocado pola selecci\u00f3n galega para o partido contra Venezuela disputado no estadio de Riazor o 20 de maio de 2016, que finalizou con empate (1\u20131)."}
{"id": "211465", "revid": "98629", "url": "https://gl.wikipedia.org/wiki?curid=211465", "title": "Jorge Cadete", "text": "Jorge Paulo Cadete Santos Reis, nado en Pemba, Mozambique o 27 de agosto de 1968, foi un xogador de f\u00fatbol que xogaba na demarcaci\u00f3n de dianteiro.\nTraxectoria.\nComezou a s\u00faa carreira futbol\u00edstica na Associa\u00e7\u00e3o Academica de Santar\u00e9m na tempada 1983-1984 con 15 anos, marcando 43 goles en 18 encontros, conseguindo o Sporting de Lisboa fichalo entre moitos pretendentes.\nEn Lisboa debutou no primeiro equipo na tempada 1987-1988 xogando 6 partidos. Ao ano seguinte \u00e9 cedido ao Vit\u00f3ria de Set\u00fabal onde marca 10 goles, polo que volveu de contado ao Sporting, onde xogar\u00eda durante 6 tempadas ata o ano 1996, convert\u00e9ndose nun dos xogadores emblem\u00e1ticos do equipo lisboeta, marcando 70 goles en m\u00e1is de 180 encontros.\nEn abril de 1996, despois dunha longa negociaci\u00f3n Cadete \u00e9 traspasado ao Celtic de Glasgow, onde na \u00fanica tempada completa en Escocia se converter\u00eda no m\u00e1ximo goleador da liga nacional, con 33 goles en 44 encontros, ning\u00fan de penalti. A causa da mala adaptaci\u00f3n da s\u00faa familia a Escocia, pedir\u00eda o traspaso a outro club, chegando as\u00ed ao Celta de Vigo na tempada 1997-1998 polo pago de tres mill\u00f3ns e medio de libras.\nNesa primeira tempada en Vigo xogar\u00eda 29 encontros marcando 7 goles, pero a s\u00faa participaci\u00f3n no equipo ao ano seguinte reduciriase a 7 partidos e un gol, polo que foi traspasado o ano seguinte ao Benfica portugu\u00e9s, xogando tam\u00e9n no Bradford City, Estrela da Amadora, Partick Thistle, e Clube Desportivo Pinhalnovensee.\nFoi 33 veces internacional coa Selecci\u00f3n de Portugal, marcando 5 goles.\nNo ano 2002 participou no reality show \"Big Brother Portugal\", na 1\u00aa edici\u00f3n para personaxes famosos."}
{"id": "211467", "revid": "5863", "url": "https://gl.wikipedia.org/wiki?curid=211467", "title": "Xavier Montoto", "text": "Xavier Montoto Quinteiro, nado en Lal\u00edn o 17 de abril de 1960, \u00e9 un exfutbolista galego que xogaba na demarcaci\u00f3n de centrocampista e defensa.\nTraxectoria.\nFormou parte do equipo do CD Lugo que xogou en Segunda Divisi\u00f3n na tempada 1992-1993, descendendo ao final da mesma. Nesa tempada disputar\u00eda 35 partidos, todos de titular, marcando dous goles."}
{"id": "211468", "revid": "89787", "url": "https://gl.wikipedia.org/wiki?curid=211468", "title": "Inhibidor encim\u00e1tico", "text": "Os inhibidores encim\u00e1ticos son mol\u00e9culas que se unen a encimas e dimin\u00faen a s\u00faa actividade. Como o bloqueo dun encima pode matar a un organismo pat\u00f3xeno ou corrixir un desequilibrio metab\u00f3lico, moitos medicamentos act\u00faan como inhibidores encim\u00e1ticos. Tam\u00e9n se usan como herbicidas e pesticidas. Por\u00e9n, non todas as mol\u00e9culas que se unen a encimas son inhibidores; existen os \"activadores encim\u00e1ticos\", que se unen a encimas incrementando a s\u00faa actividade.\nA uni\u00f3n dun inhibidor pode impedir a entrada do substrato ao sitio activo do encima e/ou empecer que o encima catalice a s\u00faa reacci\u00f3n correspondente. A uni\u00f3n do inhibidor pode ser reversible ou irreversible. Normalmente, os inhibidores irreversibles reaccionan co encima de forma covalente e modifican a s\u00faa estrutura qu\u00edmica en residuos esenciais dos amino\u00e1cidos necesarios para a actividade encim\u00e1tica. Polo contrario, os inhibidores reversibles \u00fanense ao encima de forma non covalente, dando lugar a diferentes tipos de inhibici\u00f3ns, dependendo de se o inhibidor se une ao encima, ao complexo encima-substrato ou a ambos os dous.\nMoitos medicamentos son inhibidores encim\u00e1ticos, polo que o seu descubrimento e mellora \u00e9 un eido de investigaci\u00f3n moi activo en bioqu\u00edmica e farmacolox\u00eda. A validez dun inhibidor encim\u00e1tico medicinal adoita vir determinada pola s\u00faa especificidade (a s\u00faa incapacidade de unirse a outras prote\u00ednas) e a s\u00faa potencia (a s\u00faa constante de disociaci\u00f3n, a cal indica a concentraci\u00f3n necesaria para inhibir un encima). Unha alta especificidade e potencia asegura que o medicamento vai ter poucos efectos secundarios e, por tanto, unha baixa toxicidade.\nOs inhibidores encim\u00e1ticos tam\u00e9n se usan na natureza e est\u00e1n implicados na regulaci\u00f3n do metabolismo. Por exemplo, os encimas dunha ruta metab\u00f3lica poden ser inhibidos polos produtos resultantes das s\u00faas respectivas rutas. Este tipo de retroalimentaci\u00f3n negativa retarda o fluxo a trav\u00e9s da ruta cando os produtos comezan a acumularse e \u00e9 unha maneira importante de manter a homeostase nunha c\u00e9lula. Outros inhibidores encim\u00e1ticos celulares son prote\u00ednas que se unen especificamente e inhiben unha diana encim\u00e1tica. Isto pode axudar a controlar encimas que poden ser dani\u00f1os para a c\u00e9lula, como as proteases ou nucleases. Un bo exemplo \u00e9 o inhibidor da ribonuclease, que se une a este encima nunha das interacci\u00f3ns prote\u00edna-prote\u00edna m\u00e1is fortes co\u00f1ecidas. Como inhibidores encim\u00e1ticos naturais tam\u00e9n hai que salientar os velenos, que son usados como defensa contra os depredadores ou como forma de matar a unha presa.\nInhibidores reversibles.\nOs inhibidores reversibles \u00fanense aos encimas por medio de interacci\u00f3ns non covalentes tales como as pontes de hidr\u00f3xeno, as interacci\u00f3ns hidrof\u00f3bicas e os enlaces i\u00f3nicos. Os enlaces febles m\u00faltiples entre o inhibidor e o sitio activo comb\u00ednanse para producir unha uni\u00f3n forte e espec\u00edfica. Ao contrario do que ocorre co substrato e os inhibidores irreversibles, os inhibidores reversibles xeralmente non experimentan reacci\u00f3ns qu\u00edmicas cando se unen ao encima e poden ser eliminados doadamente por diluci\u00f3n ou por di\u00e1lise.\nTipos de inhibidores reversibles.\nExisten tres tipos de inhibidores reversibles. Clasif\u00edcanse base\u00e1ndose no efecto producido pola variaci\u00f3n da concentraci\u00f3n do substrato do encima no inhibidor.\nDescrici\u00f3n cuantitativa da inhibici\u00f3n reversible.\nA inhibici\u00f3n reversible pode ser descrita cuantitativamente en termos da uni\u00f3n do inhibidor ao encima e ao complexo encima-substrato, e os seus efectos nas constantes cin\u00e9ticas do encima. No esquema cl\u00e1sico de Michaelis-Menten mostrado abaixo, un encima (E) \u00fanese ao seu substrato (S) para formar o complexo encima-substrato (ES). Na cat\u00e1lise, este complexo rompe para liberar o produto (P) e o encima (E). O inhibidor (I) pode unirse tanto a (E) coma a (ES) coas constantes de disociaci\u00f3n \"K\"i ou \"K\"i', respectivamente.\nCando un encima ten m\u00faltiples substratos, os inhibidores poden mostrar distintos tipos de inhibici\u00f3ns dependendo do substrato que se considere, xa que o sitio activo pos\u00fae dous diferentes lugares para a uni\u00f3n co substrato no mesmo sitio activo, un para cada substrato. Por exemplo, un inhibidor pode competir co substrato A polo primeiro sitio de uni\u00f3n, pero ser un inhibidor non competitivo con respecto ao substrato B no segundo sitio de uni\u00f3n.\nMedici\u00f3n das constantes de disociaci\u00f3n nun inhibidor reversible.\nSegundo o observado arriba, un inhibidor encim\u00e1tico est\u00e1 caracterizado polas s\u00faas d\u00faas constantes de disociaci\u00f3n, \"K\"i e \"K\"i', do encima e do complexo encima-substrato, respectivamente. A constante do complexo encima-inhibidor \"K\"i pode ser medida directamente por varios m\u00e9todos. Un m\u00e9todo estremadamente exacto \u00e9 a calorimetr\u00eda isoterma de titulaci\u00f3n, en onde o inhibidor \u00e9 titulado nunha soluci\u00f3n de encimas e m\u00eddese a calor liberada ou absorbida. Por\u00e9n, a outra constante de disociaci\u00f3n \"K\"i' \u00e9 dif\u00edcil de medir directamente, xa que o complexo encima-substrato ten un per\u00edodo de vida moi curto e est\u00e1 dando lugar \u00e1 reacci\u00f3n qu\u00edmica para formar o produto. Polo tanto, \"K\"i' adoita medirse de forma indirecta, observando a actividade encim\u00e1tica baixo varias concentraci\u00f3ns de substrato e inhibidor, e axustando os datos a unha ecuaci\u00f3n de Michaelis-Menten modificada:\nonde os factores de modificaci\u00f3n \u03b1 e \u03b1' son definidos pola concentraci\u00f3n do inhibidor e as s\u00faas d\u00faas constantes de disociaci\u00f3n\nAs\u00ed, en presenza do inhibidor, a efectividade do encima \"K\"m e \"V\"max \u00e9 agora (\u03b1/\u03b1')\"K\"m e (1/\u03b1')\"V\"max, respectivamente. Por\u00e9n, a ecuaci\u00f3n de Michaelis-Menten modificada asume que a uni\u00f3n do inhibidor ao encima atingue o equilibrio, o cal pode ser un proceso moi lento para os inhibidores con constantes secundarias nanomolares de disociaci\u00f3n. Nestes casos, \u00e9 usualmente m\u00e1is pr\u00e1ctico tratar ao inhibidor de uni\u00f3n forte como un inhibidor irreversible (ver abaixo). Por\u00e9n, a\u00ednda pode ser posible estimar \"K\"i' cineticamente se \"K\"i se mide independentemente.\nOs efectos de diferentes tipos de inhibidores encim\u00e1ticos reversibles na actividade encim\u00e1tica poden ser visualizados usando a representaci\u00f3n gr\u00e1fica da ecuaci\u00f3n de Michaelis-Menten, por medio dos diagramas de Lineweaver-Burke ou de Eadie-Hofstee. Por exemplo, nos diagramas de Lineweaver-Burk \u00e1 dereita, as li\u00f1as da inhibici\u00f3n competitiva cortan o eixe-\"y\", o que indica que tales inhibidores non afectan \u00e1 \"V\"max. De igual maneira, as li\u00f1as da inhibici\u00f3n non competitiva cortan o eixe-\"x\", mostrando que estes inhibidores non afectan \u00e1 \"K\"m. Por\u00e9n, pode ser complicado estimar \"K\"i e \"K\"i' con precisi\u00f3n nestes diagramas, polo que \u00e9 recomendable estimar estas constantes usando m\u00e9todos m\u00e1is fiables de regresi\u00f3n non li\u00f1al, segundo o descrito arriba.\nExemplos de inhibidores reversibles.\nComo os encimas evolucionaron para unirse aos seus substratos fortemente, e a maior\u00eda dos inhibidores reversibles se unen ao sitio activo dos encimas, \u00e9 pouco sorprendente que alg\u00fans destes inhibidores sexan moi similares en estrutura aos substratos das s\u00faas dianas. Como exemplo destes imitadores de substratos salientaremos os inhibidores da protease, unha clase moi efectiva de f\u00e1rmacos antirretrovirais usados para tratar a infecci\u00f3n por VIH. A estrutura do ritonavir (figura da dereita), un inhibidor da protease, consiste nun p\u00e9ptido con tres enlaces pept\u00eddicos. Dita estrutura asem\u00e9llase \u00e1 prote\u00edna que \u00e9 o substrato da protease do VIH, polo que ambos os dous compiten pola uni\u00f3n ao sitio activo do encima.\nOs inhibidores encim\u00e1ticos son a mi\u00fado dese\u00f1ados para imitaren o estado de transici\u00f3n ou intermedio dunha reacci\u00f3n catalizada por un encima. Isto asegura que o inhibidor cambie o estado de transici\u00f3n establecendo un efecto no encima, o que d\u00e1 lugar a unha mellor afinidade na uni\u00f3n (baixa \"K\"i) c\u00f3s dese\u00f1os baseados en substratos. Un exemplo dun inhibidor nese estado de transici\u00f3n \u00e9 o f\u00e1rmaco antiviral oseltamivir, que imita a natureza plana do anel do i\u00f3n oxonio na reacci\u00f3n da neuraminidase, un encima do virus.\nPor\u00e9n, non todos os inhibidores est\u00e1n baseados na estrutura do substrato. Por exemplo, a estrutura doutro inhibidor da protease do VIH, o tipranavir, (representada \u00e1 dereita), non est\u00e1 baseada nun p\u00e9ptido e non ten similitudes estruturais evidentes coa prote\u00edna substrato. Estes inhibidores non pept\u00eddicos poden ser m\u00e1is estables c\u00f3s inhibidores que conte\u00f1en enlaces pept\u00eddicos porque estes non son substratos para as peptidases, co que son menos propensos \u00e1 degradaci\u00f3n na c\u00e9lula.\nNo dese\u00f1o de f\u00e1rmacos \u00e9 importante considerar as concentraci\u00f3ns de substrato \u00e1s cales se expo\u00f1er\u00e1 o encima en cuesti\u00f3n. Por exemplo, alg\u00fans inhibidores de prote\u00edn-quinases te\u00f1en estruturas qu\u00edmicas que son similares ao adenos\u00edn trifosfato, un dos substratos deste encima. Por\u00e9n, certos f\u00e1rmacos que son simplemente inhibidores competitivos ter\u00e1n que competir con altas concentraci\u00f3ns de ATP na c\u00e9lula. As prote\u00edn-quinases tam\u00e9n poden ser inhibidas por competencia no sitio de uni\u00f3n onde a quinase interacciona coas s\u00faas prote\u00ednas substrato, e a maior\u00eda das prote\u00ednas presentes no interior dunha c\u00e9lula enc\u00f3ntranse a concentraci\u00f3ns moito menores c\u00e1s concentraci\u00f3ns de ATP. En consecuencia, se dous inhibidores de prote\u00edn-quinases se unen nos seus sitios activos con afinidade similar, pero s\u00f3 un ten que competir co ATP, ent\u00f3n o inhibidor competitivo no sitio de uni\u00f3n da prote\u00edna inhibir\u00e1 ao encima m\u00e1is eficientemente.\nInhibidores irreversibles.\nOs inhibidores irreversibles normalmente modifican un encima covalentemente, co cal a inhibici\u00f3n non pode inverterse. Os inhibidores irreversibles adoitan conter grupos funcionais reactivos como mostazas nitroxenadas, aldehidos, haloalcanos ou alquenos. Estes grupos electrof\u00edlicos reaccionan coas cadeas de amino\u00e1cidos para formar uni\u00f3ns covalentes. Os residuos modificados son aqueles que conte\u00f1en nas s\u00faas cadeas laterais nucle\u00f3filos como por exemplo un grupo hidroxilo ou un grupo sulfhidrilo. Isto incl\u00fae aos amino\u00e1cidos serina (como no DFP, \u00e1 dereita), ciste\u00edna, treonina ou tirosina.\nTipos de inhibiciones irreversibles.\nA inhibici\u00f3n irreversible \u00e9 diferente da inactivaci\u00f3n encim\u00e1tica reversible. Os inhibidores irreversibles son xeralmente espec\u00edficos para un tipo de encima e non inactivan a todas as prote\u00ednas. Non funcionan destru\u00edndo os enlaces pept\u00eddicos da estrutura prote\u00ednica, sen\u00f3n alterando especificamente a estrutura tridimensional do sitio activo inhabilit\u00e1ndoo. Por exemplo, o pH e as temperaturas estremas causan a desnaturalizaci\u00f3n de case todas as prote\u00ednas, pero este non \u00e9 un efecto espec\u00edfico. De forma similar, alg\u00fans tratamentos qu\u00edmicos non espec\u00edficos destr\u00faen a estrutura de enlaces pept\u00eddicos da prote\u00edna: por exemplo, se son sometidas a unha elevada concentraci\u00f3n de \u00e1cido clorh\u00eddrico, o cal hidrolizar\u00e1 os enlaces pept\u00eddicos que mante\u00f1en unidos os amino\u00e1cidos das prote\u00ednas.\nOs inhibidores irreversibles dan lugar a unha inhibici\u00f3n dependente do tempo e, por iso, a s\u00faa potencia non pode ser caracterizada por medio da determinaci\u00f3n do valor IC50. Isto d\u00e9bese a que a cantidade de encima activa a unha concentraci\u00f3n dada de inhibidor irreversible ser\u00e1 diferente dependendo do tempo de pre-incubaci\u00f3n do inhibidor co encima. Por tanto, en lugar do valor IC50, util\u00edzase o par\u00e1metro \"k\"obs/[\"I\"], no que \"k\"obs \u00e9 o primeiro valor observado da taxa de inactivaci\u00f3n (obtido ao representarmos nunha gr\u00e1fica \"log %actividade VS. tempo\") e [\"I\"] \u00e9 a concentraci\u00f3n de inhibidor. O par\u00e1metro \"k\"obs/[\"I\"] \u00e9 v\u00e1lido sempre e cando o inhibidor non se encontre a concentraci\u00f3ns saturantes (nese caso ter\u00edamos que \"k\"obs = \"k\"inact).\nAn\u00e1lise da inhibici\u00f3n irreversible.\nComo se mostra na figura da esquerda, os inhibidores irreversibles forman inicialmente un complexo reversible e non covalente co encima (EI ou ESI), que reaccionar\u00e1 posteriormente para producir unha modificaci\u00f3n covalente no que se denomina o \"complexo do punto morto\" EI*. A taxa \u00e1 cal se forma EI* ch\u00e1mase taxa de inactivaci\u00f3n ou \"k\"inact. Dado que a formaci\u00f3n de EI pode competir con ES, a uni\u00f3n dos inhibidores irreversibles pode previrse por competencia tanto co substrato coma cun segundo inhibidor reversible. Este efecto de protecci\u00f3n \u00e9 unha boa evidencia dunha reacci\u00f3n espec\u00edfica do inhibidor irreversible co sitio activo.\nOs pasos de uni\u00f3n e inactivaci\u00f3n desta reacci\u00f3n anal\u00edzanse incubando o encima co inhibidor e medindo a actividade que vai quedando ao longo do tempo. A actividade ir\u00e1 diminu\u00edndo de forma paulatina co tempo, xeralmente seguindo unha din\u00e1mica de decaimento expo\u00f1encial. Axustando estes datos a unha ecuaci\u00f3n de rango podemos obter a taxa de inactivaci\u00f3n a esta concentraci\u00f3n de inhibidor. Isto faise a diferentes concentraci\u00f3ns de inhibidor. Se est\u00e1 implicado un complexo EI reversible o rango de inactivaci\u00f3n ser\u00e1 saturable, e ao axustala a esta curva obteremos os valores de \"k\"inact y \"K\"i.\nOutro m\u00e9todo que se utiliza moito nestas an\u00e1lises \u00e9 a espectrometr\u00eda de masas. Neste caso, a medida exacta da masa do encima nativo sen modificar e do encima inactivado, d\u00e1nos o aumento na masa causado pola reacci\u00f3n co inhibidor, co que obtemos a estequiometr\u00eda da reacci\u00f3n. Para levar a cabo esta t\u00e9cnica adoita ser necesario o uso dun espectr\u00f3metro de masas MALDI-TOF. Unha t\u00e9cnica complementaria a esta \u00e9 a pegada pept\u00eddica, que implica a dixesti\u00f3n de prote\u00ednas nativas ou modificadas cunha peptidase como a tripsina. Isto xera unha serie de p\u00e9ptidos que poden analizarse usando un espectr\u00f3metro de masas. O p\u00e9ptido que cambie a s\u00faa masa despois de levar a cabo a reacci\u00f3n co inhibidor ser\u00e1 aquel que conte\u00f1a o sitio da modificaci\u00f3n.\nCasos especiais.\nNon todos os inhibidores irreversibles forman uni\u00f3ns covalentes co encima que te\u00f1en como diana. Alg\u00fans inhibidores reversibles \u00fanense tan fortemente ao seu obxectivo que son practicamente irreversibles. Estes inhibidores de uni\u00f3n forte mostran xeralmente unha cin\u00e9tica similar \u00e1 dos inhibidores irreversibles que forman enlaces covalentes. Nestes casos, alg\u00fans destes inhibidores \u00fanense rapidamente ao encima formando un complexo EI de baixa afinidade, que despois experimenta unha reacci\u00f3n m\u00e1is lenta cara a un complexo EI* moi fortemente unido (ver a imaxe arriba). Este comportamento cin\u00e9tico denom\u00ednase uni\u00f3n lenta. Este lento reaxuste posterior normalmente implica un cambio conformacional cando o encima se prega arredor da mol\u00e9cula inhibidora. Son exemplos de inhibidores de uni\u00f3n lenta alg\u00fan f\u00e1rmaco importante como o metotrexato, o alopurinol e a forma activada do aciclovir.\nExemplos de inhibidores irreversibles.\nO diisopropilfluorofosfato (DFP) p\u00faxose como un exemplo de inhibidor irreversible da protease no apartado \"Inhibidores irreversibles\" arriba \u00e1 dereita. O encima hidroliza o enlace entre o f\u00f3sforo e o fl\u00faor, pero o residuo de fosfato mantense unido a unha serina no centro activo, inactiv\u00e1ndoo. Ademais, o DFP tam\u00e9n reacciona co centro activo da acetilcolinesterase na sinapse das neuronas, o que o converte nunha potente neurotoxina, cunha dose letal a partir de cantidades inferiores a 100\u00a0mg.\nA chamada inhibici\u00f3n suicida \u00e9 un tipo com\u00fan de inhibici\u00f3n irreversible na que o encima converte ao inhibidor nunha substancia reactiva no seu centro activo. Un exemplo disto \u00e9 o inhibidor de biosintetizadores de poliaminas \u03b1-difluorometilornitina ou DFMO, que \u00e9 un an\u00e1logo do amino\u00e1cido ornitina, e util\u00edzase para tratar a tripanosom\u00edase africana (enfermidade do sono). A ornitina descarboxilase pode catalizar a descarboxilaci\u00f3n do DFMO substitu\u00edndo a ornitina, como se mostra na figura do apartado anterior. Por\u00e9n, esta reacci\u00f3n de descarboxilaci\u00f3n vai seguida da eliminaci\u00f3n do \u00e1tomo de fl\u00faor, o que converte a este intermediario nunha imina, unha especie altamente electrof\u00edlica. Esta forma reactiva do DFMO reacciona posteriormente cun residuo de ciste\u00edna ou lisina no centro activo para inactivar o encima irreversiblemente.\nComo a inhibici\u00f3n irreversible implica con frecuencia a formaci\u00f3n inicial dun complexo EI non covalente, \u00e1s veces \u00e9 posible que un inhibidor poida unirse a un encima de diversas formas. Como exemplo serve o caso do encima tripanoti\u00f3n redutase do protozoo e parasito humano \"Trypanosoma cruzi\", no que d\u00faas mol\u00e9culas dun inhibidor chamado \"mostaza quinacrina\", presentan a capacidade de unirse ao seu centro activo. A mol\u00e9cula superior \u00fanese de forma reversible, pero a de abaixo \u00fanese de forma covalente ao reaccionar cun residuo de amino\u00e1cido a trav\u00e9s do seu grupo de mostaza nitroxenada.\nDescubrimento e dese\u00f1o de inhibidores.\nA investigaci\u00f3n e desenvolvemento de novos f\u00e1rmacos \u00e9 un longo proceso no cal o primeiro paso case sempre \u00e9 o descubrimento dun novo inhibidor encim\u00e1tico. No pasado, a \u00fanica forma de descubrir estes novos inhibidores era por medio do sistema de proba e erro: probando un elevado n\u00famero de compostos contra o encima ao cal se quere inhibir e esperando atopar alg\u00fan que sexa efectivo. Esta aproximaci\u00f3n, a\u00ednda que pouco refinada, segue obtendo actualmente un grande \u00e9xito grazas a novos sistemas de varrido, como a qu\u00edmica combinatoria, que rapidamente producen un gran n\u00famero de compostos novidosos, e \u00e1 tecnolox\u00eda baseada na investigaci\u00f3n de procesamento de alto-rendemento, por medio da cal se poden revisar rapidamente estas enormes bibliotecas qu\u00edmicas de inhibidores \u00fatiles.\nM\u00e1is recentemente, comezouse a aplicar un novo tipo de investigaci\u00f3n alternativa: o dese\u00f1o racional de f\u00e1rmacos que usa a estrutura tridimensional do sitio activo dun encima para predicir que mol\u00e9culas poder\u00edan ser inhibidores. Unha vez realizada a predici\u00f3n, pr\u00f3banse e selecci\u00f3nase o mellor. Este novo inhibidor \u00fasase despois para tratar de obter unha estrutura do encima nun complexo encima-substrato para mostrar como se une a mol\u00e9cula ao sitio activo. Esta estrutura \u00e9 despois inspeccionada e l\u00e9vanse a cabo certos cambios na estrutura do inhibidor coa fin de optimizar a uni\u00f3n co encima. Este ciclo de proba e optimizaci\u00f3n rep\u00edtese de forma sucesiva ata obter un inhibidor dabondo potente, \u00e9 dicir, cando se atingue un valor da constante de disociaci\u00f3n que estea arredor de &lt;10\u22129 M.\nAplicaci\u00f3ns dos inhibidores.\nOs inhibidores encim\u00e1ticos poden encontrarse na natureza, mais tam\u00e9n son dese\u00f1ados e producidos como parte da farmacolox\u00eda e a bioqu\u00edmica. Os velenos naturais son a mi\u00fado inhibidores encim\u00e1ticos que evolucionaron para defender a unha planta ou animal contra os seus depredadores. Estas toxinas naturais incl\u00faen alg\u00fans dos compostos m\u00e1is velenosos co\u00f1ecidos ata hoxe. Os inhibidores artificiais son con frecuencia usados como medicamentos, pero tam\u00e9n existen alg\u00fans utilizados como insecticidas (como o malati\u00f3n), herbicidas (como o glifosato) ou desinfectantes, (como o triclos\u00e1n).\nF\u00e1rmacos.\nOs inhibidores encim\u00e1ticos util\u00edzanse principalmente como f\u00e1rmacos no tratamento de diversas enfermidades. Moitos destes inhibidores poden actuar sobre encimas humanos e as\u00ed corrixir determinadas patolox\u00edas. Por\u00e9n, non todos os f\u00e1rmacos inhibitorios son inhibidores encim\u00e1ticos. Alg\u00fans deles, tales como os f\u00e1rmacos anti-epil\u00e9pticos, alteran a actividade encim\u00e1tica de forma indirecta, aumentando ou diminu\u00edndo a s\u00edntese de dito encima. Estes efectos denom\u00ednanse induci\u00f3n e inhibici\u00f3n encim\u00e1tica e consisten en alteraci\u00f3ns no patr\u00f3n de expresi\u00f3n x\u00e9nica, o cal non est\u00e1 relacionado co tipo de inhibici\u00f3n encim\u00e1tica discutido aqu\u00ed. Outras drogas interaccionan con outras dianas celulares que non son encimas, como os canais i\u00f3nicos ou os receptores de membrana.\nUn exemplo de inhibidor encim\u00e1tico terap\u00e9utico \u00e9 o sildenafilo (\"Viagra\"), utilizado como tratamento da disfunci\u00f3n er\u00e9ctil. Este composto \u00e9 un potente inhibidor da fosfodiesterase tipo 5 espec\u00edfica de GMPc, un encima que degrada unha mol\u00e9cula de sinalizaci\u00f3n celular, o GMPc. Esta mol\u00e9cula de sinalizaci\u00f3n \u00e9 a responsable da relaxaci\u00f3n do m\u00fasculo liso e permite o fluxo de sangue cara ao interior dos corpos cavernosos do pene, o cal causa a erecci\u00f3n. O sildenafilo inhibe a actividade do encima que degrada o sinal, o GMPc, un\u00edndose ao mesmo sitio ca este debido \u00e1 s\u00faa semellanza estrutural. Isto permite que o GMPc non sexa degradado e poida permanecer activo durante per\u00edodos m\u00e1is longos de tempo.\nOutro exemplo de semellanza estrutural entre inhibidores e substratos encim\u00e1ticos \u00e9 que o que se mostra na figura da dereita, entre o metotrexato, un f\u00e1rmaco, e o \u00e1cido f\u00f3lico, un coencima. O \u00e1cido f\u00f3lico \u00e9 a forma oxidada do substrato da dihidrofolato redutase, un encima implicado na bios\u00edntese de timidina, purinas e amino\u00e1cidos. O metotrexato \u00e9 un potente inhibidor deste encima que, ao estar relacionado coa s\u00edntese de nucle\u00f3tidos, presenta unha toxicidade espec\u00edfica para as c\u00e9lulas cunha r\u00e1pida taxa de crecemento. O metotrexato util\u00edzase a mi\u00fado como f\u00e1rmaco anticancer\u00edxeno en quimioterapia.\nOutro tipo de inhibidores encim\u00e1ticos util\u00edzanse coa fin de inhibir os encimas necesarios para a supervivencia de pat\u00f3xenos. Por exemplo, as bacterias presentan unha grosa parede celular composta principalmente por un pol\u00edmero denominado peptidoglicano. Certos antibi\u00f3ticos como a penicilina e a vancomicina inhiben ao encima responsable da produci\u00f3n e o entrecruzamento das fibras de peptidoglicano, o cal d\u00e1 lugar a unha perda de forza da parede celular e \u00e1 lise da c\u00e9lula, que xa non pode resistir a elevada presi\u00f3n osm\u00f3tica. Na figura p\u00f3dese apreciar unha mol\u00e9cula de penicilina unida \u00e1 s\u00faa diana, a transpeptidase da bacteria \"Streptomyces\" R61 (a prote\u00edna m\u00f3strase no modelo de fitas e a penicilina nun modelo de esferas e barras). Tam\u00e9n se utilizan outro tipo de toxicidades selectivas por medio de antibi\u00f3ticos que aproveitan as diferenzas presentes na estrutura dos ribosomas ou na s\u00edntese de \u00e1cidos graxos. O dese\u00f1o de f\u00e1rmacos est\u00e1 moi facilitado nestes casos nos que o encima diana \u00e9 esencial para a supervivencia do pat\u00f3xeno e non est\u00e1 presente ou \u00e9 moi diferente en humanos.\nControl metab\u00f3lico.\nOs inhibidores encim\u00e1ticos son tam\u00e9n importantes no control metab\u00f3lico. Moitas das rutas metab\u00f3licas que te\u00f1en lugar na c\u00e9lula son inhibidas por metabolitos que controlan a actividade encim\u00e1tica por procesos de regulaci\u00f3n alost\u00e9rica ou inhibici\u00f3n por substrato. Como exemplo podemos mencionar a regulaci\u00f3n alost\u00e9rica da glic\u00f3lise. Esta ruta catab\u00f3lica consome glicosa e produce ATP, NADH e piruvato. Unha das fases chave na regulaci\u00f3n da glic\u00f3lise \u00e9 a reacci\u00f3n catalizada pola fosfofructoquinase-1 (PFK1). Cando os niveis de ATP aumentan, o ATP \u00fanese a un sitio alost\u00e9rico da PFK1, co que se reduce a actividade do encima, a glic\u00f3lise inh\u00edbese e os niveis de ATP red\u00facense de novo. Este control por retroalimentaci\u00f3n negativa (\"feedback\" negativo) axuda a manter os niveis de ATP constantes na c\u00e9lula. Por\u00e9n, as rutas metab\u00f3licas non est\u00e1n unicamente reguladas por medio da inhibici\u00f3n; a activaci\u00f3n encim\u00e1tica \u00e9 igualmente importante. O encima PFK1 presenta activadores alost\u00e9ricos, como son a frutosa 2,6-bifosfato e o ADP.\nA inhibici\u00f3n encim\u00e1tica fisiol\u00f3xica tam\u00e9n pode producirse por inhibidores proteicos espec\u00edficos. Este mecanismo p\u00f3dese observar no p\u00e1ncreas, \u00f3rgano onde se sintetizan multitude de precursores de encimas dixestivos denominados cim\u00f3xenos. Moitos deles son activados pola tripsina, unha protease, polo que \u00e9 moi importante inhibir a actividade da tripsina no p\u00e1ncreas para previr fen\u00f3menos de autodixesti\u00f3n. Un dos mecanismos para manter a tripsina inactiva \u00e9 a produci\u00f3n dun potente e espec\u00edfico inhibidor de tripsina no p\u00e1ncreas. Este inhibidor \u00fanese cunha alta afinidade \u00e1 tripsina, previndo as\u00ed a s\u00faa actividade. A\u00ednda que o inhibidor de tripsina \u00e9 unha prote\u00edna, non \u00e9 hidrolizado pola propia tripsina, xa que elimina as mol\u00e9culas de auga do seu centro activo e desestabiliza o estado de transici\u00f3n. Outros exemplos de inhibidores encim\u00e1ticos fisiol\u00f3xicos son o inhibidor barstar, que ten a funci\u00f3n de inhibir a actividade dunha ribonuclease bacteriana denominada barnase, e os inhibidores das prote\u00edn-fosfatases.\nInhibidores artificiais.\nInhibidores da acetilcolinesterase.\nA acetilcolinesterase (AChE) \u00e9 un encima que se encontra nos animais, desde os insectos ata os humanos. \u00c9 esencial na actividade que desenvolven as neuronas, xa que a s\u00faa funci\u00f3n consiste en romper o neurotransmisor acetilcolina nos seus constitu\u00edntes, acetato e colina. \u00c9 un caso \u00fanico entre os neurotransmisores, xa que a maior\u00eda deles, como a serotonina, a dopamina ou a noradrenalina, son reabsorbidos na fenda sin\u00e1ptica. Existe un amplo n\u00famero de inhibidores da AChE que son utilizados tanto no campo da medicina coma no campo da agricultura. Alg\u00fans destes inhibidores son reversibles, como o edrofonio, a fisostigmina, e a neostigmina, os cales son utilizados no tratamento da \"miastenia gravis\" e na aplicaci\u00f3n de anestesia. Os pesticidas do tipo carbamato son outro exemplo de inhibidores reversibles da AChE. Como exemplo de inhibidores irreversibles da AChE est\u00e1n os insecticidas organofosforados, como o malathion, o parati\u00f3n e o clorpirif\u00f3s.\nHerbicidas.\nO glifosato \u00e9 un herbicida non selectivo de amplo espectro, desenvolvido para a eliminaci\u00f3n de herbas e arbustos, en especial daqueles de natureza perenne. \u00c9 absorbido polas follas e non polas ra\u00edces. P\u00f3dese aplicar \u00e1s follas, inxectarse a troncos e talos, ou regado sobre tocos de \u00e1rbores como herbicida forestal. A aplicaci\u00f3n de glifosato mata as plantas debido a que suprime a s\u00faa capacidade de xerar amino\u00e1cidos arom\u00e1ticos. O seu modo de acci\u00f3n bas\u00e9ase na inhibici\u00f3n do encima 5-enolpiruvil-siquimato-3-fosfato sintetase (EPSPS), encima responsable da s\u00edntese dos amino\u00e1cidos arom\u00e1ticos fenilalanina, tirosina e tript\u00f3fano. Esta ruta bioqu\u00edmica non est\u00e1 presente en animais, polo que non se ven afectados. Outros herbicidas, como as sulfonilureas inhiben o encima acetolactato sintase.\nDesinfectantes.\nO triclos\u00e1n \u00e9 un potente axente antibacteriano e funxicida, actuando como biocida sobre diversas dianas no citoplasma e a membrana plasm\u00e1tica. Por\u00e9n, a baixas concentraci\u00f3ns, o triclos\u00e1n act\u00faa como axente bacteriost\u00e1tico principalmente inhibindo a s\u00edntese de \u00e1cidos graxos. O triclos\u00e1n \u00fanese \u00e1 prote\u00edna transportadora eno\u00edl\u2010acil redutase (ENR), codificada polo xene FabI. Esta uni\u00f3n aumenta a afinidade do encima polo NAD+, o cal orixina a formaci\u00f3n dun complexo ternario estable de ENR-NAD+-triclos\u00e1n, que non pode participar na s\u00edntese de \u00e1cidos graxos (mol\u00e9culas imprescindibles na construci\u00f3n e mantemento das membranas celulares). O ser humano non pos\u00fae o encima ENR, de modo que non se ve afectado polo triclos\u00e1n.\nVelenos naturais.\nTanto alg\u00fans animais como algunhas plantas poden sintetizar unha ampla gama de substancias velenosas de diversa orixe: metabolitos secundarios, p\u00e9ptidos e prote\u00ednas, que poden actuar como inhibidores encim\u00e1ticos. As toxinas naturais adoitan ser pequenas mol\u00e9culas org\u00e1nicas con tanta diversidade que probablemente existan inhibidores para a maior\u00eda dos procesos metab\u00f3licos. Dita inhibici\u00f3n pode producirse a diferentes niveis na c\u00e9lula: inhibici\u00f3n de receptores de membrana, de canais i\u00f3nicos ou de prote\u00ednas estruturais. Por exemplo, o paclitaxel (taxol), unha mol\u00e9cula org\u00e1nica producida polo teixo (\"Taxus\"), \u00fanese cunha elevada afinidade aos d\u00edmeros de tubulina, impedindo as\u00ed o proceso de polimerizaci\u00f3n dos microt\u00fabulos, fundamental, entre outras cousas, na divisi\u00f3n celular.\nMoitos destes velenos naturais act\u00faan como neurotoxinas que poden causar par\u00e1lises e levar \u00e1 morte, e poden utilizarse como estratexia defensiva fronte aos depredadores ou como sistema de caza na captura de presas. Alg\u00fans destes inhibidores naturais, malia as s\u00faas caracter\u00edsticas t\u00f3xicas, son moi valorados polos seus potenciais usos terap\u00e9uticos cando son administrados en doses adecuadas. Un exemplo de neurotoxina son os glicoalcaloides, obtidos a partir das plantas pertencentes \u00e1 familia Solanaceae (entre as que se incl\u00faen a pataca, o tomate e a berenxena), que son inhibidores da acetilcolinesterase. A inhibici\u00f3n deste encima causa un aumento descontrolado dos niveis do neurotransmisor acetilcolina, o que comporta par\u00e1lise muscular e morte. A neurotoxicidade tam\u00e9n pode ser o resultado da inhibici\u00f3n de receptores, como no caso da atropina, obtida da planta da especie \"Atropa belladonna\", que funciona como un antagonista competitivo dos receptores muscar\u00ednicos de acetilcolina.\nA\u00ednda que moitas das toxinas naturais son metabolitos secundarios, algunhas son p\u00e9ptidos ou prote\u00ednas. Un exemplo \u00e9 a toxina pept\u00eddica alfa-amanitina, encontrada nos fungos da especie \"Amanita phalloides\", que \u00e9 un potente inhibidor encim\u00e1tico que impide a actividade da ARN polimerase II na transcrici\u00f3n do ADN. Outra toxina pept\u00eddica \u00e9 a microcistina, encontrada en certas algas, que pode inhibir certas prote\u00edn-fosfatases. Esta toxina pode contaminar as reservas de auga se as algas que a producen atinguen determinados niveis de concentraci\u00f3n. Demostrouse o seu alto potencial carcin\u00f3xeno e a s\u00faa capacidade de causar hemorraxia hep\u00e1tica aguda e morte tras unha exposici\u00f3n a altas doses.\nAs prote\u00ednas tam\u00e9n poden chegar a ser velenos naturais, como \u00e9 o caso do inhibidor de tripsina (discutido anteriormente) encontrado nalg\u00fans legumes. Menos com\u00fans son os encimas t\u00f3xicos. Este tipo de encimas act\u00faan como inhibidores irreversibles de dianas encim\u00e1ticas (o seu substrato \u00e9 outro encima), modific\u00e1ndoas quimicamente. Por exemplo, a ricina, unha prote\u00edna t\u00f3xica encim\u00e1tica estremadamente potente, que se encontra na planta \"Ricinus communis\". Este encima \u00e9 unha glicosidase que inactiva os ribosomas. Como a ricina \u00e9 un inhibidor catal\u00edtico irreversible, isto permite que tan s\u00f3 unha mol\u00e9cula de ricina poida matar unha c\u00e9lula."}
{"id": "211469", "revid": "98629", "url": "https://gl.wikipedia.org/wiki?curid=211469", "title": "\u00d3scar Cacharr\u00f3n", "text": "\u00d3scar Cacharr\u00f3n Moj\u00f3n, nado en Ourense o 27 de febreiro de 1965, \u00e9 un exfutbolista galego. Xogaba de defensa.\nTraxectoria.\nNa tempada 1992\u201393 formou parte do equipo do CD Lugo que xogou en Segunda Divisi\u00f3n, descendendo ao final da mesma. Nesta campa\u00f1a disputou 31 partidos e recibiu 11 tarxetas amarelas e unha vermella."}
{"id": "211470", "revid": "27155", "url": "https://gl.wikipedia.org/wiki?curid=211470", "title": "Inhibidor enzim\u00e1tico", "text": ""}
{"id": "211471", "revid": "98629", "url": "https://gl.wikipedia.org/wiki?curid=211471", "title": "Jos\u00e9 Antonio P\u00e9rez Alvite", "text": "Jos\u00e9 Antonio P\u00e9rez Alvite, co\u00f1ecido simplemente como Alvite, nado o 15 de decembro de 1962 en Negreira, \u00e9 un exfutbolista galego. Hist\u00f3rico defensa do Lugo, \u00e9 o xogador con m\u00e1is partidos na historia do club (442), no que militou durante 13 tempadas entre 1986 e 1999. Capit\u00e1n durante unha d\u00e9cada, en 1992 marcou de cabeza o gol que supuxo o primeiro ascenso \u00e1 Segunda Divisi\u00f3n da historia do club.\nTraxectoria.\nComezos.\nComezou a s\u00faa carreira na SD Negreira, da s\u00faa vila natal, xogando dende os 16 anos no seu equipo xuvenil. Pouco despois xa xogaba co primeiro equipo na Liga da Costa, e con 18 anos foi fichado polo Flavia, da Terceira Divisi\u00f3n, onde xogou durante dous anos e onde tivo como adestrador a Xulio D\u00edaz.\nDestinado a Jaca para realizar o servizo militar, xogou mentres no Jacetano, durante a tempada 1983/84, equipo co que chegou a disputar un partido da Copa do Rei ante o Osasuna, da Primeira Divisi\u00f3n. De regreso en Galicia xogou no Noia, e tras aprobar as oposici\u00f3ns a garda forestal e recibir unha praza na Estrada, fichou polo Boiro en 1985. Militou durante unha campa\u00f1a no equipo de Barbanza, e en 1986 foi traspasado ao Lugo por un mill\u00f3n de pesetas.\nLugo.\nDebutou co Lugo en partido oficial o 7 de setembro de 1986, nun encontro da Segunda Divisi\u00f3n B ante o Mallorca Atl\u00e9tico. Titular durante toda a campa\u00f1a \u00e1s ordes do adestrador Segura, sumou 41 partidos e 3 goles, o primeiro deles marcado no campo do Sango\u00f1edo de Chantada, nun partido de Copa ante o Gran Pe\u00f1a. O seu primeiro gol en liga chegou no Estadio do Mi\u00f1o, contra o Ourense. Mantivo a titularidade na inmensa maior\u00eda de partidos da seguinte d\u00e9cada e cos diferentes adestradores que pasaron polo banco do club durante ese tempo.\nEn 1989 converteuse no capit\u00e1n do equipo, sucedendo a Gonzalo Edrosa, que levou o brazalete brevemente trala marcha de Carlos Mouriz. Na tempada 1991/92, con Xulio D\u00edaz no banco, o equipo rematou segundo por detr\u00e1s do Salamanca, clasific\u00e1ndose para a promoci\u00f3n de ascenso por segundo ano consecutivo. Titular nos seis encontros da fase de ascenso, Alvite marcou un gol en cada un dos dous \u00faltimos partidos ante o Sant Andreu, inclu\u00eddo o gol na vitoria no derradeiro e decisivo partido, co que o Lugo conseguiu ascender \u00e1 Segunda Divisi\u00f3n por primeira vez na s\u00faa historia. \nNa tempada 1992/93 debutou na categor\u00eda de prata, na terceira xornada ante o Eibar. Disputou 29 partidos durante esa campa\u00f1a, na que o equipo lucense acabou descendendo de novo a Segunda B. Continuou capitaneando o Lugo na categor\u00eda de bronce durante seis anos m\u00e1is, acadando os 442 partidos oficiais, m\u00e1is que ning\u00fan outro xogador da historia do club.\nTrala retirada.\nDespois de colgar as botas traballou na s\u00faa profesi\u00f3n de garda forestal. En 2015 regresou ao Lugo como delegado, funci\u00f3n que realizou durante cinco anos, ata que foi substitu\u00eddo en 2020 por Jos\u00e9 Luis Corral."}
{"id": "211472", "revid": "98629", "url": "https://gl.wikipedia.org/wiki?curid=211472", "title": "Xos\u00e9 Dom\u00ednguez", "text": "Xos\u00e9 Dom\u00ednguez V\u00e1zquez, nado en Pontevedra o 15 de xaneiro de 1962, \u00e9 un exfutbolista galego. Xogaba de porteiro.\nTraxectoria.\nDom\u00ednguez xogou durante case todo a s\u00faa carreira no CD Lugo, co que conseguiu o ascenso \u00e1 Segunda Divisi\u00f3n en 1992 e formando parte ao ano seguinte, tempada 1992\u201393, do equipo do CD Lugo que xogou na categor\u00eda de prata, descendendo ao final da mesma. Nesta campa\u00f1a disputou 22 partidos, recibindo 22 goles e d\u00faas 2 tarxetas amarelas. Na anterior tempada marcou un gol no Estadio Los Pajaritos ante o Numancia en Segunda B dende a s\u00faa propia porter\u00eda."}
{"id": "211473", "revid": "27155", "url": "https://gl.wikipedia.org/wiki?curid=211473", "title": "Inhibici\u00f3n encim\u00e1tica", "text": ""}
{"id": "211475", "revid": "27155", "url": "https://gl.wikipedia.org/wiki?curid=211475", "title": "Inhibici\u00f3n enzim\u00e1tica", "text": ""}
{"id": "211476", "revid": "98629", "url": "https://gl.wikipedia.org/wiki?curid=211476", "title": "Ramiro Iglesias", "text": "Jos\u00e9 Ramiro Iglesias Covelo, nado na Coru\u00f1a o 1 de setembro de 1963, \u00e9 un exfutbolista galego que xogaba na demarcaci\u00f3n de centrocampista.\nTraxectoria.\nFormouse nas categor\u00edas inferiores do Deportivo da Coru\u00f1a, debutando co Fabril na tempada 1979/80, na Terceira Divisi\u00f3n. Debutou co primeiro equipo do Deportivo o 26 de outubro de 1980, con 17 anos e 55 d\u00edas, nun derbi contra o Celta de Vigo en Bala\u00eddos, no que tivo que ser substitu\u00eddo no minuto 24 por lesi\u00f3n.\nNa seguinte campa\u00f1a debutou na Segunda Divisi\u00f3n, nunha derrota a domicilio fronte o Burgos CF (0\u20131). En xaneiro de 1984 sa\u00edu cedido ao Calvo Sotelo de Puertollano, co que xogou ata final de tempada na Segunda Divisi\u00f3n B, logrando o ascenso a Segunda. Na campa\u00f1a seguinte foi cedido ao Pontevedra de Jos\u00e9 Luis Vi\u00f1as, onde disputou 40 partidos. Na tempada 1985/86 disputou unha \u00faltima campa\u00f1a co Fabril antes de deixar o club.\nFichou ent\u00f3n polo Lugo, co que miitou d\u00faas tempadas na Segunda B, sendo o m\u00e1ximo goleador do equipo na segunda delas, 1987/88, con 10 tantos. Na tempada seguinte fichou polo Xuventude Cambados, que se reforzou con outros xogadores como Mill\u00e1n, Dibuja, Bericat, Marsillas, Collazo, Domingo ou Pupi, para tentar o ascenso \u00e1 Segunda Divisi\u00f3n B. O obxectivo cumpriuse, acabando o equipo campi\u00f3n do seu grupo, con 13 puntos de vantaxe sobre o Xuvenil de Ponteareas, e Ramiro xogou unha tempada m\u00e1is co club cambad\u00e9s en Segunda B.\nEntre 1990 e 1992 xogou co Endesa As Pontes na Segunda B, sumando un total de 14 goles en 88 partidos. Na tempada 1992/93 xogou co Lugo na Segunda Divisi\u00f3n, na primeira tempada da historia do club lucense en dita categor\u00eda. Disputou 31 partidos e marcou 2 goles, e o Lugo acabou descendendo ao remate da campa\u00f1a. Militou outra tempada no club branco e vermello, antes de regresar en 1994 ao Endesa As Pontes, no que xogou durante os seguintes sete anos, ata 2001."}
{"id": "211478", "revid": "89787", "url": "https://gl.wikipedia.org/wiki?curid=211478", "title": "La sombra del viento", "text": "La sombra del viento \u00e9 unha novela en lingua castel\u00e1 de Carlos Ruiz Zaf\u00f3n, publicada en 2001 por Editorial Planeta. \u00c9 o primeiro volume dunha tetralox\u00eda ambientada en Barcelona, continuada pola precuela \"El juego del \u00e1ngel\" (abril de 2008) e a secuela \"El prisionero del cielo\" (2011). Converteuse nun best-s\u00e9ller internacional, sendo traducida a m\u00e1is de 30 idiomas e vendendo 15 mill\u00f3ns de exemplares.\nTrama.\nA novela est\u00e1 ambientada na Barcelona da posguerra, entre 1945 e 1956. Daniel Sempere \u00e9 un rapaz de 10 anos orfo de nai e fillo dun libreiro. No ver\u00e1n de 1945 o pai l\u00e9vao ao Cemiterio dos Libros Esquecidos, unha vella biblioteca cunha gran cantidade de libros abandonados e coidados con agarimo por un pequeno n\u00famero de iniciados. Conforme \u00e1 tradici\u00f3n, cada vez que algu\u00e9n leva un novo iniciado, este ten dereito a levar un libro, que debe coidar como a vida propia. Daniel escolle \"La sombra del viento\", de Juli\u00e1n Carax, que le esa mesma noite na casa. Abraiado, procura outros libros do mesmo autor, pero non logra atopar ning\u00fan. Todo o que consegue son historias sobre un home estra\u00f1o que se fai chamar La\u00edn Coubert (como un personaxe do libro que resulta ser o Dia\u00f1o) que persegue os libros de Carax para prenderlles lume.\nNese punto a novela conv\u00e9rtese nunha historia dentro doutra. Daniel, xa adolescente, procura outras obras de Juli\u00e1n e descobre a historia do autor."}
{"id": "211479", "revid": "25871", "url": "https://gl.wikipedia.org/wiki?curid=211479", "title": "Miro Su\u00e1rez", "text": "Edelmiro Su\u00e1rez V\u00e1zquez, nado na Coru\u00f1a o 29 de xullo de 1968 \u00e9 un exfutbolista galego que xogaba na demarcaci\u00f3n de dianteiro.\nTraxectoria.\nA maior parte da s\u00faa carreira futbol\u00edstica transcorreu no Racing de Santander no cal xogar\u00eda durante catro tempadas, disputando 122 encontros e marcando 24 goles e co cal chegar\u00eda a xogar d\u00faas tempadas en Primeira Divisi\u00f3n, disputando 29 partidos e marcando 8 goles. Dende Santander ser\u00eda traspasado ao CD Logro\u00f1\u00e9s, tam\u00e9n de Primeira Divisi\u00f3n, onde so disputar\u00eda 8 encontros, un dos cales de titular. De Logro\u00f1o pasar\u00eda a xogar a Murcia e finalmente a Lugo.\nNo CD Lugo formar\u00eda parte do combinado que xogar\u00eda en Segunda Divisi\u00f3n na tempada 1992-1993, tempada na cal xogar\u00eda 9 encontros"}
{"id": "211480", "revid": "98629", "url": "https://gl.wikipedia.org/wiki?curid=211480", "title": "Xavi Rodr\u00edguez Carballa", "text": "Xavi Rodr\u00edguez Carballa, nado na Illa de Arousa o 1 de xu\u00f1o de 1967, \u00e9 un exfutbolista galego que xogaba na demarcaci\u00f3n de centrocampista.\nFormou parte do equipo do CD Lugo que xogou en Segunda Divisi\u00f3n na tempada 1992-1993, descendendo ao final da mesma. Tempada na cal disputar\u00eda 12 encontros marcando 1 gol."}
{"id": "211481", "revid": "98629", "url": "https://gl.wikipedia.org/wiki?curid=211481", "title": "Xes\u00fas Rodr\u00edguez Mu\u00ed\u00f1os", "text": "Xes\u00fas Rodr\u00edguez Mu\u00ed\u00f1os, m\u00e1is co\u00f1ecido como Carolo, nado en Estramundi de Abaixo (Padr\u00f3n) o 5 de marzo de 1965, \u00e9 un exfutbolista e adestrador galego que xogaba na demarcaci\u00f3n de dianteiro. Cunha longa traxectoria nos campos de f\u00fatbol, pasou por unha vintena de equipos e militou en todas as categor\u00edas do f\u00fatbol espa\u00f1ol, dende a Primeira Divisi\u00f3n (co Celta de Vigo) ata a Terceira Auton\u00f3mica. Destacou entre outros no Arousa e no Lugo, participando con este \u00faltimo no primeiro ascenso a Segunda Divisi\u00f3n na historia do club. Foi campi\u00f3n de Espa\u00f1a coa selecci\u00f3n Galega Xuvenil. \nXogou ata os 53 anos, cando colgou as botas no mesmo club no que comezara catro d\u00e9cadas antes, o Sar-Extramundi de Padr\u00f3n. Exerceu en ocasi\u00f3ns como xogador-adestrador e na actualidade adestra a E.D.O. Infantil.\nTraxectoria.\nComezos.\nAlcumado \"Carolo\" polo alcume da s\u00faa casa familiar, comezou a xogar ao f\u00fatbol nos xuven\u00eds do Sar-Extramundi durante a tempada 1978/79. O seu bo rendemento no club padron\u00e9s fixo que se interesase por el o Real Madrid, co que chegou a realizar unha proba.\nCelta de Vigo.\nEntrou logo na canteira do Celta de Vigo, onde comezou no equipo xuvenil, pasando en marzo de 1983 ao Gran Pe\u00f1a. Ese mesmo mes debutou na Primeira Divisi\u00f3n co primeiro equipo do Celta, da man do adestrador Milorad Pavi\u0107, nun encontro ante o Athletic Club en San Mam\u00e9s, no que saltou ao campo na segunda parte como substituto de Amor\u00f3s. Continuou no Gran Pe\u00f1a d\u00faas tempadas m\u00e1is, e disputou un segundo partido co primeiro equipo, na Segunda Divisi\u00f3n, durante a folga de futbolistas de setembro de 1984.\nCompostela, C\u00e9ltiga e Arousa.\nEn 1985 fichou polo Compostela, co que xogou durante unha campa\u00f1a na Segunda Divisi\u00f3n B, con Moll como adestrador. Despois de pasar unha tempada co C\u00e9ltiga en Terceira Divisi\u00f3n, regresou \u00e1 Segunda B nas filas do Arousa, equipo no que foi titular durante d\u00faas tempadas, marcando 12 goles en liga en cada unha delas. Na segunda delas participou das vitorias na Copa do Rei sobre o Lal\u00edn, o Ourense e o H\u00e9rcules, e xogou os 1/16 de final contra a Real Sociedad.\nLugo.\nEntre 1989 e 1994 militou no Lugo, sendo un habitual no once titular, e participou do hist\u00f3rico primeiro ascenso do club \u00e1 Segunda Divisi\u00f3n na tempada 1991/92, na que contribu\u00edu con 7 goles, un deles na promoci\u00f3n. Sen apenas minutos na categor\u00eda de prata, en febreiro de 1993 foi cedido ao Gramenet, de Terceira. Tralo descenso do Lugo, regresou ao equipo galego, co que marcou 8 goles m\u00e1is en Segunda B, sendo cedido novamente na parte final da tempada, desta volta ao Vista Alegre compostel\u00e1n.\nCultural Leonesa.\nEn xu\u00f1o de 1994 fichou pola Cultural Leonesa, que militaba na Terceira Divisi\u00f3n e que estaba adestrada por Manolo Tom\u00e9. Na s\u00faa primeira tempada logrou o ascenso a Segunda B, e na seguinte contribu\u00edu con 15 goles \u00e1 clasificaci\u00f3n do equipo para a fase de ascenso, chegando a marcar catro goles nun mesmo encontro ante o Beasain. Anotou dous goles m\u00e1is na fase de ascenso, pero equipo non conseguiu subir.\nPonte Ourense e Lal\u00edn.\nNos seguintes dous anos xogou na Terceira Divisi\u00f3n, no Ponte Ourense e no Lal\u00edn, logrando con este \u00faltimo o ascenso a Segunda B. A tempada 1998/99 foi a \u00faltima de Carolo na Segunda B e pechouna con 7 goles en 33 partidos co Lal\u00edn.\n\u00daltimos anos.\nNa tempada 1990/00 xogou co Taboadela en Preferente, e na seguinte militou no Vilamar\u00edn, en Primeira Rexional, logrando o ascenso a Preferente. Xogou unha segunda campa\u00f1a co Vilamar\u00edn e na parte final da competici\u00f3n exerceu tam\u00e9n como adestrador. Posteriormente adestrou o A Peroxa e xogou no Bentraces, no Cea, no Paderne, no Ferreira, Atl\u00e9tico Vilari\u00f1o.\nEn 2015, xa con 50 anos, fichou polo Razamonde como xogador-adestrador e debutou con este equipo na \u00fanica categor\u00eda na que nunca xogara, a Terceira Auton\u00f3mica. Na tempada 2017/18 regresou ao Sar-Extramundi, co que militou tam\u00e9n en Terceira Auton\u00f3mica."}
{"id": "211483", "revid": "85894", "url": "https://gl.wikipedia.org/wiki?curid=211483", "title": "\u00d3scar Manuel Rodr\u00edguez V\u00e1zquez", "text": "\u00d3scar Manuel Rodr\u00edguez V\u00e1zquez, nado en Lugo o 6 de maio de 1972, \u00e9 un exfutbolista galego que xogaba na demarcaci\u00f3n de centrocampista.\nTraxectoria.\nFormou parte do equipo do CD Lugo que xogou en Segunda Divisi\u00f3n na tempada 1992-1993, descendendo ao final da mesma. Nesa tempada disputou 6 encontros e marcou 1 gol. Posteriormente xogou no Racing Club de Ferrol en 1993-1994, disputando co cadro verde 12 partidos na Segunda Divisi\u00f3n B."}
{"id": "211484", "revid": "98629", "url": "https://gl.wikipedia.org/wiki?curid=211484", "title": "Jorge Revuelta", "text": "Jorge Revuelta Gallo, nado en Santander o 21 de agosto de 1960 \u00e9 un exfutbolista que xogaba na demarcaci\u00f3n de centrocampista.\nFormou parte do equipo do CD Lugo que xogou en Segunda Divisi\u00f3n na tempada 1992-1993, descendendo ao final da mesma. Nesa tempada disputar\u00eda 29 partidos, marcando dous goles."}
{"id": "211485", "revid": "88215", "url": "https://gl.wikipedia.org/wiki?curid=211485", "title": "Jos\u00e9 Manuel \u00c1lvarez Fern\u00e1ndez (futbolista)", "text": "Jos\u00e9 Manuel \u00c1lvarez Fern\u00e1ndez, nado en Granada o 28 de marzo de 1967 \u00e9 un exfutbolista espa\u00f1ol que xogaba na demarcaci\u00f3n de dianteiro.\nTraxectoria.\nDesenvolveu boa parte da s\u00faa carreira futbol\u00edstica no Real Oviedo, co cal chegou a xogar en Primeira Divisi\u00f3n. Tras catro tempadas na m\u00e1xima categor\u00eda foi traspasado ao CD Lugo, onde fromou parte do equipo que logrou o ascenso a Segunda Divisi\u00f3n na tempada 1991/92, descendendo ao ano seguinte. Disputou un total de 82 partidos co Lugo, marcando 15 goles. \nEn 1993 foi traspasado \u00e1 SD Compostela, equipo co que logrou o ascenso \u00e1 Primeira Divisi\u00f3n na s\u00faa primeira tempada. Xogou co club santiagu\u00e9s na m\u00e1xima categor\u00eda e en 1995 fichou polo Mensajero, onde xogou un ano antes de pasar ao Langreo, onde puxo fin \u00e1 s\u00faa carreira."}
{"id": "211487", "revid": "89787", "url": "https://gl.wikipedia.org/wiki?curid=211487", "title": "Cidade do F\u00fatbol de Las Rozas", "text": "A Cidade do F\u00fatbol de Las Rozas \u00e9 un conxunto de instalaci\u00f3ns deportivas propiedade da Real Federaci\u00f3n Espa\u00f1ola de F\u00fatbol, e onde ten a s\u00faa sede social esta federaci\u00f3n.\nSit\u00faase no municipio de Las Rozas, Comunidade de Madrid (Espa\u00f1a). Foi aberta en 2003.\nBaseada nunha idea do arquitecto Gerardo Ayala, autor do proxecto co\u00f1ecido como \u00abG\u00e9nesis\u00bb, a Cidade do F\u00fatbol est\u00e1 constru\u00edda sobre unha superficie de 12 ha. Este proxecto custou ao redor de 42 mill\u00f3ns de euros.\nDatos xerais.\nDirecci\u00f3n: Ram\u00f3n y Cajal, s/nCP: 28230Las Rozas (Madrid)\nA Cidade do F\u00fatbol at\u00f3pase a uns 5 km do centro urbano de Las Rozas de Madrid, xunto ao parque empresarial de Las Rozas, a 24 quil\u00f3metros da capital. Para chegar, acc\u00e9dese pola estrada da Coru\u00f1a (A-6) e at\u00f3pase xunto ao centro comercial Las Rozas Village."}
{"id": "211488", "revid": "103114", "url": "https://gl.wikipedia.org/wiki?curid=211488", "title": "Mark Rutte", "text": "Mark Rutte, nado na Haia o 14 de febreiro de 1967, historiador e pol\u00edtico, \u00e9 o actual primeiro-ministro dos Pa\u00edses Baixos.\nTraxectoria.\nMark Rutte naceu na Haia o 14 de febreiro de 1967 no seo dunha familia fiel \u00e1 igrexa reformada neerlandesa. Eles militaban no Partido Anti Revolucionario e logo na Chamada Democristiana.\nRuttegraduouse en Historia dos Pa\u00edses Baixos na Universidade de Leiden en 1992. Mentres estudaba na universidade, el formou parte da Xunta Directiva da organizaci\u00f3n xuvenil do Partido Popular pola Liberdade e a Democracia (VVD polas s\u00faas siglas en neerland\u00e9s), un partido liberal de centro-dereita; sendo presidente desa rama xuvenil entre 1988 e 1991.\nO mesmo ano da s\u00faa graduaci\u00f3n na universidade, 1992, Rutte entrou a traballar na empresa multinacional de capital brit\u00e1nico e neerland\u00e9s Unilever; ocup\u00e1ndose da formaci\u00f3n e capacitaci\u00f3n do persoal, e participando en varias reorganizaci\u00f3ns, ata o 1997 cando foi ascendido a xefe de persoal ao servizo de Van den Bergh Netherlands. No 2000 Rutte foi designado para o Grupo Corporativo de Recursos Humanos. No 2002 el foi nomeado Director de Recursos Humanos de IGLOMora Groep BV, unha subsidiaria de Unilever.\nParalelamente Rutte prosegu\u00eda coa s\u00faa carreira pol\u00edtica como membro da Xunta Directiva do VVD entre 1993 e 1997; e no 2002 foi membro do comit\u00e9 do partido encargado dos nomeamentos para as elecci\u00f3ns parlamentarias dese ano.\nO 22 de xullo do 2002 Rutte foi nomeado Secretario de Estado (cargo equivalente a viceministro na estrutura constitucional neerlandesa) de Asuntos Sociais e Emprego; permaneceu nese cargo ata o 16 de xu\u00f1o do 2004. Entre o 16 de xu\u00f1o do 2004 e o 27 de xu\u00f1o do 2006 foi Secretario de Estado de Educaci\u00f3n, Cultura e Ciencia. O 2010 tornouse o primeiro liberal elixido primeiro ministro en 92 anos."}
{"id": "211489", "revid": "23204", "url": "https://gl.wikipedia.org/wiki?curid=211489", "title": "Isaac Cuenca", "text": "Joan Isaac Cuenca L\u00f3pez, nado en Reus (Tarragona) o 27 de abril de 1991, \u00e9 un futbolista espa\u00f1ol. Xoga de extremo e o seu equipo actual \u00e9 o Hapoel Be'er Sheva F.C.\nTraxectoria.\nIsaac Cuenca iniciouse nas divisi\u00f3ns menores do Racing de Carballal, como porteiro, pasando despois ao filial do Barcelona. No 2010 foi unha das pezas fundamentais no CE Sabadell de 2\u00aa Divisi\u00f3n B. Debido \u00e1s s\u00faas grandes actuaci\u00f3ns no equipo filial, Josep Guardiola citouno para alg\u00fans partidos co primeiro equipo, a\u00ednda que vendo finalmente todos os encontros desde o banco.\nO 21 de outubro de 2011, Isaac debutou por primeira vez como titular no primeiro equipo. Foi no estadio Los C\u00e1rmenes fronte ao Granada CF. Na seguinte xornada, fronte ao Mallorca e no Camp Nou marcou o seu primeiro gol en Primeira Divisi\u00f3n, ao anotar o 4-0 parcial favorable aos blaugranas. O partido finalizou 5-0 con outros tres tantos de Lionel Messi e un de Daniel Alves.\nO 1 de novembro de 2011 xoga o seu primeiro partido na Liga de Campi\u00f3ns, ademais entrando de titular, fronte ao FC Viktoria Plze\u0148, deu unha asistencia a Cesc F\u00e0bregas destacando a s\u00faa actuaci\u00f3n neste encontro e \u00e9 elixido \"Mellor xogador do partido\" polos telespectadores de TVE.\nO 3 de novembro \u00e9 a convocado por primeira vez por Luis Milla para un partido da selecci\u00f3n espa\u00f1ola sub-21.\nO 3 de decembro de 2011, queda de titular ante o Levante e mete un gol no 36', un tanto axustado e raso \u00e1 cepa do poste. O 6 de decembro de 2011, xoga de titular en partido da Liga de Campi\u00f3ns contra o BATE Borisov e \u00e9 elixido mellor xogador do partido polos diarios deportivos espa\u00f1ois.\nO 31 de xaneiro do 2012, Isaac Cuenca asina contrato co FC Barcelona ata 2015 pasando as\u00ed a formar parte do primeiro persoal, deixando definitivamente o filial blaugrana. A partir dese momento lucir\u00eda o dorsal n\u00famero \"23\".\nDeportivo.\nO 10 de xullo de 2014 f\u00edxose oficial a s\u00faa fichaje polo Deportivo da Coru\u00f1a, logo de desvincularse do FC Barcelona, por unha tempada. Debutou na primeira xornada do campionato, nunha derrota a domicilio fronte o Granada CF (2\u20131). O seu primeiro tanto como deportivista chegou na xornada seguinte en Riazor, un gol de penalti que supuxo o empate fronte o Rayo Vallecano (2\u20132)."}
{"id": "211494", "revid": "51526", "url": "https://gl.wikipedia.org/wiki?curid=211494", "title": "Luna, el misterio de Calenda", "text": "Luna, el misterio de Calenda foi unha serie de amor e misterio, emitida por Antena 3 entre o 10 de abril de 2012 e o 10 de abril de 2013. Est\u00e1 producida por Daniel \u00c9cija e protagonizada por Bel\u00e9n Rueda e rodada en distintos puntos de Castela e Le\u00f3n: Candelario (Salamanca) e tam\u00e9n \u00c1vila e Segovia.\nA serie conta a vida dos habitantes de Calenda, un lugar misterioso e oculto onde a existencia de homes lobo parece moito m\u00e1is que unha simple lenda.\nArgumento.\nO capit\u00e1n Costa desapareceu en Calenda, e Sara, a s\u00faa muller, non vai parar ata atopalo e volver unir \u00e1 s\u00faa familia. Sara, xu\u00edza, chega a Calenda en busca de respostas, pero o que al\u00ed atopou non foron m\u00e1is que preguntas: que ocultan os seus habitantes e que esconden os seus bosques.\nSara pronto descubrir\u00e1 que o seu esposo tam\u00e9n agochaba cousas, e pensa chegar ao fondo do asunto.\nLocalizaci\u00f3ns.\nA serie est\u00e1 rodada en Candelario un pobo da serra de Salamanca e as fachadas dalg\u00fans dos seus edificios est\u00e1n localizadas en Las Navas del Marqu\u00e9s, municipio de \u00c1vila. O pi\u00f1eiral que aparece no primeiro cap\u00edtulo \u00e9 un bosque situado en El Espinar, pobo de Segovia."}
{"id": "211498", "revid": "1576", "url": "https://gl.wikipedia.org/wiki?curid=211498", "title": "Windows 8", "text": "Windows 8 \u00e9 unha versi\u00f3n de Microsoft Windows, a familia de sistemas operativos producidos por Microsoft para uso en ordenadores persoais, inclu\u00edndo escritorios dom\u00e9sticos e empresas, netbooks, tablets, servidores e centros multimedia, sacado \u00e1 venda o 26 de outubro de 2012. Engade soporte para procesadores ARM, as\u00ed como as tradicionais microprocesadores x86 de Intel e AMD. A interface de usuario foi modificado para o facer m\u00e1is axeitado para uso con pantalla t\u00e1ctil, en adici\u00f3n ao rato tradicional e teclado. Respecto \u00e1s edici\u00f3ns anteriores, Microsoft cambiou a terminolox\u00eda das diferentes versi\u00f3ns que ofrec\u00eda do seu sistema. As\u00ed, en Windows 8 existe unha versi\u00f3n RT (dese\u00f1ada para dispositivos con arquitectura ARM, \u00e9 dicir, especialmente tel\u00e9fonos intelixentes e tabletas) e dentro xa das versi\u00f3ns indicadas para escritorio atopamos: Windows 8 (versi\u00f3n b\u00e1sica, v\u00e1lida para calquera usuario est\u00e1ndar), Windows 8 Pro (engade funcionalidades como o control do escritorio remotamente, o Windows Media Center, o sistema de virtualizaci\u00f3n Hyper-V e o cifrado das unidades coas ferramentas como BitLocker e BitLocker to Go) e Windows 8 Enterprise (especialmente dese\u00f1ado para grandes empresas (incl\u00fae Windows to Go, DirectAcess, BranchCache e AppLocker)."}
{"id": "211502", "revid": "98629", "url": "https://gl.wikipedia.org/wiki?curid=211502", "title": "Blas Garc\u00eda Gonz\u00e1lez", "text": "Blas Garc\u00eda Gonz\u00e1lez, nado o 3 de xu\u00f1o de 1962 en Sotu'l Barcu (Asturias), \u00e9 un exfutbolista espa\u00f1ol. Xogaba de defensa.\nTraxectoria.\nDebutou na tempada 1990\u201391\u00a0no Real Avil\u00e9s\u00a0en Segunda Divisi\u00f3n, equipo que na campa\u00f1a 1991\u201392 descendeu a Segunda Divisi\u00f3n B.\nNa tempada 1992\u201393 fichou polo CD Lugo, descendendo ao final da mesma. Nesa tempada disputou 19 partidos, 18 deles coma titular."}
{"id": "211503", "revid": "98629", "url": "https://gl.wikipedia.org/wiki?curid=211503", "title": "Javier Delmas", "text": "Javier Delmas Julver, nado en Zaragoza o 30 de setembro de 1965, \u00e9 un exfutbolista que xogaba na demarcaci\u00f3n de defensa.\nFormou parte do equipo do CD Lugo que xogou en Segunda Divisi\u00f3n na tempada 1992-1993, descendendo ao final da mesma. Tempada na cal disputar\u00eda 18 partidos marcando un gol e sendo expulsado unha vez."}
{"id": "211507", "revid": "1131", "url": "https://gl.wikipedia.org/wiki?curid=211507", "title": "Jos\u00e9 Ram\u00f3n Romero G\u00f3mez", "text": "Jos\u00e9 Ram\u00f3n Romero G\u00f3mez, nado en Elx (provincia de Alacant) o 31 de agosto de 1967, \u00e9 un exfutbolista que xogaba na demarcaci\u00f3n de defensa.\nTraxectoria.\nChegou a xogar en Primeira Divisi\u00f3n co Elche CF na tempada 1984-1985, volvendo ao equipo ilicitano 5 anos despois para xogar en Segunda Divisi\u00f3n durante d\u00faas tempadas, pasando despois ao CD Lugo, formando parte do equipo que xogou nesa categor\u00eda na tempada 1992-1993, descendendo ao final da mesma. Nesa tempada disputar\u00eda 17 partidos, marcando un gol e recibindo cinco tarxetas amarelas."}
{"id": "211508", "revid": "98629", "url": "https://gl.wikipedia.org/wiki?curid=211508", "title": "Xabier G\u00e1rate", "text": "Francisco Xabier Ramos G\u00e1rate, nado en Getxo, Biscaia o 7 de decembro de 1966 \u00e9 un exfutbolista que xogaba na demarcaci\u00f3n de centrocampista.\nXogou en Segunda Divisi\u00f3n co Sestao Sport entre os anos 1989 e 1992, pasando despois ao CD Lugo, formando parte do equipo que xogou nesa categor\u00eda na tempada 1992-1993, descendendo ao final da mesma. Nesa tempada disputar\u00eda 15 encontros."}
{"id": "211510", "revid": "98629", "url": "https://gl.wikipedia.org/wiki?curid=211510", "title": "Juan Alberto Fern\u00e1ndez Arg\u00fcelles", "text": "Juan Alberto Fern\u00e1ndez Arg\u00fcelles, nado o 26 de marzo de 1969 en Oviedo, \u00e9 un exfutbolista espa\u00f1ol. Xogaba de defensa central.\nTraxectoria.\nChegou a xogar en Primeira Divisi\u00f3n co Real Oviedo durante d\u00faas tempadas, entre os anos 1989 e 1991, formando despois parte do equipo do CD Lugo que xogou en Segunda Divisi\u00f3n na tempada 1992\u201393, descendendo ao final da mesma. Nesa tempada disputar\u00eda 9 partidos."}
{"id": "211512", "revid": "98629", "url": "https://gl.wikipedia.org/wiki?curid=211512", "title": "Brian Grampon", "text": "Brian Herman Grampon, nado o 10 de xaneiro de 1967 no Suriname, pero con pasaporte neederland\u00e9s, \u00e9 un exfutbolista que xogaba na demarcaci\u00f3n de dianteiro.\nTraxectoria.\nFormou parte do equipo do CD Lugo que disputou unha tempada en Segunda Divisi\u00f3n entre os anos 1992 e 1993. Ao igual que o tam\u00e9n con pasaporte holand\u00e9s, Junas Naciri, chegou ao equipo en febreiro de 1993 procedente dos equipos de base do Ajax Amsterdam e disputou 14 encontros e marcou 1 gol. Brian permanecer\u00eda no equipo na Segunda Divisi\u00f3n B."}
{"id": "211513", "revid": "22570", "url": "https://gl.wikipedia.org/wiki?curid=211513", "title": "Dejan Joksimovi\u0107", "text": "Dejan Joksimovi\u0107 (en serbio cir\u00edlico: \"\u0414eja\u043d Jo\u043ac\u0438\u043co\u0432\u0438\u045b\"), nado en Belgrado o 10 de xaneiro de 1965, \u00e9 un exfutbolista serbio que xogaba na demarcaci\u00f3n de dianteiro.\nTraxectoria.\nNa extinta Rep\u00fablica Federal Socialista de Iugoslavia Dejan ga\u00f1ou o Campionato con dous equipos diferentes, co Estrela Vermella (1987-88 e 1990-91) e co FK Vojvodina (1988-89), e a Supercopa de Iugoslavia co FK Partizan en 1989.\nEn 1992 ficha polo CD Lugo que aquela tempada disputaba a Segunda Divisi\u00f3n na tempada 1992-1993, descendendo ao final da mesma.\nUnha vez retirado do f\u00fatbol en activo traballou profesionalmente como representante de futbol\u00edstas, entre os seus clientes est\u00e1n por exemplo os serbios Mil\u0161 Krasi\u0107, Branislav Ivanovi\u0107 ou Milan Jovanovi\u0107, por\u00e9n os m\u00e1is co\u00f1ecidos son Ivica Olic e Nemanja Vidic."}
{"id": "211514", "revid": "98629", "url": "https://gl.wikipedia.org/wiki?curid=211514", "title": "Junas Naciri", "text": "Junas Naciri, nado en Diemen o 18 de xu\u00f1o de 1973, \u00e9 un exfutbolista neerland\u00e9s. Xogaba de centrocampista.\nTraxectoria.\nTras non triunfar na canteira do Ajax Amsterdam xogou no Telstar antes de fichar polo CD Lugo\nEn Lugo formou parte do equipo que xogou en Segunda Divisi\u00f3n na tempada 1992-1993, descendendo ao final da mesma. Tempada na cal apenas disputar\u00eda 2 encontros, ao chegar xa comezada a tempada como reforzo, por\u00e9n permanecer\u00eda no club ata o ano 2005 cando volve ao seu pa\u00eds natal, ao HFC Haarlem.\nRetirouse xogando en Portugal no \"Uni\u00e3o Desportiva Lavrense\" da Segunda Divisi\u00f3n Rexional de Porto."}
{"id": "211515", "revid": "22570", "url": "https://gl.wikipedia.org/wiki?curid=211515", "title": "Luis Castro", "text": "Luis Jos\u00e9 Castro Garc\u00eda, nado en Avil\u00e9s o 3 de novembro de 1966 \u00e9 un exfutbolista asturiano que xogaba na demarcaci\u00f3n de dianteiro.\nDesenvolveu a s\u00faa carreira en Segunda Divisi\u00f3n no Avil\u00e9s, onde xogar\u00eda d\u00faas tempadas, sendo traspasado tralo descenso deste na tempada 1992-1993 ao CD Lugo, acabado de ascender que xogar\u00eda ese ano na categor\u00eda de prata, descendendo ao final da mesma. Nesa tempada disputar\u00eda 30 partidos. Ao cabo dese ano ser\u00eda traspasado ao Toledo, tam\u00e9n en Segunda Divisi\u00f3n."}
{"id": "211516", "revid": "197", "url": "https://gl.wikipedia.org/wiki?curid=211516", "title": "Tesouro de Caldas de Reis", "text": "O tesouro de Caldas de Reis \u00e9 un conxunto de 36 pezas por un total de 14,9\u00a0kg de ouro de m\u00e1is de 20 quilates pertencente \u00e1 Idade de Bronce galaica e con concomitancias coas Illas Brit\u00e1nicas, Irlanda, Breta\u00f1a e Centroeuropa. A s\u00faa dataci\u00f3n oscilou dende o Bronce Final ata os que defenden que se incl\u00faa no Bronce Inicial (cronoloxicamente cara ao 1900-1800 a.C.).\nO tesouro de Caldas fai pensar nunha certa comunidade cultural coas fisterras europeas e dunha sociedade estruturada de xeito xer\u00e1rquico baixo elites que comezaban a monopolizar as relaci\u00f3ns comerciais e a acumulaci\u00f3n de riqueza. Bouza Brey, quen o deu a co\u00f1ecer, di que o tesouro non foi o agocho dun ourive local afirmou: \"\"Mejor nos inclinamos por creerlo riqueza tribal oculta ante peligro de invasi\u00f3n enemiga\". Blanco Freijeiro nega esta hip\u00f3tese: \"Este tesoro de Caldas no pudo ser, pues, ... la riqueza de una tribu ocultada ante un enemigo invasor\"\", a\u00ednda que non aventura unha hip\u00f3tese alternativa.\nRepresenta, hoxe por hoxe, a maior acumulaci\u00f3n de ouro de toda a Prehistoria europea.\nHistoria.\nO tesouro apareceu na zona das Silgadas, inmediata a Caldas, en 1940. O 20 de decembro, varios homes estaban colocando esteos para unha vi\u00f1a nun terreo acabado de rozar, cando Amalio Touceda Devesa, \u00f3 facer un burato na terra, observou que co ferro que estaba a cravar sa\u00eda un pedazo de ouro. Xunto cos outros obreiros que traballaban con el, escavaron e atoparon o tesouro s\u00f3 a uns 20\u00a0cm de profundidade. O tesouro estaba directamente na terra, sen recipiente ning\u00fan.\nOs descubridores decidiron calar o achado e proceder \u00e1 s\u00faa venda \u00f3s poucos, pero foron descubertos en xu\u00f1o de 1941 pola Garda Civil, que procedeu a intervir o que lles quedaba e avisar \u00f3s expertos. O 21 do mesmo mes, Ferm\u00edn Bouza-Brey, como Comisario provincial de Escavaci\u00f3ns Arqueol\u00f3xicas, xunto a Manuel Lois Vidal e Benxam\u00edn Valladares Salgado, acudiron \u00f3 cuartel da Garda Civil e reco\u00f1eceron o valor hist\u00f3rico e arqueol\u00f3xico do achado. Ese mesmo d\u00eda depositaron o tesouro no Banco de Espa\u00f1a de Pontevedra.\nA noticia do achado apareceu no \"Bolet\u00edn da Real Academia Galega\" n\u00ba 264, de 1942. Pronto pasaron a formar parte dos fondos do Museo de Pontevedra, que hoxe os exp\u00f3n no Edificio Sarmiento.\nDescrici\u00f3n.\nComo se vendeu boa parte dos obxectos que conformaban o tesouro, resulta imposible saber con exactitude a s\u00faa composici\u00f3n. Polas declaraci\u00f3ns dos descubridores suponse que poder\u00eda estar formado por uns 25\u00a0kg, dos que se conservan 14,9\u00a0kg . Das mesmas declaraci\u00f3ns ded\u00facese que o que se perdeu foron lingotes, non ningunha peza singular.\nO tesouro que hoxe se conserva est\u00e1 formado por catro tipos de obxectos:\nRecentemente descubriuse outro tesouro, este dentro da cidade, que se deu en denominar \"Tesouro de Caldas II\", algo posterior \u00f3 principal. Est\u00e1 formado por un aplique c\u00f3nico e 53 finas l\u00e1minas enroladas en forma de pequenos tubos, que se sup\u00f3n proceden dun diadema de li\u00f1as que foi troceada."}
{"id": "211517", "revid": "4421376", "url": "https://gl.wikipedia.org/wiki?curid=211517", "title": "Isu\u00e9", "text": "Isu\u00e9 \u00e9 o primeiro disco de estudo da cantante galega Mercedes Pe\u00f3n, publicouse no ano 2000."}
{"id": "211518", "revid": "56817", "url": "https://gl.wikipedia.org/wiki?curid=211518", "title": "Ajr\u00fa", "text": "Ajr\u00fa \u00e9 o segundo disco de estudio da cantante galega Mercedes Pe\u00f3n, publicouse no ano 2003."}
{"id": "211519", "revid": "5863", "url": "https://gl.wikipedia.org/wiki?curid=211519", "title": "Payo G\u00f3mez Chari\u00f1o", "text": ""}
{"id": "211520", "revid": "5863", "url": "https://gl.wikipedia.org/wiki?curid=211520", "title": "Pai G\u00f3mez Charinho", "text": ""}
{"id": "211521", "revid": "5863", "url": "https://gl.wikipedia.org/wiki?curid=211521", "title": "Payo G\u00f3mez Charinho", "text": ""}
{"id": "211522", "revid": "4817", "url": "https://gl.wikipedia.org/wiki?curid=211522", "title": "Cora (foguete)", "text": "Cora \u00e9 o nome dun foguete experimental europeo probado baixo a direcci\u00f3n da ELDO (European Launcher Development Organization), predecesora da ESA.\nCaracter\u00edsticas.\nCora foi un foguete experimental baseado no foguete franc\u00e9s Coralie e concibido para probar mediante voos suborbitais a segunda e terceira etapa do que deber\u00eda ser o novo foguete europeo, o Europa.\nA intenci\u00f3n inicial era usar d\u00faas versi\u00f3n do Cora:\nFinalmente s\u00f3 se probou a versi\u00f3n Cora 1 (prob\u00e1ndose de paso a cofia, de manufactura italiana), do cal se fixeron tres intentos de lanzamento. Dos tres intentos s\u00f3 se tivo \u00e9xito nun, abandon\u00e1ndose as probas nese punto. M\u00e1is tarde esta decisi\u00f3n revelouse desacertada, xa que as probas cos foguetes Europa completos fracasaron debido a problemas coas etapas superiores, cancel\u00e1ndose todo o proxecto e dando paso \u00f3s foguetes Ariane."}
{"id": "211524", "revid": "31271", "url": "https://gl.wikipedia.org/wiki?curid=211524", "title": "RuBisCO", "text": ""}
{"id": "211525", "revid": "23204", "url": "https://gl.wikipedia.org/wiki?curid=211525", "title": "Xos\u00e9 A. Touri\u00f1\u00e1n", "text": ""}
{"id": "211526", "revid": "27155", "url": "https://gl.wikipedia.org/wiki?curid=211526", "title": "Cromosoma 18", "text": "O cromosoma 18 humano \u00e9 un cromosoma pertencente a un dos 23 pares de cromosomas humanos. Posu\u00edmos normalmente d\u00faas copias deste cromosoma nas nosas c\u00e9lulas diploides e unha copia nas nosas c\u00e9lulas haploides ou gametos. Pola posici\u00f3n do seu centr\u00f3mero clasif\u00edcase como cromosoma submetac\u00e9ntrico. O cromosoma 18 est\u00e1 formado por uns 85 mill\u00f3ns de pares de bases e representa aproximadamente o 2,5 % do total de ADN da c\u00e9lula.\nA identificaci\u00f3n de xenes \u00e9 unha activa \u00e1rea da investigaci\u00f3n xen\u00e9tica, e hai varios m\u00e9todos para predicir o n\u00famero de xenes existentes nun cromosoma, polo que as cifras poden variar. Est\u00edmase que o cromosoma 18 cont\u00e9n probablemente entre 300 e 400 xenes. \u00c9 o cromosoma de menor densidade de xenes do cariotipo humano .\nXenes.\nAlg\u00fans dos xenes situados no cromosoma 18 son os seguintes:\nEnfermidades asociadas.\nAlgunhas enfermidades e trastornos asociadas con xenes do cromosoma 18 son as seguintes :\nTrastornos cromos\u00f3micos.\nOs cambios na estrutura ou no n\u00famero de copias do cromosoma 18 poden orixinar as seguintes patolox\u00edas :"}
{"id": "211527", "revid": "27155", "url": "https://gl.wikipedia.org/wiki?curid=211527", "title": "Cromosoma 18 humano", "text": ""}
{"id": "211529", "revid": "55340", "url": "https://gl.wikipedia.org/wiki?curid=211529", "title": "Archives de sciences sociales des religions", "text": "Archives de sciences sociales des religions (ASSR) \u00e9 unha revista francesa fundada en 1956 en Par\u00eds por Henri Desroche e Gabriel Le Bras co obxectivo de promover unha perspectiva comparativa, abranguendo a todas as relixi\u00f3ns vivas ou mortas, para favorecer unha cooperaci\u00f3n de todas as ciencias sociais coa fin de esclarecer as m\u00faltiples facetas do fen\u00f3meno relixioso e de expo\u00f1er reflexi\u00f3ns metodol\u00f3xicas e te\u00f3ricas.\nA publicaci\u00f3n, que ata 1973 se denominou Archives de Sociologie des Religions, \u00e9 trimestal, public\u00e1ndose en franc\u00e9s, ingl\u00e9s e castel\u00e1n e cada ano edita dous n\u00fameros tem\u00e1ticos e un bolet\u00edn bibliogr\u00e1fico."}
{"id": "211530", "revid": "23204", "url": "https://gl.wikipedia.org/wiki?curid=211530", "title": "Lillehammer IK", "text": "O Lillehammer Ishockeyklubb ou Lillehammer IK \u00e9 un equipo de h\u00f3ckey sobre xeo da cidade de Lillehammer (Noruega). O club foi fundado o 2 de novembro de 1957 e actualmente compite na GET-ligaen, a m\u00e1xima categor\u00eda do h\u00f3ckey sobre xeo noruegu\u00e9s, competici\u00f3n que ga\u00f1ou nunha ocasi\u00f3n en 1994. Xoga os seus partidos como local no Kristins Hall, un pavill\u00f3n con capacidade para 3.194 espectadores.\nHistoria.\nO club foi fundado o 2 de novembro de 1957, sendo pioneiro do h\u00f3ckey sobre xeo nas sexi\u00f3ns septentrionais do leste de Noruega. Durante os seus primeiros trinta anos de existencia xogou baixo condici\u00f3ns dif\u00edciles de xeo natural. Non obstante, o equipo foi capaz de producir alg\u00fans talentos como os irm\u00e1ns Arne e Lars Bergseng, que chegaron a ser dous dos mellores xogadores da primeira divisi\u00f3n durante os oitenta.\nA grande oportunidade para o club foi a candidatura de Lillehammer para os Xogos Ol\u00edmpicos de Inverno de 1994. A ra\u00edz da candidatura constru\u00eduse o Kristins Hall, que abriu as s\u00faas portas en 1988. A cidade tivo os seus Xogos Ol\u00edmpicos e o club o seu pavill\u00f3n. Co apoio do enorme interese que xurdiu na cidade, o club ascendeu dende a terceira divisi\u00f3n ata a Eliteserien en s\u00f3 tres anos, mais o \u00e9xito non rematou a\u00ed. Na primavera de 1994, logo dos Xogos Ol\u00edmpicos, o Lillehammer derrotou aos seus veci\u00f1os rivais de Storhamar Dragons nas finais do playoff polo t\u00edtulo para conseguir o seu primeiro e \u00fanico t\u00edtulo de liga ata a data."}
{"id": "211531", "revid": "5863", "url": "https://gl.wikipedia.org/wiki?curid=211531", "title": "Paio Gomes Chari\u00f1o", "text": ""}
{"id": "211532", "revid": "5863", "url": "https://gl.wikipedia.org/wiki?curid=211532", "title": "Paio Gomes Charinho", "text": ""}
{"id": "211533", "revid": "5863", "url": "https://gl.wikipedia.org/wiki?curid=211533", "title": "Pai Gomes Chari\u00f1o", "text": ""}
{"id": "211534", "revid": "5863", "url": "https://gl.wikipedia.org/wiki?curid=211534", "title": "Pai Gomes Charinho", "text": ""}
{"id": "211539", "revid": "5863", "url": "https://gl.wikipedia.org/wiki?curid=211539", "title": "Antonio Fa\u00edlde Gago", "text": ""}
{"id": "211540", "revid": "5863", "url": "https://gl.wikipedia.org/wiki?curid=211540", "title": "Antonio Failde Gago", "text": ""}
{"id": "211541", "revid": "5863", "url": "https://gl.wikipedia.org/wiki?curid=211541", "title": "Fa\u00edlde Gago", "text": ""}
{"id": "211542", "revid": "5863", "url": "https://gl.wikipedia.org/wiki?curid=211542", "title": "Failde Gago", "text": ""}
{"id": "211543", "revid": "5863", "url": "https://gl.wikipedia.org/wiki?curid=211543", "title": "Ant\u00f3n Fa\u00edlde", "text": ""}
{"id": "211544", "revid": "5863", "url": "https://gl.wikipedia.org/wiki?curid=211544", "title": "Ant\u00f3n Failde", "text": ""}
{"id": "211545", "revid": "5863", "url": "https://gl.wikipedia.org/wiki?curid=211545", "title": "Antonio Fa\u00edlde", "text": ""}
{"id": "211546", "revid": "5863", "url": "https://gl.wikipedia.org/wiki?curid=211546", "title": "Antonio Failde", "text": ""}
{"id": "211548", "revid": "89787", "url": "https://gl.wikipedia.org/wiki?curid=211548", "title": "Euphorbia", "text": "Euphorbia \u00e9 un x\u00e9nero de plantas da familia euforbi\u00e1ceas que abrangue 2008 especies, un dos x\u00e9neros m\u00e1is grandes e morfoloxicamente o m\u00e1is diverso . \"Euphorbia antiquorum\" \u00e9 o especie tipo para o x\u00e9nero \"Euphorbia\". Carl Linnaeus describiuna en 1753 en \"Species Plantarum\". O x\u00e9nero enc\u00f3ntrase principalmente nas rexi\u00f3ns tropicais e subtropicais de \u00c1frica e Am\u00e9rica, mais tam\u00e9n en zonas temperadas de todo o mundo. As especies suculentas habitan na s\u00faa maior\u00eda en \u00c1frica, Am\u00e9rica e Madagascar. Existe tam\u00e9n un amplo rango de especies insulares: no arquip\u00e9lago de Hawai onde reciben colectivamente o nome de \"akoko\", e nas Illas Canarias onde se co\u00f1ecen como \"tabaibas\".\nO nome bot\u00e1nico \"Euphorbia\" deriva de Euphorbo, o m\u00e9dico grego do rei Xuba II de Numidia (52\u201350 a.C. \u2013 23 d.C.), que casou cunha filla de Antonio e Cleopatra. El escribiu que unha Euphorbia, de forma de cacto, era un forte laxante. No 12 a.C., Xuba deulle o seu nome \u00e1 planta en resposta a que Augusto dedicara unha estatua a Antonio Musa, o seu m\u00e9dico persoal e irm\u00e1n de Euhorbo. Carl Linnaeus asignou o nome \"Euphorbia\" ao x\u00e9nero enteiro na honra do m\u00e9dico.\nDescrici\u00f3n.\nAs plantas son herbas anuais ou perennes, arbustos frondosos ou \u00e1rbores; o seu principal punto en com\u00fan \u00e9 a produci\u00f3n de l\u00e1tex, l\u00edquido branco leitoso, c\u00e1ustico e t\u00f3xico pola euforbina que cont\u00e9n. As ra\u00edces son delgadas ou grosas e carnosas ou ben tuberosas. Moitas especies son suculentas, algunhas espi\u00f1entas. O talo principal, e en moitas tam\u00e9n as p\u00f3las, das especies suculentas son grosos e carnosos, con 15\u201391\u00a0cm de altura. As follas caducifolias son opostas, alternadas ou en verticilio. Nas especies suculentas as follas adoitan ser pequenas e de vida curta. As est\u00edpulas son na s\u00faa maior\u00eda pequenas, transformadas en parte en espi\u00f1as ou gl\u00e1ndulas.\nAs flores, como en todas as euforbi\u00e1ceas, son unisexuais, pero \u00e9 caracter\u00edstico da Euphorbia presentar unha inflorescencia que aparenta unha flor \u00fanica, denominada ciatio, que \u00e9 un pequeno inv\u00f3lucro con forma de copa consistente en br\u00e1cteas fusionadas e gl\u00e1ndulas no bordo envolvendo un conxunto de flores estaminadas que circundan unha \u00fanica flor pistilada. Todo o conxunto asem\u00e9llase a unha soa flor. A maior\u00eda das especies son monoicas, presentando na mesma planta flores masculinas e feminias, non obstante algunhas son dioicas, con flores masculinas e femininas en diferentes plantas. Non \u00e9 raro que o ciatio central dunha cimeira sexa masculina e as laterais te\u00f1an ambos os dous sexos. \u00c1s veces nas plantas novas ou aquelas que medran en condici\u00f3ns desfavorables te\u00f1an s\u00f3 flores masculinas, e s\u00f3 producen flores femininas no ciatio ao madurecer ou mellorar as condici\u00f3ns.\nAs br\u00e1cteas con frecuencia asem\u00e9llanse follas, por veces de cores brillantes e atractivas e a\u00ednda outras veces moi pequenas. O froito \u00e9 capsular, con tres carpelos, raramente dous, que se divide en monocarpos na madureza, crebando explosivamente, diseminando as sementes, que son angulares, ovais ou esf\u00e9ricas e nalgunhas especies est\u00e1n recubertas cun arilo cun eleosoma no cabo.\nToxicidade.\nO l\u00edquido leitoso, chamado l\u00e1tex, desenvolveuse como un disuasivo para os herb\u00edvoros. \u00c9 de cor branca e incoloro cando seca, ag\u00e1s en \"E. abdelkuri\", onde \u00e9 amarelo. O l\u00edquido sae a presi\u00f3n por calquera ferida e calla despois duns poucos minutos de contacto co aire. A composici\u00f3n espec\u00edfica de \u00e9steres diterpenos ou triterpenos var\u00eda, determinando que c\u00e1ustica e irritante \u00e9 cada especie. En contacto coas membranas mucosas (ollo, nariz, boca), o l\u00e1tex pode producir unha inflamaci\u00f3n moi dolorosa e mesmo pode chegar a producir cegueira.\nUsos.\nVarias plantas do x\u00e9nero medran como plantas de xard\u00edn, entre elas a \"E. pulcherrima\" (a co\u00f1ecida flor do Nadal) e a suculenta \"E. trigona\". \"E. pekinensis\" \u00fasase na medicina tradicional chinesa, onde se clasfica como unha das 50 herbas principais. Varias especies tam\u00e9n as utilizan as larvas dalg\u00fans Lepid\u00f3pteros, como \u00e9 o caso de \"Hyles euphorbiae\" e \"Hyles tithymali\", e mais tam\u00e9n \"Hypercompe scribonia\".\nTaxonom\u00eda.\nSegundo estudos recentes de secuencia de ADN moitos dos \"x\u00e9neros sat\u00e9lites\" m\u00e1is pequenos arredor do enorme x\u00e9nero \"Euphorbia\" ani\u00f1an neste \u00faltimo. Como consecuencia estes taxons, as\u00ed como o x\u00e9nero xeralmente non aceptado Chamaesyce e mais tam\u00e9n o pequeno x\u00e9nero \"Cubanthus\", Elaeophorbia, Endadenium, Monadenium, Synadenium\ne Pedilanthus transfer\u00edronse a \"Euphorbia\". A subtribo enteira Euphorbiinae agora s\u00f3 consiste no x\u00e9nero \"Euphorbia\".\nSubx\u00e9neros.\nO x\u00e9nero \"Euphorbia\" \u00e9 un dos m\u00e1is grandes e complexos das anxiospermas e moitos bot\u00e1nicos fixeron intentos infrutuosos para dividilo noutros m\u00e1is pequenos. Segundo recentes estudos filoxen\u00e9ticos, \"Euphorbia\" poder\u00edase dividir en 4 subx\u00e9neros, cada un contendo varias, a\u00ednda non suficientemente estudados, secci\u00f3ns e grupos. Destes, \"Esula\" \u00e9 o m\u00e1is basal. \"Chamaesyce\" e \"Euphorbia\" son probablemente grupos irm\u00e1ns pero moi estreitamente relacionados co \"Rhizanthium\". Con toda probabilidade desenvolv\u00e9ronse amplas adaptaci\u00f3ns xerom\u00f3rficas en varias ocasi\u00f3ns; non se co\u00f1ece se o antecesor das li\u00f1axes \"Rhizanthium\" e \"Euphorbia\" foi xerom\u00f3rfico ou se ese vasto xeromorfismo \u00e9 totalmente polifil\u00e9tico mesmo a nivel do subx\u00e9nero."}
{"id": "211554", "revid": "89787", "url": "https://gl.wikipedia.org/wiki?curid=211554", "title": "Sitio activo", "text": "O sitio activo ou centro activo dun encima \u00e9 a parte do encima onde entra o substrato e ten lugar a reacci\u00f3n qu\u00edmica que o transforma en produto. O centro activo dun encima adoita encontrarse nunha fenda ou bolsa formada na superficie do encima, que est\u00e1 revestida por determinados amino\u00e1cidos que participan no reco\u00f1ecemento e colocaci\u00f3n adecuada do substrato e interaccionan con el para facilitar a reacci\u00f3n catalizada polo encima (estes amino\u00e1cidos reactivos denom\u00ednanse amino\u00e1cidos catal\u00edticos). Outros catalizadores con actividade encim\u00e1tica non son prote\u00ednas sen\u00f3n ribozimas de ARN, nos cales o sitio activo est\u00e1 formado por nucle\u00f3tidos. A especificidade dun encima por un determinado substrato depende fundamentalmente da forma e tipo de amino\u00e1cidos do seu centro activo.\nNo centro activo \u00e9 onde se sit\u00faan os cofactores e grupos prost\u00e9ticos cando estes interve\u00f1en na reacci\u00f3n. Alg\u00fans inhibidores encim\u00e1ticos (pero non todos) tam\u00e9n interaccionan co centro activo.\nMecanismo de uni\u00f3n co substrato.\nPropux\u00e9ronse dous modelos de funcionamento encim\u00e1tico que te\u00f1en que ver co seu centro activo: o modelo de chave e pechadura de Fischer e o modelo de axuste inducido de Koshland.\nO modelo de chave e pechadura asume que a forma do substrato coincide perfectamente coa estrutura do sitio activo, igual que unha chave coa s\u00faa pechadura, e que non hai modificaci\u00f3ns no sitio activo posteriores \u00e1 entrada do substrato. Este modelo \u00e9 excesivamente simple, polo que \u00e9 m\u00e1is aceptado o modelo alternativo de axuste inducido.\nO modelo de axuste inducido considera que as estruturas do substrato e do sitio activo son parecidas pero non iguais, e asume que o sitio activo \u00e9 flexible e as interacci\u00f3ns entre os amino\u00e1cidos do centro activo co substrato cando este entra fan que se produzan unha serie de pequenos cambios conformacionais, que fan que o axuste entre substrato e sitio activo mellore.\nQu\u00edmica da cat\u00e1lise.\nOs substratos \u00fanense ao sitio activo establecendo cos amino\u00e1cidos diversas interacci\u00f3ns como enlaces de hidr\u00f3xeno, interacci\u00f3ns hidr\u00f3fobas, enlaces covalentes temporais, interacci\u00f3ns por forzas de van der Waals ou unha combinaci\u00f3n deles para formar o complexo encima-substrato. Os residuos do sitio activo act\u00faan como doantes ou aceptores de prot\u00f3ns ou outros grupos para o substrato, facilitando a reacci\u00f3n. \nTodas estas interacci\u00f3ns modifican a enerx\u00eda de activaci\u00f3n da reacci\u00f3n, que se fai menor, polo que a reacci\u00f3n \u00e9 m\u00e1is doada e vai m\u00e1is r\u00e1pida. O produto \u00e9 xeralmente inestable no centro activo debido a impedimentos est\u00e9ricos, polo que \u00e9 forzado a sa\u00edr, e unha vez liberado o encima torna ao seu estado inicial e pode recibir unha nova mol\u00e9cula de substrato."}
{"id": "211555", "revid": "27155", "url": "https://gl.wikipedia.org/wiki?curid=211555", "title": "Centro activo", "text": ""}
{"id": "211556", "revid": "23204", "url": "https://gl.wikipedia.org/wiki?curid=211556", "title": "Niall Binns", "text": "Niall Binns, nado en Londres en 1965, \u00e9 poeta brit\u00e1nico en lingua castel\u00e1 residente en Espa\u00f1a.\nTraxectoria.\nEstudou en Oxford, Santiago de Chile e Madrid. Viviu tam\u00e9n en Par\u00eds e Co\u00edmbra. \u00c9 profesor de literatura hispanoamericana na Universidade Complutense de Madrid."}
{"id": "211557", "revid": "1131", "url": "https://gl.wikipedia.org/wiki?curid=211557", "title": "Peletre", "text": ""}
{"id": "211558", "revid": "89787", "url": "https://gl.wikipedia.org/wiki?curid=211558", "title": "The Temper Trap", "text": "The Temper Trap \u00e9 unha banda australiana de indie rock formada no 2005. Os membros da banda son Dougy Mandagi na voz, Jonathon Aherne no baixo, Toby Dundas na bater\u00eda, Lorenzo Sillitto na guitarra e Joseph Greer no teclado e a guitarra.\nJim Abbiss foi o produtor que os descubriu e o que lles gravou 'Conditions', o seu primeiro disco. Deste \u00e1lbum extr\u00e1ese o que \u00e9 o seu maior \u00e9xito: 'Sweet Disposition', unha canci\u00f3n que acadou gran popularidade grazas \u00f3 filme \"(500) Days of Summer\"."}
{"id": "211559", "revid": "31997", "url": "https://gl.wikipedia.org/wiki?curid=211559", "title": "Xos\u00e9 Dur\u00e1n", "text": "Xos\u00e9 Manuel Rodr\u00edguez Dur\u00e1n, nado en Cuntis o 19 de maio de 1957, \u00e9 un xornalista e escritor galego.\nTraxectoria.\nLicenciado en Ciencias Qu\u00edmicas e Xornalismo, a maior parte da s\u00faa actividade profesional est\u00e1 vinculada aos mundos da radio e da televisi\u00f3n, nos que se dedicou \u00e1 informaci\u00f3n deportiva e \u00e1 informaci\u00f3n xeral: Radio Pontevedra, Radio Noroeste, Faro de Vigo-Pontevedra. En 1985 comezou o seu traballo na Televisi\u00f3n de Galicia, onde foi director de telexornais e de programas como \"O semanal\" e \"Reporteiros\", ademais de encargarse de diversos informativos especiais: CienciaNosa, Vivir Aqu\u00ed ou Vivir o Mar. Foi tam\u00e9n xefe de deportes e redactor-xefe dos Servizos Informativos da TVG. Colaborou en varias revistas literarias. Foi autor do primeiro audiolibro galego situado nunha tenda virtual (iTunes), para descargas por ordenador."}
{"id": "211560", "revid": "5132", "url": "https://gl.wikipedia.org/wiki?curid=211560", "title": "V\u00edrgula", "text": ""}
{"id": "211562", "revid": "27155", "url": "https://gl.wikipedia.org/wiki?curid=211562", "title": "Encima alost\u00e9rico", "text": "Os encimas alost\u00e9ricos son encimas que cambian a s\u00faa conformaci\u00f3n ao unirse a eles unha mol\u00e9cula efectora, e dito cambio provoca unha aparente variaci\u00f3n na afinidade da uni\u00f3n noutro sitio de uni\u00f3n de ligandos (o sitio activo onde se une o substrato). Por tanto, te\u00f1en dous sitios de uni\u00f3n de ligandos, un sitio alost\u00e9rico para a uni\u00f3n do efector e o sitio activo onde se une o substrato. Esta \"acci\u00f3n a distancia\" na que a uni\u00f3n dun ligando afecta \u00e1 uni\u00f3n doutro nun sitio diferente da mol\u00e9cula, \u00e9 a esencia do concepto de alosterismo. As mol\u00e9culas efectoras adoitan ser pequenas mol\u00e9culas e mesmo en moitos casos poden funcionar como efectores os mesmos substratos. Cando \u00e9 igual ao substrato o efector ch\u00e1mase homotr\u00f3pico, e se \u00e9 distinto ch\u00e1mase heterotr\u00f3pico.\nO alosterismo xoga un importante papel en moitos procesos biol\u00f3xicos fundamentais, inclu\u00edndo entre outras cousas a sinalizaci\u00f3n celular (transduci\u00f3n de sinais) e a regulaci\u00f3n do metabolismo. A maior\u00eda dos encimas alost\u00e9ricos constan de varias subunidades, e inicialmente pens\u00e1base que todos ser\u00edan as\u00ed, pero hoxe sabemos que tam\u00e9n os hai dunha soa subunidade..\nOs encimas que non est\u00e1n formados por dominios/subunidades asociadas mostran unha cin\u00e9tica que segue a ecuaci\u00f3n de Michaelis-Menten, pero os encimas alost\u00e9ricos te\u00f1en varios dominios/subunidades e mostran unha uni\u00f3n cooperativa. En xeral, esta cooperatividade orixina que os encimas alost\u00e9ricos presenten unha dependencia da concentraci\u00f3n dos seus substratos que segue unha funci\u00f3n sigmoidal en sistemas positivamente cooperativos (a s\u00faa gr\u00e1fica de velocidade non presenta a gr\u00e1fica hiperb\u00f3lica t\u00edpica dos encimas que seguen a ecuaci\u00f3n de Michaelis-Menten). Isto fai que a maior\u00eda dos encimas alost\u00e9ricos var\u00eden moito o seu rendemento catal\u00edtico en resposta a pequenos cambios na concentraci\u00f3n do efector. As mol\u00e9culas efectoras poden causar que o encima se faga m\u00e1is ou menos activo ao faceren cambiar o conxunto do encima entre estados de maior afinidade (activos) e menor afinidade (inactivos). Por tanto, o efector pode ter un efecto activador ou inhibidor segundo os casos. Os sitios de uni\u00f3n para os efectores heterotr\u00f3picos, chamados sitios alost\u00e9ricos, est\u00e1n normalmente separados do sitio activo pero termodinamicamente asociados a el.\nPropiedades cin\u00e9ticas.\nAs propiedades cin\u00e9ticas dos encimas alost\u00e9ricos expl\u00edcanse en termos de cambio conformacional entre un estado \"tenso\" de baixa actividade e baixa afinidade ou estado T, e un estado \"relaxado\" de alta actividade e alta afinidade ou estado R. A\u00ednda que estas d\u00faas formas estruturalmente diferentes do encima se demostrou que existen en varios encimas alost\u00e9ricos co\u00f1ecidos, o que se co\u00f1ece peor son as bases moleculares da conversi\u00f3n entre os dous estados. Propux\u00e9ronse dous modelos principais para describir as bases do mecanismo do alosterismo dos encimas. No denominado modelo concertado de Monod, Wyman, e Changeux , consid\u00e9rase que a prote\u00edna ten s\u00f3 dous estados globais de \u201ctodo ou nada\u201d, entanto que no denominado modelo secuencial de Koshland, Nemethy, e Filmer est\u00e1n permitidos varios estados globais conformacionais/enerx\u00e9ticos diferentes. Recentemente, o uso combinado de t\u00e9cnicas f\u00edsicas (por exemplo, cristalograf\u00eda de raios X e SAX) e t\u00e9cnicas xen\u00e9ticas (mutax\u00e9nese dirixida a sitio ou SDM) permitiron aos investigadores estudar con m\u00e1is profundidade as bases moleculares do alosterismo. O encima de \"Escherichia coli\" aspartato carbamoiltransferase (ATCase) \u00e9 un dos sistemas modelo para estudar a regulaci\u00f3n alost\u00e9rica. Por\u00e9n, \u00e9 irrefutable que o sistema alost\u00e9rico can\u00f3nico que usado para a comprensi\u00f3n actual do alosterismo \u00e9 a hemoglobina tetram\u00e9rica dos vertebrados. Isto d\u00e9bese en parte a que foi a primeira macromol\u00e9cula biol\u00f3xica da que se resolveu a s\u00faa estrutura cristalina, grazas aos traballos de Max Perutz."}
{"id": "211563", "revid": "1131", "url": "https://gl.wikipedia.org/wiki?curid=211563", "title": "Penafiel", "text": "Penafiel \u00e9 un concello do Distrito do Porto, na Rexi\u00f3n Norte e subrexi\u00f3n T\u00e1mega (Portugal). A capital do concello conta cuns 9.343 habitantes.\n\u00c9 sede dun municipio de 212,82\u00a0km\u00b2 de extensi\u00f3n e 72.265 habitantes (2011), subdividido en 38 fregues\u00edas. O concello limita ao norte co concello de Lousada, ao nordeste can Amarante, ao leste con Marco de Canaveses, ao sur co concello de Castelo de Paiva e ao oeste cos de Gondomar e Paredes.\nFregues\u00edas.\nPenafiel est\u00e1 formado polas seguintes 38 fregues\u00edas:"}
{"id": "211565", "revid": "27155", "url": "https://gl.wikipedia.org/wiki?curid=211565", "title": "Enzima alost\u00e9rico", "text": ""}
{"id": "211566", "revid": "1131", "url": "https://gl.wikipedia.org/wiki?curid=211566", "title": "Felgueiras", "text": "Felgueiras \u00e9 unha cidade situada no Distrito do Porto, Rexi\u00f3n Norte e subrexi\u00f3n de T\u00e1mega (Portugal). A capital do concello conta cuns 15.525 habitantes, dentro da fregues\u00eda de Margaride.\n\u00c9 sede dun concello cunha extensi\u00f3n de 115,74\u00a0km\u00b2 e 58.065 habitantes (2011), subdividido en 32 fregues\u00edas. O concello limita ao norte co concello de Fafe, ao nordeste co de Celorico de Basto, ao sueste co de Amarante, ao suroeste co de Lousada e ao noroeste cos de Vizela e Guimar\u00e3es.\nExistem d\u00faas cidades no concello: Felgueiras e Lixa.\nFregues\u00edas.\nO concello de Felgueiras est\u00e1 formado polas seguintes 32 fregues\u00edas:"}
{"id": "211567", "revid": "56817", "url": "https://gl.wikipedia.org/wiki?curid=211567", "title": "Gran Premio de M\u00f3naco de 1976", "text": "O Gran Premio de M\u00f3naco de 1976 foi unha carreira de F\u00f3rmula Un celebrada o 30 de maio de 1976 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nFoi o 34\u00ba Gran Premio de M\u00f3naco, xa que a primeira carreira celebrouse por primeira vez en 1929. A carreira foi ga\u00f1ada por Niki Lauda piloto de Ferrari que tam\u00e9n lograra a pole position. Jody Scheckter terminou a carreira en segunda posici\u00f3n co equipo Tyrrell, mentres que o seu compa\u00f1eiro de equipo, Patrick Depailler, completou o podio en terceira posici\u00f3n. Como consecuencia da carreira, Lauda ampliou a s\u00faa vantaxe no Campionato do Mundo de Pilotos a 33 puntos.\nV\u00e9xase tam\u00e9n.\nLigaz\u00f3ns externas.\n\"Unless otherwise indicated, all race results are taken from "}
{"id": "211568", "revid": "22570", "url": "https://gl.wikipedia.org/wiki?curid=211568", "title": "Chicago Sky", "text": "O Chicago Sky \u00e9 un equipo profesional de baloncesto con base na cidade de Rosemont, Illinois. Xogan na Conferencia Leste da Women's National Basketball Association (WNBA). O equipo foi fundado antes da tempada de 2006.\nOs Sky clasific\u00e1ronse por primeira vez na s\u00faa historia para os Playoffs da WNBA o 23 de agosto de 2013, e fixeron a s\u00faa primeira aparici\u00f3n nas Finais da WNBA o 3 de setembro de 2014."}
{"id": "211571", "revid": "98629", "url": "https://gl.wikipedia.org/wiki?curid=211571", "title": "Longa Marcha (foguete)", "text": "Longa Marcha (\"Chang Zheng\" en Pinyin, e normalmente referido abreviadamente como CZ) \u00e9 unha familia de foguetes operados pola Rep\u00fablica Popular da China.\nHistoria e caracter\u00edsticas.\nO regreso a China desde de Tsien Hsue-Shen en 1955, te\u00f3rico de primeiro nivel da fogueter\u00eda formado nos Estados Unidos, marcou o inicio da China como potencia espacial. En 1956 Tsien asist\u00edu \u00e1s negociaci\u00f3ns polas cales a Uni\u00f3n Sovi\u00e9tica transferir\u00eda tecnolox\u00eda nuclear e de foguetes a China, o que inclu\u00eda a asistencia de estudantes chineses a universidades sovi\u00e9ticas. A tarefa de po\u00f1er en marcha toda a industria capaz de levar a constru\u00edr foguetes espaciais foi todo un desaf\u00edo, xa que o pa\u00eds tivo que partir de cero nese aspecto. Como punto de partida a Uni\u00f3n Sovi\u00e9tica proporcionou un foguete R-2, unha versi\u00f3n mellorada do m\u00edsil V-2 alem\u00e1n. Cara 1960 o goberno sovi\u00e9tico decidiu deixar de colaborar coa China, pero pese ao inconveniente, Tsien xa conseguiu reproducir a finais dese mesmo ano un R-2 con medios totalmente chineses.\nCara 1971 comezou coas probas do seu primeiro m\u00edsil bal\u00edstico intercontinental (ICBM, \"Intercontinental Ballistic Missile\"), o DF-5, un m\u00edsil de d\u00faas etapas de propelente l\u00edquido do cal derivan t\u00f3dolos foguetes da familia Longa Marcha. A familia de lanzadores incl\u00fae os foguetes Longa Marcha 2, Longa Marcha 3 e Longa Marcha 4, con etapas superiores criox\u00e9nicas e aceleradores de propelente l\u00edquido, dando lugar a 12 configuraci\u00f3ns posibles dos distintos foguetes, chegando a ser capaces de po\u00f1er ata 9200\u00a0kg en \u00f3rbita. No ano 2000 comezouse a traballar no dese\u00f1o dunha nova xeraci\u00f3n de foguetes Longa Marcha completamente criox\u00e9nicos e de alto rendemento, a\u00ednda que o seu desenvolvemento vai con demora."}
{"id": "211573", "revid": "25871", "url": "https://gl.wikipedia.org/wiki?curid=211573", "title": "Subdivisi\u00f3ns de Armenia", "text": "Armenia est\u00e1 organizada pol\u00edtico-territorialmente en once subdivisi\u00f3ns. Destas once, dez son chamadas provincias, \"marzer\" (en armenio \u0574\u0561\u0580\u0566\u0565\u0580), en singular \"marz\" (\u0574\u0561\u0580\u0566), que \u00e9 derivada da palabra persa \"marz\", cuxo significado \u00e9 fronteira, l\u00edmite. Ierev\u00e1n \u00e9 tratada separadamente e recibe status especial de \"hamaynq\" (\u0570\u0561\u0574\u0561\u0575\u0576\u0584) por ser a capital do pa\u00eds. O l\u00edder do executivo en cada unha das 10 provincias \u00e9 o \"marzpet\" (\u0574\u0561\u0580\u0566\u057a\u0565\u057f) ou gobernador da \"marz\", nomeado polo goberno de Armenia. En Ierev\u00e1n, o l\u00edder do executivo \u00e9 o prefecto, escollido polo presidente.\nComunidades (\"hamaynkner\").\nDentro de cada provincia est\u00e1n as comunidades (\"hamaynkner\", singular\"hamaynk\"). Cada comunidade \u00e9 autogobernada e consiste dunha ou m\u00e1is localidades (\"bnakavayrer\", singular \"bnakavayr\"). As localidades son clasificadas como cidades (\"kaghakner\", singular\"kaghak\") ou vilas (\"gyugher\", singular\"gyugh\"). En 2007, Armenia posu\u00eda 915 comunidades, das cales 49 eran consideradas urbanas e 866 consideradas rurais. A capital, Ierev\u00e1n, tam\u00e9n ten o estatuto dunha comunidade. Al\u00e9n diso, Ierev\u00e1n \u00e9 dividida en doce distritos semi-aut\u00f3nomos."}
{"id": "211574", "revid": "12452", "url": "https://gl.wikipedia.org/wiki?curid=211574", "title": "Hermitage", "text": ""}
{"id": "211575", "revid": "89787", "url": "https://gl.wikipedia.org/wiki?curid=211575", "title": "A novena onda", "text": "A novena onda (en ) \u00e9 unha das obras m\u00e1is famosas do pintor ruso de orixe armenia Iv\u00e1n Aivazovsky, que foi realizada en 1850.\nDescrici\u00f3n.\nRepresenta un mar despois da tormenta na noite e uns n\u00e1ufragos (sete) tratando de salvarse agarrados aos restos dun barco afundido. O nome fai alusi\u00f3n \u00e1 tradici\u00f3n mari\u00f1eira que atribu\u00eda \u00e1 novena onda da tempestade o efecto m\u00e1is destrutivo.\nA pintura ten tons c\u00e1lidos nos que o mar parece non ser tan ameazante e lle d\u00e1 unha oportunidade \u00e1 xente para sobrevivir.\nAivazovski caracter\u00edzase polas s\u00faas pinturas sobre temas mari\u00f1os e navais, cos ingredientes com\u00fans da luz, a forza das ondas e a espectacularidade do mar con todo o seu realismo pero tam\u00e9n co esp\u00edrito rom\u00e1ntico propio do s\u00e9culo XIX."}
{"id": "211582", "revid": "85894", "url": "https://gl.wikipedia.org/wiki?curid=211582", "title": "Ram\u00f3n F\u00e9lix Blanco G\u00f3mez", "text": "Ram\u00f3n F\u00e9lix Blanco G\u00f3mez, nado en Santa Marta de Moreiras (O Pereiro de Aguiar) o 20 de maio de 1945 e finado en Vent\u00edn (Ames) o 25 de decembro de 2001, foi un sindicalista e pol\u00edtico galego.\nTraxectoria.\nEmigrado en Su\u00edza, foi redactor da revista \"El Obrero\", editada pola Federaci\u00f3n da construci\u00f3n da Uni\u00f3n Sindical su\u00edza. De volta a Galicia, foi elixido secretario de organizaci\u00f3n da Uni\u00f3n General de Trabajadores (1979), secretario de organizaci\u00f3n do PSdeG-PSOE e deputado do Parlamento de Galicia polo PSdeG-PSOE nas tres primeiras lexislaturas (1981-1993). Formou parte do primeiro goberno da Xunta en xu\u00f1o de 1979, presidido por Xos\u00e9 Quiroga Su\u00e1rez, por un breve per\u00edodo pois dimitiu o 6 de decembro dese ano. Foi soterrado en Xinzo de Limia.\nVida persoal.\nCasou con Vita Portela Ribero e foi pai de Roberto, Ana e Aida Blanco Portela."}
{"id": "211583", "revid": "5863", "url": "https://gl.wikipedia.org/wiki?curid=211583", "title": "\u00a1Que inventen ellos!", "text": "\u00a1Que inventen ellos! ( en galego: \"Que inventen eles!\") \u00e9 unha lapidaria expresi\u00f3n de Miguel de Unamuno cuxo repetido uso e abuso produciu un t\u00f3pico ou clix\u00e9 que se utiliza con sentidos opostos.\nO t\u00f3pico \u00e9 mostra de at\u00e9 que punto a ciencia e a tecnolox\u00eda foron en Espa\u00f1a unha realidade marxinal na s\u00faa organizaci\u00f3n e contexto social, de modo que se chegou a converter nunha especie de estereotipo nacional espa\u00f1ol, unhas veces rexeitado por impropio ou humillante e outras veces asumido con orgullo e desd\u00e9n, como era o seu prop\u00f3sito orixinal.\nA fortuna do uso da frase produciu mesmo a s\u00faa par\u00e1frase, nalg\u00fan caso nun sentido feminista, reivindicando o papel da muller na ciencia: Que inventen elas."}
{"id": "211584", "revid": "27155", "url": "https://gl.wikipedia.org/wiki?curid=211584", "title": "Ciclo de Cori", "text": " \nO ciclo de Cori (ou ciclo do \u00e1cido l\u00e1ctico) \u00e9 un ciclo de reacci\u00f3ns metab\u00f3licas que ten lugar no m\u00fasculo e f\u00edgado, por medio das cales o lactato producido a partir da glicosa por fermentaci\u00f3n no m\u00fasculo en condici\u00f3ns anaerobias durante o esforzo f\u00edsico, \u00e9 transformado no f\u00edgado de novo en glicosa durante o repouso. Foi descrito en 1927 por Gerty Theresa Cori e Carl Cori (ga\u00f1adores do premio Nobel de Medicina e Fisiolox\u00eda de 1947).\nAs c\u00e9lulas musculares alim\u00e9ntanse principalmente da glicosa que lles chega por v\u00eda sangu\u00ednea procedente do f\u00edgado ou est\u00e1 almacenada nas s\u00faas propias reservas de glic\u00f3xeno.\nCando se produce un traballo muscular moi intenso e r\u00e1pido a c\u00e9lula muscular consome a s\u00faa glicosa e inicia unha grande actividade glicoxenol\u00edtica (degradaci\u00f3n de glic\u00f3xeno) en condici\u00f3ns anaerobias, xa que o sangue non pode subministrar o suficiente os\u00edxeno. Nestas condici\u00f3ns a glicosa non pode ser \"respirada\" nas mitocondrias e sofre fermentaci\u00f3n homol\u00e1ctica no citosol orixinando grandes cantidades de lactato no m\u00fasculo. O lactato difunde ao sangue e chega ao f\u00edgado, onde no repouso ter\u00e1 lugar a segunda parte do ciclo, na que por gliconeox\u00e9nese se produce glicosa a partir do lactato, e esta glicosa pode volver de novo ao m\u00fasculo.\nO ciclo integra a glic\u00f3lise e a gliconeox\u00e9nese en dous \u00f3rganos do corpo: m\u00fasculo e f\u00edgado. A s\u00faa importancia d\u00e9bese a que impide a acidose l\u00e1ctica no m\u00fasculo en condici\u00f3ns anaer\u00f3bicas, xa que antes de que ocorra o lactato \u00e9 retirado do m\u00fasculo e levado ao f\u00edgado.\nO ciclo \u00e9 tam\u00e9n importante para a produci\u00f3n de enerx\u00eda no m\u00fasculo en forma de ATP durante a actividade muscular (pero no f\u00edgado hai gasto de ATP). O ciclo de Cori funciona m\u00e1is eficazmente cando a actividade muscular cesa (no repouso). Nese momento recup\u00e9rase a d\u00e9beda de os\u00edxeno producida en anaerobiose.\nCiclo de Cori.\nPodemos esquematizar o ciclo de Cori as\u00ed:\nEsta reciclaxe do \u00e1cido l\u00e1ctico que realiza o ciclo de Cori \u00e9 custosa enerxeticamente, xa que, debido o consumo de ATP na gliconeox\u00e9nese hep\u00e1tica, g\u00e1stanse 4 ATP netos por cada volta do ciclo. Isto quere dicir que o ciclo non se poder\u00eda manter permanentemente.\nO ciclo de Cori e a actividade muscular.\nComezo da actividade muscular.\nDurante as contracci\u00f3ns musculares o ATP almacenado nos m\u00fasculos \u00e9 rapidamente utilizado e debe xerarse m\u00e1is ATP para fornecer as demandas enerx\u00e9ticas do m\u00fasculo. Ao comezar a actividade muscular, a medula adrenal libera adrenalina (epinefrina), hormona encargada de estimular a glicoxen\u00f3lise no m\u00fasculo. Como resultado, lib\u00e9rase glicosa 6-fosfato dentro da c\u00e9lula muscular. A glicosa entra directamente na glic\u00f3lise, para dar lugar a piruvato, 2 ATP e NADH. Se os niveis de os\u00edxeno son suficientes, o piruvato producido durante a glic\u00f3lise entra nas mitocondrias, conv\u00e9rtese en acetil-CoA e entra no ciclo de Krebs polo que se desenvolve normalmente a respiraci\u00f3n celular aer\u00f3bica. Ao mesmo tempo, lib\u00e9rase a hormona glicag\u00f3n no f\u00edgado, unha hormona que estimula a glicoxen\u00f3lise e a gliconeox\u00e9nese hep\u00e1ticas. A glicosa 6-fosfato producida no f\u00edgado entra na circulaci\u00f3n sangu\u00ednea e dir\u00edxese aos m\u00fasculos. Durante o exercicio, o m\u00fasculo aumenta de sete a 40 veces a s\u00faa captaci\u00f3n muscular de glicosa en comparaci\u00f3n co estado de repouso. Isto sup\u00f3n un grande incremento nos requirimentos de glicosa e enerx\u00eda que esgota as reservas de glic\u00f3xeno muscular e hep\u00e1tico, a homeostase da glicosa mantense grazas ao aumento da actividade do ciclo de Cori e outros procesos fisiol\u00f3xicos.\nEn actividade muscular intensa e r\u00e1pida.\nSe a actividade muscular contin\u00faa, a dispo\u00f1ibilidade de os\u00edxeno nas mitocondrias para funcionar como aceptor final de electr\u00f3ns na cadea respiratoria se converte nun factor limitante. O os\u00edxeno que chega ao m\u00fasculo \u00e9 insuficiente para cubrir as necesidades, o que provoca un estancamento da respiraci\u00f3n celular e empeza a acumularse piruvato e NADH, xa que o piruvato non pode ser \"respirado\" nas mitocondrias. Para que a glic\u00f3lise poida continuar en situaci\u00f3ns anaer\u00f3bicas, o piruvato entra na v\u00eda alternativa da fermentaci\u00f3n l\u00e1ctica, na cal o encima citos\u00f3lico lactato deshidroxenase (LDH) converte o piruvato en lactato. Este proceso \u00e9 imprescindible, xa que reoxida o NADH para que poida volver a ser reducido na glic\u00f3lise (sen NAD+ a glic\u00f3lise deter\u00edase). A glic\u00f3lise e a fermentaci\u00f3n homol\u00e1ctica poden as\u00ed proporcionar ATP para que o m\u00fasculo siga funcionando, pero fano en pequenas cantidades. Coa fin de manter taxas adecuadas de ATP neste contexto de menos rendemento da produci\u00f3n de ATP, a glic\u00f3lise e a fermentaci\u00f3n l\u00e1ctica deben aumentar considerablemente, acelerando a\u00ednda m\u00e1is a s\u00edntese de lactato. Por\u00e9n, se non se recicla o lactato, rapidamente se acumular\u00eda este produto dentro do m\u00fasculo e cando as cantidades de mol\u00e9culas tamp\u00f3n que controlan o pH non sexan suficientes para compensar o incremento de i\u00f3ns hidr\u00f3xeno (H+), producir\u00edase acidose. Como os tecidos musculares producen m\u00e1is lactato e piruvato do que poden catabolizar, o lactato entra no plasma e \u00e9 transportado ata o f\u00edgado.\nA segunda parte do ciclo ocorre no f\u00edgado, onde o lactato \u00e9 convertido en piruvato e logo, por gliconeoxnese, transf\u00f3rmase de novo en glicosa. Despois, a glicosa entra no plasma e \u00e9 transportada aos m\u00fasculos, cerrando as\u00ed o ciclo. En esencia, a acidose \u00e9 o prezo que se debe pagar para cubrirmos as necesidades enerx\u00e9ticas durante a hipoxia celular.\nSe segue habendo un alto requirimento enerx\u00e9tico no m\u00fasculo, a glicosa procedente do f\u00edgado que chega ao m\u00fasculo entra al\u00ed na glic\u00f3lise outra vez. Por\u00e9n, se a actividade muscular remata, a glicosa pode ser almacenada en forma de glic\u00f3xeno por glic\u00f3xenox\u00e9nese. En realidade a glicosa procedente do f\u00edgado non sempre debe regresar ao m\u00fasculo, xa que, segundo as necesidades, pode ser transportada a outros \u00f3rganos, como o cerebro.\nEn recuperaci\u00f3n.\nDebido a que a gliconeox\u00e9nese consome 2 ATP, o ciclo de Cori opera m\u00e1is eficientemente cando a actividade muscular cesou. Isto ocorre porque unha parada na actividade muscular permite que se repo\u00f1a o d\u00e9ficit de os\u00edxeno e que comece a funcionar de novo o ciclo de Krebs, a cadea de transporte de electr\u00f3ns e a fosforilaci\u00f3n oxidativa, \u00e9 dicir, o funcionamento normal da respiraci\u00f3n celular. A enerx\u00eda resultante da oxidaci\u00f3n do acetil-CoA \u00e9 necesaria para que funcione a gliconeox\u00e9nese hep\u00e1tica e se transforme todo o lactato de novo en glicosa. Por\u00e9n, non todo o lactato que entra no f\u00edgado se transforma en glicosa. Ao restablec\u00e9rense os niveis de os\u00edxeno, unha parte do lactato conv\u00e9rtese en piruvato e acetil-CoA e entra no ciclo de Krebs, e o ATP resultante \u00e9 utilizado na gliconeox\u00e9nese.\nAsemade, a gliconeox\u00e9nese non \u00e9 o \u00fanico destino metab\u00f3lico do lactato liberado no sangue polos m\u00fasculos. Ademais de ir ao f\u00edgado, o lactato pode transportarse ao coraz\u00f3n e riles. Al\u00ed util\u00edzase para a respiraci\u00f3n celular e produci\u00f3n de enerx\u00eda.\nImportancia biol\u00f3xica.\nO ciclo de Cori \u00e9 a fonte de obtenci\u00f3n de lactato (por medio da glic\u00f3lise e a fermentaci\u00f3n l\u00e1ctica) e a transformaci\u00f3n deste novamente en glicosa (por gliconeox\u00e9nese).\nO ciclo de Cori ten grande importancia fisiol\u00f3xica, xa que xoga un papel importante na homeostase da glicosa, ten implicaci\u00f3ns vitais no equilibrio \u00e1cido-base e representa unha maneira de redistribuci\u00f3n do glic\u00f3xeno muscular. Nos primeiros minutos de exercicio intenso, a glic\u00f3lise e a fermentaci\u00f3n l\u00e1ctica constit\u00faen unha maneira de adaptaci\u00f3n celular, permiten que os m\u00fasculos traballen anaerobicamente, e representa unha fonte de enerx\u00eda esencial ata que os niveis de os\u00edxeno se repo\u00f1an e poida ter lugar a respiraci\u00f3n aerobia. Segundo o tipo de exercicio, a reciclaxe de lactato e a glicosa procedente do f\u00edgado \u00e9 enerxeticamente esencial, como por exemplo para os nadadores nunha proba de 400 m.\nPor\u00e9n, como consecuencia, o f\u00edgado debe traballar para reconverter o lactato de novo en glicosa. Os seres humanos sintetizamos lactato nos m\u00fasculos todos os d\u00edas, e grazas \u00e1 coordinaci\u00f3n entre o f\u00edgado e o m\u00fasculo por medio do ciclo de Cori, a produci\u00f3n de lactato neta \u00e9 m\u00ednima, mantendo o balance \u00e1cido-base fisiol\u00f3xico e impedindo a acidose l\u00e1ctica.\nA obtenci\u00f3n de glicosa \u00e9 primordial para o bo funcionamento do organismo, porque o cerebro depende desta mol\u00e9cula como combustible primario e \u00e9 a fonte de enerx\u00eda dos eritrocitos. Ademais, esta glicosa debe obterse tanto en condici\u00f3ns aer\u00f3bicas coma anaer\u00f3bicas para conseguir un axeitado fornecemento de enerx\u00eda en situaci\u00f3ns de exercicio muscular intenso.\nDurante o per\u00edodo de recuperaci\u00f3n despois dunha actividade f\u00edsica, demostrouse que o ciclo de Cori tam\u00e9n \u00e9 unha maneira de que se poidan redistribu\u00edr as reservas de glic\u00f3xeno. Como os m\u00fasculos non te\u00f1en o encima que permitir\u00eda liberar glicosa no sangue, ao degradar o glic\u00f3xeno nos m\u00fasculos en repouso, s\u00f3 poden pasar ao sangue piruvato ou lactato. Logo, o f\u00edgado, tras rexenerar o lactato a glicosa, distrib\u00fae a glicosa aos m\u00fasculos previamente exercitados, para que estes repo\u00f1an as s\u00faas reservas de glic\u00f3xeno. As\u00ed, tam\u00e9n se restablecen de forma homox\u00e9nea as reservas de glic\u00f3xeno de todos os m\u00fasculos corporais.\nO ciclo debe executarse de forma exacta. O seu alto ou baixo rendemento provocan diferentes irregularidades nas v\u00edas metab\u00f3licas que orixinan patolox\u00edas, algunhas delas moi graves. Un mal funcionamento do ciclo de Cori que o ralentice supo\u00f1er\u00eda unha acumulaci\u00f3n excesiva de \u00e1cido l\u00e1ctico e acumulaci\u00f3n de H+, polo que o pH do organismo diminuir\u00eda, producindo unha acidose metab\u00f3lica. Polo contrario, un aumento da funcionalidade do ciclo supo\u00f1er\u00eda un elevado gasto enerx\u00e9tico e padecer\u00edase unha deficiencia enerx\u00e9tica.\nVantaxes e desvantaxes.\nAs vantaxes son:\nA desvantaxe que ten \u00e9 que o i\u00f3n lactato \u00e9 un catabolito t\u00f3xico para a c\u00e9lula porque produce acidose l\u00e1ctica nos m\u00fasculos e pode diminu\u00edr a eficiencia do sistema de tamp\u00f3ns no sangue e leva ao esgotamento f\u00edsico, causado pola d\u00e9beda de os\u00edxeno. Ademais, \u00e9 un ciclo que sup\u00f3n un gasto enerx\u00e9tico de 6 ATP no f\u00edgado, polo que \u00e9 un ciclo que non pode continuar indefinidamente. Por cada volta do ciclo de Cori, cons\u00f3mense 4 ATPs netos (6 gastados na gliconeox\u00e9nese hep\u00e1tica e 2 producidos na glic\u00f3lise).\nCiclo da alanina.\nOs ciclos de Cori e da alanina son moi parecidos, pero non deben confundirse. O ciclo da alanina d\u00e1se cando se produce moita alanina no m\u00fasculo, como ocorre cando hai unha intensa transaminaci\u00f3n entre o glutamato e o piruvato ou en condici\u00f3ns de inanici\u00f3n, mentres que o de Cori se d\u00e1 cando o m\u00fasculo queda en anaerobiose. Par\u00e9cense en que ambos os ciclos env\u00edan esqueletos carbonados ao f\u00edgado para que entren na gliconeox\u00e9nese; o da alanina env\u00eda alanina, e o de Cori, lactato. No ciclo da alanina prod\u00facese ademais unha eliminaci\u00f3n de nitr\u00f3xeno no ciclo da urea hep\u00e1tico."}
{"id": "211585", "revid": "624", "url": "https://gl.wikipedia.org/wiki?curid=211585", "title": "Carl Linnaeus", "text": ""}
{"id": "211588", "revid": "12452", "url": "https://gl.wikipedia.org/wiki?curid=211588", "title": "Abstract Factory", "text": "Abstract Factory (F\u00e1brica Abstracta) \u00e9 un padr\u00f3n de dese\u00f1o para o desenvolvemento de software.\nO padr\u00f3n de f\u00e1brica abstracta (abstract factory pattern) \u00e9 un padr\u00f3n de dese\u00f1o de software que nos ofrece unha forma de encapsular un grupo de f\u00e1bricas individuais que te\u00f1en un tema com\u00fan.\nNo seu uso normal, o cliente de software crea unha posta en funcionamento concreta da f\u00e1brica abstracta e logo usa as interfaces xen\u00e9ricas para crear obxectos concretos que son parte do tema.\nO cliente non sabe nin lle importan os obxectos concretos que obt\u00e9n de cada unha destas factor\u00edas internas xa que s\u00f3 usa as interfaces xen\u00e9ricas dos seus produtos.\nEste padr\u00f3n separa os detalles de posta en funcionamento dun conxunto de obxectos do seu uso xeral.\nUnha factor\u00eda \u00e9 o lugar ou a clase concreta no c\u00f3digo onde os obxectos son constru\u00eddos. A idea \u00f3 usar o padr\u00f3n \u00e9 illar a creaci\u00f3n dos obxectos do seu uso. Isto da liberdade para crear novos tipos derivados sen ning\u00fan cambio no c\u00f3digo que utiliza a clase base.\nO uso deste padr\u00f3n fai posible intercambiar postas en funcionamento concretas sen cambiar o c\u00f3digo que as usa, incluso en tempo de execuci\u00f3n. De t\u00f3dolos xeitos, o uso deste padr\u00f3n, as\u00ed coma con padr\u00f3ns similares, pode resultar unha complexidade innecesaria e un traballo extra para a escritura do c\u00f3digo inicial. Usado correctamente, este traballo extra na escritura inicial acelera moito a seguinte posta en funcionamento da factor\u00eda.\nDefinici\u00f3n.\nA idea detr\u00e1s deste padr\u00f3n de dese\u00f1o \u00e9 a de crear familias de obxectos relacionados ou dependentes entre si sen especificar as s\u00faas clases concretas.\nUso.\nA factor\u00eda determina o tipo concreto do obxecto a crear, as\u00ed coma a propia creaci\u00f3n deste. De t\u00f3dolos xeitos, s\u00f3 devolve un punteiro abstracto \u00f3 obxecto concreto creado.\nIsto illa o c\u00f3digo cliente da creaci\u00f3n do obxecto, tendo clientes que pidan a un obxecto f\u00e1brica crear un obxecto do tipo abstracto desexado e retornando un punteiro abstracto \u00f3 obxecto.\nComo a factor\u00eda s\u00f3 devolve un punteiro abstracto, o c\u00f3digo cliente non sabe, e polo tanto non \u00e9 dependente do tipo concreto real do obxecto que se acaba de crear.\nDe t\u00f3dolos xeitos o tipo do obxecto concreto, e polo tanto, a factor\u00eda concreta, \u00e9 co\u00f1ecido pola factor\u00eda abstracta. Por exemplo, a factor\u00eda pode lelo dun ficheiro de configuraci\u00f3n. O cliente non ten porqu\u00e9 especifica-lo tipo xa que foi especificado no ficheiro de configuraci\u00f3n, o que significa:\nExemplo.\nC++.\n/* GUIFactory example -- */\nusing namespace std;\nclass Button {\npublic:\n virtual void paint() = 0;\n virtual ~Button(){\n};\nclass WinButton: public Button {\npublic:\n void paint() {\n cout \u00ab \"I'm a WinButton\";\n};\nclass OSXButton: public Button {\npublic:\n void paint() {\n cout \u00ab \"I'm an OSXButton\";\n};\nclass GUIFactory {\npublic:\n virtual Button * createButton() = 0;\n virtual ~GUIFactory(){\n};\nclass WinFactory: public GUIFactory {\npublic:\n Button * createButton() {\n return new WinButton();\n ~WinFactory(){\n};\nclass OSXFactory: public GUIFactory {\npublic:\n Button * createButton() {\n return new OSXButton();\n \n ~OSXFactory(){\n};\nclass Application {\npublic:\n Application(GUIFactory * factory) {\n Button * button = factory-&gt;createButton();\n button-&gt;paint();\n delete button;\n delete factory;\n};\nGUIFactory * createOsSpecificFactory() {\n int sys;\n cout \u00ab endl \u00ab \"Enter OS Type(0 - Win, 1 - OSX): \";\n cin \u00bb sys;\n if (sys == 0) {\n return new WinFactory();\n } else {\n return new OSXFactory();\nint main(int argc, char **argv) {\n Application * newApplication = new Application(createOsSpecificFactory());\n delete newApplication;\n return 0;"}
{"id": "211589", "revid": "23204", "url": "https://gl.wikipedia.org/wiki?curid=211589", "title": "Primeira divisi\u00f3n espa\u00f1ola 2012/13", "text": "A tempada 2012\u201313 da Primeira Divisi\u00f3n Espa\u00f1ola de f\u00fatbol foi a 82\u00aa edici\u00f3n desta competici\u00f3n. Comezou o 18 de agosto de 2012 e finalizou o 1 de xu\u00f1o de 2013. O torneo estivo organizado pola Liga de F\u00fatbol Profesional (LFP).\nTras un ano sen equipos galegos na principal divisi\u00f3n do f\u00fatbol espa\u00f1ol, regresaron \u00e1 categor\u00eda dourada os dous principais equipos da comunidade: o Deportivo da Coru\u00f1a (tralo seu descenso a tempada 2010/11) e o Celta de Vigo (que descendeu na tempada 2006/07). A eles sumouse o Real Valladolid (descendeu na tempada 2009/10).\nO FC Barcelona coroouse campi\u00f3n a falta de catro xornadas por terminar o campionato, o 11 de maio, conseguindo as\u00ed o seu 22\u00ba t\u00edtulo de Liga. Ao termo da primeira volta, o equipo catal\u00e1n sumou 55 puntos dos 57 posibles (dezaoito vitorias e un empate), establecendo un novo r\u00e9cord hist\u00f3rico na competici\u00f3n.\nReal Madrid e Atl\u00e9tico de Madrid xogar\u00e1n xunto co campi\u00f3n a Liga de Campi\u00f3ns, mentres que a Real Sociedad xogar\u00e1 a fase previa, dez anos despois da s\u00faa \u00faltima participaci\u00f3n. Valencia, M\u00e1laga e Betis xogar\u00e1n a Europa League. Finalmente, Mallorca, Deportivo e Zaragoza descenderon na \u00faltima xornada a Segunda Divisi\u00f3n. Os baleares levaban 16 tempadas consecutivas na m\u00e1xima categor\u00eda.\nEquipos e estadios.\nTomaron parte na competici\u00f3n vinte equipos. Villarreal, Sporting de Xix\u00f3n e Racing de Santander, descendidos a tempada anterior, foron substitu\u00eddos por Deportivo da Coru\u00f1a e Celta de Vigo, ascendidos de forma directa, e Real Valladolid, campi\u00f3n do play-off de ascenso."}
{"id": "211590", "revid": "5863", "url": "https://gl.wikipedia.org/wiki?curid=211590", "title": "Justo Mart\u00ednez Mart\u00ednez", "text": "Justo Mart\u00ednez Mart\u00ednez, nado en Santiago de Compostela o 6 de agosto de 1842 e finado na Coru\u00f1a o 27 de agosto de 1930, foi un m\u00e9dico, militar e pol\u00edtico galego.\nTraxectoria.\nFillo de Braulio Mart\u00ednez N\u00fa\u00f1ez e neto de Manuel Ram\u00f3n Mart\u00ednez Pereira y Sarmiento. Foi alumno supernumerario no Hospital Cl\u00ednico da Facultade de Medicina da Universidade de Santiago de Compostela (1865), graduouse en Dereito e Medicina e Cirurx\u00eda (1866). Ingresou no Corpo de Sanidade Militar (1866). Envi\u00e1rono a Alema\u00f1a, Italia e Francia para formarse e recoller ideas sobre ambulancias, t\u00e9cnicas sanitarias e material cl\u00ednico para implantalos no Ex\u00e9rcito espa\u00f1ol. Destinado no Hospital Militar da Coru\u00f1a (1868), foi Xefe do Hospital de Chafarinas (1870). Participou na Terceira Guerra Carlista. Foi m\u00e9dico persoal de Emilio Castelar. Nas elecci\u00f3ns de 1873 foi elixido deputado a Cortes polo distrito da Estrada. Foi senador pola provincia de Pontevedra (1893-1895). Marchou a Cuba, onde foi xefe de servizos do Hospital Alfonso XIII da Habana, vencell\u00e1ndose ao Centro Galego da Habana. Durante a guerra de Cuba participou en varias acci\u00f3ns, sendo condecorado. Ao regreso da campa\u00f1a de Cuba foi nomeado Director do Instituto Anat\u00f3mico-Patol\u00f3gico (1897). Volveu ser elixido Senador por Pontevedra (1898-1905), deputado por Lal\u00edn (1905-1910) e Senador vitalicio en 1910. Foi Xefe de Secci\u00f3n do Ministerio da Guerra (1907) e Presidente do Consello de Administraci\u00f3n da Compa\u00f1\u00eda de Tranv\u00edas de Madrid."}
{"id": "211591", "revid": "89787", "url": "https://gl.wikipedia.org/wiki?curid=211591", "title": "Hom\u00f3glifos", "text": "Os hom\u00f3glifos, en tipograf\u00eda son os caracteres (ou as verbas) visualmente semellantes ou dif\u00edciles de distinguir ollando s\u00f3 para elas."}
{"id": "211593", "revid": "30769", "url": "https://gl.wikipedia.org/wiki?curid=211593", "title": "Haxor", "text": ""}
{"id": "211594", "revid": "56817", "url": "https://gl.wikipedia.org/wiki?curid=211594", "title": ".ck", "text": ".ck \u00e9 o Dominio de Nivel Superior xeogr\u00e1fico (ccTLD) para Illas Cook."}
{"id": "211595", "revid": "23204", "url": "https://gl.wikipedia.org/wiki?curid=211595", "title": ".cm", "text": ".cm \u00e9 o Dominio de Nivel Superior xeogr\u00e1fico (ccTLD) para o Camer\u00fan."}
{"id": "211598", "revid": "89787", "url": "https://gl.wikipedia.org/wiki?curid=211598", "title": "Lista de episodios de One Piece", "text": "One Piece \u00e9 unha serie de animaci\u00f3n xaponesa, producida por Toei Animation, baseada no manga de Eiichiro Oda. Comezou a emitirse en formato para a televisi\u00f3n en 1999. En Galicia, a TVG e a tvG2 emiten a serie dentro do espazo Xabar\u00edn Club.\n\"One Piece\" presenta as aventuras de Monkey D. Ruffy, un adolescente de 17 anos que adquiriu habelencias sobrenaturais ao comer un froito do demo e que pretende conseguir o seu m\u00e1is gran devezo, o gran tesouro One Piece o que o transformar\u00eda no \"Rei dos Piratas\".\nEpisodios.\nEsta \u00e9 unha listaxe dos episodios da serie One Piece, organizados por tempadas segundo a orde da Toei Animation:"}
{"id": "211599", "revid": "98629", "url": "https://gl.wikipedia.org/wiki?curid=211599", "title": "Kurt Dinter", "text": "Moritz Kurt Dinter, nado en Bautzen o 10 de xu\u00f1o de 1868 e finado o 16 de decembro de 1945 en Neukirch/Lausitz, foi un bot\u00e1nico e explorador alem\u00e1n en \u00c1frica do Suroeste.\nTraxectoria.\nEstudou no Realschule en Bautzen, tras cumprir o servizo militar traballou nos xard\u00edns bot\u00e1nicos de Dresde e Estrasburgo, foi axudante do fitoxe\u00f3grafo Carl Georg Oscar Drude. Como resultado do seu interese nas suculentas ex\u00f3ticas Thomas Hanbury seleccionouno para levar o xard\u00edn de plantas ex\u00f3ticas de La Mortola, preto de Ventimiglia (Italia), que conti\u00f1a unha gran colecci\u00f3n de plantas bulbosas e suculentas do sur de \u00c1frica. Tras pasar seis meses en. Kew, volveu a La Mortola e decidiu viaxar a \u00c1frica do Suroeste, aportando en Swakopmund en xu\u00f1o de 1897. Dinter comezou a s\u00faa colecci\u00f3n case inmediatamente nos arredores de Swakopmund, e m\u00e1is tarde en Walvis Bay e Luderitz, onde quedou intrigado polas suculentas que medraban entre as rochas da costa. Como financeiramente depend\u00eda das vendas de esp\u00e9cimes de plantas, viaxaba na compa\u00f1a de dous axudantes herero. Esas colecci\u00f3ns enviounas a Haage &amp; Schmidt en Erfurt, Schinz en Z\u00faric e Engler en Berl\u00edn. O goberno alem\u00e1n da \u00e9poca designouno como bot\u00e1nico do territorio, posto que tivo ata 1914\nDinter experimentou, primeiro en Brakwater preto de Windhoek e logo en Okahandja, co crecemento de varias especies de \u00e1rbores ex\u00f3ticas e ind\u00edxenas: cipreses, eucaliptos e Acacia erioloba. Nunha das sublevaci\u00f3ns herero perdeu moitos dos seus efectos persoais e a metade da s\u00faa colecci\u00f3n de plantas. En 1905 marchou a Alema\u00f1a e doou o que quedaba da s\u00faa colecci\u00f3n a Berlin-Dahlem. En Bautzen co\u00f1eceu a Jutta Schilde, coa que volveu a \u00c1frica e coa que casou en 1906, establec\u00e9ndose en Okahandja. En 1907 visitouno Galpin e Henry Pearson, e en 1913 acompa\u00f1ou e fixo de gu\u00eda a Adolf Engler, notable autoridade na flora africana.\nDinter volveu a Alema\u00f1a en 1914 e quedou obrigado a permanecer al\u00ed ata a fin da primeira guerra mundial, ao remate o territorio era mandato de Sur\u00e1frica e Dinter solicitoulle \u00e1s autoridades a s\u00faa restauraci\u00f3n no emprego anterior como bot\u00e1nico rexional en 1922 volve a Okahandja para axudar a Ernst Julius Rusch nos seus plans de realizar un xard\u00edn de suculentas. O bot\u00e1nico IB Pole Evans logrou que o goberno de \u00c1frica do Suroeste lle dese axuda financeira. En 1924 o goberno alem\u00e1n concedeulle o t\u00edtulo de profesor honorario e unha pequena pensi\u00f3n, o que fixo que volvera a Alema\u00f1a en 1925, volveu a \u00c1frica do Suroeste d\u00faas veces m\u00e1is, nunha viaxe en 1928-1929 para recolleita na zona des\u00e9rtica costeira e de novo de 1933 a 1935, viaxando de Grootfontein ao r\u00edo Okavango e de Aus a Sendelingsdrif no r\u00edo Orange.\nLegado.\nAs exploraci\u00f3ns de Dinter e a s\u00faa muller Jutta resultou no co\u00f1ecemento para a ciencia bot\u00e1nica de moitas novas especies de suculentas, e Dinter foi o autor do primeiro cat\u00e1logo organizado da flora de \u00c1frica do Suroeste; eles dous foron reco\u00f1ecidos nos x\u00e9neros \"Dintera\", \"Dinteracanthus\", \"Dinteranthus\", \"Juttadinteria\" e nun gran n\u00famero de especies como \"Amaranthus dinteri\", \"Anacampseros dinter\", \"Cissus juttae\", \"Hoodia juttae\", \"Stapelia dinteri\", \"Stapelia juttae\", \"Trichocaulon dinteri\" e \"Vigna dinteri\" Harms."}
{"id": "211600", "revid": "27155", "url": "https://gl.wikipedia.org/wiki?curid=211600", "title": "Ciclo da alanina", "text": "O ciclo da alanina ou ciclo da alanina-glicosa, ciclo da glicosa-alanina ou ciclo de Cahill \u00e9 un ciclo de reacci\u00f3ns metab\u00f3licas bastante parecido ao ciclo de Cori, que se establece cando o organismo produce gran cantidade de alanina no m\u00fasculo, a cal vai por v\u00eda sangu\u00ednea ao f\u00edgado onde ser\u00e1 convertida en glicosa por gliconeox\u00e9nese \u00e1 vez que se elimina nitr\u00f3xeno no ciclo da urea. O ciclo \u00e9 un modo de producir enerx\u00eda a partir de amino\u00e1cidos \u00e1 vez que se elimina o grupo amino que conte\u00f1en, que \u00e9 potencialmente t\u00f3xico.\nNo m\u00fasculo pode producirse alanina (o amino\u00e1cido m\u00e1is corrente) principalmente de d\u00faas maneiras: por transaminaci\u00f3n entre o glutamato e o piruvato pola acci\u00f3n da alanina transaminase, ou cando os amino\u00e1cidos das prote\u00ednas musculares se degradan para ser utilizados como combustible metab\u00f3lico, cando se est\u00e1 nun estado de inanici\u00f3n. O piruvato orixinouse a partir da glicosa por medio de glic\u00f3lise, polo que cando a glic\u00f3lise \u00e9 moi activa prod\u00facese moito piruvato. O glutamato, pola s\u00faa parte, recolle o amonio procedente das desaminaci\u00f3ns, e ao pasarllo por transaminaci\u00f3n ao piruvato, este amonio acabar\u00e1 no f\u00edgado levado pola alanina.\nA alanina formada pasa ao sangue e chega ao f\u00edgado. Nos hepatocitos, a alanina transferase (ALT) pasa por transaminaci\u00f3n o grupo amino da alanina ao \u03b1-cetoglutarato, formando piruvato e glutamato. Aqu\u00ed, o glutamato pode ceder o seu grupo amino ao ciclo da urea, que pasar\u00e1 a formar parte da urea, que ser\u00e1 excretada. Por tanto, esta \u00e9 unha forma de eliminar grupos amino nitroxenados.\nPola s\u00faa parte, o piruvato producido util\u00edzase como metabolito para a gliconeox\u00e9nese hep\u00e1tica, polo que a partir del se formar\u00e1 glicosa. A glicosa producida regresa polo sangue ao m\u00fasculo, onde poder\u00e1 utilizarse como combustible respiratorio para producir enerx\u00eda ou almacenarse como glic\u00f3xeno.\nO ciclo da alanina serve para:\nCiclo de Cori.\nOs ciclos de Cori e da alanina son parecidos pero non deben confundirse. O ciclo de Cori ten lugar cando o m\u00fasculo queda en anaerobiose por estar realizando un exercicio moi intenso. O ciclo da alanina ten lugar cando se produce gran cantidade de alanina no m\u00fasculo, principalmente cando hai moita transaminaci\u00f3n co piruvato ou se degradan prote\u00ednas por estar en inanici\u00f3n. No ciclo da alanina non hai fermentaci\u00f3n e non se produce lactato (polo que tampouco se recicla o NADH a NAD+); no de Cori si. O grao de reciclaxe do esqueleto carbonado da glicosa no ciclo da alanina \u00e9 dun 50 % comparado coa reciclaxe do ciclo de Cori ."}
{"id": "211601", "revid": "35303", "url": "https://gl.wikipedia.org/wiki?curid=211601", "title": "Copa do Rei de Voleibol", "text": ""}
{"id": "211602", "revid": "29398", "url": "https://gl.wikipedia.org/wiki?curid=211602", "title": "Baltazar Maria de Morais J\u00fanior", "text": "Baltazar Maria de Morais Junior, nado en Goi\u00e2nia (Estado de Goi\u00e1s) o 17 de xullo de 1959, foi un futbolista brasileiro que xogaba na demarcaci\u00f3n de dianteiro.\nTraxectoria.\nIniciou a s\u00faa carreira profesional en 1978 no Atl\u00e9tico-GO, acadando o t\u00edtulo de m\u00e1ximo goleador do Campionato Goiano. No ano seguinte fichou polo Gr\u00eamio, onde conquistou os seus primeiros t\u00edtulos co bicampionato Ga\u00facho de 1979 e 1980, e sendo m\u00e1ximo goleador do Campionato Ga\u00facho en 1980 (28 goles) e 1981 (20 goles). En 1981 fixo o gol que lle deu o primeiro t\u00edtulo brasileiro ao Gr\u00eamio na final contra o S\u00e3o Paulo no Morumbi, logo de errar un penalti no partido de ida no estadio Ol\u00edmpico Monumental. Baltazar xogou tam\u00e9n no Flamengo, Botafogo e Palmeiras.\nChegou ao Celta de Vigo na tempada 1985-1986 logo de ser o m\u00e1ximo goleador na liga do Brasil con 51 goles. No seu primeiro ano non destacou demasiado pero na tempada 1986/87 formou unha letal parella con Pichi Lucas, que levou baixo a batuta de Colin Addison o equipo ol\u00edvico ao ascenso a Primeira Divisi\u00f3n con 34 goles, marcando tam\u00e9n o penalti decisivo co que o Celta de Vigo ga\u00f1ou o play-off de ascenso a Primeira Divisi\u00f3n ante o Deportivo da Coru\u00f1a en Riazor.\nNo ver\u00e1n de 1988 foi traspasado ao Atl\u00e9tico de Madrid, na s\u00faa primeira campa\u00f1a no equipo colchoneiro ga\u00f1ou o trofeo Pichichi de Primeira Divisi\u00f3n con 35 goles, o que tam\u00e9n lle valeu a Bota de Bronce como terceiro m\u00e1ximo goleador europeo do ano, por detr\u00e1s dos romaneses Mateut (Dinamo de Bucarest) con 43 goles e Coras (Victoria de Bucarest) con 36 dianas.\nCoa chegada de Javier Clemente ao banco do Atl\u00e9tico de Madrid no ver\u00e1n de 1989 perdeu a condici\u00f3n de titular, a\u00ednda que conseguiu ser, \u00e1 idade de 30 anos, o terceiro m\u00e1ximo anotador da Liga, con 18 tantos. Ao ano seguinte o equipo madrile\u00f1o fichou ao alem\u00e1n Bernd Schuster e decidiu prescindir do brasileiro, que rematou a tempada no FC Porto, onde conquista a Copa de Portugal.\nNo ver\u00e1n de 1991 ficha polo Stade Rennes franc\u00e9s, onde xogar\u00e1 d\u00faas tempadas, despois das cales regresa ao equipo da s\u00faa vila natal, o Goi\u00e1s, aos 34 anos. Apraza o plan inicial de retirarse al\u00ed a causa dunha oferta da liga xaponesa e incorp\u00f3rase ao Kyoto Purple Saga, onde se retira en 1996.\nFoi convocado en sete ocasi\u00f3ns pola Selecci\u00f3n de f\u00fatbol do Brasil, marcando tres goles e ga\u00f1ando a Copa Am\u00e9rica de 1989.\nNa actualidade segue sendo o xogador que m\u00e1is goles marcou nunha mesma tempada en Segunda Divisi\u00f3n."}
{"id": "211603", "revid": "85894", "url": "https://gl.wikipedia.org/wiki?curid=211603", "title": "Eugenio Montero Villegas", "text": "Eugenio Montero Villegas, nado en Madrid en novembro de 1873 e finado na mesma cidade o 9 de setembro de 1917, foi un pol\u00edtico galego.\nTraxectoria.\nFillo de Eugenio Montero R\u00edos e Avelina Villegas Rubi\u00f1os. Estudou Dereito en Madrid e licenciouse en Dereito Civil e Can\u00f3nico. Como sucedeu co seu irm\u00e1n Avelino, aos vinte e cinco anos, a familia situouno no distrito de Cambados, aproveitando que a finais de xu\u00f1o de 1898 morreu o deputado deste distrito Antonio D\u00edaz de R\u00e1bago. A partir das elecci\u00f3ns de 1899 e ata 1916 sa\u00edu elixido deputado por Muros en sete lexislaturas consecutivas. Foi director xeral de Agricultura (1906) e subsecretario de Graza e Xustiza e de Instruci\u00f3n P\u00fablica.\nVida perosal.\nCasou con Josefina Becerra Malvar, filla de Manuel Becerra Armesto."}
{"id": "211604", "revid": "85894", "url": "https://gl.wikipedia.org/wiki?curid=211604", "title": "Jos\u00e9 Ram\u00f3n Becerra Llamas", "text": "Jos\u00e9 Ram\u00f3n Becerra Llamas, nado en 1775 e finado en 1870, foi un pol\u00edtico galego do s\u00e9culo XIX.\nTraxectoria.\nFillo de Luis Manuel Antonio Becerra Llamas. Deputado polo Reino de Galicia nas Cortes de C\u00e1diz de 1812 e nas de 1820. Volveu ser elixido deputado por Lugo entre 1834 e 1841, e en 1841 por Ourense. Foi Rexedor perpetuo de Lugo e deputado provincial (1856)."}
{"id": "211605", "revid": "27155", "url": "https://gl.wikipedia.org/wiki?curid=211605", "title": "Ciclo da alanina-glicosa", "text": ""}
{"id": "211608", "revid": "27155", "url": "https://gl.wikipedia.org/wiki?curid=211608", "title": "Chlorobi", "text": ""}
{"id": "211609", "revid": "89787", "url": "https://gl.wikipedia.org/wiki?curid=211609", "title": "Martirio de F\u00e1tima", "text": "Os xi\u00edtas en xeral e os iranianos en particular celebran cerimonias anuais durante 20 d\u00edas nos meses Jumada al-ULA para conmemorar o aniversario do martirio de F\u00e1tima, a filla do profeta Mahoma e esposa do im\u00e1n Al\u00ed."}
{"id": "211610", "revid": "5863", "url": "https://gl.wikipedia.org/wiki?curid=211610", "title": "Joaqu\u00edn Becerra Armesto", "text": "Joaqu\u00edn Becerra Armesto, nado o 20 de outubro de 1829 en Castro de Rei e finado en Ferrol o 19 de decembro de 1896, foi un militar e pol\u00edtico galego.\nTraxectoria.\nFillo de Gonzalo Becerra Llamas e Carmen Armesto, irm\u00e1n de Manuel e Jos\u00e9 Becerra Armesto. Foi Comandante de Artiller\u00eda. Encadrado no Partido Liberal e seguidor de Montero R\u00edos, foi deputado a Cortes polo distrito de Celanova (1872 e 1881-1884) e por Ferrol (1884-1886). Foi elixido Senador pola provincia de Pontevedra (1889-1890) e pola da Coru\u00f1a (1898-1899). Volveu ser elixido deputado por Ferrol nas elecci\u00f3ns de 1899 e 1901."}
{"id": "211611", "revid": "5863", "url": "https://gl.wikipedia.org/wiki?curid=211611", "title": "Conmemoraci\u00f3n do martirio de F\u00e1tima", "text": ""}
{"id": "211613", "revid": "89787", "url": "https://gl.wikipedia.org/wiki?curid=211613", "title": "Ornitina", "text": "A ornitina \u00e9 un amino\u00e1cido que interv\u00e9n no ciclo da urea . Cont\u00e9n un grupo amino na s\u00faa cadea lateral, e non \u00e9 un amino\u00e1cido proteinox\u00e9nico, polo que non forma parte das prote\u00ednas. A ornitina acum\u00falase en cantidades anormais no corpo en casos de deficiencia de ornitina transcarbamilase.\nNo ciclo da urea.\nA funci\u00f3n principal da ornitina no noso corpo \u00e9 intervir no ciclo da urea, o cal elimina o exceso de nitr\u00f3xeno do organismo. A -ornitina \u00e9 un dos produtos orixinados polo encima arxinase Este encima transforma a -arxinina (un composto guanidinio) en urea e ornitina. Por tanto, a ornitina \u00e9 un metabolito central no ciclo da urea. A ornitina rec\u00edclase e, en certa maneira, \u00e9 un catalizador. No ciclo da urea o nitr\u00f3xeno da ornitina permanece intacto, xa que os nitr\u00f3xenos que incorpora a urea proceden do carbamo\u00edl fosfato (fosfato-CONH2) e do aspartato.\nBios\u00edntese de arxinina.\nA ornitina non \u00e9 un dos amino\u00e1cido codificados no c\u00f3digo xen\u00e9tico, e, por tanto, non est\u00e1 implicada na s\u00edntese de prote\u00ednas. Por\u00e9n, nos tecidos non hep\u00e1ticos dos mam\u00edferos, o principal uso que se lle d\u00e1 \u00e1 ornitina \u00e9 a bios\u00edntese de arxinina, o que fai que a ornitina sexa bastante importante como intermediario dos procesos metab\u00f3licos. Crese que non forma parte dos amino\u00e1cidos do c\u00f3digo xen\u00e9tico porque os polip\u00e9ptidos que contivesen ornitina desprotexida sufrir\u00edan unha lactamizaci\u00f3n espont\u00e1nea.\nOutras reacci\u00f3ns.\nA ornitina por acci\u00f3n da ornitina descarboxilase (E.C. 4.1.1.17), \u00e9 o punto de partida para a s\u00edntese de poliaminas como a putrescina.\nNas bacterias, como \"Escherichia coli\", a ornitina pode sintetizarse a partir do L-glutamato.\nA ornitina \u00e9 tam\u00e9n o punto de partida para a bios\u00edntese da coca\u00edna, cando se descarboxila e despois \u00e9 moi modificada polo citocromo P450."}
{"id": "211614", "revid": "5863", "url": "https://gl.wikipedia.org/wiki?curid=211614", "title": "Jos\u00e9 Becerra Armesto", "text": "Jos\u00e9 Becerra Armesto, nado en Santiago de Compostela e finado en Madrid o 16 de febreiro de 1916, foi un xornalista, escritor e pol\u00edtico galego.\nTraxectoria.\nFillo de Gonzalo Becerra Llamas e Carmen Armesto, irm\u00e1n de Manuel e Joaqu\u00edn Becerra Armesto. Foi redactor en Madrid de \"La Naci\u00f3n\" (1864-1866) e \"La Prensa\" (1880). Trasladado a Pontevedra, colaborou en \"La Ilustraci\u00f3n Gallega y Asturiana\", \"Revista de Galicia\" e foi redactor de \"La Izquierda Din\u00e1stica\" (1893). En 1901 dirixiu \"La Discusi\u00f3n\". Encadrado no Partido Liberal e seguidor de Montero R\u00edos, foi xefe da secci\u00f3n de Belas Artes do Ministerio de Fomento e gobernador civil de Ourense e C\u00f3rdoba (1898). Publicou \"El verano en Galicia\", na \"Revista de Espa\u00f1a\" (1875); \"Una excursi\u00f3n a Extremadura\" (1879) e \"Las torres de Altamira. Leyenda compostelana\", como follet\u00edn de \"El Correo Gallego\", dende o 11 de abril de 1885."}
{"id": "211631", "revid": "89787", "url": "https://gl.wikipedia.org/wiki?curid=211631", "title": "Citrulina", "text": "A citrulina \u00e9 un \u03b1-amino\u00e1cido , que interv\u00e9n no ciclo da urea, por medio do cal o organismo elimina o exceso de nitr\u00f3xeno. O seu nome deriva de \"citrullus\", que en lat\u00edn significaba sand\u00eda, froito do que foi illada por primeira vez en 1930.\nTen a f\u00f3rmula H2NC(O)NH(CH2)3CH(NH2)CO2H e leva na s\u00faa cadea lateral dous grupos nitroxenados e un carbonilo. O grupo CO-NH2 \u00e9 un carbamoilo.\nBios\u00edntese.\nA citrulina orix\u00ednase a partir da ornitina e o carbamo\u00edl fosfato nunha das reacci\u00f3ns centrais do ciclo da urea. Ademais, pode formarse a partir da arxinina como un subproduto da reacci\u00f3n catalizada polos encimas da familia NOS (NOS; EC 1.14.13.39). A arxinina ox\u00eddase primeiro a N-hidroxil-arxinina, a cal \u00e9 despois oxidada a citrulina \u00e1 vez que se libera \u00f3xido n\u00edtrico.\nFunci\u00f3ns.\nCiclo da urea.\nNo ciclo da urea a citrulina f\u00f3rmase a partir de ornitina e carbamo\u00edl fosfato por acci\u00f3n do encima ornitina transcarbamilase situada nas mitocondrias. Un dos nitr\u00f3xenos que leva a citrulina acabar\u00e1 na mol\u00e9cula de urea final. Na seguinte reacci\u00f3n do ciclo a citrulina reacciona co aspartato con gasto de ATP formando arxininosuccinato f\u00f3ra das mitocondrias, en reacci\u00f3n catalizada pola arxininosuccinato sintetase.\nProte\u00ednas citrulinadas.\nA\u00ednda que a citrulina non \u00e9 un amino\u00e1cido codificado polo c\u00f3digo xen\u00e9tico, s\u00e1bese que varias prote\u00ednas conte\u00f1en citrulina como resultado de modificaci\u00f3ns postraducionais. Estes residuos de citrulina son xerados por unha familia de encimas chamadas peptidilarxinina deiminases (PADs), as cales converten a arxinina en citrulina nun proceso chamado citrulinaci\u00f3n ou desiminaci\u00f3n. Entre as prote\u00ednas que normalmente conte\u00f1en residuos de citrulina est\u00e1n prote\u00edna b\u00e1sica da mielina (MBP), filagrina, e varias histonas, e ademais outras prote\u00ednas como a fibrina e vimentina son susceptibles de citrulinaci\u00f3n durante a morte celular e a inflamaci\u00f3n dos tecidos.\nOs pacientes de artrite reumatoide a mi\u00fado presentan anticorpos detectables contra prote\u00ednas que conte\u00f1en citrulina. A\u00ednda que a orixe desta resposta inmune non se co\u00f1ece, a detecci\u00f3n de anticorpos reactivos coas prote\u00ednas e p\u00e9ptidos que conte\u00f1en citrulina (anticorpos anti prote\u00ednas citrulinadas) est\u00e1 sendo unha importante axuda na diagnose da artrite reumatoide.\nEn recentes estudos encontrouse que a citrulina relaxa os vasos sangu\u00edneos.\nA concentraci\u00f3n de citrulina circulante \u00e9, nos humanos, un biomarcador da funcionalidade intestinal .\nFontes.\nA citrulina en forma de citrulina malato v\u00e9ndese nalg\u00fans pa\u00edses como un suplemento dietario para mellorar as prestaci\u00f3ns atl\u00e9ticas, que se viu que reduce a fatiga muscular nun ensaio cl\u00ednico preliminar.\nA codia da sand\u00eda (\"Citrullus lanatus\") \u00e9 unha boa fonte natural de citrulina."}
{"id": "211632", "revid": "23204", "url": "https://gl.wikipedia.org/wiki?curid=211632", "title": "Ian McShane", "text": "Ian David McShane, nado o 29 de setembro de 1942 en Blackburn, Inglaterra, \u00e9 un actor ingl\u00e9s. Malia aparecer en varios filmes, McShane \u00e9 m\u00e1is co\u00f1ecido polos seus papeis de televisi\u00f3n, en especial da BBC \"Lovejoy\" (1986-1994) e do drama occidental da HBO \"Deadwood\" (2004-2006). Dende o 2017 intepreta Mr. Wednesday en \"American Gods\".\nEntre os seus papeis no cinema salientan Harry Brown en \"The Wild and the Willing\" (1962), Charlie Cartwright en \"If It's Tuesday, This Must Be Belgium\" (1969), Wolfe Lissner en \"Villain\" (1971), Teddy Bass en \"Sexy Beast\" (2000), Frank Powell en \"Hot Rod\" (2007), Tai Lung en \"Kung Fu Panda\" (2008), Barbanegra en \"\" (2011) e Winston na serie de filmes de \"John Wick\" (2014\u20132019)."}
{"id": "211633", "revid": "89787", "url": "https://gl.wikipedia.org/wiki?curid=211633", "title": "Association for the Sociology of Religion", "text": "A Association for the Sociology of Religion (ASR) \u00e9 unha asociaci\u00f3n acad\u00e9mica que centra o seu interese no estudo e divulgaci\u00f3n da sociolox\u00eda da relixi\u00f3n, conta con m\u00e1is de 700 membros e celebra as s\u00faas xuntanzas nos mesmos lugares e \u00e1 vez que a American Sociological Association.\nHistoria.\nA ASR fund\u00e1rona soci\u00f3logos cat\u00f3licos en 1938 co nome de American Catholic Sociological Society. A organizaci\u00f3n tomou o seu nome actual en 1970, reflectindo as mudanzas que supuxo o Concilio Vaticano II e a pol\u00edtica do Vaticano de se abrir a outras confesi\u00f3ns.\nActividades.\nA publicaci\u00f3n oficial da asociaci\u00f3n \u00e9 \"Sociology of Religion: A Quarterly Review\" de publicaci\u00f3n trimestral, primeiro publicada en 1940 co nome de American Catholic Sociological Review e cambiado en 1963 por Sociological Analysis. A Publication of American Catholic Sociological Society. e en 1967 por Sociological Analysis. A Journal in Sociology of Religion, esa mudanza de nome, que reflect\u00eda o cambio desde unha perspectiva cat\u00f3lica a outra m\u00e1is centrada no estudo da sociolox\u00eda da relixi\u00f3n, supuxo unha diverxencia no seo da asociaci\u00f3n e que alg\u00fans dos seus membros deixaran a organizaci\u00f3n. A ASR coedita a colecci\u00f3n \"Religion and the Social Order\"..\nEntre os presidentes da ASR estiveron David G. Bromley, James T. Richardson, Eileen Barker e Benton Johnson"}
{"id": "211635", "revid": "89787", "url": "https://gl.wikipedia.org/wiki?curid=211635", "title": "Marc Silk", "text": "Marc Silk, nado o 20 de decembro de 1972 en Solihull, Inglaterra, \u00e9 un actor de voz ingl\u00e9s. O seu traballo como actor de voz incl\u00fae o personaxe de Aks Moe en \"\", \"Danger Mouse\", \"The Pingu Show\", \"Go Jetters\", \"Strange Hill High\", \"Chicken Run\" e a voz nos Estados Unidos de Bob en \"Bob the Builder\". \nTam\u00e9n \u00e9 a voz de Johnny Bravo contidos de Cartoon Network UK and Ireland, e de Scooby-Doo e Shaggy para Cartoon Network UK and Ireland e a canle CITV."}
{"id": "211637", "revid": "98629", "url": "https://gl.wikipedia.org/wiki?curid=211637", "title": "Nicole Sullivan", "text": "Nicole Julianne Sullivan, nada o 21 de abril de 1970 en Manhattan (Nova York), \u00e9 unha actriz, c\u00f3mica e dobradora de cine estadounidense.\nTraxectoria.\nNada en Manhattan filla dun congresista do Estado de Nova York, Edward C. Sullivan, recibiu clases de danza e interpretaci\u00f3n dende moi nova en Broadway.\nEn 1987 graduouse no ensino secundario en Middleburgh a onde se trasladara a familia uns anos antes. Tras pasar un ano en Londres na British American Drama Academy e formar parte da \"Greenwich Shakespeare Company\" entrou na Northwestern University para estudar teatro, ao tempo que traballaba para pagar os estudos.\nTras licenciarse trasladouse aos \u00c1nxeles para buscar traballo.\nDende ent\u00f3n sobre todo \u00e9 co\u00f1ecida pola s\u00faa participaci\u00f3n en MADtv realizando curtas caracterizando a moitos famosos coma Hilary Clinton, Britney Spears ou Uma Thurman.\nAdemais Nicole ten unha longa traxectoria como dobradora de cine sobre todo de animaci\u00f3n, como por exemplo \"Marlene\" (The Penguins of Madagascar), \"Shego\" (Kim Possible), \"Joan\" (Family Guy)"}
{"id": "211638", "revid": "23204", "url": "https://gl.wikipedia.org/wiki?curid=211638", "title": "Kevin Michael Richardson", "text": "Kevin Michael Richardson, nado no Bronx, Nova York o 25 de outubro de 1964, \u00e9 un actor e actor de voz estadounidense. \u00c9 co\u00f1ecido pola s\u00faa distintiva voz grave e por interpretar numerosos personaxes malvados en obras de animaci\u00f3n e videoxogos. Tam\u00e9n deu voz a numerosos personaxes das series de Seth MacFarlane \"Family Guy\", \"The Cleveland Show\" e \"American Dad!\". Recibiu dous nomeamentos \u00f3s premios Daytime Emmy por dar voz \u00f3 Joker en \"The Batman\" (2004\u20132008).\nTraxectoria.\nGraduouse en Belas Artes na Universidade de Syracuse."}
{"id": "211642", "revid": "25871", "url": "https://gl.wikipedia.org/wiki?curid=211642", "title": "Jos\u00e9 Vega", "text": "Jos\u00e9 Vega Lago, nado en Vigo o 4 de outubro de 1904 e finado o 30 de outubro de 1981 na mesma cidade, foi un futbolista galego que xogaba na demarcaci\u00f3n de centrocampista.\nTraxectoria.\nComezou a s\u00faa carreira futbol\u00edstica nas categor\u00edas inferiores do Celta de Vigo, pasando ao primeiro equipo no ano 1926 onde se retirar\u00eda despois de 10 tempadas na elite. No ano 1928 nace a actual a liga de f\u00fatbol de Espa\u00f1a, co Celta de Vigo en Segunda Divisi\u00f3n, ano no que tam\u00e9n se inaugura o estadio de Bala\u00eddos.\nTras anos de intentos e a pesar de estar a punto de conseguilo en varias ocasi\u00f3ns, o Celta de Vigo do cal Pepe Vega era capit\u00e1n consegue o ascenso a Primeira Divisi\u00f3n na tempada 1935-1936 tras ser campi\u00f3ns da categor\u00eda de prata baixo a tutela do adestrador Ricardo Comesa\u00f1a.\nA excelente campa\u00f1a do Celta non pasou desapercibida para o seleccionador da Selecci\u00f3n espa\u00f1ola, que convocou a Pepe Vega e a Blanco para xogar contra Checoslovaquia en Praga e contra Su\u00edza en Berna. Como internacional so xogou un partido, o 3 de maio de 1936 contra Su\u00edza, substitu\u00edndo ao xogador do Athletic de Bilbao, Muguerza no minuto 30.\nPor\u00e9n, o debut do Celta de Vigo na m\u00e1xima categor\u00eda atrasar\u00edase tres anos, a causa do golpe de estado do ex\u00e9rcito contra o goberno da Segunda Rep\u00fablica que desembocar\u00eda na Guerra Civil Espa\u00f1ola\nA guerra terminou tam\u00e9n coa carreira de Pepe Vega, que xa non debutou co Celta na Primeira Divisi\u00f3n."}
{"id": "211643", "revid": "98629", "url": "https://gl.wikipedia.org/wiki?curid=211643", "title": "Gran Premio de M\u00f3naco de 1977", "text": "O Gran Premio de M\u00f3naco de 1977 foi unha carreira de F\u00f3rmula Un celebrada o 22 de maio de 1977 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nJohn Watson logrou a primeira pole da s\u00faa carreira para Brabham compatindo a primeira fila con Jody Scheckter segundo e Carlos Reutemann terceiro. Scheckter adiantou a Watson na primeira curva, con Reutemann no terceiro posto nas primeiras voltas ata que foi adiantado polo seu compa\u00f1eiro de equipo Niki Lauda. Watson foi segundo tras Scheckter ata a metade da carreira, cando tivo que retirarse con problemas na caixa de cambios, permitindo a Lauda achegarse a Scheckter, pero este \u00faltimo fixo un pilotaxe perfecto e logrou a s\u00faa segunda vitoria da tempada. Lauda tivo que conformarse co segundo posto, con Reutemann completando o podio."}
{"id": "211644", "revid": "35560", "url": "https://gl.wikipedia.org/wiki?curid=211644", "title": "Longa Marcha 1", "text": "Longa Marcha 1 (\"Chang Zheng 1\" en pinyin, abreviadamente CZ-1) foi o nome do primeiro modelo da familia de foguetes Longa Marcha.\nCaracter\u00edsticas.\nO Longa Marcha 1 foi o primeiro lanzador orbital chin\u00e9s. Comezouse a desenvolver na segunda metade de 1965 coa finalidade de lanzar o primeiro sat\u00e9lite artificial chin\u00e9s, o Dong Fang Hong 1, tam\u00e9n co\u00f1ecido como DFH-1.\nAs d\u00faas primeiras etapas estaban baseadas no m\u00edsil DF-3 e a terceira era unha etapa de propelente s\u00f3lido desenvolvida a prop\u00f3sito para o lanzador espacial. O desenvolvemento desta terceira etapa foi un logro tecnol\u00f3xico chin\u00e9s da \u00e9poca. Ti\u00f1a un di\u00e1metro de 770\u00a0mm, unha lonxitude duns 4 metros e usaba 1,8 toneladas de propelente. Acend\u00edase 200 segundos despois de voar en solitario tras a separaci\u00f3n coa segunda etapa mentres un mecanismo o fac\u00eda xirar a 180 revoluci\u00f3ns por minuto sobre si mesma para estabilizarse. Entre maio de 1969 e xaneiro de 1970 fix\u00e9ronse catro probas exitosas de encendido est\u00e1tico baixo diferentes condici\u00f3ns e unha proba en voo mediante un DF-3 modificado.\nO 24 de abril de 1970 o primeiro Longa Marcha 1 puxo en \u00f3rbita o DFH-1 ao primeiro intento, facendo da China o quinto pa\u00eds capaz de chegar \u00e1 \u00f3rbita polos seus propios medios despois da Uni\u00f3n Sovi\u00e9tica, os Estados Unidos, Francia e o Xap\u00f3n. Menos dun ano despois outro Longa Marcha 1 puxo en \u00f3rbita o sat\u00e9lite cient\u00edfico SJ-1.\nVersi\u00f3ns.\nLonga Marcha 1D.\nA partir do Longa Marcha 1 creouse unha versi\u00f3n, denominada Longa Marcha 1D, simplemente usando unha nova segunda etapa alimentada con tetr\u00f3xido de nitr\u00f3xeno en lugar de \u00e1cido n\u00edtrico como no orixinal e unha terceira etapa modificada. O Longa Marcha 1D foi utilizado para probar veh\u00edculos de reentrada atmosf\u00e9rica mediante tres lanzamentos suborbitais. Nunca foi usado para lanzamentos orbitais."}
{"id": "211645", "revid": "4817", "url": "https://gl.wikipedia.org/wiki?curid=211645", "title": "CZ-1", "text": ""}
{"id": "211646", "revid": "4817", "url": "https://gl.wikipedia.org/wiki?curid=211646", "title": "CZ 1", "text": ""}
{"id": "211647", "revid": "4817", "url": "https://gl.wikipedia.org/wiki?curid=211647", "title": "Longa Marcha 1D", "text": ""}
{"id": "211648", "revid": "4817", "url": "https://gl.wikipedia.org/wiki?curid=211648", "title": "CZ-1D", "text": ""}
{"id": "211649", "revid": "4817", "url": "https://gl.wikipedia.org/wiki?curid=211649", "title": "CZ 1D", "text": ""}
{"id": "211664", "revid": "27155", "url": "https://gl.wikipedia.org/wiki?curid=211664", "title": "Ciclo da glicosa-alanina", "text": ""}
{"id": "211665", "revid": "1131", "url": "https://gl.wikipedia.org/wiki?curid=211665", "title": "Palacio de Comunicaci\u00f3ns de Madrid", "text": "O Palacio de Comunicaciones (denominado dende 2011 Palacio de Cibeles) \u00e9 un conxunto integrado por dous edificios de fachada branca situados nun dos centros do Madrid hist\u00f3rico. Er\u00edxense nun lateral da praza de Cibeles, ocupando uns 30.000 metros cadrados do que foron os antigos \"Jardines del Buen Retiro\". A elecci\u00f3n do sitio gozou de pol\u00e9mica na s\u00faa \u00e9poca por privar a Madrid dun lugar de recreo. A primeira pedra colocouse no ano 1907 e inaugurouse oficialmente o 14 de marzo de 1919, comezando o seu funcionamento como moderna central de distribuci\u00f3n de correos, tel\u00e9grafos e tel\u00e9fonos. Tras algunhas evoluci\u00f3ns arquitect\u00f3nicas do exterior do edificio (como a ampliaci\u00f3n en dous andares cara \u00e1 r\u00faa e pasaxe de Montalb\u00e1n), xa no ano 2007 comeza a albergar as dependencias municipais do Concello de Madrid, trasladando as s\u00faas dependencias dende a \"Casa de la Villa\" e a Casa de Cisneros (ambas situadas na \"Plaza de la Villa\"). Esta reforma de comezos do s\u00e9culo XXI no edificio incl\u00fae ademais unha \u00e1rea cultural denominada \"CentroCentro\".\nO conxunto \u00e9 desde o punto de vista da arquitectura espa\u00f1ola un dos primeiros e m\u00e1is representativos exemplos de arquitectura modernista erixidos no centro de Madrid. De fachada con evocaci\u00f3ns neoplaterescas e do barroco salmantino. O edificio, mediante concurso municipal, foi dese\u00f1ado polos novos arquitectos espa\u00f1ois Antonio Palacios e Joaqu\u00edn Otamendi Machimbarrena, autores dos proxectos da ponte de Bilbao, o casino de Madrid e a ponte de San Sebasti\u00e1n, como sede para a \"Sociedad de Correos y Tel\u00e9grafos\" de Espa\u00f1a. Este traballo foi o inicio da fulgurante carreira construtiva de ambos os dous arquitectos. Os motivos decorativos da fachada e do interior foron realizados polo escultor rom\u00e1ntico \u00c1ngel Garc\u00eda D\u00edaz (colaborador habitual de Palacios). Un dos obxectivos do dese\u00f1o era a construci\u00f3n dun \"edificio para o p\u00fablico\"."}
{"id": "211666", "revid": "15490", "url": "https://gl.wikipedia.org/wiki?curid=211666", "title": "Xironda", "text": "Gironde ou Xironda (33) (en ) \u00e9 un departamento franc\u00e9s situado no suroeste de Francia, que pertence \u00e1 rexi\u00f3n de Nova Aquitania. Debe o seu nome ao estuario da Xironda, resultado da confluencia dos r\u00edos Dordogne e Garonne.\nEste departamento \u00e9 o m\u00e1is extenso da Francia metropolitana (10.725\u00a0km\u00b2)."}
{"id": "211667", "revid": "23204", "url": "https://gl.wikipedia.org/wiki?curid=211667", "title": "Indre", "text": "Indre (36) \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome ao r\u00edo Indre, afluente do Loira."}
{"id": "211668", "revid": "56817", "url": "https://gl.wikipedia.org/wiki?curid=211668", "title": "\u00c1cido arxininosucc\u00ednico", "text": "O \u00e1cido arxininosucc\u00ednico ou \u00e1cido L-arxininosucc\u00ednico (\u00e1s veces denominado \u00e1cido arxinosucc\u00ednico ) \u00e9 un amino\u00e1cido b\u00e1sico que interv\u00e9n no ciclo da urea, o cal serve para a eliminaci\u00f3n do exceso de nitr\u00f3xeno no corpo . A pH celular est\u00e1 ionizado en forma de arxininosuccinato. A s\u00faa f\u00f3rmula \u00e9 C10H18N4O6. A mol\u00e9cula est\u00e1 formada por d\u00faas partes: un aspartato condensado polo seu grupo amino cunha citrulina. Cont\u00e9n tres nitr\u00f3xenos unidos a un carbono, un deles por dobre enlace, como nas guanidinas.\nFunci\u00f3ns.\nCiclo da urea.\nO arxininosuccinato \u00e9 un importante metabolito do ciclo da urea. F\u00f3rmase a partir de citrulina e aspartato nunha reacci\u00f3n que ten lugar no citosol dos hepatocitos na que se require gasto de ATP catalizada polo encima arxininosuccinato sintetase. A reacci\u00f3n entre ambos \u00e9 unha condensaci\u00f3n qu\u00edmica na que se unen o grupo amino do aspartato e o carbonilo da cadea lateral da citrulina . As mutaci\u00f3ns neste encima causan unha enfermidade chamada citrulinemia.\nNa seguinte reacci\u00f3n do ciclo o arxininosuccinato div\u00eddese en fumarato (metabolito que interv\u00e9n no ciclo de Krebs) e arxinina (esta \u00faltima contin\u00faa as reacci\u00f3ns do ciclo da urea). A reacci\u00f3n \u00e9 catalizada pola arxininosuccinato liase e ten lugar no citosol. As mutaci\u00f3ns na arxininosuccinato liase orixinan aciduria arxininosucc\u00ednica, un raro trastorno de orixe autos\u00f3mica recesiva, que causa deficiencias no ciclo da urea.\nO arxininosuccinato leva os dous nitr\u00f3xenos que se eliminar\u00e1n na urea, produto final do ciclo. Un deles incorporouse na reacci\u00f3n co asp\u00e1rtico catalizada pola arxininosuccinato sintetase, e o outro xa se incorporara \u00e1 citrulina nunha reacci\u00f3n previa."}
{"id": "211669", "revid": "27155", "url": "https://gl.wikipedia.org/wiki?curid=211669", "title": "Arxininosuccinato", "text": ""}
{"id": "211670", "revid": "23204", "url": "https://gl.wikipedia.org/wiki?curid=211670", "title": "Indre e Loira", "text": "Indre e Loira (37) (en franc\u00e9s: \"Indre-et-Loire\") \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome \u00e1 confluencia do r\u00edo Indre co Loira."}
{"id": "211671", "revid": "98629", "url": "https://gl.wikipedia.org/wiki?curid=211671", "title": "Depresi\u00f3n (psicolox\u00eda)", "text": "A depresi\u00f3n \u00e9 unha s\u00edndrome ou agrupaci\u00f3n de s\u00edntomas nos que predominan os s\u00edntomas afectivos (tristura patol\u00f3xica, decaemento, irritabilidade, sensaci\u00f3n subxectiva de malestar e impotencia fronte \u00e1s esixencias da vida) a\u00ednda que, en maior ou menor grao, tam\u00e9n est\u00e1n presentes s\u00edntomas de tipo cognitivo, volitivo ou incluso som\u00e1tico, polo que poder\u00eda falarse dunha afectaci\u00f3n global da vida ps\u00edquica, facendo especial \u00e9nfase na esfera afectiva.\nNon se debe confundir coa tristura ou cos cambios no estado de \u00e1nimo que responden de xeito proporcionado \u00e1s circuntasncias nas que se desenvolve a vida (por exemplo, a pena pola morte dun familiar). A base para distinguir a depresi\u00f3n destes cambios ordinarios, v\u00e9n dada pola persistencia dos s\u00edntomas, a s\u00faa gravidade, a presenza doutros s\u00edntomas e o grao de deteroriaci\u00f3n funcional e social que o acompa\u00f1a.\nTratamento.\nA enfermidade ab\u00f3rdase con diferentes tipos de tratamentos, ben advertido que o m\u00e1is normal \u00e9 utilizar varios destes tratamentos de forma combinada:"}
{"id": "211673", "revid": "23204", "url": "https://gl.wikipedia.org/wiki?curid=211673", "title": "Departamento de Jura", "text": "Jura (39) \u00e9 un departamento franc\u00e9s situado no leste de Francia, que pertence \u00e1 rexi\u00f3n Franche-Comt\u00e9. Debe o seu nome \u00e1 cordilleira do Xura."}
{"id": "211676", "revid": "7523", "url": "https://gl.wikipedia.org/wiki?curid=211676", "title": "Club Deportivo Montu\u00efri", "text": "O Club Deportivo Montu\u00efri \u00e9 un club de f\u00fatbol de Espa\u00f1a,\u00a0da localidade de Montu\u00efri, nas Illas Baleares. Fundouse en 1942 e actualmente compite na Terceira Divisi\u00f3n."}
{"id": "211677", "revid": "895", "url": "https://gl.wikipedia.org/wiki?curid=211677", "title": "CD Montu\u00efri", "text": ""}
{"id": "211678", "revid": "895", "url": "https://gl.wikipedia.org/wiki?curid=211678", "title": "CD Montuiri", "text": ""}
{"id": "211679", "revid": "6525590", "url": "https://gl.wikipedia.org/wiki?curid=211679", "title": "Turquesa (cor)", "text": "O turquesa \u00e9 a cor azul verdosa semiclara, de aspecto brillante, c\u00e9reo. Denom\u00ednase tam\u00e9n azul turquesa. Ten como referencia de orixe a coloraci\u00f3n da xema hom\u00f3nima.\nEsta color est\u00e1 comprendida nos acervos iconoling\u00fc\u00edsticos tradicionais das culturas asi\u00e1tica, europea, norteamericana e mesoamericana.\nO turquesa \u00e9 unha cor est\u00e1ndar, \u00e9 dicir, que debido ao seu uso popular incl\u00faese en cat\u00e1logos e inventarios crom\u00e1ticos; mais non conta cunha definici\u00f3n exacta, polo que presenta variaci\u00f3ns, sendo, na pr\u00e1ctica unha familia de cores parecidas entre si, aturquesadas.\nUsos.\nAntigas culturas mesoamericanas.\nA turquesa, como xema, era moi apreciada en tempos antigos en norte e Centroam\u00e9rica, sendo obxecto dun activo comercio entre diferentes pobos. Na \u00e1rea de influencia do n\u00e1huatl \u2014idioma capaz de complexas met\u00e1foras e posuidor dun amplo vocabulario crom\u00e1tico que incl\u00fae a cor turquesa\u2014, o conxunto das coloraci\u00f3ns verdeazuladas asoci\u00e1base simbolicamente coa auga e a vexetaci\u00f3n, que se entend\u00edan como elementos indispensables para a vida. Alg\u00fans materiais preciosos con esta coloraci\u00f3n, como a turquesa, o xade e as plumas de quetzal, representaban metaforicamente a auga e a vexetaci\u00f3n, e tam\u00e9n o fac\u00edan as cores destes materiais.\nAs\u00ed mesmo, un texto n\u00e1huatl di que a casa do deus Quetzalc\u00f3atl ten \u00abtraveseiros de cor turquesa\u00bb, suxerindo que a cor, e non s\u00f3 a pedra hom\u00f3nima, ti\u00f1a un valor simb\u00f3lico asociado coa nobreza e co divino.\nModa.\nA cor turquesa est\u00e1 suxeita aos vaiv\u00e9ns da moda. Foi particularmente popular nos anos 1950.\nTurquesa pict\u00f3rico.\nO turquesa que se adoita ver na pinturas art\u00edsticas \u00e9 tipicamente diferente do anterior. A s\u00faa coloraci\u00f3n responde \u00e1 do pigmento empregado nas pinturas comercializadas como de color azul turquesa, turquesa ou bleu turquoise: ftalocianina de cobre bromada. Unha mostra aproximada desta cor:\nA similitude deste turquesa pict\u00f3rica coa cor da turquesa natural faise evidente ao aclarar a pintura con branco, como se ve abaixo.\nCores HTML.\nAs cores HTML establecidas por protocolos inform\u00e1ticos para o seu uso en p\u00e1xinas web incl\u00faen catro tonalidades chamadas \"turquoise\" (turquesa):"}
{"id": "211680", "revid": "5863", "url": "https://gl.wikipedia.org/wiki?curid=211680", "title": "Manuel Becerra Armesto", "text": "Manuel Becerra Armesto, nado en Santiago de Compostela o 18 de setembro de 1843 e finado en Salcedo o 29 de decembro de 1912, foi un pol\u00edtico galego.\nTraxectoria.\nFillo de Gonzalo Becerra Llamas e Carmen Armesto, irm\u00e1n de Joaqu\u00edn e Jos\u00e9 Becerra Armesto. Foi Cabaleiro da Orde de Santiago e alcalde de Pontevedra (1905-1909). Casou con Josefa Malvar de la Maza Quiroga, herdeira do Pazo da Carballeira de Gandar\u00f3n. Foi pai de Josefina Becerra Malvar (quen casou con Eugenio Montero Villegas) e de Julia Becerra Malvar."}
{"id": "211681", "revid": "5863", "url": "https://gl.wikipedia.org/wiki?curid=211681", "title": "Iago V\u00e1zquez", "text": ""}
{"id": "211683", "revid": "23204", "url": "https://gl.wikipedia.org/wiki?curid=211683", "title": "Loir e Cher", "text": "Loir e Cher (41) \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome aos r\u00edos Loir e Cher (afluente do Loira) que atravesan o departamento."}
{"id": "211684", "revid": "23204", "url": "https://gl.wikipedia.org/wiki?curid=211684", "title": "Alto Loira", "text": "Alto Loira (43) (en franc\u00e9s: \"Haute-Loire\") \u00e9 un departamento franc\u00e9s situado no sur de Francia, que pertence \u00e1 rexi\u00f3n de Auvernia-R\u00f3dano-Alpes. \u00c9 atravesado polo r\u00edo Loira no seu curso alto, de a\u00ed o nome."}
{"id": "211685", "revid": "23204", "url": "https://gl.wikipedia.org/wiki?curid=211685", "title": "Loiret", "text": "Loiret (45) \u00e9 un departamento franc\u00e9s situado no centro de Francia, que pertence \u00e1 rexi\u00f3n Centro-Val de Loira. Debe o seu nome ao r\u00edo Loiret, afluente do Loira.\nHistoria.\nLoiret \u00e9 un dos oitenta e tres departamentos orixinais creados durante a Revoluci\u00f3n francesa o 4 de marzo de 1790 (en aplicaci\u00f3n da lei do 22 de decembro de 1789). Foi creado a partir da antiga provincia do Orl\u00e9anais.\nO departamento toma o seu nome do r\u00edo Loiret, que en realidade non \u00e9 m\u00e1is que un regato procedente do r\u00edo Loira. O curso do r\u00edo Loiret ten 12 quil\u00f3metros de longo, tralos cales as s\u00faas augas van parar outra vez ao Loira. Este fen\u00f3meno tam\u00e9n \u00e9 a orixe do nome dun co\u00f1ecido barrio de Orle\u00e1ns chamado \"La Source\"."}
{"id": "211686", "revid": "85894", "url": "https://gl.wikipedia.org/wiki?curid=211686", "title": "A G\u00e1ndara, Pravio, Cambre", "text": "A G\u00e1ndara \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 34 habitantes (12 homes e 22 mulleres)."}
{"id": "211687", "revid": "4482", "url": "https://gl.wikipedia.org/wiki?curid=211687", "title": "O Pastel, Pravio, Cambre", "text": "O Pastel \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 69 habitantes (38 homes e 31 mulleres)."}
{"id": "211688", "revid": "85894", "url": "https://gl.wikipedia.org/wiki?curid=211688", "title": "O Pombo, Pravio, Cambre", "text": "O Pombo \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 205 habitantes (108 homes e 97 mulleres)."}
{"id": "211689", "revid": "4482", "url": "https://gl.wikipedia.org/wiki?curid=211689", "title": "San Bartolomeu, Pravio, Cambre", "text": "San Bartolomeu \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 119 habitantes (56 homes e 63 mulleres)."}
{"id": "211690", "revid": "4482", "url": "https://gl.wikipedia.org/wiki?curid=211690", "title": "A Fontenova, Pravio, Cambre", "text": "A Fontenova \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 11 habitantes (6 homes e 5 mulleres)."}
{"id": "211691", "revid": "4482", "url": "https://gl.wikipedia.org/wiki?curid=211691", "title": "A Fontenla, Pravio, Cambre", "text": "A Fontenla \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 138 habitantes (68 homes e 70 mulleres)."}
{"id": "211692", "revid": "85894", "url": "https://gl.wikipedia.org/wiki?curid=211692", "title": "Os Fab\u00e1s, Pravio, Cambre", "text": "Os Fab\u00e1s \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 83 habitantes (44 homes e 39 mulleres)."}
{"id": "211693", "revid": "4482", "url": "https://gl.wikipedia.org/wiki?curid=211693", "title": "Carballas, Pravio, Cambre", "text": "Carballas \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 77 habitantes (37 homes e 36 mulleres)."}
{"id": "211694", "revid": "4482", "url": "https://gl.wikipedia.org/wiki?curid=211694", "title": "Armental, Pravio, Cambre", "text": "Armental \u00e9 un lugar da parroquia de Pravio no concello de Cambre, na provincia da Coru\u00f1a. Segundo o padr\u00f3n municipal (INE 2016) ten 81 habitantes (40 homes e 41 mulleres)."}
{"id": "211695", "revid": "85894", "url": "https://gl.wikipedia.org/wiki?curid=211695", "title": "Arxellas, Cambo\u00f1o, Lousame", "text": "Arxellas \u00e9 un lugar da parroquia de Cambo\u00f1o no concello coru\u00f1\u00e9s de Lousame, na comarca de Noia. Segundo o Instituto Galego de Estat\u00edstica, en 2020 ti\u00f1a 34 habitantes (17 homes e 17 mulleres)."}
{"id": "211696", "revid": "85894", "url": "https://gl.wikipedia.org/wiki?curid=211696", "title": "Soutelo, Cambo\u00f1o, Lousame", "text": "Soutelo \u00e9 un lugar da parroquia de Cambo\u00f1o no concello coru\u00f1\u00e9s de Lousame, na comarca de Noia. Segundo o Instituto Galego de Estat\u00edstica, en 2020 ti\u00f1a 34 habitantes (18 homes e 16 mulleres)."}
{"id": "211697", "revid": "895", "url": "https://gl.wikipedia.org/wiki?curid=211697", "title": "Lesende, Lesende, Lousame", "text": "Lesende \u00e9 un lugar da parroquia de Lesende no concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 96 habitantes (53 homes e 43 mulleres)."}
{"id": "211698", "revid": "895", "url": "https://gl.wikipedia.org/wiki?curid=211698", "title": "Taramancos, Boa, Noia", "text": "Taramancos \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 55 habitantes (23 homes e 32 mulleres).\nDeste lugar era o poeta Ant\u00f3n Avil\u00e9s Vinagre, m\u00e1is co\u00f1ecido como Avil\u00e9s de Taramancos."}
{"id": "211699", "revid": "895", "url": "https://gl.wikipedia.org/wiki?curid=211699", "title": "Boa, Boa, Noia", "text": "Boa \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 55 habitantes (29 homes e 26 mulleres)."}
{"id": "211700", "revid": "85894", "url": "https://gl.wikipedia.org/wiki?curid=211700", "title": "Antelo, Boa, Noia", "text": "Antelo \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 9 habitantes (4 homes e 5 mulleres)."}
{"id": "211701", "revid": "85894", "url": "https://gl.wikipedia.org/wiki?curid=211701", "title": "O Cabalo, Boa, Noia", "text": "O Cabalo \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 13 habitantes (7 homes e 6 mulleres)."}
{"id": "211702", "revid": "85894", "url": "https://gl.wikipedia.org/wiki?curid=211702", "title": "A Carreira, Boa, Noia", "text": "A Carreira \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 12 habitantes (6 homes e 6 mulleres)."}
{"id": "211703", "revid": "85894", "url": "https://gl.wikipedia.org/wiki?curid=211703", "title": "O Vilar, Boa, Noia", "text": "O Vilar \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 31 habitantes (17 homes e 14 mulleres)."}
{"id": "211704", "revid": "85894", "url": "https://gl.wikipedia.org/wiki?curid=211704", "title": "A Corredoira, Boa, Noia", "text": "A Corredoira \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 13 habitantes (7 homes e 6 mulleres).\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "211705", "revid": "85894", "url": "https://gl.wikipedia.org/wiki?curid=211705", "title": "A Devesa, Boa, Noia", "text": "A Devesa \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 51 habitantes (24 homes e 27 mulleres)."}
{"id": "211706", "revid": "895", "url": "https://gl.wikipedia.org/wiki?curid=211706", "title": "Meruso, Boa, Noia", "text": "Meruso \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 35 habitantes (16 homes e 19 mulleres)."}
{"id": "211707", "revid": "85894", "url": "https://gl.wikipedia.org/wiki?curid=211707", "title": "Redondelo, Boa, Noia", "text": "Redondelo \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 39 habitantes (18 homes e 21 mulleres)."}
{"id": "211708", "revid": "85894", "url": "https://gl.wikipedia.org/wiki?curid=211708", "title": "O Rial, Boa, Noia", "text": "O Rial \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 46 habitantes (21 homes e 25 mulleres)."}
{"id": "211709", "revid": "85894", "url": "https://gl.wikipedia.org/wiki?curid=211709", "title": "O Sino, Boa, Noia", "text": "O Sino \u00e9 un lugar da parroquia de Boa no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 32 habitantes (13 homes e 19 mulleres)."}
{"id": "211710", "revid": "1987", "url": "https://gl.wikipedia.org/wiki?curid=211710", "title": "Louro, Louro, Muros", "text": "Louro \u00e9 un lugar da parroquia de Louro no concello de Muros, na provincia da Coru\u00f1a. Segundo o padr\u00f3n municipal (INE 2018) ten 868 habitantes (429 homes e 439 mulleres)."}
{"id": "211711", "revid": "50011", "url": "https://gl.wikipedia.org/wiki?curid=211711", "title": "Uni\u00f3n Sporting Club", "text": "O Uni\u00f3n Sporting Club foi un equipo de f\u00fatbol que ti\u00f1a a s\u00faa sede social no actual barrio vigu\u00e9s de Lavadores, concello independente ata o ano 1941 cando foi absorbido polo municipio de Vigo.\nNaceu no ano 1922 da fusi\u00f3n do equipo vigu\u00e9s Comercial Foot-ball Club, que vi\u00f1a de ser subcampi\u00f3n da segunda categor\u00eda do campionato galego, e do Victoria Sporting Club. Chegou a xogar na Segunda Divisi\u00f3n, pouco antes de desaparecer no ano 1937 a ra\u00edz da Guerra Civil. Comezou empregando como terreo de xogo o campo de Barreiro, pasando posteriormente a utilizar o campo da Florida.\nAs cores da s\u00faa vestimenta eran o branco na camisa e o negro no pantal\u00f3n, polo que se lle co\u00f1eceu como o Corinthians.\nHistoria.\nDebutou na Serie A do Campionato de Galicia na tempada 1922/23. Nas d\u00faas campa\u00f1as seguintes remata de pechacancelas, tendo que xogarse a permanencia en ambas as d\u00faas ocasi\u00f3ns fronte ao Alfonso XIII de Pontevedra (campi\u00f3n da Serie B), perdendo nas d\u00faas ocasi\u00f3ns, a\u00ednda que finalmente mant\u00e9n a categor\u00eda pola renuncia ao ascenso do equipo pontevedr\u00e9s, que o rexeita por non dispor dun campo propio, condici\u00f3n esixida polo regulamento para poder competir na Serie A. Durante as seguintes tempadas remata entre a terceira e a sexta posici\u00f3n, ata que finalmente descende no ano 1930, xogando na Serie B durante d\u00faas tempadas, ao fin das cales consegue proclamarse subcampi\u00f3n da categor\u00eda e ascender \u00e1 primeira divisi\u00f3n galega tras clasificarse terceiro na promoci\u00f3n.\nNa tempada 1932/33, ano do seu retorno \u00e1 m\u00e1xima categor\u00eda do f\u00fatbol galego, completa unha gran participaci\u00f3n quedando por detr\u00e1s do Deportivo da Coru\u00f1a, Racing de Ferrol e Celta de Vigo. Tanto Celta como Deportivo contan cunha praza na Segunda Divisi\u00f3n estatal, polo que o terceiro e mais o cuarto clasificados da Serie A galega participan na Terceira Divisi\u00f3n, por aquel ent\u00f3n un breve torneo no que se decid\u00eda quen ascend\u00eda a Segunda Divisi\u00f3n. Nesta competici\u00f3n remata en segundo lugar no seu grupo, pero perde na fase final disputada mediante eliminatorias contra o Club Valladolid Deportivo. Ao ano seguinte volve rematar cuarto na Serie A e xoga a Terceira Divisi\u00f3n na cal remata campi\u00f3n do seu grupo, pero non d\u00e1 acadado o ascenso outra vez m\u00e1is ao ser eliminado polo CD Logro\u00f1o na fase final.\nNo ver\u00e1n de 1934 a RFEF elimina a Terceira Divisi\u00f3n, instaurando no seu lugar un sistema de campionatos interrexionais. O Uni\u00f3n Sporting Club, ao ser cuarto na edici\u00f3n anterior do campionato galego, queda exclu\u00eddo do novo Campionato Mancomunado Galaico-\u00c1stur, tendo que competir na Serie A do Campionato de Galicia xunto a clubs de menor potencial, finalizando campi\u00f3n e materializando o ascenso ao campionato superior.\nA tempada 1935/36 \u00e9 a pen\u00faltima da s\u00faa historia pero tam\u00e9n a de maior \u00e9xito, conseguindo ser subcampi\u00f3n do Campionato Mancomunado por detr\u00e1s do Oviedo. Este gran logro \u00e1brelle as portas para xogar na Segunda Divisi\u00f3n desa mesma tempada. O papel do Uni\u00f3n Sporting non \u00e9 moi bo, remata na \u00faltima posici\u00f3n logrando tan s\u00f3 tres vitorias e un empate. Nese equipo figuraban xogadores como Talladas, Vaso, Pierla, Lu\u00eds, Leonardo, Manolito, Venancio, Chicha, Cano, Herodes, Morla ou Cons.\nTralo golpe de estado que desembocou na Guerra Civil, o Uni\u00f3n Sporting Club pese a permanecer activo durante a tempada 36/37 non pode completala, retir\u00e1ndose antes de finalizala e cesando a s\u00faa actividade deportiva a mediados de 1937.\nTrala contenda b\u00e9lica, o Uni\u00f3n Sporting non retomou a s\u00faa actividade a causa da ideolox\u00eda pol\u00edtica de gran parte da s\u00faa directiva, co cal a maior\u00eda dos seus xogadores e mais alg\u00fans directivos de ideolox\u00eda af\u00edn ao novo r\u00e9xime ingresan no F\u00fatbol Club Vigu\u00e9s, club que vi\u00f1a competindo na Serie B galega e que antes da guerra conseguira coroarse campi\u00f3n da divisi\u00f3n. O F.C. Vigu\u00e9s converteuse no filial do Celta de Vigo no ano 1939 formando un moi bo equipo cos veteranos do Celta e os ex xogadores do Uni\u00f3n, present\u00e1ndose na Serie A galega a tempada 1939/40 conseguindo o segundo posto, por detr\u00e1s do Deportivo da Coru\u00f1a e por diante de clubs como o Eiri\u00f1a CF e do propio Celta.\nNo ver\u00e1n de 1943, o Club Vigu\u00e9s \u00e9 convidado pola RFEF a participar na nova terceira divisi\u00f3n, que adquire formato regular co \u00e1nimo de convertela no m\u00e1ximo expo\u00f1ente do estado para os clubs modestos. Tras aceptar a proposta cambia o seu nome pasando a ser co\u00f1ecido como Club Berb\u00e9s e adoptando coma cores a camisa azulgrana e o pantal\u00f3n negro. Conservar\u00e1 esta denominaci\u00f3n ata o ano 1950 que cambiar\u00e1 por Celta de Vigo B (non confundir co actual Celta de Vigo B, sucesor do Club Turista)."}
{"id": "211712", "revid": "1131", "url": "https://gl.wikipedia.org/wiki?curid=211712", "title": "A Ponte, A Ponte, A Veiga", "text": ""}
{"id": "211714", "revid": "5863", "url": "https://gl.wikipedia.org/wiki?curid=211714", "title": "Palacio de Comunicaciones de Madrid", "text": ""}
{"id": "211715", "revid": "98629", "url": "https://gl.wikipedia.org/wiki?curid=211715", "title": "Dangerous Minds", "text": "Dangerous Minds \u00e9 un filme estadounidense dirixido por que se estreou en 1995. Bas\u00e9ase na novela \"My Posse Don't Do Homework\" de LouAnne Johnson.\nSinopse.\nUnha inexperta mestra \u00e9 contratada como profesora dun grupo de rapaces dif\u00edciles, cada un dos cales \u00e9 un problema social en si mesmo. Pero, a\u00ednda que a tarefa \u00e9 dif\u00edcil e a rixidez da direcci\u00f3n do centro non axuda, a voluntariosa mestra intentar\u00e1 que t\u00f3dolos mozos cheguen a graduarse.\nProduci\u00f3n.\n\"Dangerous Minds\" foi un dos derradeiros filmes do produtor Don Simpson.\nAndy Garc\u00eda aparec\u00eda nalgunhas escenas interpretando \u00f3 mozo de Michelle Pfeiffer, pero as s\u00faas imaxes foron eliminadas do corte final do filme."}
{"id": "211716", "revid": "23204", "url": "https://gl.wikipedia.org/wiki?curid=211716", "title": "Lot", "text": "Lot (46) \u00e9 un departamento franc\u00e9s situado no sur de Francia, que pertence \u00e1 rexi\u00f3n Occitania. Debe o seu nome ao r\u00edo Lot, afluente do r\u00edo Garona."}
{"id": "211717", "revid": "23204", "url": "https://gl.wikipedia.org/wiki?curid=211717", "title": "Lot e Garona", "text": "Lot e Garona (47) (en franc\u00e9s: \"Lot-et-Garonne\") \u00e9 un departamento franc\u00e9s situado no sur de Francia, que pertence \u00e1 rexi\u00f3n Nova Aquitania. Debe o seu nome ao r\u00edo Garona e un dos seus afluentes, o Lot."}
{"id": "211718", "revid": "25871", "url": "https://gl.wikipedia.org/wiki?curid=211718", "title": "Abarema", "text": "Abarema \u00e9 un x\u00e9nero de grandes \u00e1rbores da familia das fab\u00e1ceas. Medra na ecozona neotropical desde M\u00e9xico ata Bolivia, pero a maior\u00eda das especies at\u00f3panse na conca amaz\u00f3nica e nas terras altas da G\u00fciana. Te\u00f1en unha follaxe verde escura, coa follas bipinnadas.\nEspecies.\nSeguindo a revisi\u00f3n feita en 1996 por Barneby e Grimes c\u00f3ntanse 45 especies, anteriormente todo o x\u00e9nero estaba normalmente inclu\u00eddo dentro de \"Pithecellobium\"."}
{"id": "211720", "revid": "98629", "url": "https://gl.wikipedia.org/wiki?curid=211720", "title": "Tella (construci\u00f3n)", "text": "A tella \u00e9 un elemento construtitvo usado na cobertura de casas e outras edificaci\u00f3ns. Ad\u00f3itase facer de arxila (cer\u00e1mica), mais pode ser producida nunha gran variedade de materiais, como pedra, cemento, amianto, metal, vidro, pl\u00e1stico, madeira, entre outros.\nComo regra, son usados conxuntos de tellas que, integr\u00e1ndose unhas nas outras, formar\u00e1n un tipo de cuberta denominada tellado, e diferenci\u00e1ndose dos feitos en pedra ou lousa: lousados, ou en palla ou colmo: colmados. Unha boa tella ofrece encaixes precisos, evitando a filtraci\u00f3n de auga ou vento, e achegando resistencia \u00e1 intemperie e rendimento acorde co previsto no material empregado.\nA decisi\u00f3n do tipo e material axeitados da tella usada depende de factores como a incidencia de choivas ou neve, temperaturas medias da rexi\u00f3n, tipolox\u00eda da construci\u00f3n, vans e, naturalmente, dispo\u00f1ibilidade de materiais, man de obra local e o modo no que o material ser\u00e1 utilizado.\nEn Galicia o uso da tella v\u00e9n xa da \u00e9poca romana, comezando a se empregar nos primeiros castros romanizados, por\u00e9n o uso de cubertas vexetais e de pedra mantense at\u00e9 hoxe.\nEtimolox\u00eda.\nA palabra galega tella v\u00e9n do termo latino: \"teg\u016dla\". Os romanos intruduciron as \"tegulas\" na Gallaecia.\nTipos de tella.\nTella cer\u00e1mica.\nA tella cer\u00e1mica, unha das m\u00e1is antigas e acces\u00edbeis opci\u00f3ns de tella dispo\u00f1\u00edbeis, a\u00ednda \u00e9 a opci\u00f3n m\u00e1is popular, adapt\u00e1ndose moi ben a todo tipo de clima, incluso o tropical e ofrecendo unha \u00f3ptima relaci\u00f3n de custo-beneficio. Existe nunha gran variedade de formas, que var\u00edan segundo o tipo de encaixe, rendemento por metro cadrado, inclinaci\u00f3n esixida das abas do tellado etc., proporcionando as\u00ed unha consider\u00e1bel variedade de alternativas arquitect\u00f3nicas pos\u00edbeis co uso do material. Alg\u00fans tipos com\u00fans de tellas cer\u00e1micas son descritos abaixo.\nPola forma as tellas poden ser:\nUnha variante da tella cer\u00e1mica \u00e9 a tella vidrada, cun verniz de cor cocido no forno, que se emprega en varias culturas en tellados ornamentais.\nA tella cer\u00e1mica vella \u00e9 polo xeral m\u00e1is apreciada que a nova porque, co tempo, os poros naturais da cer\u00e1mica at\u00f3ranse vir\u00e1ndose m\u00e1is imperme\u00e1beis. Por outra banda, a tella vella suponse que v\u00e9n sufrido moitos ciclos de xeada e se non crebou garante que non o far\u00e1. Tam\u00e9n \u00e9 apreciada a tella antiga polas formas irregulares e as diferentes cores co que vai envellecendo a diferenza da nova m\u00e1is alaranxada e homox\u00e9nea.\nA tella de cemento.\nActualmente fanse tellas de morteiro de cemento, fraguado en moldes. Existen de todas as formas anteriores, a\u00ednda que precisamente \u00e9 rara a de tipo \u00e1rabe e, en xeral adoitan ser fabricadas de tipo mixto, con canle e cubridoira na mesma peza. Sobre as cer\u00e1micas te\u00f1en a vantaxe de ser m\u00e1is resistentes, e m\u00e1is econ\u00f3micas. Tam\u00e9n te\u00f1en a posibilidade de que se fabrican de calquera cor e ao seren dunha soa peza son m\u00e1is f\u00e1ciles de colocar."}
{"id": "211721", "revid": "1131", "url": "https://gl.wikipedia.org/wiki?curid=211721", "title": "Bai\u00e3o", "text": "Bai\u00e3o \u00e9 unha vila do Distrito do Porto, na Rexi\u00f3n Norte e Subrexi\u00f3n de T\u00e1mega (Portugal). Conta cunha poboaci\u00f3n de aproxim\u00e1damente 3\u00a0200 habitantes e \u00e9 sede dun concello 20\u00a0522 habitantes (2011), repartidos en 20 fregues\u00edas e cunha extensi\u00f3n de 175,71\u00a0km\u00b2.\nO concello limita ao norte co concello de Amarante, ao leste cos de Peso da R\u00e9gua e Mes\u00e3o Frio, ao sur cos de Resende e Cinf\u00e3es, e ao oeste co de Marco de Canaveses.\nFregues\u00edas.\nO concello de Bai\u00e3o est\u00e1 integrado polas seguintes 20 fregues\u00edas:"}
{"id": "211722", "revid": "23204", "url": "https://gl.wikipedia.org/wiki?curid=211722", "title": "Loz\u00e8re", "text": "Loz\u00e8re (48) \u00e9 un departamento franc\u00e9s situado no sur de Francia, na rexi\u00f3n de Occitania.\nDebe o seu nome \u00e1 cordilleira do monte Loz\u00e8re.\nSede universitaria.\nNa vila de Albaret-Sainte-Marie local\u00edzabase un dos dous campus da Univerdidade de Montpellier I, hoxe integrados na refundada Universidade de Montpellier."}
{"id": "211723", "revid": "23204", "url": "https://gl.wikipedia.org/wiki?curid=211723", "title": "Maine e Loira", "text": "Maine e Loira (49) (en franc\u00e9s: \"Maine-et-Loire\") \u00e9 un departamento franc\u00e9s situado no oeste de Francia, que pertence \u00e1 rexi\u00f3n Pa\u00eds do Loira. Debe o seu nome ao r\u00edo Loira e ao seu afluente o Maine."}
{"id": "211725", "revid": "23204", "url": "https://gl.wikipedia.org/wiki?curid=211725", "title": "Departamento de Mancha", "text": "Mancha (50) (en franc\u00e9s: \"Manche\") \u00e9 un departamento franc\u00e9s situado no noroeste de Francia, que pertence \u00e1 rexi\u00f3n da Normand\u00eda. Debe o seu nome ao canal da Mancha que o rodea polo oeste, norte e leste."}
{"id": "211728", "revid": "1131", "url": "https://gl.wikipedia.org/wiki?curid=211728", "title": "Marco de Canaveses", "text": "Marco de Canaveses \u00e9 unha cidade do Distrito do Porto, na Rexi\u00f3n Norte e Subrexi\u00f3n de T\u00e1mega (Portugal). Conta cunha poboaci\u00f3n de aproxim\u00e1damente 10.500 habitantes e \u00e9, dende 1852, a capital dun concello de 53.450 habitantes (2011) que engloba a cidade de Marco de Canaveses e a Vila de Alpendurada. O seu concello ten unha extensi\u00f3n de 201,89\u00a0km\u00b2 e est\u00e1 subdividido en 31 fregues\u00edas 31.\nO concello de Marco de Canaveses limita ao norto co concello de Amarante, ao leste co de Bai\u00e3o, ao sur co de Cinf\u00e3es, ao suroeste co de Castelo de Paiva e ao oeste co concello de Penafiel.\nFregues\u00edas.\nO concello de Marco de Canaveses est\u00e1 integrado polas seguintes 31 fregues\u00edas:"}
{"id": "211729", "revid": "23204", "url": "https://gl.wikipedia.org/wiki?curid=211729", "title": "Marne", "text": "Marne (51) \u00e9 un departamento franc\u00e9s situado no nordeste de Francia, que pertence \u00e1 rexi\u00f3n de Alsacia-Champa\u00f1a-Ardenas-Lorena. Debe o seu nome ao r\u00edo Marne, principal afluente do Sena."}
{"id": "211730", "revid": "23204", "url": "https://gl.wikipedia.org/wiki?curid=211730", "title": "Alto Marne", "text": "Alto Marne (52) (en franc\u00e9s: \"Haute-Marne\") \u00e9 un departamento franc\u00e9s situado no nordeste de Francia, que pertence \u00e1 rexi\u00f3n de Alsacia-Champa\u00f1a-Ardenas-Lorena. Debe o seu nome ao r\u00edo Marne, principal afluente do Sena, e que nace no Plateau de Langres, ao sur do departamento."}
{"id": "211731", "revid": "1131", "url": "https://gl.wikipedia.org/wiki?curid=211731", "title": "Celorico de Basto", "text": "Celorico de Basto \u00e9 unha vila do Distrito de Braga, na Rexi\u00f3n Norte e Subrexi\u00f3n de T\u00e1mega (Portugal). Ten cerca de 2.500 habitantes e \u00e9 a capital dun concello de 181,10\u00a0km\u00b2 de extensi\u00f3n e 20.098 habitantes (2011) repartidos en 22 fregues\u00edas.\nO concello de Celorico de Basto limita ao norte co concello de Cabeceiras de Basto, ao leste co de Mondim de Basto, ao sur co de Amarante, ao suroeste con Felgueiras, e ao oeste co concello de Fafe. Alberga as vilas de Celorico de Basto, Fermil de Basto e Gandarela de Basto\nCelorico de Basto foi ocupado dende tempos moi remotos, como pode apreciarse coas numerosas mostras que as antigas civilizaci\u00f3ns deixaron no territorio.\nFregues\u00edas.\nO concello de Celorico de Basto est\u00e1 integrado polas seguintes 22 fregues\u00edas:"}
{"id": "211732", "revid": "23204", "url": "https://gl.wikipedia.org/wiki?curid=211732", "title": "Mayenne", "text": "Mayenne (53) \u00e9 un departamento franc\u00e9s situado no oeste de Francia, que pertence \u00e1 rexi\u00f3n Pa\u00eds do Loira. Debe o seu nome ao r\u00edo Mayenne."}
{"id": "211733", "revid": "23204", "url": "https://gl.wikipedia.org/wiki?curid=211733", "title": "James Cameron", "text": "James Francis Cameron, nado o 16 de agosto de 1954 en Chippawa, Ontario \u00e9 un director de cine, produtor e guionista canadense. O seu traballo como gionista e director incl\u00fae filmes como \"Pira\u00f1a II\" (1981), \"Terminator\" (1984), \"Aliens\" (1986), \"The Abyss\" (1989), \"\" (1991), \"True Lies\" (1994), \"Titanic\" (1997) e \"Avatar\" (2009)."}
{"id": "211734", "revid": "1131", "url": "https://gl.wikipedia.org/wiki?curid=211734", "title": "Mondim de Basto", "text": "Mondim de Basto \u00e9 un concello do Distrito de Vila Real, na Rexi\u00f3n Norte e Subrexi\u00f3n de Ave. O concello ten unha extensi\u00f3n de 171,87\u00a0km\u00b2 e unha poboaci\u00f3n de 7.493 habitantes, residindo uns 3.200 na capital. Este concello est\u00e1 dividido en 8 fregues\u00edas.\nO concello de Mondim de Basto limita ao nordeste co concello de Ribeira de Pena, ao sueste co de Vila Real, ao suroeste co de Amarante, ao oeste co de Celorico de Basto, e ao noroeste con Cabeceiras de Basto.\nMondim de Basto est\u00e1 asentado en terras fertis na marxe esquerda do r\u00edo T\u00e1mega e ao p\u00e9 do Monte Farinha, coroado pola ermida da Senhora da Gra\u00e7a.\nFregues\u00edas.\nO concello de Mondim de Basto est\u00e1 integrado polas seguintes 8 fregues\u00edas:"}
{"id": "211735", "revid": "23204", "url": "https://gl.wikipedia.org/wiki?curid=211735", "title": "Meurthe e Mosela", "text": "Meurthe e Mosela (54) (en franc\u00e9s: \"Meurthe-et-Moselle\") \u00e9 un departamento franc\u00e9s situado no leste de Francia, que pertence \u00e1 rexi\u00f3n de Alsacia-Champa\u00f1a-Ardenas-Lorena. Debe o seu nome ao r\u00edo Meurthe e ao r\u00edo Moselle, afluente do Rin."}
{"id": "211736", "revid": "1131", "url": "https://gl.wikipedia.org/wiki?curid=211736", "title": "Santa Marta de Penagui\u00e3o", "text": "Santa Marta de Penagui\u00e3o \u00e9 unha vila do Distrito de Vila Real, na Rexi\u00f3n Norte e Subrexi\u00f3n de Douro. O concello ten unha extensi\u00f3n de 69,98\u00a0km\u00b2 repartida en 10 fregues\u00edas, e ten unha poboaci\u00f3n de 7.356 habitantes (2011), dos cales uns 1.300 residen na capital, situada na fregues\u00eda de S\u00e3o Miguel de Lobrigos.\nO concello limita ao norte e ao co concello de Vila Real, ao sur co de Peso da R\u00e9gua, e ao oeste co de Amarante.\nFregues\u00edas.\nO concello de Santa Marta de Penagui\u00e3o est\u00e1 integrada polas seguintes 10 fregues\u00edas:"}
{"id": "211737", "revid": "23204", "url": "https://gl.wikipedia.org/wiki?curid=211737", "title": "Tatsuya Fujiwara", "text": ", nado o 15 de maio de 1982 en Saitama, \u00e9 un actor xapon\u00e9s de cine, televisi\u00f3n e teatro."}
{"id": "211738", "revid": "23204", "url": "https://gl.wikipedia.org/wiki?curid=211738", "title": "Mosa", "text": "Mosa (55) (en franc\u00e9s: \"Meuse\") \u00e9 un departamento franc\u00e9s situado no leste de Francia, que pertence \u00e1 rexi\u00f3n de Alsacia-Champa\u00f1a-Ardenas-Lorena. Debe o seu nome ao r\u00edo Mosa."}
{"id": "211739", "revid": "89787", "url": "https://gl.wikipedia.org/wiki?curid=211739", "title": "Alda Merini", "text": "Alda Merini, nada en Mil\u00e1n o 21 de marzo de 1931 e finada na mesma cidade o 1 de novembro de 2009, foi unha escritora e poetisa italiana."}
{"id": "211740", "revid": "12452", "url": "https://gl.wikipedia.org/wiki?curid=211740", "title": "Strategy (padr\u00f3n de dese\u00f1o)", "text": "O padr\u00f3n Estratexia (\"Strategy\") \u00e9 un padr\u00f3n de dese\u00f1o, clasificado como de comportamento de obxectos. O seu obxectivo \u00e9 a definici\u00f3n dunha familia de algoritmos, encapsul\u00e1ndoos e fac\u00e9ndoos intercambiables. Deste xeito, ditos algoritmos poder\u00e1n variar de forma independente \u00e1s clases que os usan e ser reutilizados.\nMotivaci\u00f3n.\nImaxinemos o caso da divisi\u00f3n dun texto en li\u00f1as, para o cal existen m\u00faltiples algoritmos. Se opt\u00e1semos por un enfoque tradicional, codificando estes en cada clase cliente que os usase:\nA alternativa que o padr\u00f3n Estratexia prop\u00f3n a esta situaci\u00f3n \u00e9 a definici\u00f3n de clases que encapsulen os diferentes algoritmos de partici\u00f3n de li\u00f1as. Desta forma, os clientes que necesiten dividir un texto non deber\u00e1n implementar o c\u00f3digo de cada algoritmo, pois este estar\u00e1 encapsulado nunha clase estratexia na que o cliente, a trav\u00e9s dun contexto intermedio, delegar\u00e1 a responsabilidade de dividir o texto.\nAplicabilidade.\n\u00c9 axeitado o uso do padr\u00f3n Estratexia nas seguintes situaci\u00f3ns:\nColaboraci\u00f3ns.\nNo escenario definido por este padr\u00f3n atopamos d\u00faas colaboraci\u00f3ns principais entre as clases participantes. A primeira delas \u00e9 a interacci\u00f3n entre Contexto e Estratexia para facer chegar a esta a informaci\u00f3n necesaria para a execuci\u00f3n do algoritmo. Neste punto, atopamos d\u00faas posibles alternativas:\nEstas opci\u00f3ns ser\u00e1n analizadas con m\u00e1is detalle no apartado de Implementaci\u00f3n. A segunda colaboraci\u00f3n fai referencia \u00f3s clientes. Estes, inicialmente, crear\u00e1n a EstratexiaConcreta coa que configurar\u00e1n o Contexto (pode facerse a trav\u00e9s dalg\u00fan padr\u00f3n de creaci\u00f3n), e, despois disto, unicamente ter\u00e1n que interactuar con el.\nConsecuencias.\nA aplicaci\u00f3n do padr\u00f3n Estratexia proporciona as seguintes vantaxes:\nDa mesma forma, podemos atopar os seguintes inconvenientes \u00e1 hora de de empregar este padr\u00f3n:\nImplementaci\u00f3n.\nComo xa se comentou, na definici\u00f3n da interface entre a estratexia e o contexto, existen diferentes alternativas:\nO uso dunha ou outra opci\u00f3n estar\u00e1 determinado polo algoritmo concreto e as necesidades do sistema.\nOutra cuesti\u00f3n de implementaci\u00f3n a tratar \u00e9 permitir o emprego opcional das estratexias. Deste xeito os clientes poder\u00edan non co\u00f1ecer as estratexias concretas cando non fose necesario. O Contexto simplemente ter\u00eda que comprobar se ten un obxecto estratexia asociado e, se non \u00e9 as\u00ed, executar un comportamento por defecto. Este comportamento poder\u00eda ser implementado incluso como unha estratexia, eliminando as\u00ed a comprobaci\u00f3n no Contexto (verase no exemplo de implementaci\u00f3n).\nExemplo de implementaci\u00f3n.\nA continuaci\u00f3n pres\u00e9ntase un exemplo de implementaci\u00f3n do padr\u00f3n estratexia para o problema da ordenaci\u00f3n dun vector. En relaci\u00f3n co comentado anteriormente, unha posible optimizaci\u00f3n neste caso ser\u00eda o uso do padr\u00f3n Singleton para os obxectos estratexia, xa que estes son completamente independientes do Contexto e soamente coa informaci\u00f3n pasada como par\u00e1metro (o vector e o tama\u00f1o deste) poden realizar a ordenaci\u00f3n; \u00e9 dicir non almacenan estado interno referente \u00f3 contexto. Evidentemente, a vantaxe disto ser\u00eda a reduci\u00f3n do n\u00famero de obxectos no sistema ante o uso das estratexias por parte de diferentes obxectos Contexto.\nC\u00f3digo.\npublic class Cliente {\n public static void main(String argv[]) {\n Contexto c = new Contexto(7);\n System.out.println(\"Sen Ordenamento: \" + c.visualizarVector());\n c.establecerOrdenamento(new OrdenamentoSeleccion());\n System.out.println(\"Ordenamento Burbulla: \" + c.visualizarVector());\npublic class Contexto {\n private int _vector[];\n private int _tamano;\n private Ordenamento _ordenamento;\n public Contexto(int tamano) {\n _tamano = tamano;\n _vector = new int[_tamano];\n _ordenamento = new SenOrdenamento();\n inicializar();\n // Este m\u00e9todo inicializa _vector con valores no rango (-100,100)\n public void inicializar() {\n java.util.Random generador = new java.util.Random();\n for (int i = 0; i &lt; _tamano; i++)\n _vector[i] = generador.nextInt() % 100;\n // Este m\u00e9todo perm\u00edtenos cambiar a estratexia de ordenamento\n public void establecerOrdenamento(Ordenamento o) {\n _ordenamento = o;\n // \u00dasase a estratexia para ordenar o vector antes de convertilo nun String\n public String visualizarVector() {\n _ordenamento.ordenar(_vector, _tamano);\n int i;\n String s = \"\";\n for (i = 0; i &lt; _tamano; i++) {\n s += _vector[i] + \" \";\n return s;\npublic abstract class Ordenamento {\n public abstract void ordenar(int vector[], int tamano);\npublic class OrdenamentoBurbulla extends Ordenamento {\n public void ordenar(int vector[], int tamano) {\n int i, j, temp;\n for (i = 1; i &lt; tamano; i++)\n for (j = 0; j &lt; tamano - 1; j++)\n if (vector[j] &gt; vector[j + 1]) {\n temp = vector[j];\n vector[j] = vector[j + 1];\n vector[j + 1] = temp;\npublic class OrdenamentoInsercion extends Ordenamento {\n public void ordenar(int vector[], int tamano) {\n int i, temp, j;\n for (i = 1; i &lt; tamano; i++) {\n temp = vector[i];\n for (j = i - 1; (j &gt;= 0) &amp;&amp; (vector[j] &gt; temp); j--)\n vector[j + 1] = vector[j];\n vector[j + 1] = temp;\npublic class OrdenamentoSeleccion extends Ordenamento {\n public void ordenar(int vector[], int tamano) {\n int i, j, p, temp;\n int lim = tamano - 1;\n for (i = 0; i &lt; (tamano - 1); i++) {\n p = i;\n for (j = i + 1; j &lt;= lim; j++) {\n if (vector[j] &lt; vector[p])\n p = j;\n temp = vector[p];\n vector[p] = vector[i];\n vector[i] = temp;\npublic class SenOrdenamento extends Ordenamento {\n public void ordenar(int vector[], int tamano) {\n // M\u00e9todo baleiro. O vector queda como estaba."}
{"id": "211741", "revid": "23204", "url": "https://gl.wikipedia.org/wiki?curid=211741", "title": "Ni\u00e8vre", "text": "Ni\u00e8vre (58) \u00e9 un departamento franc\u00e9s situado no centro de Francia, que pertence \u00e1 rexi\u00f3n de Borgo\u00f1a-Franco Condado. Debe o seu nome ao r\u00edo Ni\u00e8vre, afluente do Loira."}
{"id": "211742", "revid": "23204", "url": "https://gl.wikipedia.org/wiki?curid=211742", "title": "Geena Davis", "text": "Virginia Elizabeth \"Geena\" Davis, nada o 21 de xaneiro de 1956 en Wareham, Massachusetts, \u00e9 unha actriz, produtora, guionista e modelo estadounidense."}
{"id": "211743", "revid": "1131", "url": "https://gl.wikipedia.org/wiki?curid=211743", "title": "Trofa", "text": "Trofa \u00e9 un concello e cidade da Grande \u00c1rea Metropolitana do Porto, no Distrito do Porto, na Rexi\u00f3n Norte e Subrexi\u00f3n do Grande Porto (Portugal). A s\u00faa capital ten unha poboaci\u00f3n de 21.600 habitantes e \u00e9 sede dun municipio de 71,88\u00a0km\u00b2 de extensi\u00f3n e 38.999 habitantes (2011) repartidos en 8 fregues\u00edas.\nO concello limita ao norte co concello de Vila Nova de Famalic\u00e3o, ao leste co de Santo Tirso, ao sur co de Maia e ao oeste co concello de Vila do Conde.\nHistoria.\nTrofa foi elevada a vila o 16 de maio de 1984 e a cidade pola lei n.\u00ba 29/93 do 2 de xullo de 1993. Converteuse en municipio aut\u00f3nomo o 19 de novembro de 1998 ao separarse do seu concello veci\u00f1o de Santo Tirso (de xeito simult\u00e1neo cos concellos de Odivelas e Vizela, creados na mesma \u00e9poca, ao separarse de Loures e Guimar\u00e3es respectivamente).\nA cidade de Trofa est\u00e1 situada entre Porto e Braga. Un factor importante para o seu crecmento foi a construci\u00f3n da estaci\u00f3n de ferrocarril a principios do s\u00e9culo XX, o que impulsou o seu crecemento.\nFregues\u00edas.\nO concello de Trofa est\u00e1 integrado polas seguintes 8 fregues\u00edas:"}
{"id": "211744", "revid": "23204", "url": "https://gl.wikipedia.org/wiki?curid=211744", "title": "Nord (departamento)", "text": "Nord (59) \u00e9 o departamento franc\u00e9s situado m\u00e1is ao norte de Francia, xunto \u00e1 fronteira con B\u00e9lxica. Pertence \u00e1 rexi\u00f3n Alta Francia."}
{"id": "211745", "revid": "23204", "url": "https://gl.wikipedia.org/wiki?curid=211745", "title": "King Vidor", "text": "King Wallis Vidor, nado o 8 de febreiro de 1894 en Galveston, Texas e finado o 1 de novembro de 1982 en Paso Robles, California, foi un director de cine, produtor e guionista estadounidense.\nTraxectoria.\nKing Vidor, gran cineasta estadounidense, ti\u00f1a orixes h\u00fangaras por parte paterna, que proced\u00eda dunha familia adi\u00f1eirada. De feito, os negocios do seu pai fix\u00e9ronlle amasar a este un capital notable.\nKing Vidor entrou na academia Militar de San Antonio, para logo ingresar no colexio de Fort Deposit. Un influxo importante nas s\u00faas ideas foi o da s\u00faa nai, pois lle introduciu na Ciencia Cristi\u00e1, para a cal traballar\u00eda cun grupo de m\u00e9dicos; m\u00e1is tarde, no ocaso da s\u00faa vida, quixo facer unha pel\u00edcula sobre Mary Baker Eddy, fundadora desta relixi\u00f3n.\nKing Vidor empezou como afeccionado; fixo documentais publicitarios e noticiarios, que logrou vender en ocasi\u00f3ns. Publicista e autor de curtametraxes, debutou como realizador en 1913. No ano 1916, casou con Florence Arto, futura actriz e colaboradora s\u00faa. Instalouse coa s\u00faa muller en Hollywood.\nO seu primeiro traballo en Hollywood foi en 1915, para desenvolver actividades relacionadas co cine (contable, rexedor, guionista). Aos poucos anos tivo a s\u00faa oportunidade art\u00edstica, e dirixiu \"The Turn of the Road\" (\"A volta do cami\u00f1o\") en 1919, con verdadeiro \u00e9xito, o cal permitiulle realizar de inmediato outros tres filmes.\nEn 1920, fundou Vidor Village, estudo cinematogr\u00e1fico propio, no cal dirixir\u00e1 sete pel\u00edculas, case todas protagonizadas pola s\u00faa muller, Florence Vidor.\nEn 1923 con todo viuse obrigado a deixar o seu estudo. Logo, logrou \u00e9xito con \"The Big Parade\" (\"O gran desfile\" ) (1925) ou con \"Show People\" (1928). Xa divorciado ; viaxou, en 1928, a Par\u00eds coa s\u00faa segunda esposa, Eleanor Boardman, para promocionar esa \u00faltima pel\u00edcula.\nEn Hollywood rodou ao ano seguinte a famosa \"Hallelujah!\" (\"Aleluia\"), interpretada s\u00f3 por afroamericanos, na que o son toma por primeira vez relevancia art\u00edstica dentro do cine, inventando innumerables usos ademais de escoitar o que se ve, cousa que non era as\u00ed antes desa pel\u00edcula xa que a maior parte de estreas eran \"talkies\" ou pel\u00edculas faladas.\nInteresouse pronto polo cine en cor, e filmou \"Paso ao noroeste\" (1940). Con \"An American Romance\" (1944) realizou unha segunda experiencia con ese tipo de pel\u00edcula. Entre as s\u00faas obras sucesivas hai que recordar, sen d\u00fabida, \"Duel in the Sun\" (\"Duelo ao sol\") (1946), \"The Fountainhead\" (\"O manancial\") (1949) e \"Ruby Gentry\" (1952).\nTras \"Salom\u00f3n e a ra\u00ed\u00f1a de Saba\" de 1959 retirouse. Pasou a dedicarse \u00e1 escritura (as\u00ed, o seu belo libro de memorias, que est\u00e1 publicado en Espa\u00f1a por Paid\u00f3s), \u00e1 pintura, a filosof\u00eda, o ensino universitario. Tam\u00e9n chegar\u00e1 a facer d\u00faas curtametraxes experimentais.\nFoi cinco veces nomeado ao Premio Oscar, e recibiu un premio honor\u00edfico en 1979, polo conxunto da s\u00faa obra."}
{"id": "211746", "revid": "23204", "url": "https://gl.wikipedia.org/wiki?curid=211746", "title": "Orne", "text": "Orne (61) \u00e9 un departamento franc\u00e9s que pertence \u00e1 rexi\u00f3n da Normand\u00eda. Debe o seu nome ao r\u00edo Orne."}
{"id": "211747", "revid": "25871", "url": "https://gl.wikipedia.org/wiki?curid=211747", "title": "T\u00e1mega", "text": "Localizaci\u00f3n do T\u00e2mega\nO T\u00e1mega (en portugu\u00e9s T\u00e2mega) \u00e9 unha subrrexi\u00f3n estat\u00edstica portuguesa que forma parte da Rexi\u00f3n Norte. O seu n\u00facleo principal int\u00e9grase no Distrito do Porto, mais incl\u00fae concellos dos distritos de Vila Real, Viseu e Aveiro.\nLimita ao norte coas subrrexi\u00f3ns de Ave e Alto Tr\u00e1s-os-Montes, ao leste coa de Douro, ao sur coas de D\u00e3o-Laf\u00f5es e Entre Douro e Vouga, e ao oeste coa de Grande Porto.\nTen unha superficie de 2 629 km\u00b2 e unha poboaci\u00f3n de 550 469 habitantes (censo de 2011).\nConcellos.\nComprende 12 concellos:\nCabeceiras de Basto e Mondim de Basto pasaron a formar parte da subrrexi\u00f3n de Ave. Ribeira de Pena pasou a formar parte da subrrexi\u00f3n de Alto Tr\u00e1s-os-Montes."}
{"id": "211752", "revid": "23204", "url": "https://gl.wikipedia.org/wiki?curid=211752", "title": "Puy-de-D\u00f4me", "text": "Puy-de-D\u00f4me (63) \u00e9 un departamento franc\u00e9s situado no centro de Francia, que pertence \u00e1 rexi\u00f3n de Auvernia-R\u00f3dano-Alpes. O seu nome ven do volc\u00e1n hom\u00f3nimo."}
{"id": "211753", "revid": "23204", "url": "https://gl.wikipedia.org/wiki?curid=211753", "title": "Alto Tr\u00e1s-os-Montes", "text": " \nAlto Tr\u00e1s-os-Montes (en galego Alto Tras os Montes) \u00e9 unha divisi\u00f3n administrativa de Portugal (antigamente unha subrexi\u00f3n estat\u00edstica do nivel III (NUTS III), na Rexi\u00f3n Norte, coordinada pola Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal.\nHistoria administrativa.\nA zona era hai anos unha subrexi\u00f3n estat\u00edstica (NUTS III) que, desde o ano 2008, foi dividida entre as novas subrexi\u00f3ns do Alto T\u00e2mega e Terras de Tras os Montes.\nXeograf\u00eda.\nComprend\u00eda os distritos de Braganza e de Vila Real.\nLimitaba ao norte con Galicia, ao leste con Castela e Le\u00f3n, ao sur coa subrexi\u00f3n de Douro, e ao oeste coas subrexi\u00f3ns de T\u00e1mega, Ave e C\u00e1vado.\nAbrangu\u00eda unha extensi\u00f3n total de 8 171,6\u00a0km\u00b2 e, en 2011 contaba cunha poboaci\u00f3n de 204 381 habitantes.\nConcellos.\nComprend\u00eda 14 concellos:\nOs principais n\u00facleos urbanos da zona son as cidades de Chaves, Braganza, Mirandela e Valpa\u00e7os."}
{"id": "211754", "revid": "19415", "url": "https://gl.wikipedia.org/wiki?curid=211754", "title": "Subrexi\u00f3n de T\u00e1mega", "text": ""}
{"id": "211755", "revid": "23204", "url": "https://gl.wikipedia.org/wiki?curid=211755", "title": "Altos Pireneos", "text": "Altos Pireneos (65) (en franc\u00e9s: \"Hautes-Pyr\u00e9n\u00e9es\") \u00e9 un departamento franc\u00e9s situado no suroeste de Francia, que pertence \u00e1 rexi\u00f3n Occitania."}
{"id": "211756", "revid": "839", "url": "https://gl.wikipedia.org/wiki?curid=211756", "title": "C\u00e1vado", "text": "Localizaci\u00f3n de C\u00e1vado\nC\u00e1vado \u00e9 unha subrexi\u00f3n estat\u00edstica portuguesa que forma parte da Rexi\u00f3n Norte. Todo o territorio desta subrexi\u00f3n se encontra dentro do Distrito de Braga, englobando os concellos do norte do mesmo. Limita ao norte coa subrexi\u00f3n de Minho-Lima, ao leste coa de Alto Tr\u00e1s-os-Montes, ao sur coas de Ave e Grande Porto, e ao oeste co Oc\u00e9ano Atl\u00e1ntico. Ten unha superficie de 1.198\u00a0km\u00b2 e unha poboaci\u00f3n de 410.149 habitantes (2011).\nConcellos.\nComprende 6 concellos:"}
{"id": "211757", "revid": "25871", "url": "https://gl.wikipedia.org/wiki?curid=211757", "title": "King Wallis Vidor", "text": ""}
{"id": "211758", "revid": "25871", "url": "https://gl.wikipedia.org/wiki?curid=211758", "title": "King W. Vidor", "text": ""}
{"id": "211760", "revid": "23204", "url": "https://gl.wikipedia.org/wiki?curid=211760", "title": "Baixo Rin", "text": "Baixo Rin (67) (en ) \u00e9 un departamento franc\u00e9s situado no leste de Francia, que pertence \u00e1 rexi\u00f3n de Gran Leste."}
{"id": "211761", "revid": "23204", "url": "https://gl.wikipedia.org/wiki?curid=211761", "title": "Peter Sellers", "text": "Richard Henry Sellers, CBE, nado o 8 de setembro de 1925 en Southsea, Hampshire e finado o 24 de xullo de 1980 en Londres, foi un actor e humorista ingl\u00e9s mellor co\u00f1ecido como Peter Sellers."}
{"id": "211762", "revid": "23204", "url": "https://gl.wikipedia.org/wiki?curid=211762", "title": "Alto Rin", "text": "Alto Rin (68) (en franc\u00e9s: \"Haut-Rhin\") \u00e9 un departamento franc\u00e9s situado no leste de Francia, que pertence \u00e1 rexi\u00f3n de Gran Leste."}
{"id": "211763", "revid": "25871", "url": "https://gl.wikipedia.org/wiki?curid=211763", "title": "Richard Henry Sellers", "text": ""}
{"id": "211764", "revid": "89787", "url": "https://gl.wikipedia.org/wiki?curid=211764", "title": "Ave, Portugal", "text": "Localizaci\u00f3n de Ave\nAve \u00e9 unha subrexi\u00f3n estat\u00edstica portuguesa que forma parte da Rexi\u00f3n Norte. Limita ao norte e ao leste coa subrexi\u00f3n de C\u00e1vado e coa de Alto Tr\u00e1s-os-Montes, ao leste e ao sur coa de T\u00e1mega, e ao oeste coa de Grande Porto. T\u00f3dolos concellos que forman parte desta subrexi\u00f3n forman parte do Distrito de Braga ag\u00e1s o de Mondim de Basto, pertencente ao de Vila Real. Esta subrexi\u00f3n ten unha extensi\u00f3n de 1.238\u00a0km\u00b2 e unha poboaci\u00f3n de 511.737 habitantes (2011), o que sup\u00f3n unha densidade de poboaci\u00f3n de 413 hab./km\u00b2. Compreende 8 concelhos , agrupados na Comunidade Intermunicipal do Ave:\nConcellos.\nComprende 8 concellos agrupados na Comunidade Intermunicipal do Ave:\nA Comunidade Intermunicipal do Ave foi creada o 14 de abril de 2009.\nSanto Tirso e Trofa (\u00e1mbolos dous do Distrito do Porto) pasaron a formar parte da subrexi\u00f3n do Grande Porto e \u00e1 \u00c1rea Metropolitana do Porto."}
{"id": "211765", "revid": "23204", "url": "https://gl.wikipedia.org/wiki?curid=211765", "title": "Alto Saona", "text": "Alto Saona (en franc\u00e9s: \"Haute-Sa\u00f4ne\") (70) \u00e9 un departamento franc\u00e9s situado no leste de Francia, que pertence \u00e1 rexi\u00f3n Borgo\u00f1a-Franco Condado. Debe o seu nome ao r\u00edo Saona, principal afluente do R\u00f3dano."}
{"id": "211766", "revid": "23204", "url": "https://gl.wikipedia.org/wiki?curid=211766", "title": "Saona e Loira", "text": "Saona e Loira (71) (en franc\u00e9s: \"Sa\u00f4ne-et-Loire\") \u00e9 un departamento franc\u00e9s situado no centro-leste de Francia, que pertence \u00e1 rexi\u00f3n de Borgo\u00f1a. Debe o seu nome ao r\u00edo Saona, principal afluente do R\u00f3dano, e ao r\u00edo Loira."}
{"id": "211767", "revid": "22570", "url": "https://gl.wikipedia.org/wiki?curid=211767", "title": "Entre Douro e Vouga", "text": "Localizaci\u00f3n deEntre Douro e Vouga\nEntre Douro e Vouga \u00e9 unha subrexi\u00f3n estat\u00edstica portuguesa que forma parte da Rexi\u00f3n Norte e da \u00c1rea Metropolitana do Porto; \u00e9 co\u00f1ecida tam\u00e9n como \"Terras de Santa Maria\". Limita ao norte coas subrexi\u00f3n de Grande Porto e T\u00e1mega, ao leste coa de D\u00e3o-Laf\u00f5es, e ao sur e ao oeste coa de Baixo Vouga. Ten unha superficie total de 859\u00a0km\u00b2 e unha poboaci\u00f3n de 274.859 habitantes (2011).\nConcellos.\nComprende cinco concellos:\nPoboaci\u00f3n.\nA maior cidade da rexi\u00f3n de Entre Douro e Vouga \u00e9 S\u00e3o Jo\u00e3o da Madeira con 21.713 habitantes (2011), mais cerca de metade dos habitantes da rexi\u00f3n viven no concello de Santa Maria da Feira, con 139.312 habitantes (INE, 2011).\nExistem grandes diferenzas entre os municipios do Entre Douro e Vouga, correspondendo a \u00e1rea m\u00e1is din\u00e1mica e industrial aos concelhos m\u00e1is occidentais como o eixo urbano constitu\u00eddo por Santa Maria da Feira, Oliveira de Azem\u00e9is e S\u00e3o Jo\u00e3o da Madeira. Esta \u00e9, de facto, unha rexi\u00f3n cunha densidade de poboaci\u00f3n elevada converxendo progresivamente nunha integraci\u00f3n urbana cada vez m\u00e1is efectiva. Como contraste hai concellos como Vale de Cambra e Arouca, cunha poboaci\u00f3n m\u00e1is dispersa, menores densidades de poboaci\u00f3n e unha din\u00e1mica industrial menos evidente. A parte occidental rexistra grandes crecementos poboacionais, mentres que o \u00faltimo sector rexistra pouca varici\u00f3n a nivel demogr\u00e1fico.\nExiste unha grande interacci\u00f3n entre t\u00f3dolos concellos da rexi\u00f3n, as\u00ed como cos concellos de Vila Nova de Gaia, Porto e Espinho (todos eles do Grande Porto); e Ovar, Estarreja, Albergaria-a-Velha e Sever do Vouga (do Baixo Vouga)."}
{"id": "211768", "revid": "23204", "url": "https://gl.wikipedia.org/wiki?curid=211768", "title": "Blake Edwards", "text": "Blake Edwards, nado como William Blake Crump en Tulsa (Oklahoma) o 26 de xullo de 1926 e finado en Santa Monica (California) o 15 de decembro de 2010, foi un director de cine, guionista e produtor estadounidense."}
{"id": "211769", "revid": "25871", "url": "https://gl.wikipedia.org/wiki?curid=211769", "title": "William Blake Crump", "text": ""}
{"id": "211770", "revid": "23204", "url": "https://gl.wikipedia.org/wiki?curid=211770", "title": "Subrexi\u00f3n de Douro", "text": "Douro \u00e9 unha subrexi\u00f3n (ou comunidade intermunicipal) da Rexi\u00f3n Norte de Portugal \u2014unha rexi\u00f3n estat\u00edstica de nivel III (NUTS III)\u2014 coordinada pola Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal.\nXeograf\u00eda.\nEst\u00e1 constitu\u00edda polos concellos pertencentes aos distritos de Braganza, Vila Real, Viseu e Guarda.\nLimita ao norte coa subrexi\u00f3n de Alto Tras os Montes, ao leste con Espa\u00f1a, ao sur coas subrexi\u00f3ns de Beira Interior Norte e D\u00e3o-Laf\u00f5es, e ao oeste coa subrexi\u00f3n de T\u00e1mega.\nOcupa unha extensi\u00f3n de 4 112\u00a0km\u00b2 e en 2011 ti\u00f1a unha poboaci\u00f3n de 205 902 habitantes.\nConcellos.\nComprende 19 concellos:\nVila Flor pasou a formar parte da subrexi\u00f3n de Alto Tras os Montes."}
{"id": "211772", "revid": "19415", "url": "https://gl.wikipedia.org/wiki?curid=211772", "title": "Alto Tras os Montes", "text": ""}
{"id": "211775", "revid": "98629", "url": "https://gl.wikipedia.org/wiki?curid=211775", "title": "Delfos", "text": "Aos p\u00e9s do monte Parnaso en Focea, Delfos \u00e9 o lugar dun santuario panhel\u00e9nico onde falaba o or\u00e1culo de Apolo a trav\u00e9s da s\u00faa profetisa, a Pitia ; tam\u00e9n albergaba o \u00f3nfalos ou \u00abembigo do mundo\u00bb. Investido cun significado sagrado, Delfos foi do s\u00e9culo -VI ao -IV o verdadeiro centro e o s\u00edmbolo da unidade do mundo grego.\nOs santuarios panhel\u00e9nicos eran complexos arquitect\u00f3nicos externos \u00e1s cidades: constitu\u00edan os \u00fanicos lugares onde todos os antigos gregos, e alg\u00fans b\u00e1rbaros (lidios e etruscos) tomaban parte en celebraci\u00f3ns relixiosas com\u00fans.\nHistoria do sitio.\nO nome de Delfos (plural en grego antigo \u0394\u03b5\u03bb\u03c6\u03bf\u03af \"Delph\u00f3i\") v\u00e9n da palabra \"golfi\u00f1o\" (grego antigo \u03b4\u03b5\u03bb\u03c6\u03af\u03c2 \"delph\u00eds\"): na poes\u00eda hom\u00e9rica, Apolo tomou a forma deste animal para atraer os mari\u00f1os cretenses encargados de instaurar o seu culto neste lugar.\nAs pegadas m\u00e1is antigas dunha ocupaci\u00f3n humana na rexi\u00f3n de Delfos (nunha cova da meseta do Parnaso) rem\u00f3ntanse ao neol\u00edtico.\nNo lugar do santuario atop\u00e1ronse restos dunha modesta aldea de aproximadamente o -1400: este lugar, chamado \"Pytho\" (grego antigo \u03a0\u03c5\u03b8\u03ce -\u03bf\u1fe6\u03c2 (\u1f21) e \u03a0\u03c5\u03b8\u03ce\u03bd -\u1ff6\u03bd\u03bf\u03c2 (\u1f21)) na \"Il\u00edada\" e na \"Odisea\" , foi abandonado entre -1100 e -800. O santuario desenv\u00f3lvese probabelmente a partir desta data, coa aparici\u00f3n dun primeiro altar e dun primeiro templo, que a tradici\u00f3n d\u00e9lfica e antiga sit\u00faan sobre unha pendente onde se ter\u00eda atopado unha fenda natural que exhalaba vapores .\n\u00c9 sobre todo entre mediados do s\u00e9culo -VIII e a metade do s\u00e9culo -VII, cando Apolo Pitio ga\u00f1a unha notoriedade importante: \u00e9 o patr\u00f3n das empresas coloniais efectuadas neste per\u00edodo.\nAtrib\u00faese a destruci\u00f3n do templo ao tremor de terra de -373, pero a cat\u00e1strofe, provocada por un corremento de terra, foi bastante limitada. A partir do s\u00e9culo -IV perde a s\u00faa importancia pol\u00edtica e sobre todo a s\u00faa autonom\u00eda e comeza un longo declive, marcado polos problemas pol\u00edticos que axitan Grecia. O s\u00e9culo -III \u00e9 o do dominio da Liga etolia, cuxas tropas rexeitan preto de Delfos os invasores g\u00e1latas en -279.\nDespois da conquista de Grecia por Roma (o piar de Paulo Emilio conmemora a derrota de Perseo, derradeiro rei de Macedonia), constru\u00edronse poucos edificios importantes, coa excepci\u00f3n do estadio refeito por Herodes \u00c1tico.\nEn 392, a prohibici\u00f3n dos cultos pag\u00e1ns no imperio romano polo Edicto de Teodosio marca o final oficial do culto de Apolo Pitio. Daquela Inst\u00e1lase unha vila cristi\u00e1 no santuario (igrexas, \"villae\" importantes), posteriormente desaparece probabelmente no s\u00e9culo VII ou VIII. O sitio fica provisionalmente abandonado e as ru\u00ednas vanse recubrindo progresivamente. O lugar foi ocupado despois ata finais do s\u00e9culo XIX por unha aldea chamada Kastri. Cir\u00edaco de Ancona visita Delfos no s\u00e9culo XV.\nO or\u00e1culo de Apolo Pitio.\nApolo en persoa ter\u00eda fundado o santuario de Delfos despois de constru\u00edr o templo de Delos. O santuario estaba gardado daquela por unha serpe chamada Pit\u00f3n, filla de Gaia (a Terra) e gardi\u00e1 dun or\u00e1culo consagrado a Gaia. Apolo, desexando establecer un or\u00e1culo para guiar os homes, matou a Pit\u00f3n (e despois deixouna podrecer ao sol) co seu arco e apropiouse do or\u00e1culo . Para facer vir sacerdotes desviou un barco cretense.\nEste mito, que fai de Apolo Pitio un conquistador fundador, explica o seu padroado sobre a fundaci\u00f3n de colonias gregas e a expansi\u00f3n do seu culto no conxunto das colonias. Sit\u00faa as\u00ed o or\u00e1culo no centro do santuario.\nSegundo outra tradici\u00f3n, que segue Esquilo e cuxa m\u00fasica foi gravada sobre un dos muros do Tesouro dos Atenienses (en Delfos), o or\u00e1culo foi primeiro o da Terra, logo o de divindades femininas sucesivas para ser transmitido finalmente a Apolo.\nO santuario de Delfos, en efecto \u00e9 \"oracular\": a palabra do deus transm\u00edtese aqu\u00ed aos homes por medio da Pitia, da cal a tradici\u00f3n antiga fai unha xove virxe inculta, instalada sobre un tr\u00edpode situada nunha foxa oracular, o \"adyton\", xusto enriba dunha fisura onde os antigos pensaban que emanaban vapores t\u00f3xicos; a Pitia sost\u00e9n unha p\u00f3la de loureiro (a \u00e1rbore do deus Apolo) e unha \u03c6\u03b9\u03ac\u03bb\u03b7 \"phi\u00e1le\", recipiente plano sen asas, que serv\u00eda para as libaci\u00f3ns.\nAo principio a consulta do or\u00e1culo era anual: ti\u00f1a lugar o sete do mes \"byzios\" (febreiro-marzo), d\u00eda da festa de Apolo. Despois fac\u00edase o sete de cada mes durante o per\u00edodo de nove meses nos que se pensaba que Apolo resid\u00eda no templo: ese d\u00eda denominouse \u03c0\u03bf\u03bb\u03cd\u03c6\u03b8\u03bf\u03bf\u03c2 \"polyphthoos\" (\"d\u00eda das m\u00faltiples preguntas\").\nA consulta estaba precedida por alg\u00fans ritos: cumpr\u00edanse en funci\u00f3n da profetisa e requir\u00edan a presenza de dous sacerdotes. Estes \u00faltimos exerc\u00edan o seu cargo de por vida e estaban secundados por cinco \u1f45\u03c3\u03b9\u03bf\u03b9 \"hosioi\" que manti\u00f1an o culto, e dous profetas.\nUn destes \u00faltimos axudaba \u00e1 Pitia, esencialmente traducindo as s\u00faas palabras para que o or\u00e1culo emitido fose comprens\u00edbel. As respostas do deus transmit\u00edanse en prosa e en verso en forma de hex\u00e1metros.\nNo detalle ign\u00f3rase se a Pitia era vis\u00edbel, xa que non hai testemu\u00f1os dignos de confianza neste eido. A tradici\u00f3n m\u00e1is habitual conta por\u00e9n que a Pitia estar\u00eda tapada por un veo e que o consultante non a pod\u00eda ver.\nUnha parte da historiograf\u00eda moderna intentou explicar, seguindo a tradici\u00f3n antiga probabelmente de orixe d\u00e9lfica, os transos e as palabras incomprens\u00edbeis da Pitia nas sesi\u00f3ns oraculares. A explicaci\u00f3n que se ten dado durante moito tempo era a inhalaci\u00f3n pola profetisa de vapores que se escapaban das entra\u00f1as da terra (causa f\u00edsica) .\n\u00c9 seguro que o desenvolvemento mesmo do or\u00e1culo debeu sufrir cambios not\u00e1beis no curso do tempo. Entre as testemu\u00f1as m\u00e1is pr\u00f3ximas, Plutarco, que foi sacerdote de Apolo en Delfos, transmitiu numerosas consideraci\u00f3n sobre o culto: relata que na s\u00faa \u00e9poca (s\u00e9culo I) unha \u00fanica Pitia s\u00f3 recib\u00eda unha vez por mes, mentres que no pasado deb\u00edanse relevar tres profetisas. Noutro santuario de Apolo, o or\u00e1culo transmit\u00edase mentalmente: o que vi\u00f1a consultar o or\u00e1culo conversaba s\u00f3 co deus e recib\u00eda as respostas \u00e1s s\u00faas preguntas directamente na s\u00faa mente (cousa que autorizaba unha interpretaci\u00f3n m\u00e1is libre).\nNa \u00e9poca cristi\u00e1 a figura da Pitia asociouse \u00e1 dunha muller posu\u00edda polo demo (Xo\u00e1n Cris\u00f3stomo) ; este entraba no corpo da profetisa desde as profundidades da terra sobre a que se consideraba.\nDelfos era segundo a mitolox\u00eda grega, o centro do mundo. Tam\u00e9n, o \"\u00f3nfalos\" (literalmente o \"embigo\") estaba al\u00ed representado por unha pedra de forma c\u00f3nica, situada directamente no \"adyton\", rodeada de tecidos e con d\u00faas aguias douradas sobre ela. Na mitolox\u00eda grega, en efecto, Zeus fixera partir d\u00faas aguias, cada unha desde un lado do disco terrestre e estas aves de presa atop\u00e1ronse no centro do mundo.\nNon ti\u00f1a lugar o or\u00e1culo na ausencia de Apolo, e numerosos fieis ficaban a agardaren o seu regreso. Nese momento instaurouse a \u03c0\u03c1\u03bf\u03bc\u03b1\u03bd\u03c4\u03b5\u03af\u03b1 \"promant\u00e9ia\" (quendas de paso establecidas polo s sacerdotes). Fac\u00edanselle regalos \u00e1 divindade , despois os sacerdotes botaban unhas pingas de auga fr\u00eda sobre unha cabra e, se non trem\u00eda, fac\u00eda perder a quenda ao peregrino. Este \u00faltimo, en caso de aceptaci\u00f3n entraba no \"adyton\" onde pod\u00eda facer a s\u00faa pregunta: isto daba lugar ou non a unha resposta da Pitia, segundo a vontade do deus.\nO culto de Dioniso.\nDurante os meses de inverno, cr\u00edase que Apolo abandonaba o santuario de Delfos para ir se purificar entre os hiperb\u00f3reos. Era substitu\u00eddo ent\u00f3n en Delfos por Dioniso. Este \u00faltimo estaba presente durante tres meses e era obxecto dun culto no monte Parnaso (as libaci\u00f3ns das t\u00edades omofagas). No \"adyton\" atop\u00e1base a tumba de Dioniso.\nO estatuto deste \u00faltimo cambiou pouco a pouco en raz\u00f3n da s\u00faa relaci\u00f3n co Apolo Pitio: era inferior ao deus solar, pero grazas ao seu papel de oposto, converteuse progresivamente en indisoci\u00e1bel da divindade apol\u00ednea; as\u00ed, o culto de Dioniso aproveitouse probabelmente da fama de Delfos no conxunto do mundo grego.\nO santuario panhel\u00e9nico.\nNun santuario, o elemento m\u00e1is importante para o culto \u00e9 o altar (\u03b2\u1ff6\u03bc\u03bf\u03c2 \"b\u03ccmos\") sobre o que se procede aos sacrificios.\nO templo alberga a estatua da divindade: suponse que nel habita o deus, polo menos por momentos. En Delfos, o templo de Apolo reviste unha importancia particular, posto que alberga o or\u00e1culo. Est\u00e1 constru\u00eddo, segundo a tradici\u00f3n, sobre unha falla volc\u00e1nica que se interna nas entra\u00f1as da terra e pon os homes en comunicaci\u00f3n co deus Apolo, por intermediaci\u00f3n da Pitia.\nBuscouse o mellor lugar pos\u00edbel para establecer o templo de xeito que estivese ben \u00e1 vista de todos os que visitasen o santuario: \u00e9 o \u1f10\u03c0\u03b9\u03c6\u03b1\u03bd\u03ad\u03c3\u03c4\u03b1\u03c4\u03bf\u03c2 \u03c4\u03cc\u03c0\u03bf\u03c2 \"epiphan\u00e9statos t\u00f3pos\". O templo d\u03b5 Apolo en Delfos est\u00e1 situado nas abas do monte Parnaso, cuxo cumio est\u00e1 a 2459 m de altitude e domina a Grecia central. Est\u00e1 implantado nunha pendente moi empinada. Un pouco m\u00e1is abaixo dedic\u00f3uselle outro templo a Atenea Pronaia, divindade que \"protexe\" ou \"precede\" o santuario.\nOs visitantes poden entrar no santuario de Delfos por varias portas, a principal das cales est\u00e1 orientada cara o leste. Unha v\u00eda, abusivamente chamada V\u00eda Sagrada, bordeada por monumentos diversos ofrecidos ao deus leva ata a explanada do templo: unha vintena de edificios, a maior\u00eda dos cales son \"tesouros\", serven para presentar as ofrendas feitas ao deus, ben sexa por piedade, ben por raz\u00f3ns pol\u00edticas. Estas capelas votivas conte\u00f1en xeralmente dep\u00f3sitos de obxectos ofrecidos polos naturais da cidade que ofreceu o edificio.\nO estadio, o hip\u00f3dromo (non atopado) e o ximnasio son anexos do santuario: son os lugares onde se desenvolven as celebraci\u00f3ns panhel\u00e9nicas dedicadas ao deus, segundo un calendario relixioso moi preciso: estas competici\u00f3ns de ximnasia, de loita ou de canto corresponden aos Xogos Ol\u00edmpicos, cuxa fama eclipsa hoxe en d\u00eda a do santuario ep\u00f3nimo de Olimpia.\nPara a organizaci\u00f3n destas festas e, m\u00e1is xeralmente, a administraci\u00f3n do santuario panhel\u00e9nico os gregos reun\u00edronse en anfiction\u00eda, \u00e9 dicir, unha asociaci\u00f3n de cidades e de pobos arredor do santuario. A de Delfos, chamada \"anfiction\u00eda pileod\u00e9lfica\" agrupa, a partir de -590, unha ducia de cidades. \u00c9 esta anfiction\u00eda a que financia os traballos por subscrici\u00f3n e supervisa as eventuais reconstruci\u00f3ns do templo, como a finais do s\u00e9culo -VI.\nArredor do santuario at\u00f3pase a cidade de Delfos, que viv\u00eda principalmente grazas aos visitantes do santuario, a partir do s\u00e9culo -VI.\nO templo de Apolo Pitio.\nPausanias menciona que se sucederon seis templos dedicados ao deus Apolo no curso do tempo: o primeiro deles puido ser unha cabana de loureiro. A arqueolox\u00eda ign\u00f3rao todo del, como dos dous seguintes constru\u00eddos por abellas do Parnaso con cera e plumas de paxaro o segundo e por Hefesto en bronce o terceiro.\nO cuarto templo, cuxa estrutura era de estuco, foi constru\u00eddo por Trofonio e Agamedes e destru\u00eddo por un incendio en -538.\nOs templos quinto e sexto, de plano similar, son os mellor co\u00f1ecidos: do primeiro subsisten fragmentos de escultura atopados nunha foxa e numerosos bloques de arquitectura reutilizados nos alicerces do sexto templo.\n\u00c9 este sexto templo, datado do s\u00e9culo -IV o que subsiste hoxe. \u00c9 rectangular, de forma alongada e mide 23,82 m por 60,32 m, ou sexa seis columnas d\u00f3ricas diante e detr\u00e1s e quince columnas d\u00f3ricas a cada lado. O seu arquitecto foi Esp\u00edntaro de Corinto que se contentou en gran medida con reconstru\u00edr o edificio precedente. A construci\u00f3n deste sexto templo foi longa en raz\u00f3n dos acontecementos pol\u00edticos e militares (terceira guerra sagrada); posu\u00edmos unha parte das contas de construci\u00f3n (\"as contas dos Naopes\"), gravadas sobre placas de pedra.\nO altar sobre o que se realizaban os sacrificios estaba situado diante do templo. O pedestal foi obxecto de restauraci\u00f3ns (1920, Replat; 1956, Stikas). Her\u00f3doto sinala que fora ofrecido polos habitantes de Qu\u00edos, cousa que confirma a inscrici\u00f3n gravada no pedestal.\nOutros monumentos.\nO sitio do santuario conta con outros monumentos, que fixeron evolucionar considerabelmente o seu aspecto entre a \u00e9poca arcaica e a helen\u00edstica: a maior\u00eda deles ti\u00f1an un car\u00e1cter votivo ou conmemorativo. Pola contra, a \u00e9poca romana caracter\u00edzase por un certo abandono, e mesmo unha pillaxe organizada como so o emperador Ner\u00f3n. Como a ocupaci\u00f3n do sitio foi extremadamente longa os numerosos monumentos revelados polas escavaci\u00f3ns non estiveron todos presentes ao mesmo tempo. Na maior\u00eda das representaci\u00f3ns modernas am\u00f3sase o m\u00e1is recente.\nA evoluci\u00f3n da ocupaci\u00f3n do sitio depende estreitamente da topograf\u00eda, que ditou a planificaci\u00f3n do santuario en tres alturas (teatro, templo, outros monumentos), pero tam\u00e9n dos cataclismos (incendios, tremores de terra etc.) e dos acontecementos pol\u00edticos que modelaron o espazo d\u00e9lfico \u00e1 medida das ofrendas e das (re)construci\u00f3ns.\nA repartici\u00f3n dos edificios no sitio \u00e9 heterox\u00e9neo: algunhas zonas est\u00e1n densamente constru\u00eddas e outras ficaron case baleiras; e ademais, o tama\u00f1o mesmo destes edificios var\u00eda considerabelmente cun predominio dos monumentos de tama\u00f1o modesto, en raz\u00f3n do seu custo menos elevado e de problemas de espazo.\nUn calendario case lit\u00farxico determinaba a trav\u00e9s dun certo n\u00famero de celebraci\u00f3ns com\u00fans (os \"panex\u00edricos\"), a ocupaci\u00f3n do espazo: ritos, concursos musicais e teatrais poden explicar tam\u00e9n nunha certa medida a implantaci\u00f3n dos monumentos.\nDep\u00f3sito votivo da \"\u00c1rea\".\nNo espazo sagrado chamado \"\u00c1rea\", ante o gran muro poligonal, os arque\u00f3logos franceses atoparon d\u00faas foxas (\"fauissae\") nas que se soterraran numerosos obxectos danados probabelmente tras un incendio.\nEntre estes obxectos, restaurados e expostos no museo arqueol\u00f3xico de Delfos, at\u00f3pase un gran touro de prata, numerosas representaci\u00f3n miniaturas en marfil provenientes de decoraci\u00f3ns de mobiliario, estatuas de deus ou deusa criselefantinos (ouro e marfil) e obxectos m\u00e1is recentes (s\u00e9culos -V e -IV), entre eles un moi bonito incensario.\nEstatu\u00ed\u00f1as de bronce.\nAs estatu\u00ed\u00f1as de bronce dos s\u00e9culos -IX e -VIII realiz\u00e1ronse pola t\u00e9cnica da cera perdida: esta t\u00e9cnica que a\u00ednda se emprega en xoiar\u00eda consiste en fabricar un modelo en cera que se recobre con arxila para formar o molde; este bal\u00e9irase de cera por quecemento; o bronce fundido v\u00e9rtese dentro e finalmente o molde r\u00f3mpese para extraer a estatu\u00ed\u00f1a; este s\u00f3 se pode utilizar unha vez, facendo de cada obra un produto \u00fanico. Estas estatu\u00ed\u00f1as revelan que nesa \u00e9poca non hab\u00eda representaci\u00f3n de divindades, sen\u00f3n s\u00f3 de homes, de mulleres e de guerreiros: as\u00ed \u00e9 como se interpreta a presenza de estatu\u00ed\u00f1as de homes en carro ou dacabalo; as s\u00faas formas son \u00e1s veces moi pr\u00f3ximas \u00e1s representaci\u00f3ns pict\u00f3ricas.\nTr\u00edpodes de bronce.\nAt\u00f3panse tam\u00e9n numerosas ofrendas de tr\u00edpodes de bronce: a Pitia sentaba sobre un. Na orixe o tr\u00edpode levaba un caldeiro para unha facer coci\u00f1a de prestixio: ten unha imaxe moi simb\u00f3lica. Por veces o tr\u00edpode e o caldeiro ofr\u00e9cense xuntos, por veces por separado. Os caldeiros poden estar provistos de asas chamadas \u03c0\u03c1\u03bf\u03c4\u03bf\u03bc\u03ae \"protom\u00e9\", en forma de partes de animais fant\u00e1sticos, como, por exemplo, grif\u00f3ns. Estes elementos fant\u00e1sticos son imaxes orientais provenientes de Babilonia: reprod\u00facenas os artes\u00e1ns gregos, nun af\u00e1n \"orientalizante\".\nOutras ofrenda do dep\u00f3sito.\nEstatua de Apolo en marfil.\nTr\u00e1tase dunha estatua de marfil dunha divindade masculina (Apolo ?), dereita, sostendo unha lanza e coa outra man pousada sobre a cabeza dunha fera \u00e1 que domina. Este tema tomouse prestado \u00e1 iconograf\u00eda oriental. O deus \u00e9 dun talle moi importante; na parte baixa, un pequeno cinto onde se atopa unha decoraci\u00f3n t\u00edpicamente grega: o \"meandro\" (s\u00e9culo -VII).\nEstatuas criselefantinas.\nAs estatuas criselefantinas est\u00e1n confeccionadas sobre un n\u00facleo de madeira recuberto de ouro e marfil:\nAs ofrendas m\u00e1is recentes (a partir do s\u00e9culo -V) ofrecen unha execuci\u00f3n m\u00e1is realista dos trazos f\u00edsicos e das roupas.\nMonumentos conmemorativos e votivos.\nNa parte baixa do santuario, un cami\u00f1o permite acceder \u00e1 terraza do templo: das d\u00faas partes deste cami\u00f1o estreito (a \"V\u00eda Sagrada\") at\u00f3panse monumentos de tipo diverso concibidos para albergaren ofrendas ao deus, para lle dar as grazas ou conmemorar un acontecemento feliz.\nEstes monumentos son ou ben edificios (en xeral tesouros pero tam\u00e9n p\u00f3rticos), ou ben bases de estatuas, simples ou elaboradas: columnas (simples ou dobres), piares (triangulares ou rectangulares).\nOs tesouros.\nOs tesouros son edificios de tama\u00f1o xeralmente modesto, implantados no sitio segundo os terreos dispo\u00f1\u00edbeis ou en raz\u00f3n dunha veci\u00f1anza significativa. Erixidos polas cidades en ocasi\u00f3n dun acontecemento importante, serv\u00edan de \"capelas votivas\" ao presentaren ofrendas ou glorificando unha faza\u00f1a. Particularmente numerosos en Delfos que contaba polo menos cunha vintena, exist\u00edan tesouros noutros grandes santuarios gregos, especialmente en Olimpia. Se as ofrendas que conti\u00f1an se perderon, te\u00f1en valor hoxe en d\u00eda pola s\u00faa arquitectura e, \u00e1s veces, polas s\u00faas esculturas (atenienses, sifnios).\nTesouro dos corintios.\nO tesouro m\u00e1is antigo co\u00f1ecido \u00e9 o dos corintios, erixido a iniciativa do tirano C\u00edpselo sobre o -600; O tesouro est\u00e1 orientada cara \u00e1 \u00c1rea, o espazo sagrado m\u00e1is antigo, onde se veneraba a Ga, a Terra, primeira gardi\u00e1 do Or\u00e1culo. Neste tesouro foi onde depositaron algunhas ofrendas de Creso despois do incendio do templo en -546 . Pero numerosos alicerces enterrados testemu\u00f1an a presenza doutros tesouros arcaicos.\nTesouro de Sifnos.\nO tesouro da illa de Sifnos (sobre -525) erixido polos habitantes da illa, verdadeira xoia arquitect\u00f3nica onde o gusto da orde x\u00f3nica pola decoraci\u00f3n ornamental esculpida alcanza o seu cumio: o friso \u00e9 continuo, estando cada lado do edificio consagrado a un episodio: un dos m\u00e1is vivos representa os deuses ol\u00edmpicos decidindo sobre a sorte de Troia, sentados, charlando, xesticulando, mentres que, diante deles, os gregos e os seus inimigos combaten furiosamente. Mencionado por Her\u00f3doto e logo por Pausanias na s\u00faa \"Peri\u00e9gesis\", foi redescuberto coa ocasi\u00f3n das escavaci\u00f3ns da \u00c9cole fran\u00e7aise d'Ath\u00e8nes en 1893.\nTesouro dos atenienses.\nO tesouro des Atenienses (erixido probabelmente sobre -490 - -480) \u00e9 o resultado da busca do mellor lugar: at\u00f3pase nunha curva da subida cara o templo de Apolo, precedido da base de Marat\u00f3n que soportaba as estatuas dos heroes ep\u00f3nimos de Atenas. Mide 6,5 \u00d7 9,5m e conmemora, segundo Pausanias, a vitoria de Marat\u00f3n. A decoraci\u00f3n est\u00e1 composta de m\u00e9topas de orde d\u00f3rica que representan, entre outras, as faza\u00f1as do semideus Heracles e de Teseo. No frontal presenta unha \"amazonomaquia\" (combate de gregos contra o pobo das amazonas). \u00c1 esquerda, unha \"teseida\" (escena que evoca o mito de Teseo: heroe especificamente ateniense, pois est\u00e1 considerado como o fundador desta cidade). \u00c1 dereita, unha \"heracleida\" (escena que evoca o mito de Heracles e os combates deste contra a barbarie: \u00e9 un heroe peloponesio). Na parte traseira, finalmente, at\u00f3pase a \"xerioneida\" (episodio do mito de Heracles no que o heroe lle quita os bois de Xeri\u00f3n ao seu propietario). As\u00ed, o monumento proclama que os atenienses salvaron Grecia da barbarie: \u00e9 unha motivaci\u00f3n pol\u00edtica situada so a \u00e9xida de Apolo. A desmesura da s\u00faa intenci\u00f3n est\u00e1 no l\u00edmite da \u1f55\u03b2\u03c1\u03b9\u03c2 \"hybris\" (feito de superar a s\u00faa situaci\u00f3n de home e de querer substitu\u00edr os deuses).\nTesouros de Tebas e de Cirene.\nOs tesouros m\u00e1is recentes eran o tesouro de Tebas (sobre -370), dos tesalios (no que se descubriu o grupo ofrecido por Daoco) e o tesouro de Cirene (-330). As ofrendas reflicten m\u00e1is o poder dos pr\u00edncipes que o das cidades; as\u00ed desaparecen os tesouros en beneficio das bases de estatuas.\nColumnas e piares votivos.\nA partir do s\u00e9culo -IV, conv\u00e9rtese en popular outro tipo de ofrendas, en raz\u00f3n do cambio de natureza dos dedicantes: tr\u00e1tase de numerosos piares e columnas votivas.\nErix\u00edanse columnas (simples ou dobres) e piares para po\u00f1er en valor unha ofrenda que estaba sobre eles: a mi\u00fado estatuas de bronce que representaban soberanos, pero tam\u00e9n grupos familiares, especialmente etolios.\nA esfinxe dos naxios.\nA columna ofrecida polos habitantes de Naxos sobre -575 \u00e9 o m\u00e1is antigo destes monumentos: moi elevado, o seu cumio atinxe o nivel da terraza do templo de Apolo, estando situada aos p\u00e9s desta na zona dos cultos ct\u00f3nicos primitivos. Para que fose vis\u00edbel por todos lados, est\u00e1 constitu\u00edda por un fuste e un impo\u00f1ente capitel de orde x\u00f3nica, sobre o cal estaba unha esfinxe de dous metros de alto (a \"Esfinxe dos naxios\"). Quizais este monstro gardaba a tumba de Dioniso, patr\u00f3n dos naxios. Unha inscrici\u00f3n secundaria testemu\u00f1a o feito de que os naxios recibiron, sen d\u00fabida en agradecemento por esta ofrenda, o privilexio da \u03c0\u03c1\u03bf\u03bc\u03b1\u03bd\u03c4\u03b5\u03af\u03b1 \"promant\u00e9ia\", \u00e9 dicir, o dereito de prioridade para consultaren o or\u00e1culo.\nPiar dos mesenios.\nParecido ao que fora erixido en Olimpia, o piar triangular en m\u00e1rmore branco dos mesenios ti\u00f1a enriba unha estatua da vitoria. A s\u00faa parella en calcaria escura \u00e9 se cadra igualmente unha ofrenda dos mesenios daquela refuxiados en Naupacto.\nColumna das bailarinas.\nA columna chamada das bailarinas d\u00e1tase sobre o -330. Esta adornada con follas de acanto e ofrece un coroamento orixinal: tres mozas cuxa identidade est\u00e1 suxeita a discusi\u00f3n soportaban a vasilla dun tr\u00edpode na que estaba situado o \u00f3nfalos, \"embigo do mundo\" e s\u00edmbolo de Delfos.\nA ofrenda inspirou unha partitura musical a Claude Debussy.\nPiar do rodios.\nO piar dos Rodios \u00e9 un monumento ofrecido por Rodas entre -325 e -300. Este piar soporta un grupo escult\u00f3rico que comprende unha cuadriga, \u00e9 dicir un carro tirado por catro cabalos, que soportaba unha estatua de Helios - o sol- no medio dunha decoraci\u00f3n mari\u00f1a (ondas e golfi\u00f1os). A composici\u00f3n, que se cadra \u00e9 o grupo realizado por Lisipo do que fala Plinio, estaba diante do templo de Apolo.\nPiares helen\u00edsticos.\nA partir da \u00e9poca helen\u00edstica, os piares cuadrangulares multipl\u00edcanse, en xeral para honrar os pr\u00edncipes. Os reis de P\u00e9rgamo Atalo I e Eumenes II te\u00f1en a s\u00faa efixie posta sobre piares que marcaban o \u00e1ngulo da terraza at\u00e1lida. O rei Perseo, cuxa derrota marca o inicio da hexemon\u00eda romana en Grecia, erixira un piar do que se apropiou o seu vencedor, o xeneral Paulo Emilio: o friso que decoraba este piar figuraban episodio da batalla de Pidna que veu a vitoria de Paulo Emilio. S\u00f3 un destes piares \u00e9 vis\u00edbel no sitio: o que levaba a estatua ecuestre de Prusias II, rei de Bitinia. Plutarco, sacerdote en Delfos no s\u00e9culo II, deplora esta escalada \u00e1 gloria dos pr\u00edncipes que se despezaban entre si na \u00e9poca helen\u00edstica.\nGrupos de estatuas.\nNa parte baixa do santuario de Delfos, \u00e1 esquerda da entrada, aparec\u00eda un impo\u00f1ente conxunto estatuario conmemorativo hoxe desaparecido: estaba repartido en varios grupos, erixidos polas cidades rivais a mercede dos acontecementos. Comezaban esta serie dous monumentos simb\u00f3licos: o monumento de Milc\u00edades e o monumento de Lisandro (ou monumento des navarcos).\nMonumento de Milc\u00edades.\nO monumento de Milc\u00edades, ofrecido por Atenas, conmemoraba a batalla de Marat\u00f3n, c\u00e9lebre vitoria dos gregos contra os persas: estaba composto por dezaseis estatuas realizadas por Fidias (arquitecto e escultor famoso pola atribuci\u00f3n do Parten\u00f3n) que representaban a Atenea, Apolo e Milc\u00edades no mesmo plano, as\u00ed como a dez heroes vitoriosos e tres heroes ep\u00f3nimos de Atenas engadidos posteriormente.\nMonumento de Lisandro.\nLisandro foi un espartiata que se distinguiu en -405 na batalla naval de Aigos Potamoi, que arruinou a potencia naval ateniense, sucedida preto do estreito do B\u00f3sforo; era un dos xefes da frota espartiata e fixo erixir con ocasi\u00f3n desta vitoria un monumento \u00e1 s\u00faa gloria persoal na entrada do santuario, ao lado do grupo de Milciades.\nO monumento de Lisandro (ou monumento dos navarcos) estaba constitu\u00eddo por uns alicerces sobre os que repousaba un grupo de estatuas de bronce: vinte e oito ou vinte e nove estatuas por detr\u00e1s representaban o conxunto dos homes que contribu\u00edran na batalla e dez estatuas por diante representaban os Di\u00f3scuros: conxunto mitol\u00f3xico que reun\u00eda a C\u00e1stor e P\u00f3lux, Zeus, Apolo, \u00c1rtemis, e Poseid\u00f3n, representado mentres coroaba a Lisandro, un heraldo e o piloto da nave almirante.\nA repartici\u00f3n das estatuas \u00e9 eminentemente pol\u00edtica e pretende ser superior \u00e1 do monumento de Milc\u00edades, cuxo prop\u00f3sito \u00e9 tam\u00e9n similar. Ao se facer representar no mesmo plano c\u00f3s deuses, Lisandro abre a v\u00eda para a deificaci\u00f3n dos heroes hist\u00f3ricos, que se ha volver habitual a partir de Alexandre o Grande."}
{"id": "211782", "revid": "23204", "url": "https://gl.wikipedia.org/wiki?curid=211782", "title": "Sarthe", "text": "Sarthe (72) \u00e9 un departamento franc\u00e9s que pertence \u00e1 rexi\u00f3n dos Pa\u00edses do Loira. Debe o seu nome ao r\u00edo Sarthe."}
{"id": "211783", "revid": "23204", "url": "https://gl.wikipedia.org/wiki?curid=211783", "title": "Departamento de Savoia", "text": "Savoia (73) (en franc\u00e9s \"Savoie\") \u00e9 un departamento franc\u00e9s situado no sueste de Francia, que pertence \u00e1 rexi\u00f3n Auvernia-R\u00f3dano-Alpes."}
{"id": "211784", "revid": "23204", "url": "https://gl.wikipedia.org/wiki?curid=211784", "title": "Alta Savoia", "text": "Alta Savoia (74) (en franc\u00e9s: \"Haute-Savoie\") \u00e9 un departamento franc\u00e9s situado no leste de Francia, que pertence \u00e1 rexi\u00f3n Auvernia-R\u00f3dano-Alpes.\nNo seu territorio enc\u00f3ntrase o Mont Blanc (4.810 metros), cumio dos Alpes.\nHistoria.\nAt\u00e9 o s\u00e9culo XIX, en 1860, o departamento de Alta Savoia formou parte dun estado independente, formado e gobernado a partir do s\u00e9culo XI pola Casa de Savoia, que m\u00e1is tarde se converter\u00eda na dinast\u00eda de gobernantes da unificaci\u00f3n italiana. Esta familia de grandes se\u00f1ores feudais fundara o seu poder no control dos cami\u00f1os e das gargantas polos pasos de monta\u00f1a dos Alpes. As s\u00faas alianzas cos poderes da \u00e9poca, en particular coa casa de Borgo\u00f1a, o papado, o emperadores xerm\u00e1nicos e mesmo Francia converteuno no poder dominante dos Alpes.\nBloqueado ao oeste pola forza dos reis de Francia, o condado de Savoia, m\u00e1is tarde convertido en ducado, trasladou o seu centro de interese cara ao Piemonte e a todo o norte de Italia, at\u00e9 que se apoderou do Reino de Piemonte-Sarde\u00f1a, elemento preponderante da unificaci\u00f3n de Italia.\nO departamento de Alta Savoia foi creado en 1860, segundo o Tratado de Tur\u00edn do s\u00e9culo XVIII. Foi un dos \u00faltimos territorios metropolitanos anexionados a Francia.\nNon obstante, mantivo dende a s\u00faa historia e a s\u00faa posici\u00f3n fronteiriza at\u00e9 a uni\u00f3n de tres pa\u00edses, un particularismo local, unha lingua vern\u00e1cula rica e unha marcada fraternidade co Val de Aosta e a Su\u00edza Francesa."}
{"id": "211787", "revid": "89787", "url": "https://gl.wikipedia.org/wiki?curid=211787", "title": "James A. Beckford", "text": "James Arthur Beckford, nado o 1 de decembro de 1942 e finado o 10 de maio de 2022, foi un soci\u00f3logo da relixi\u00f3n brit\u00e1nico.\nFoi profesor em\u00e9rito de sociolox\u00eda da Universidade de Warwick e membro da British Academy. No per\u00edodo 1988/1989 foi presidente da Association for the Sociology of Religion, e entre 1999 e 2003, foi presidente da International Society for the Sociology of Religion. Tam\u00e9n foi autor de libros e artigos sobre os novos movementos relixiosos e a resposta da sociedade cara a eles.\nTraxectoria.\nBeckford ensinou nas universidades de Reading e Durham e na Universidade Loyola de Chicago. Fundou o grupo de estudo da British Sociological Association dedicado \u00e1 sociolox\u00eda da relixi\u00f3n en 1975 e foi o seu presidente de 1978 a 1983. No curso 1982 e 1983 por medio do programa Fulbright ensinou na Universidade de California en Berkeley. Entre 1982 e 1986 foi presidente do comit\u00e9 de investigaci\u00f3n dedicado \u00e1 sociolox\u00eda da relixi\u00f3n da International Sociological Association e no per\u00edodo 1988/1989 foi presidente da Association for the Sociology of Religion. En 1989 entrou na Universidade de Warwick. e entre 1999 e2003 foi presidente da International Society for the Sociology of Religion. como profesor visitante deu clases na Ecole des Hautes Etudes en Sciences Sociales en 2001, e na Ecole Pratique des Hautes Etudes en 2004.\nBeckford foi editor de \"Current Sociology\" (1980-1987), vicepresidente de publicaci\u00f3ns da International Sociological Association (1994-1998) e membro do consello editorial do \"British Journal of Sociology\" desde 1998. \u00c9 co-vicepresidente de INFORM (Information Network Focus on Religious Movements), fundado pola soci\u00f3loga Eileen Barker co apoio das principais igrexas brit\u00e1nicas para informar ao p\u00fablico sobre os novos movementos relixiosos .\nInvestigaci\u00f3n e publicaci\u00f3ns.\nA tese de doutoramento de Beckford,\"The Trumpet of Prophecy\" (1975), foi o primeiro estudo sociol\u00f3xico de importancia sobre as Testemu\u00f1as de Xehov\u00e1, e a\u00ednda \u00e9 unha importante obra de referencia sobre o grupo. Desde ent\u00f3n o foco principal do seu traballo acad\u00e9mico foi sobre seitas e novos movementos relixiosos e as respostas que eles provocan na sociedade. Na base dos seus estudos emp\u00edricos sobre o movemento antiseitas en Gran Breta\u00f1a, Francia e Alema\u00f1a, Beckford constatou que as respostas aos novos movementos relixiosos revelaban tanto da sociedade como os estudos sobre eses movementos. En \"Cult Controversies: Societal Responses to New Religious Movements\", salientou os diferentes xeitos en que os membros e ex-membros deses movementos se relacionaban con outros e coa sociedade, propo\u00f1endo que esas diferenzas poder\u00edan servir de base para un novo modelo para clasificar os movementos das novas relixi\u00f3ns.\nBeckford en \"Religion and Advanced Industrial Society\" (1989) chamou aos soci\u00f3logos da relixi\u00f3n a po\u00f1er fin ao seu illamento das outras disciplinas sociol\u00f3xicas e que os estudos relixiosos deber\u00edan volver \u00e1 s\u00faa antiga posici\u00f3n de prominencia.\nEn relaci\u00f3n ao islam, Beckford argumentou que rexeitar as necesidades dos musulm\u00e1ns en prisi\u00f3n, como a falta de comida halal en moitas prisi\u00f3ns francesas ou servizos relixiosos conduce a un amplo resentimento e ao aumento a radicalizaci\u00f3n entre a comunidade musulm\u00e1."}
{"id": "211788", "revid": "138085", "url": "https://gl.wikipedia.org/wiki?curid=211788", "title": "Chain of Responsibility (padr\u00f3n de dese\u00f1o)", "text": "Cadea de Responsabilidade (en ingl\u00e9s \"Chain of Responsability\") \u00e9 un padr\u00f3n de dese\u00f1o que permite xestionar unha petici\u00f3n a m\u00e1is dun obxecto mediante o encadeamento de receptores, que se pasan a petici\u00f3n \u00f3 longo da cadea ata que un dos obxectos manipula dita petici\u00f3n.\nUn padr\u00f3n de cadea de responsabilidade \u00e9 a mi\u00fado utilizado no contexto de interfaces gr\u00e1ficas de usuario onde un obxecto pode conter varios outros obxectos. Segundo o ambiente de vent\u00e1s xera eventos, os obxectos ou os manexan ou los pasan.\nMotivaci\u00f3n.\nSe un usuario solicita axuda sobre un bot\u00f3n denominado \"Imprimir\". O bot\u00f3n enc\u00f3ntrase nunha instancia de DialogoDeImpresion. O seguinte diagrama de interacci\u00f3n mostra como a petici\u00f3n de axuda se reenv\u00eda a trav\u00e9s da cadea.\nNese caso a petici\u00f3n non \u00e9 procesada nin por unBotonDeImpresion nin por unDialogoDeImpresion; detense en unhaAplicacion, quen pode procesala ou ignorala. O cliente que deu orixe \u00e1 petici\u00f3n non ten ningunha referencia directa \u00f3 obxecto que finalmente a satisfai.\nPara reenviar a petici\u00f3n \u00f3 longo da cadea e para garantir que os receptores permanecen impl\u00edcitos, cada obxecto da cadea comparte unha interface com\u00fan para procesar petici\u00f3ns e para acceder \u00f3 seu sucesor na cadea. Por exemplo, neste sistema de axuda poder\u00eda definirse unha clase ManexadorDeAxuda.\nImplementaci\u00f3n.\nCadea de sucesores:\nRepresentaci\u00f3n das petici\u00f3ns\npadr\u00f3ns relacionados.\nEste padr\u00f3n p\u00f3dese aplicar conxuntamente co padr\u00f3n Composite. Neste, os pais dos compo\u00f1entes poden actuar como sucesores.\nExemplo de implementaci\u00f3n.\npublic class Cliente {\n public static void main(String argv[]) {\n Unidade smith = new Coronel(\"Smith\", null);\n Unidade truman = new Coronel(\"Truman\", \"Tomar posici\u00f3n inimiga\");\n Unidade ryan = new Soldado(\"Ryan\");\n Unidade rambo = new Soldado(\"Rambo\");\n System.out.println(rambo.orde()); // rambo -&gt;\n rambo.establecerMando(truman);\n System.out.println(rambo.orde()); // rambo -&gt; truman\n ryan.establecerMando(rambo);\n System.out.println(ryan.orde()); // ryan -&gt; rambo -&gt; truman\n * A clase Unidade representa a clase abstracta manexadora da cadea de responsabilidade.\n * O servizo delegado na cadea \u00e9 a solicitude dunha orde \u00f3 mando directo\npublic abstract class Unidade {\n /* No construtor, ademais dun nome para a unidade, in\u00edciase a referencia que implementa a cadea de responsabilidade (_mando): en principio no hai sucesor */\n public Unidade(String nome) { \n _mando = null; \n _nome = nome;\n // cambia o mando dunha unidade (modifica cadea de responsabilidade)\n /* comportamento por defecto da cadea: delegar no mando directo ou, se se alcanza o final da cadea, utilizar unha resoluci\u00f3n por defecto (sen orde) */\n public String orde() {\n return (_mando != null ? _mando.orde() : \"(sen orde)\"); \n private Unidade _mando;\n private String _nome;\n/**\n * A clase Coronel modifica lixeiramente o comportamento por defecto da cadea de\n * responsabilidade: se o coronel ten unha orde espec\u00edfica, utiliza esta para resolver\n * o servizo. Se non ten unha orde espec\u00edfica (_orde==null), emprega o comportamento\n * convencional das unidades\npublic class Coronel extends Unidade {\n // inicia a parte de unidade e inicia o estado propio do Coronel (_orde)\n public Coronel(String nome, String orde) {\n super(nome);\n _orde = orde;\n /* refinamento do servizo que emprega a cadea de responsabilidade, resolvendo\n localmente se ten ordes espec\u00edficas ou comport\u00e1ndose convencionalmente en\n caso contrario */\n private String _orde;\n/**\n * Esta clase \u00e9 unha extensi\u00f3n instanciable da superclase Unidade que respecta o\n * comportamento por defecto da cadea de responsabilidade\npublic class Soldado extends Unidade {\n // o construtor s\u00f3 ten que iniciar a parte correspondente \u00e1 superclase\n public Soldado(String nome) {\n super(nome);\n "}
{"id": "211791", "revid": "1131", "url": "https://gl.wikipedia.org/wiki?curid=211791", "title": "ActiveRecord", "text": ""}
{"id": "211792", "revid": "88215", "url": "https://gl.wikipedia.org/wiki?curid=211792", "title": "Subrexi\u00f3ns portuguesas ordenadas por poboaci\u00f3n", "text": "Esta \u00e9 unha lista das subrexi\u00f3ns estat\u00edsticas portuguesas (NUTS III) ordenadas por poboaci\u00f3n sen inclu\u00edr os territorios insulares:"}
{"id": "211793", "revid": "98629", "url": "https://gl.wikipedia.org/wiki?curid=211793", "title": "Grande Lisboa", "text": "Localizaci\u00f3n da Grande Lisboa\nA Grande Lisboa \u00e9 unha subrexi\u00f3n estat\u00edstica portuguesa pertencente \u00e1 Rexi\u00f3n de Lisboa (antiga rexi\u00f3n de Lisboa e Vale do Tejo). T\u00f3dolos concellos da subrexi\u00f3n pertencen ao e do Distrito de Lisboa. Limita ao norte coa subrexi\u00f3n de Oeste, ao leste coa de Lez\u00edria do Tejo, ao sur coa Reserva Natural do Estu\u00e1rio do Tejo (e, a trav\u00e9s del, coa Pen\u00ednsula de Set\u00fabal), e ao sur e ao oeste co Oc\u00e9ano Atl\u00e1ntico. Ten unha superficie de 1.381\u00a0km\u00b2 e unha poboaci\u00f3n de 2\u00a0042\u00a0326 habitantes (2011).\nConcellos.\nComprende 8 concellos:\nDemograf\u00eda.\nEsta subrexi\u00f3n comprende tam\u00e9n outras cidades: Agualva-Cac\u00e9m e Queluz (no concello de Sintra), Alverca e P\u00f3voa de Santa Iria (no concello de Vila Franca de Xira), e Sacav\u00e9m (no concello de Loures).\nOs concellos m\u00e1is populosos son Lisboa e Sintra, mentres que as localidades m\u00e1is poboadas son Lisboa, Queluz, Amadora, Algueir\u00e3o-Mem Martins e Agualva-Cac\u00e9m."}
{"id": "211794", "revid": "27155", "url": "https://gl.wikipedia.org/wiki?curid=211794", "title": "Carbamo\u00edl fosfato", "text": "O carbamo\u00edl fosfato (ou fosfato de carbamoilo) \u00e9 un composto ani\u00f3nico de importancia bioqu\u00edmica coa f\u00f3rmula CH2NO5P2- . Nos animais terrestres \u00e9 un metabolito que interv\u00e9n no ciclo da urea, por medio do cal se elimina o exceso de nitr\u00f3xeno do organismo, e tam\u00e9n na s\u00edntese de pirimidinas.\nO carbamo\u00edl fosfato \u00e9 un fosfato de acilo, anh\u00eddrido mixto dun \u00e1cido carbox\u00edlico e do \u00e1cido fosf\u00f3rico. \u00c9 un composto de enerx\u00eda elevada. Pode considerarse un doante de grupos carbamoilo activados.\nO carbamo\u00edl fosfato prod\u00facese a partir de bicarbonato, amon\u00edaco (derivado do amino\u00e1cido glutamina), e fosfato (procedente do ATP). A s\u00faa s\u00edntese \u00e9 catalizada polo encima carbamo\u00edl fosfato sintetase, da seguinte maneira:\nNo ciclo da urea.\nO carbamo\u00edl fosfato incorporou durante a s\u00faa s\u00edntese, catalizada pola carbamo\u00edl fosfato sintetase mitocondrial situada na matriz mitocondrial, un grupo amino procedente do amon\u00edaco hep\u00e1tico, e introd\u00faceo posteriormente no ciclo da urea. Esta s\u00edntese require gasto de enerx\u00eda. Este grupo acabar\u00e1 formando parte da urea, polo que se eliminar\u00e1 do corpo. No ciclo da urea o carbamo\u00edl fosfato reacciona coa ornitina en reacci\u00f3n catalizada pola ornitina transcarbamilase, orixinando citrulina e un fosfato libre. A citrulina cont\u00e9n un grupo carbamoilo no extremo da s\u00faa cadea lateral procedente do carbamo\u00edl fosfato.\nS\u00edntese de pirimidinas.\nOs nucle\u00f3tidos pirimid\u00ednicos (CMP e UMP) sintet\u00edzanse a partir de carbamo\u00edl fosfato, aspartato e ribosa fosfato. Sintet\u00edzase primeiro o anel de pirimidina e despois \u00fanese a ribosa fosfato. Na primeira reacci\u00f3n para sintetizar o anel pirimid\u00ednico, reaccionan o carbamo\u00edl fosfato e o aspartato, orixinando \"N\"-carbamo\u00edl aspartato. Esta reacci\u00f3n est\u00e1 catalizada pola aspartato transcarbamilase, un encima alost\u00e9rico inhibido polo CTP. Despois de catro reacci\u00f3ns m\u00e1is o \"N\"-carbamo\u00edl aspartato orixina uridilato e este d\u00e1 lugar ao UTP e este transf\u00f3rmase despois en CTP.\nO fosfato de carbamoilo utilizado aqu\u00ed non \u00e9 o producido na matriz mitocondrial que interv\u00e9n no ciclo da urea, sen\u00f3n que se produce no citosol pola carbamo\u00edl fosfato sintetase citos\u00f3lica (distinta da mitocondrial).\nRegulaci\u00f3n da s\u00edntese de glutamina.\nO carbamo\u00edl fosfato \u00e9 un inhibidor encim\u00e1tico da s\u00edntese de glutamina. Tal como se estudou en \"Escherichia coli\", a glutamina \u00e9 un doante de grupos amino precursor para a s\u00edntese de diversos produtos como carbamo\u00edl fosfato, tript\u00f3fano, histidina, CTP, AMP ou glicosamina 6-fosfato. Por tanto, o carbamo\u00edl fosfato \u00e9 un dos produtos finais obtidos, e exerce inhibici\u00f3n por retroalimentaci\u00f3n sobre o encima alost\u00e9rico da ruta de s\u00edntese da glutamina chamado glutamina sintetase."}
{"id": "211795", "revid": "27155", "url": "https://gl.wikipedia.org/wiki?curid=211795", "title": "Fosfato de carbamoilo", "text": ""}
{"id": "211796", "revid": "23204", "url": "https://gl.wikipedia.org/wiki?curid=211796", "title": "Lez\u00edria do Tejo (subrexi\u00f3n)", "text": "Localizaci\u00f3n deLez\u00edria do Tejo\nLez\u00edria do Tejo \u00e9 unha subrexi\u00f3n estat\u00edstica portuguesa que forma parte da Rexi\u00f3n do Alentejo, inclu\u00edndo varios municipios do Distrito de Santar\u00e9m e un municipio do Distrito de Lisboa (Azambuja). Limita ao norte coas subrexi\u00f3ns de Pinhal Litoral e M\u00e9dio Tejo, ao leste coa de Alto Alentejo, ao sur co Alentejo Central e a Pen\u00ednsula de Set\u00fabal, e ao oeste coa Grande Lisboa e o Oeste.\nConcellos.\nComprende 11 concellos:\nEstes concellos subdiv\u00eddense nun total de 91 fregues\u00edas, o que sup\u00f3n unha media de preto de 8 fregues\u00edas por concello. As fregues\u00edas te\u00f1en unha superficie media de 46,91\u00a0km\u00b2 e unha poboaci\u00f3n media de 2.647 habitantes, mais os valores exactos var\u00edan entre \u00e1reas de 346,30 e 3,54\u00a0km\u00b2 e poboaci\u00f3ns de 12.826 e 278 habitantes. A densidade de poboaci\u00f3n das fregues\u00edas varia entre os 776,5 e 3,5 hab/km\u00b2."}
{"id": "211797", "revid": "98629", "url": "https://gl.wikipedia.org/wiki?curid=211797", "title": "Gabriel Lezcano", "text": "Gabriel Lezcano Rivarola, nado o 18 de marzo de 1946 en Coronel Mart\u00ednez, \u00e9 un exfutbolista paraguaio. Xogaba de centrocampista.\nTraxectoria.\nChegou ao Celta de Vigo procedente de Paraguai na tempada de 1966\u201367 con 18 anos, militando no club ol\u00edvico durante oito tempadas, ata o ano 1976.\nPese ao seu bo papel no Celta, tivo que sa\u00edr pola porta de atr\u00e1s despois dunha longa lesi\u00f3n, sendo reclamado por Ignacio Eizaguirre que xa o ti\u00f1a adestrado no pasdo para xogar no C\u00f3rdoba CF, retir\u00e1ndose definitivamente no Atl\u00e9tico Baleares. Na s\u00faa experiencia c\u00e9ltica gozou das meles da primeira clasificaci\u00f3n do equipo para a copa da UEFA e as penas do descenso a Segunda Divisi\u00f3n e posterior recuperaci\u00f3n da m\u00e1xima categor\u00eda.\nDesde a s\u00faa retirada do f\u00fatbol asentouse en Vigo onde xa ti\u00f1a a s\u00faa familia, adestrando nas categor\u00edas inferiores do club ol\u00edvico."}
{"id": "211801", "revid": "5132", "url": "https://gl.wikipedia.org/wiki?curid=211801", "title": "Tirol do Sur", "text": ""}
{"id": "211802", "revid": "109216", "url": "https://gl.wikipedia.org/wiki?curid=211802", "title": "Gran Premio de M\u00f3naco de 1978", "text": "O Gran Premio de M\u00f3naco de 1978 foi unha carreira de F\u00f3rmula Un celebrada o 7 de maio de 1978 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de .\nInforme.\nCarlos Reutemann comezou na pole co Brabham xunto a John Watson e Niki Lauda segundo e terceiro. Watson tivo unha boa sa\u00edda e xa lideraba na primeira curva, mentres que Reutemann chocou con James Hunt e tivo que entrar en boxes para reparar, o que deixou a Patrick Depailler e Lauda segundo e terceiro. Na primeira metade da carreira, os tres primeiros segu\u00edan igual ata que Watson sufriu un problema cos freos o que permitiu pasar a Depailler e Lauda, pero este \u00faltimo sufriu unha picada e tivo que entrar en boxes a\u00ednda que logrou recuperar o segundo posto de Watson cara ao final da carreira. Na parte dianteira, Depailler logrou a s\u00faa primeira vitoria con Lauda en segundo lugar, e Jody Scheckter terceiro despois de que Watson cometera outro erro nas voltas finais. Jean-Pierre Jabouille rematou en 10\u00ba lugar na que foi a primeira carreira de Renault."}
{"id": "211803", "revid": "98629", "url": "https://gl.wikipedia.org/wiki?curid=211803", "title": "Bridge (padr\u00f3n de dese\u00f1o)", "text": "O padr\u00f3n Ponte, tam\u00e9n co\u00f1ecido como Bridge, \u00e9 un padr\u00f3n, pertencente \u00e1 categor\u00eda de padr\u00f3ns estruturais, empregado na enxe\u00f1ar\u00eda do software. Con el pretendese separar unha abstracci\u00f3n da s\u00faa implementaci\u00f3n, desta forma poderanse empregar implementaci\u00f3ns alternativas.\nO padr\u00f3n Ponte pode ser moi \u00fatil cando as implementaci\u00f3ns varian a mi\u00fado. Nese caso, as caracter\u00edsticas da programaci\u00f3n orientada a obxectos, t\u00f3rnanse moi \u00fatiles, podendo facer cambios no c\u00f3digo cun m\u00ednimo co\u00f1ecemento previo do programa.\nAplicabilidade.\nPodemos empregar o padr\u00f3n Ponte cando:\nEstrutura.\nO cliente non quere lidiar cos detalles dependentes da plataforma. O padr\u00f3n Ponte encapsula estas complexidades tras unha capa abstracta.\nPonte enfatiza identificar e desacoplar a abstracci\u00f3n de interface da abstracci\u00f3n da implementaci\u00f3n.\nImplementaci\u00f3n.\nOutra aproximaci\u00f3n \u00e9 delegar noutro obxecto (singleton), este encargarase de proporciona o implementador concreto da abstracci\u00f3n.\nExemplo.\n * Memoria que permite o intercambio dos datos almacenados na mesma\n */\nclass MemoriaIntercambio extends Memoria{\n public MemoriaIntercambio(ImplementacionMemoria memoria){\n super(memoria);\n // Intercambia o dato almacenado na posici\u00f3n i, co almacenado na posici\u00f3n j\n public void intercambiar(Integer i, Integer j){\n String aux = super.obtener(i);\n super.guardar(i, super.obtener(j));\n super.guardar(j, aux);\n * Memoria que unicamente permite obter e gardar datos.\n */\nclass Memoria {\n public Memoria(ImplementacionMemoria memoria){\n _imp = memoria;\n //Obt\u00e9n o dato da posici\u00f3n i\n public String obtener(Integer i) { \n return _imp.obtener(i);\n // Garda o dato na posici\u00f3n i\n public void guardar(Integer i, String dato){ \n _imp.guardar(i, dato);\n // atributo privado coa implementaci\u00f3n espec\u00edfica da memoria\n private ImplementacionMemoria _imp;\n/**\n * Clase Main do exemplo do padr\u00f3n Ponte (Bridge)\n */\npublic class main {\n * @param args\n static public void main(String argv[]) {\n ImplementacionMemoria mhash = new ImplementacionHash();\n ImplementacionMemoria mvector = new ImplementacionVector();\n Memoria m = new Memoria(mhash);\n MemoriaIntercambio mi = new MemoriaIntercambio(mvector);\n m.guardar(0, \"0xfa21\");\n m.guardar(1, \"0x8732\");\n m.guardar(2, \"0x329f\");\n mi.guardar(0, \"0xfa21\");\n mi.guardar(1, \"0x8732\");\n mi.intercambiar(0, 1);\n System.out.println(m.obtener(1));\n System.out.println(mi.obtener(0));\n/*\n * Implementaci\u00f3n de Memoria usando Vector.\n */\nimport java.util.Vector;\nclass ImplementacionVector implements ImplementacionMemoria {\n public ImplementacionVector() {\n _mem = new Vector&lt;String&gt;();\n //Obt\u00e9n o dato da posici\u00f3n i\n public String obtener(Integer i) {\n return _mem.get(i.intValue());\n // Garda o dato na posici\u00f3n i\n public void guardar(Integer i, String dato) {\n if (_mem.size() &lt;= i){\n while (_mem.size() &lt;= i){\n _mem.add(\"nil\");\n _mem.set(i.intValue(), dato);\n private Vector&lt;String&gt; _mem;\n/*\n * Interface que debe de ser implementada, polas implementaci\u00f3ns espec\u00edficas da memoria\n */\ninterface ImplementacionMemoria {\n //Obt\u00e9n o dato da posici\u00f3n i\n public String obtener(Integer i);\n // Guarda el dato en la posici\u00f3n i\n public void guardar(Integer i, String dato);\n/*\n * Implementaci\u00f3n de Memoria usando HashMap.\n */\nimport java.util.HashMap;\nclass ImplementacionHash implements ImplementacionMemoria {\n public ImplementacionHash() {\n _mem = new HashMap&lt;Integer, String&gt;();\n //Obt\u00e9n o dato da posici\u00f3n i\n public String obtener(Integer i) {\n return _mem.get(i);\n // Garda o dato na posici\u00f3n i\n public void guardar(Integer i, String dato) { \n _mem.put(i, dato);\n private HashMap&lt;Integer, String&gt; _mem;"}
{"id": "211804", "revid": "89787", "url": "https://gl.wikipedia.org/wiki?curid=211804", "title": "Clara do Roxo", "text": "Clara Isabel Rodr\u00edguez Gir\u00e1ldez, co\u00f1ecida como Clara do Roxo, nada en Caracas en 1962, \u00e9 unha escritora galega filla de emigrantes.\nTraxectoria.\nLicenciada en Xeograf\u00eda e Historia, cun mestrado en Escritura e Narraci\u00f3n Creativa. \u00c9 directora da escola on-line de escrita creativa Aliteraclara, profesora de escritura creativa en El Portal del escritor, onde dirixe o curso de relato, relato avanzado e contos infant\u00eds en lingua castel\u00e1. Imparte cursos de escritura creativa presenciais para a Conceller\u00eda de Normalizaci\u00f3n Ling\u00fc\u00edstica do Concello de Vigo, a Biblioteca do Porri\u00f1o e o caf\u00e9-teatro De Catro a Catro. Imparte obradoiros baseados na escrita de Saramago, Antonio Tabucchi e Fernando Pessoa nas cidades de Porto e Lisboa\nPreside Asociaci\u00f3n cultural Catropatacos, na que se realizan actividades culturais e de apoio \u00e1 lingua galega. Pertence ao colectivo 4GHATOS, de narradoras e m\u00fasicos"}
{"id": "211805", "revid": "75439", "url": "https://gl.wikipedia.org/wiki?curid=211805", "title": "Copa do Rei de voleibol", "text": "A Copa do Rei de voleibol \u00e9 unha competici\u00f3n de eliminaci\u00f3n directa que se celebra cada ano entre os oito mellores equipos da Superliga. \u00c9 segunda competici\u00f3n espa\u00f1ola en importancia e a m\u00e1is antiga.\nFoi creada na tempada 1950-1951 co nome de Copa do Xeneral\u00edsimo, pero, tras os cambios pol\u00edticos acontecidos en Espa\u00f1a, pasou a denominarse Copa do Rei en 1976."}
{"id": "211806", "revid": "89787", "url": "https://gl.wikipedia.org/wiki?curid=211806", "title": "Subrexi\u00f3n Oeste", "text": "Localizaci\u00f3n de Oeste\nOeste \u00e9 unha subrexi\u00f3n estat\u00edstica portuguesa de nivel III (NUT III) pertencente \u00e1 Rexi\u00f3n Centro (ata o 2002 formaba parte da antiga rexi\u00f3n de Lisboa e Vale do Tejo). Est\u00e1 formado por unha parte do Distrito de Leiria, unha parte do Distrito de Santar\u00e9m e a parte norte do Distrito de Lisboa. A subrexi\u00f3n limitada ao norte coa subrexi\u00f3n Pinhal Litoral, ao leste coa de Lez\u00edria do Tejo, ao sur coa Grande Lisboa, e ao oeste co Oc\u00e9ano Atl\u00e1ntico. Ten unha superficie de 2.486\u00a0km\u00b2 e unha poboaci\u00f3n de 362.523 habitantes (2011).\nConcellos.\nComprende 12 concellos:\nEstes municipios formam a Comunidade Intermunicipal do Oeste."}
{"id": "211807", "revid": "56817", "url": "https://gl.wikipedia.org/wiki?curid=211807", "title": "Pinhal Interior Sul", "text": "Localizaci\u00f3n dePinhal Interior Sul\nPinhal Interior Sul \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. T\u00f3dolos seus concellos pertencen ao Distrito de Castelo Branco. Limita ao norte coas subrexi\u00f3ns de Pinhal Interior Norte e Cova da Beira, ao leste coa de Beira Interior Sul, ao sur coa de Alto Alentejo, e ao oeste coa de M\u00e9dio Tejo. Ata o 2010 ti\u00f1a unha superficie de 1.903\u00a0km\u00b2 e unha poboaci\u00f3n de 40.705 habitantes (2011).\nConcellos.\nComprende 4 concellos:\nNo 2010, o concello de Ma\u00e7\u00e3o deixou de pertencer a esta subrexi\u00f3n. Actualmente Pinhal Interior Sul non ten ningunha cidade. A principal vila \u00e9 a vila da Sert\u00e3."}
{"id": "211808", "revid": "22570", "url": "https://gl.wikipedia.org/wiki?curid=211808", "title": "Subrexi\u00f3n de Serra da Estrela", "text": "Localizaci\u00f3n deSerra da Estrela\nSerra da Estrela \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. T\u00f3dolos concellos que a integran pertencen ao Distrito da Guarda. Limita ao norte coa subrexi\u00f3n de D\u00e3o-Laf\u00f5es, ao leste coa de Beira Interior Norte, ao sur coa de Cova da Beira, e ao oeste coa de Pinhal Interior Norte. Abrangue unha superficie de 872\u00a0km\u00b2 e ten unha poboaci\u00f3n de 43.737 habitantes (2011).\nConcellos.\nComprende tres concellos:"}
{"id": "211809", "revid": "27249", "url": "https://gl.wikipedia.org/wiki?curid=211809", "title": "Sierra Madre Oriental", "text": ""}
{"id": "211810", "revid": "1131", "url": "https://gl.wikipedia.org/wiki?curid=211810", "title": "Serra Madre do Sur", "text": "A Serra Madre do Sur, en castel\u00e1n Sierra Madre del Sur, \u00e9 unha cadea monta\u00f1osa localizada no sur de M\u00e9xico que se estende ao longo de 1200 km entre o sur de Xalisco e o Istmo de Tehuantepec, ao oriente de Oaxaca. Corre paralela \u00e1 costa do oc\u00e9ano Pac\u00edfico e ao Eixe Neovolc\u00e1nico, do que \u00e9 separada pola Depresi\u00f3n de El Balsas. O Eixe Neovolc\u00e1nico e a Serra Madre do Sur enl\u00e1zanse no norte de Oaxaca, no Escudo Mixteco. A s\u00faa altitude media \u00e9 de 2000 msnm, sendo o punto m\u00e1is alto o cerro \"Quie Yelaag\" que pos\u00fae unha altura de 3710 msnm, no sur de Oaxaca.\nPolo occidente, esta serra empeza como Serra de El Alo nos municipios de Tecalitl\u00e1n e Pihuamo en Xalisco, posteriormente atravesa Michoac\u00e1n, onde se co\u00f1ece como serra de Coalcom\u00e1n. Despois de cruzar o r\u00edo Balsas, entra en Guerrero polo oeste onde recibe o nome de Cumios de La Tentaci\u00f3n. Atravesa todo Guerrero e nos seus l\u00edmites con Oaxaca \u00e9 co\u00f1ecida como Serra de Coicoy\u00e1n.\nEsta serra \u00e9 atravesada por numerosos r\u00edos, os cales forman notables can\u00f3ns, principalmente en Guerrero, onde as partes altas son co\u00f1ecidas como filos. A cordilleira \u00e9 notable pola s\u00faa alta biodiversidade e o seu gran n\u00famero de especies end\u00e9micas. Pos\u00fae ademais importantes dep\u00f3sitos de metais como o ouro e a prata; as\u00ed como de chumbo e ferro."}
{"id": "211811", "revid": "27249", "url": "https://gl.wikipedia.org/wiki?curid=211811", "title": "Sierra Madre del Sur", "text": ""}
{"id": "211812", "revid": "1131", "url": "https://gl.wikipedia.org/wiki?curid=211812", "title": "Serra Madre Occidental", "text": "A Serra Madre Occidental, en castel\u00e1n Sierra Madre Occidental, \u00e9 unha cadea monta\u00f1osa que abarca todo o oeste mexicano e o extremo suroccidental dos Estados Unidos. Nos seus 1500\u00a0km de lonxitude percorre Arizona, parte de Sonora, Chihuahua, Sinaloa, Durango, Zacatecas, Aguascalientes, Nayarit, e Xalisco, lugar onde se une ao Eixo Volc\u00e1nico Transversal de M\u00e9xico. Cobre 289\u00a0000 km\u00b2 e ocupa a sexta parte do territorio mexicano. O seu punto m\u00e1is alto \u00e9 o Cerro Gordo en Durango, a s\u00faa anchura media \u00e9 de 150\u00a0km, con alturas de at\u00e9 3000 metros sobre o nivel do mar.\nXeolox\u00eda.\nDesde un punto de vista xeol\u00f3xico, non \u00e9 unha serra, sen\u00f3n unha meseta, sucada por numerosos can\u00f3ns que lle proporcionan a aparencia de serra. A partir do vulcanismo deposit\u00e1ronse capas de materiais \u00edgneos, como cinzas, gravas e derrames volc\u00e1nicos, de composici\u00f3n riol\u00edtica (rochosa), formando unha xigantesca meseta. Int\u00e9grana sete barrancas; as m\u00e1is espectaculares son a Barranca de El Cobre e a Barranca de Urique \u2014que descende at\u00e9 os 1879\u00a0m de altura\u2014, que pos\u00faen grandes r\u00edos, entre eles o Conchos, que irriga gran parte do estado de Chihuahua.\nO terreo \u00e9 abruptamente escarpado en varias rexi\u00f3ns, o que provoca variaci\u00f3ns de temperatura extremas. No cumio das barrancas, o clima \u00e9 fr\u00edo (chegando no inverno aos -20\u00a0\u00b0C e no ver\u00e1n aos 20\u00a0\u00b0C de media), e no val temperado ou c\u00e1lido (en inverno 10\u00a0\u00b0C de media, alcanzando os 40\u00a0\u00b0C no ver\u00e1n).\nBiolox\u00eda.\nA Serra Madre Occidental \u00e9 o pulm\u00f3n da zona norte de M\u00e9xico; cuberta por grandes bosques de pi\u00f1eiros, aci\u00f1eiras e oyameis (oyamel, verba nahuatl) (abies religiosa e abies procera), que nos \u00faltimos anos sufriron unha grave deterioraci\u00f3n. A cadea alberga numerosas especies end\u00e9micas, cunha ampla variedade de flora e fauna. Segundo o \"Biodiversity Management of the Madrean Archipelago Report\" de 1994, at\u00e9 esa data a Serra Madre Occidental contaba con m\u00e1is de sete mil especies de plantas, das cales catro mil eran end\u00e9micas. Mentres que outras zonas boscosas do mundo contan con catro ou cinco especies de pi\u00f1eiros en cada ecosistema, na Serra Madre Occidental at\u00f3panse quince diferentes, m\u00e1is unhas 25 de aci\u00f1eiras. Non obstante, os cortes forestais incontrolados dos \u00faltimos 120 anos deteriorou considerablemente o ecosistema, acabando con numerosas especies e po\u00f1endo outras ao bordo da extinci\u00f3n. Estudos realizados por J. Martjan Lammertink, Jorge A. Rojas Tom\u00e9, Federico M. Casillas Orona e Roger L. Otto permitiron determinar que practicamente todo o bosque da Serra Madre Occidental foi sometido a programas de aproveitamento forestal.\nNa Serra existen polo menos 517 especies de fauna: 290 de aves, 70 de mam\u00edferos, 87 de r\u00e9ptiles, 20 de anfibios e 50 de peixes. Entre os mam\u00edferos sobresaen o esqu\u00edo, a mofeta, varias especies de morcegos, o coiote, o pavo salvaxe, o armadillo, o veado de cola branca, a donicela, o xabaril, o teixugo, o puma, o xaguar, o ocelote e o gato mont\u00e9s. A\u00ednda que est\u00e1n en perigo de extinci\u00f3n, a\u00ednda existen no m\u00e1is rec\u00f3ndito da Tarahumara o puma, e o oso negro.\nDas aves, 24 especies son end\u00e9micas. 10 est\u00e1n en perigo de extinci\u00f3n; entre elas, a arara verde, o papagaio da serra, a coa, a aguia real e o falc\u00f3n peregrino. Certos estudos incl\u00faen tam\u00e9n o trog\u00f3n orell\u00f3n, o bufo manchado e a chara pinta entre as aves en perigo de extinci\u00f3n.\nDos r\u00e9ptiles, 22 especies son end\u00e9micas e dos anfibios doce te\u00f1en ese car\u00e1cter. Entre os peixes de auga doce, alg\u00fans comestibles, destacan a troita arco da vella, Eleotris picta, a Cichlasoma beani e peixes da familia poeciliidae e Eleotridae."}
{"id": "211813", "revid": "27249", "url": "https://gl.wikipedia.org/wiki?curid=211813", "title": "Sierra Madre Occidental", "text": ""}
{"id": "211814", "revid": "98629", "url": "https://gl.wikipedia.org/wiki?curid=211814", "title": "Lunar Strain", "text": "Lunar Strain \u00e9 o \u00e1lbum de estrea da banda sueca de death metal mel\u00f3dico In Flames, editado o 1 de abril de 1994. Neste disco enc\u00e1rgase das voces Mikael Stanne, o vocalista de Dark Tranquillity, que era m\u00fasico de sesi\u00f3n para In Flames nese tempo. O \u00e1lbum \u00e9 co\u00f1ecido polos seus elementos folk, coa inclusi\u00f3n de viol\u00edns e guitarras ac\u00fasticas. Tres dos seus temas son versi\u00f3ns re-gravadas de canci\u00f3ns da demo de 1993 da banda. No ano 1999 foi re-editado no Xap\u00f3n e engad\u00edronselle todas as canci\u00f3ns do \u00e1lbum \"Subterranean\", cham\u00e1ndoselle \"Lunar Strain &amp; Subterranean\".\nO \u00e1lbum foi remasterizado e re-editado con canci\u00f3ns extra en 2005 a trav\u00e9s dos selos Regain Records e Candlelight Records USA. A reedici\u00f3n contaba coa mesma portada, pero cun logo da banda m\u00e1is moderno, igual que o aparecido nos \u00e1lbums \"Reroute to Remain\" e \"Come Clarity\"."}
{"id": "211815", "revid": "98629", "url": "https://gl.wikipedia.org/wiki?curid=211815", "title": "Carbamato", "text": "Os carbamatos son compostos org\u00e1nicos derivados do \u00e1cido carb\u00e1mico (NH2COOH). Tanto os carbamatos, coma os \u00e9steres de carbamato, e os \u00e1cidos carb\u00e1micos son grupos funcionais que se encontran interrelacionados estruturalmente e poden ser interconvertidos quimicamente. Os \u00e9steres de carbamato tam\u00e9n se chaman uretanos.\nS\u00edntese.\nOs \u00e1cidos carb\u00e1micos son derivados de aminas:\nO \u00e1cido carb\u00e1mico \u00e9 case tan \u00e1cido coma o \u00e1cido ac\u00e9tico. A ionizaci\u00f3n dun prot\u00f3n xera o ani\u00f3n carbamato, que \u00e9 a base conxugada do \u00e1cido carb\u00e1mico:\nOs carbamatos tam\u00e9n se poden obter a partir da hidr\u00f3lise de cloroformamidas:\nTam\u00e9n poden obterse por medio dun rearranxo de Curtius, no cal se fai reaccionar un isocianato cun alcohol.\nAplicaci\u00f3ns.\nEste artigo trata principalmente dos carbamatos org\u00e1nicos, pero tam\u00e9n hai sales inorg\u00e1nicos importantes que son carbamatos, como o carbamato de amonio \u00e9 producido en grande escala como intermediario qu\u00edmico na produci\u00f3n do produto agroqu\u00edmico urea a partir do amon\u00edaco e do di\u00f3xido de carbono.\nOs carbamatos en bioqu\u00edmica.\nOs grupos amino N-terminais dos residuos de valina das cadeas \u03b1- \u03b2- da desoxihemoglobina existen en forma de carbamatos. Isto axuda a estabilizar a prote\u00edna mentres se transforma en desoxihemoglobina e aumenta a s\u00faa tendencia a liberar o ox\u00edxeno remanente que a\u00ednda se encontra unido \u00e1 prote\u00edna. A influencia destes carbamatos na afinidade da hemoglobina polo O2 determina o efecto Bohr.\nOs grupos \u03b5-amino dos residuos de lisina na urease e fosfotriesterase tam\u00e9n se presentan como carbamatos. O carbamato derivado do aminoimidazol \u00e9 un intermediario na bios\u00edntese da inosina. A partir da degradaci\u00f3n metanox\u00e9nica do carboxifosfato x\u00e9rase carbamil fosfato en vez de CO2.\nCaptura do CO2 por medio da ribulosa 1,5-bisfosfato carboxilase.\nO carbamato m\u00e1is importante na natureza \u00e9 quizais o que est\u00e1 implicado na captaci\u00f3n (fixaci\u00f3n) do CO2 durante a fotos\u00edntese, xa que este proceso \u00e9 o inicio de case todas as cadeas tr\u00f3ficas na natureza e resulta entre outras cousas relevante para o quecemento global. O encima RuBisCO (Ribulosa 1,5-bisfosfato carboxilase/oxixenase) fixa unha mol\u00e9cula de di\u00f3xido de carbono en forma de carbamato ao comezo do ciclo de Calvin. No sitio activo do encima, at\u00f3pase un i\u00f3n Mg2+ unido a uns residuos dos amino\u00e1cidos \u00e1cido glut\u00e1mico, \u00e1cido asp\u00e1rtico e lisina, esta \u00faltima en forma de carbamato. O carbamato f\u00f3rmase cando a cadea lateral de lisina non cargada pr\u00f3xima ao i\u00f3n reacciona cunha mol\u00e9cula de di\u00f3xido de carbono procedente do aire, o que causa que esta adquira carga e por conseguinte se poida unir ao i\u00f3n Mg2+.\nCarbamatos de uso comercial.\nInsecticidas de tipo carbamato.\nOs chamados insecticidas carbamato presentan un grupo funcional formado por un \u00e9ster carbamato. Inclu\u00eddos neste grupo se encontran por exemplo o aldicarb, carbofurano (Furadan), fenoxicarb, carbaril (Sevin), ethienocarb, e fenobucarb. Estes insecticidas matan insectos causando a inactivacion reversible do encima acetilcolinesterase. Os insecticidas organofosforados tam\u00e9n inhiben este encima, a\u00ednda que o fan de maneira irreversible, e, polo tanto, causan un envelenamento e unha s\u00edndrome colin\u00e9rxica moito m\u00e1is graves.\nO repelente para insectos icaridin \u00e9 un carbamato substitu\u00eddo.\nPoliuretanos.\nOs poliuretanos conte\u00f1en m\u00faltiples grupos carbamato (uretanos) como parte da s\u00faa estrutura, pero, malia o seu nome, o composto uretano (etil carbamato) non \u00e9 compo\u00f1ente dos poliuretanos nin se usa na s\u00faa produci\u00f3n. Estes compostos polim\u00e9ricos presentan un amplo rango de propiedades e enc\u00f3ntranse dispo\u00f1ibles comercialmente en forma de escumas, elast\u00f3meros e s\u00f3lidos. Obt\u00e9\u00f1ense facendo reaccionar diferentes tipos de alcohois con isocianato:\nOs pol\u00edmeros obt\u00e9\u00f1ense ao combinar diferentes diisocianatos, por exemplo, diisocianato de tolueno e dioles, como pode ser o bisfenol-A.\nAditivos.\nO iodopropinil butilcarbamato \u00e9 un aditivo utilizado coa madeira, pinturas e cosm\u00e9ticos.\nUtilizados en medicina humana.\nO uretano ou etil carbamato foi utilizado hai tempo nos Estados Unidos como axente antineopl\u00e1sico e para outros prop\u00f3sitos medicinais. Pero finalmente se conclu\u00edu que resultaba demasiado t\u00f3xico e a longo prazo ineficaz. Tam\u00e9n foi utilizado ocasionalmente en medicina veterinaria.\nAlg\u00fans outros carbamatos son utilizados habitualmente en farmacoterapia, como por exemplo os inhibidores da colinesterase neostigmina e rivastigmina, que te\u00f1en estruturas qu\u00edmicas baseadas no alcaloide natural fisostigmina. Outros exemplos son o meprobamato e os seus derivados tales como o carisoprodol, felbamato, e tibamato. Todos eles son un grupo de ansiol\u00edticos e relaxantes musculares moi utilizados na d\u00e9cada de 1960, antes da aparici\u00f3n das benzodiacepinas, e que a\u00ednda se utilizan nalg\u00fans casos hoxe.\nAn\u00e1logos sulfurados.\nNun carbamato hai dous \u00e1tomos de ox\u00edxeno (figura 1), ROC(=O)NR2, e en teor\u00eda calquera dos dous pode ser substitu\u00eddo por xofre. Os an\u00e1logos de carbamatos nos cales un dos dous ox\u00edxenos \u00e9 substitu\u00eddo por un \u00e1tomo de xofre son chamados tiocarbamatos (2 e 3). Os carbamatos nos cales ambos os \u00e1tomos de ox\u00edxeno foron substitu\u00eddos por \u00e1tomos de xofre denom\u00ednanse ditiocarbamatos (4), RSC(=S)NR2.\nExisten dous tipos de is\u00f3meros estruturais do tiocarbamato:\nOs \"O\"-tiocarbamatos poden isomerizarse a \"S\"-tiocarbamatos, por exemplo no rearranxo de Newman-Kwart.\nAcci\u00f3n contaminante, persistencia e degradaci\u00f3n.\nA principal fonte de carbamatos son os insecticidas. A maior\u00eda dos carbamatos te\u00f1en unha toxicidade baixa pola reversibilidade da s\u00faa reacci\u00f3n coa acetilcolinesterase e a s\u00faa r\u00e1pida degradaci\u00f3n. As abellas son unha excepci\u00f3n, xa que son moi sensibles \u00e1 presenza de carbamatos. Poden bioacumularse en peixes, se a s\u00faa metabolizaci\u00f3n \u00e9 lenta, a pesar de seren inestables na auga debido \u00e1 s\u00faa degradaci\u00f3n por medio de hidr\u00f3lise. A s\u00faa toxicidade \u00e9 baixa en mam\u00edferos. A maior parte dos seus metabolitos son menos t\u00f3xicos e son biodegradados rapidamente.\nA s\u00faa baixa presi\u00f3n de vapor fai que se encontren principalmente absorbidos no solo ou na auga. Poden ser metabolizados polos microorganismos do solo por hidr\u00f3lise ou oxidaci\u00f3n. A r\u00e1pida adaptaci\u00f3n dos microorganismos \u00e1 degradaci\u00f3n dos carbamatos pode afectar \u00e1 s\u00faa persistencia. Os carbamatos absorben luz ultravioleta e os presentes en augas superficiais poden ser degradados pola radiaci\u00f3n solar. A hidr\u00f3lise dos carbamatos produce liberaci\u00f3n do alcohol e formaci\u00f3n de \u00e1cido carb\u00e1mico, este \u00e1cido carb\u00e1mico descomponse posteriormente na amina e di\u00f3xido de carbono."}
{"id": "211818", "revid": "17467", "url": "https://gl.wikipedia.org/wiki?curid=211818", "title": "Gaia (mitolox\u00eda)", "text": ""}
{"id": "211822", "revid": "23204", "url": "https://gl.wikipedia.org/wiki?curid=211822", "title": "Sena e Marne", "text": "Sena e Marne (77) (en ) \u00e9 un departamento franc\u00e9s que pertence \u00e1 rexi\u00f3n da Illa de Francia. O seu nome procede do r\u00edo Sena e do seu principal afluente, o Marne."}
{"id": "211823", "revid": "25871", "url": "https://gl.wikipedia.org/wiki?curid=211823", "title": "\u00c1cido carb\u00e1mico", "text": "O \u00e1cido carb\u00e1mico est\u00e1 formado por un grupo carboxilo unido directamente polo seu carbono ao nitr\u00f3xeno dun grupo amino (NH2COOH), pero \u00e9 un composto inestable que non pode existir por separado en condici\u00f3ns normais e s\u00f3 pode formar parte doutros compostos m\u00e1is grandes. Ser\u00eda tecnicamente o amino\u00e1cido m\u00e1is simple, pero como \u00e9 un composto inestable en circunstancias normais (e tam\u00e9n pola natureza especial do seu enlace directo carboxilo-nitr\u00f3xeno) \u00e9 a glicina o que en realidade se considera o amino\u00e1cido m\u00e1is simple. A s\u00faa importancia d\u00e9bese m\u00e1is \u00e1 s\u00faa relevancia na identificaci\u00f3n dos nomes de compostos grandes. O \u00e1cido carb\u00e1mico como tal non foi nunca sintetizado ou caracterizado por ningunha t\u00e9cnica experimental.. Derivados do \u00e1cido carb\u00e1mico si puideron ser illados .\nO radical deste composto ch\u00e1mase \"carbamo\u00edl\". As \"carbamoiltransferases\" son encimas transferases clasificadas co n\u00famero EC 2.1.3.\nOs \u00e1cidos carb\u00e1micos son intermediatos na descomposici\u00f3n dos grupos protectores carbamato; a hidr\u00f3lise do enlace \u00e9ster nestes compostos rende unha amina non protexida.\nCarbamatos.\nUn carbamato \u00e9 un \u00e9ster do \u00e1cido carb\u00e1mico. O metil carbamato \u00e9 o \u00e9ster m\u00e1is simple do \u00e1cido carb\u00e1mico.\nAlg\u00fans destes \u00e9steres uti\u00edzanse como relaxantes musculares,\ne outros util\u00edzanse como insecticidas, por exemplo aldicarb."}
{"id": "211824", "revid": "34681", "url": "https://gl.wikipedia.org/wiki?curid=211824", "title": "Sene e Marne", "text": ""}
{"id": "211825", "revid": "23204", "url": "https://gl.wikipedia.org/wiki?curid=211825", "title": "Yvelines", "text": "Yvelines (78) \u00e9 un departamento franc\u00e9s que pertence \u00e1 rexi\u00f3n da Illa de Francia. O seu nome procede do bosque de Yvelines."}
{"id": "211826", "revid": "23204", "url": "https://gl.wikipedia.org/wiki?curid=211826", "title": "Anton Corbijn", "text": "Anton Corbijn, nado como Anton Johannes Gerrit Corbijn van Willenswaard o 20 de maio de 1955 en Strijen, Holanda Meridional, \u00e9 un fot\u00f3grafo, director de v\u00eddeos musicais e director de cine neerland\u00e9s."}
{"id": "211827", "revid": "25871", "url": "https://gl.wikipedia.org/wiki?curid=211827", "title": "Anton Johannes Gerrit Corbijn van Willenswaard", "text": ""}
{"id": "211829", "revid": "27249", "url": "https://gl.wikipedia.org/wiki?curid=211829", "title": "Linguas australianas", "text": ""}
{"id": "211830", "revid": "23204", "url": "https://gl.wikipedia.org/wiki?curid=211830", "title": "Deux-S\u00e8vres", "text": "Deux-S\u00e8vres (79) \u00e9 un departamento franc\u00e9s que pertence \u00e1 rexi\u00f3n Nova Aquitania. O seu nome procede de dous r\u00edos que levan o mesmo nome: o S\u00e8vre nant\u00e9s, afluente do Loira, e o S\u00e8vre niort\u00e9s, r\u00edo costeiro que desemboca no Atl\u00e1ntico."}
{"id": "211832", "revid": "27249", "url": "https://gl.wikipedia.org/wiki?curid=211832", "title": "Lingua araucana", "text": ""}
{"id": "211833", "revid": "34681", "url": "https://gl.wikipedia.org/wiki?curid=211833", "title": "Tarn e Garona", "text": ""}
{"id": "211835", "revid": "23204", "url": "https://gl.wikipedia.org/wiki?curid=211835", "title": "Departamento de Var", "text": "Var (83) \u00e9 un departamento de Francia na rexi\u00f3n de Provenza-Alpes-Costa Azul. O seu nome procede do r\u00edo costeiro Var. As principais cidades son Toulon (capital do departamento), Brignoles e Draguignan."}
{"id": "211836", "revid": "23204", "url": "https://gl.wikipedia.org/wiki?curid=211836", "title": "Vend\u00e9e", "text": "Vend\u00e9e (85) \u00e9 un departamento franc\u00e9s situado no oeste de Francia, que pertence \u00e1 rexi\u00f3n dos Pa\u00edses do Loira. O nome procede do r\u00edo Vend\u00e9e.\nV\u00e9xase tam\u00e9n.\nVend\u00e9e Globe"}
{"id": "211837", "revid": "23204", "url": "https://gl.wikipedia.org/wiki?curid=211837", "title": "Vienne", "text": "Vienne (86) \u00e9 un departamento franc\u00e9s situado no oeste de Francia, que pertence \u00e1 rexi\u00f3n Nova Aquitania. O nome procede do r\u00edo Vienne, un dos principais afluentes do Loira, que o atravesa."}
{"id": "211839", "revid": "89787", "url": "https://gl.wikipedia.org/wiki?curid=211839", "title": "F\u00fatbol masculino nos Xogos Ol\u00edmpicos de Londres 2012", "text": "O torneo masculino de f\u00fatbol nos Xogos Ol\u00edmpicos de Londres 2012 ter\u00e1 lugar entre os d\u00edas 26 de xullo e o 11 de agosto. Cada selecci\u00f3n deber\u00e1 contar con xogadores sub-23, coa excepci\u00f3n de 3 xogadores que poden non pertencer a esa categor\u00eda.\nO vixente campi\u00f3n, Arxentina, non ter\u00e1 a oportunidade de defender o t\u00edtulo que acadou en 2008.\nSedes.\nO torneo ter\u00e1 lugar en Londres e noutras cidades de Inglaterra, Escocia e Gales.\nParticipantes.\nAs 16 selecci\u00f3ns que participar\u00e1n no torneo sa\u00edron de varios torneos previos: a Eurocopa sub-21 de 2011, o Campionato Suramericano sub-20 de 2011, o Torneo Preol\u00edmpico da Concacaf de 2012, o Torneo Preol\u00edmpico da OFC de 2012, o Torneo Preol\u00edmpico da AFC de 2012 e o Torneo Preol\u00edmpico da CAF de 2012.\nFormato.\nA primeira fase do torneo consistir\u00e1 nunha fase de grupos, na que as 16 selecci\u00f3ns estar\u00e1n divididas en 4 grupos, disputando 3 xornadas. Cando esta primeira fase remate, os 2 primeiros clasificados de cada grupo clasificaranse para a fase de eliminatorias, que comezar\u00e1 cuns cuartos de final a encontro \u00fanico, seguido das semifinais e da final. O ga\u00f1ador do torneo disputar\u00e1 un total de 6 encontros, 3 na primeira fase e outros 3 na fase final de eliminatorias."}
{"id": "211840", "revid": "89787", "url": "https://gl.wikipedia.org/wiki?curid=211840", "title": "Baloncesto masculino nos Xogos Ol\u00edmpicos de Londres 2012", "text": "O torneo masculino de baloncesto nos Xogos Ol\u00edmpicos de Londres 2012 ter\u00e1 lugar entre os d\u00edas 28 de xullo e 12 de agosto. Os pa\u00edses participantes poder\u00e1n competir coas s\u00faas selecci\u00f3ns absolutas, sen l\u00edmite de idade.\nO vixente campi\u00f3n, Estados Unidos, ter\u00e1 a oportunidade de defender o t\u00edtulo que acadou en 2008.\nSedes.\nO torneo ter\u00e1 lugar en Londres, no novo Basketball Arena e no North Greenwich Arena.\nParticipantes.\nAs 12 selecci\u00f3ns que participar\u00e1n no torneo sa\u00edron de varios torneos previos: o Campionato Mundial de 2010, o Campionato Africano de 2011, o Campionato Americano de 2011, o Campionato de Ocean\u00eda de 2011, o Campionato Asi\u00e1tico de 2011, o EuroBasket de 2011, e do Torneo Preol\u00edmpico da FIBA que se levou a cabo na primeira semana de xullo de 2012.\nCalendario.\nFase Final.\nOs 4 primeiros clasificados de cada grupo na primeira fase acadar\u00e1n o pase para disputar a fase final."}
{"id": "211841", "revid": "12452", "url": "https://gl.wikipedia.org/wiki?curid=211841", "title": "Prototype (padr\u00f3n de dese\u00f1o)", "text": "Prototype \u00e9 un padr\u00f3n de dese\u00f1o creacional que ten como finalidade crear novos obxectos duplic\u00e1ndoos, clonando unha instancia creada previamente. Este padr\u00f3n especifica a clase de obxectos a crear mediante a clonaci\u00f3n dun prototipo que \u00e9 unha instancia xa creada. A clase dos obxectos que servir\u00e1n de prototipo deber\u00e1 inclu\u00edr na s\u00faa interface a maneira de solicitar unha copia, que ser\u00e1 desenvolvida m\u00e1is tarde polas clases concretas de prototipos. Cada obxecto \u00e9, en si mesmo, unha f\u00e1brica especializada en constru\u00edr obxectos iguais a el mesmo.\nMotivaci\u00f3n.\nEste padr\u00f3n resulta \u00fatil en escenarios onde \u00e9 preciso abstraer a l\u00f3xica que decide que tipos de obxectos utilizar\u00e1 unha aplicaci\u00f3n, da l\u00f3xica que logo usar\u00e1n eses obxectos na s\u00faa execuci\u00f3n. Os motivos desta separaci\u00f3n poden ser variados, por exemplo, pode ser que a aplicaci\u00f3n deba basearse nalgunha configuraci\u00f3n ou par\u00e1metro en tempo de execuci\u00f3n para decidir o tipo de obxectos que se debe crear. Nese caso, a aplicaci\u00f3n necesitar\u00e1 crear novos obxectos a partir de modelos. Estes modelos, ou prototipos, son clonados e o novo obxecto ser\u00e1 unha copia exacta dos mesmos, co mesmo estado.\nAplicabilidade.\nCando un sistema debe ser independente da forma na que os seus produtos son creados e as clases a instanciar son especificadas en tempo de execuci\u00f3n ou cando s\u00f3 existe un n\u00famero pequeno de combinaci\u00f3ns diferentes de estado para as instancias dunha clase. No caso, por exemplo, dun editor gr\u00e1fico, podemos crear rect\u00e1ngulos, c\u00edrculos etc... como copias de prototipos. Estes obxectos gr\u00e1ficos pertencer\u00e1n a unha xerarqu\u00eda na que as s\u00faas clases derivadas por\u00e1n en funcionamento o mecanismo de clonaci\u00f3n.\nEstrutura.\nNa seguinte imaxe podemos ver a estrutura do padr\u00f3n, no exemplo citado no punto anterior:\nParticipantes.\n\"Cliente:\" Enc\u00e1rgase de crear un novo obxecto solicit\u00e1ndolle ao prototipo que se clone.\n\"Prototipo Concreto:\" Pos\u00fae unhas caracter\u00edsticas concretas que ser\u00e1n reproducidas para novos obxectos e pon en funcionamento unha operaci\u00f3n para clonarse.\n\"Prototipo:\" Declara unha interface para clonarse, \u00e1 cal accede o cliente.\nColaboraci\u00f3ns.\nO cliente solicita ao prototipo que se clone.\nConsecuencias.\nAplicar o padr\u00f3n prototipo permite ocultar as clases \"produto\" (prototipos concretos) do cliente e tam\u00e9n permite que o cliente traballe con clases dependentes da aplicaci\u00f3n sen cambios.\nAdemais, \u00e9 posible engadir e eliminar produtos en tempo de execuci\u00f3n ao invocar a operaci\u00f3n clonar.\nEste padr\u00f3n permite a especificaci\u00f3n de novos obxectos mediante o cambio dos seus valores ou mediante a variaci\u00f3n da s\u00faa estrutura.\nPermite unha configuraci\u00f3n din\u00e1mica da aplicaci\u00f3n, reducindo o numero de subclases.\nDesvantaxes.\nA xerarqu\u00eda de prototipos debe ofrecer a posibilidade de clonar un elemento e esta operaci\u00f3n pode non ser sinxela de inclu\u00edr. Se a clonaci\u00f3n se produce frecuentemente, o custo pode ser importante. Ademais as clases encargadas de crear os obxectos novos deben co\u00f1ecer as clases concretas dos obxectos que van instanciar.\nOutros detalles.\nUnha interface declara un conxunto de funci\u00f3ns, pero sen introducilas. En Java existe unha interface chamada Cloneable.\npublic interface Cloneable { \nUnha clase que introduce esta interface \u00e9 a clase Object que pode facer unha copia membro a membro das instancias de dita clase. Nos exemplos de inclusi\u00f3n de clonaci\u00f3n profunda e a clonaci\u00f3n superficial se usar\u00e1 esta interface.\nClonaci\u00f3n profunda e clonaci\u00f3n superficial.\nEntre as diferentes modalidades polas que se pode optar \u00e1 hora de introducir a clonaci\u00f3n dun obxecto prototipo, merece a pena destacar d\u00faas maneiras de realizar a clonaci\u00f3n: superficial ou profunda.\nNa primeira delas, un cambio sobre o obxecto asociado cun clon afecta ao obxecto orixinal, porque os obxectos relacionados son os mesmos (e dicir, a clonaci\u00f3n replica s\u00f3 o propio obxecto e o seu estado, non as s\u00faas asociaci\u00f3ns con terceiros obxectos), mentres que na clonaci\u00f3n profunda cl\u00f3nanse os obxectos e tam\u00e9n os seus obxectos relacionados.\nNegociador de produtos.\nUnha modificaci\u00f3n ou derivaci\u00f3n deste padr\u00f3n \u00e9 o Negociador de Produtos (\"Product Trader\"), que se centra no tratamento dos prototipos cando varios clientes traballan sobre eles. Este padr\u00f3n incorpora un xestor, xeralmente utilizando o patron singleton, que act\u00faa sobre un conxunto de prototipos fronte aos clientes.\nInclusi\u00f3n.\nEsta ser\u00eda a inclusi\u00f3n en Java do exemplo proposto:\n * A clase cliente constr\u00fae un obxecto e realiza operaci\u00f3ns\n * sen co\u00f1ecer de forma expl\u00edcita de que clase \u00e9 o obxecto (s\u00f3 co\u00f1ece\n * que descende do prototipo Figura)\npublic class Cliente {\n // O construtor do cliente establece que prototipo vai usarse\n // nas clonaci\u00f3ns\n public Cliente(Figura proto) {\n establecerPrototipo(proto);\n // M\u00e9todo que permite cambiar o prototipo. Adicionalmente interroga\n // ao prototipo acerca da clase \u00e1 que pertence\n public void establecerPrototipo(Figura proto) {\n System.out.println(\"Utilizando un prototipo de \"\n + proto.obterClase()\n + \" para constru\u00edr obxectos\");\n _proto = proto;\n // Este m\u00e9todo constr\u00fae unha r\u00e9plica do prototipo, visualiza o seu\n // estado, alt\u00e9rao e visualiza novamente o seu estado. En ning\u00fan\n // momento resulta necesario referirnos \u00e1 clase concreta do obxecto.\n // O prototipo tras a invocaci\u00f3n permanece sen alteraci\u00f3ns.\n public void construir() {\n Figura p = _proto.clonar();\n System.out.println(\"[Antes] \" + p.info() );\n p.aumentarTama\u00f1o();\n System.out.println(\"[Despois] \" + p.info() );\n System.out.println(\"[Proto] \" + _proto.info() );\n //------- privadas ------\n private Figura _proto;\n * Esta \u00e9 a clase abstracta que representa a interface dos\n * obxectos que incorporan a operaci\u00f3n de clonaci\u00f3n fundamental\n * para o prototipado.\npublic abstract class Figura {\n // O construtor do prototipo almacena nun atributo privado\n // un nome para o obxecto. Dito nome pode ser accesible\n // desde as subclases utilizando obterNome()\n public Figura(String nome) {\n _nome = nome;\n protected String obterNome() {\n return _nome;\n // Este m\u00e9todo abstracto permite obter unha r\u00e9plica de calquera\n // obxecto subclase de Prototipo\n public abstract Figura clonar();\n // Alg\u00fans m\u00e9todos que deben ser definidos ou poden redefinirse\n // nas clases derivadas\n public abstract void aumentarTama\u00f1o();\n public abstract String obterEstado();\n public String obterClase() {\n return \"Figura\";\n // Este m\u00e9todo fai uso dos m\u00e9todos redefinidos polas subclases\n public String info() {\n return (\"Obxecto \" + _nome\n + \" (\" + obterClase() + \")\"\n //------ privadas -----\n private String _nome;\n * A clase Rectangulo estende ao prototipo. O seu estado est\u00e1 constitu\u00eddo\n * polo alto e o ancho do rect\u00e1ngulo, as\u00ed como o \u00e1ngulo de rotaci\u00f3n\npublic class Rectangulo extends Figura {\n // O construtor do rect\u00e1ngulo \u00e1 parte de inicializar a parte de figura\n //inicializa ancho e alto e establece un \u00e1ngulo de rotaci\u00f3n por defecto\n public Rectangulo(String nome, double ancho, double alto) {\n super(nome);\n _ancho = ancho;\n _alto = alto;\n establecerAngulo(0.0);\n // Redefinici\u00f3n dos m\u00e9todos proporcionados pola interface Figura\n public void aumentarTama\u00f1o() {\n _ancho = _ancho * 2;\n _alto = _alto * 2;\n public String obterEstado() {\n return (\"Ancho=\" + _ancho + \", Alto=\" + _alto + \", Angulo=\" + _angulo );\n public String obterClase() {\n return \"Rectangulo\";\n // Este \u00e9 un m\u00e9todo adicional que est\u00e1 presente s\u00f3 nas instancias de\n // Rect\u00e1ngulo e que permite modificar o estado deste (\u00e1ngulo)\n void establecerAngulo(double angulo) {\n _angulo = angulo;\n // clonaci\u00f3n de rect\u00e1ngulos. A dificultade adicional \u00e9 a necesidade de crear\n // en primeiro lugar un rect\u00e1ngulo e logo modificar o estado no inicializado\n public Figura clonar() {\n Rectangulo r = new Rectangulo(obterNome(), _ancho, _alto);\n r.establecerAngulo(_angulo);\n return r;\n //------- privadas ----------\n private double _ancho, _alto, _angulo;\n * A clase Circulo estende ao prototipo. O seu estado est\u00e1 constitu\u00eddo\n * polo radio do c\u00edrculo\npublic class Circulo extends Figura {\n // O construtor do c\u00edrculo \u00e1 parte de inicializar a parte\n // do prototipo (super), inicializa o radio\n public Circulo(String nome, double radio) {\n super(nome);\n _radio = radio;\n // Redefinici\u00f3n dos m\u00e9todos proporcionados pola interface Prototipo\n public void aumentarTama\u00f1o() {\n _radio = 2.0 * _radio;\n public String obterEstado() {\n return (\"Radio=\" + _radio);\n public String obterClase() {\n return \"Circulo\";\n // A clonaci\u00f3n consiste en crear un obxecto con igual nome\n // e igual radio e devolvelo\n public Figura clonar() {\n return (new Circulo(obterNome(), _radio));\n //------- privadas -------\n private double _radio;\nExemplo de inclusi\u00f3n de clonaci\u00f3n en profundidade\npublic class Celula implements Cloneable{\n Nucleo nucleo = new Nucleo();\n public Celula(){\n public Object clon(){\n Nucleo clon = (Nucleo)super.clone();\n clon.nucleo = new Nucleo(); //nova referencia\n return clon;\nExemplo de inclusi\u00f3n de clonaci\u00f3n superficial:\npublic class Celula implements Cloneable {\n Nucleo nucleo = new Nucleo();\n public Object clone() {\n return super.clone();\npublic class Nucleo implements Cloneable {\n AcidoNucleico acidoNucleico = new AcidoNucleico();\n // c\u00f3digo da clase Nucleo"}
{"id": "211842", "revid": "7523", "url": "https://gl.wikipedia.org/wiki?curid=211842", "title": "Futbol Club Santa Coloma", "text": ""}
{"id": "211844", "revid": "23204", "url": "https://gl.wikipedia.org/wiki?curid=211844", "title": "Alto Vienne", "text": "Alto Vienne (87) (en franc\u00e9s \"Haute-Vienne\") \u00e9 un departamento franc\u00e9s situado no centro de Francia, que pertence \u00e1 rexi\u00f3n Nova Aquitania. O nome procede do r\u00edo Vienne, un dos principais afluentes do Loira, que o atravesa de leste para oeste."}
{"id": "211846", "revid": "23204", "url": "https://gl.wikipedia.org/wiki?curid=211846", "title": "Vosgos", "text": "Vosgos (88) (en franc\u00e9s \"Vosges\") \u00e9 un departamento franc\u00e9s situado no leste de Francia, que pertence \u00e1 rexi\u00f3n de Gran Leste. O nome procede do macizo dos Vosgos que ocupa gran parte do seu territorio."}
{"id": "211848", "revid": "23204", "url": "https://gl.wikipedia.org/wiki?curid=211848", "title": "Yonne", "text": "Yonne (89) \u00e9 un departamento franc\u00e9s situado no centro de Francia, que pertence \u00e1 rexi\u00f3n de Borgo\u00f1a-Franco Condado. O nome procede do r\u00edo Yonne, afluente do Sena."}
{"id": "211849", "revid": "1131", "url": "https://gl.wikipedia.org/wiki?curid=211849", "title": "Monte Parnaso", "text": "O monte Parnaso (ou simplemente \"Parnaso\", do grego antigo \u03a0\u03b1\u03c1\u03bd\u03b1\u03c3\u03c3\u03cc\u03c2 \"Parnass\u00f3s\") \u00e9 unha monta\u00f1a do centro de Grecia, situada sobre o santuario de Delfos. Particularmente venerada durante a antig\u00fcidade, estaba consagrada \u00e1 vez ao deus Apolo e \u00e1s nove Musas, das que era unha das s\u00faas d\u00faas residencias. \u00c9 un dos dez parques nacionais de Grecia.\nMide 2460 de altura e est\u00e1 situado no \"nomo\" de Fti\u00f3tide, na \"periferia\" de Grecia Central.\nO nome.\nA orixe do seu nome \u00e9 probabelmente prehel\u00e9nica. As\u00ed nos arquivos hititas consta un nome anatolio compar\u00e1bel: \"Parna\u0161\u0161a\" que parece derivado do hitita e do luvita \"parna\" que significa \"casa\" ou \"morada\". Parecera que primitivamente o curuto do Parnaso, como o do monte Olimpo, estivese considerado como un alto lugar de culto da hierogamia do Ceo (Zeus, asociado a Urano, divindade primeira do ceo) e da Terra (Gaia), posto que se sabe que o santuario de Delfos estivo primeiro consagrado a Gaia, andes de estalo a Apolo.\nNas \"Metamorfoses\" de Ovidio \u00e9 no cumio desta monta\u00f1a, o \u00fanico lugar da terra que as augas non cubriron, despois do diluvio provocado polos deuses, onde atraca a embarcaci\u00f3n de Deucali\u00f3n.\nPor outra banda, o monte Parnaso aparece evocado brevemente na \"Odisea\" de Homero como o lugar onde o heroe Ulises foi ferido por un xabar\u00edn na s\u00faa xuventude."}
{"id": "211852", "revid": "31271", "url": "https://gl.wikipedia.org/wiki?curid=211852", "title": "Correa (algas)", "text": ""}
{"id": "211854", "revid": "624", "url": "https://gl.wikipedia.org/wiki?curid=211854", "title": "Parnaso", "text": ""}
{"id": "211856", "revid": "23204", "url": "https://gl.wikipedia.org/wiki?curid=211856", "title": "Essonne", "text": "Essonne (91) \u00e9 un departamento de Francia que pertence \u00e1 rexi\u00f3n da Illa de Francia. Debe o seu nome ao r\u00edo Essonne, afluente do Sena."}
{"id": "211857", "revid": "23204", "url": "https://gl.wikipedia.org/wiki?curid=211857", "title": "Europa (himno)", "text": "Europa () (en alban\u00e9s: Evropa, en serbia: \u0415\u0432\u0440\u043e\u043f\u0430) \u00e9 o nome do himno nacional da Rep\u00fablica de Kosovo, aprobado polo parlamento o 11 de xu\u00f1o de 2008. Esta melod\u00eda carece de letra, para evitar ofender \u00e1 minor\u00eda serbia que habita nesta ex provincia serbia que declarou a s\u00faa independencia unilateralmente o 17 de febreiro de 2008. O himno, cuxo autor \u00e9 o compositor alban\u00e9s Mehdi Mendiqi, foi aprobado nunha sesi\u00f3n cerimonial do Parlamento tras ga\u00f1ar Mendiqi un concurso en cuxas bases se establec\u00eda que o tema musical non pod\u00eda facer referencia \u00e1 cultura de ningunha das etnias de Kosovo."}
{"id": "211858", "revid": "5863", "url": "https://gl.wikipedia.org/wiki?curid=211858", "title": "Altos do Seine", "text": ""}
{"id": "211861", "revid": "785", "url": "https://gl.wikipedia.org/wiki?curid=211861", "title": "Naci\u00f3n sen estado", "text": "As naci\u00f3ns sen estado son comunidades humanas que, a\u00ednda tendo as caracter\u00edsticas culturais ou identitarias asociadas habitualmente cunha naci\u00f3n, non dispo\u00f1en dun estado propio, e, en moitos casos, non est\u00e1n reco\u00f1ecidas oficialmente como comunidades diferenciadas. As naci\u00f3ns sen estado, polo tanto, est\u00e1n inclu\u00eddas en estados onde a naci\u00f3n predominante \u00e9 outra, ou repartidas entre diversos estados.\nO reco\u00f1ecemento oficial das naci\u00f3ns sen estado \u00e9 moi variable. Nalg\u00fans estados, f\u00e1lase abertamente de naci\u00f3ns ou nacionalidades, ou tam\u00e9n existen naci\u00f3ns que acadaron estruturas administrativas ou de goberno propias. Noutros estados, a diversidade nacional non \u00e9 ben vista, e dende o estado prop\u00fagnase unha uniformidade nacional.\nA definici\u00f3n de que \u00e9 ou non unha naci\u00f3n sen estado \u00e9 subxectiva. Ademais, a mi\u00fado conviven nun mesmo territorio persoas con sentimentos nacionais moi diferentes. Noutros, determinar cal \u00e9 o territorio exacto que corresponde a unha naci\u00f3n pode ser dif\u00edcil. En xeral, as naci\u00f3ns sen estado cumpren, polo menos, alg\u00fan dos tres criterios seguintes:"}
{"id": "211862", "revid": "1822", "url": "https://gl.wikipedia.org/wiki?curid=211862", "title": "Anemone de mar", "text": ""}
{"id": "211863", "revid": "31271", "url": "https://gl.wikipedia.org/wiki?curid=211863", "title": "Espaguete", "text": ""}
{"id": "211864", "revid": "31271", "url": "https://gl.wikipedia.org/wiki?curid=211864", "title": "Spaghetti", "text": ""}
{"id": "211865", "revid": "81969", "url": "https://gl.wikipedia.org/wiki?curid=211865", "title": "Br\u00f8ndby IF", "text": "O Br\u00f8ndbyernes Idr\u00e6tsforening ou Br\u00f8ndby IF \u00e9 un club de f\u00fatbol dinamarqu\u00e9s da cidade de Br\u00f8ndbyvester. Fundouse o 3 de decembro de 1964 e compite na Superligaen.\nXogadores.\nCadro actual.\n "}
{"id": "211866", "revid": "89787", "url": "https://gl.wikipedia.org/wiki?curid=211866", "title": "Acanthophis pyrrhus", "text": "Acanthophis pyrrhus \u00e9 unha especie de cobra pezo\u00f1enta nativa de Australia.\nDescrici\u00f3n.\nPertencente ao x\u00e9nero \"Acanthophis\", o seu corpo \u00e9 curto e groso, cabeza triangular, cairos m\u00f3biles e un rabo delgado e moi flexible. Poden chegar a medrar ata os 70 cent\u00edmetros, cunha lonxitude entre o foci\u00f1o e a cloaca de 62\u00a0cm, presentando unha aparencia plana. A s\u00faa cor pode ser casta\u00f1a avermellada brillante ou amarelo avermellada, con bandas fortes ou ou discretas de cor amarelo que serven como camuflaxe coa contorna. A punta do rabo, distintivamente escura, \u00fasaa como isco para atraer a potenciais presas. Os seus cairos son m\u00e1is longos que os da maior\u00eda das cobras velenosas australianas.\nGeorge Albert Boulenger foi o primeiro, en 1898, en describir a especie.\nDistribuci\u00f3n.\nA especie vive en zonas \u00e1ridas e des\u00e9rticas, desde a costa de Australia Occidental ata o centro do pa\u00eds, chegando ata o sur de Kalgoorlie e ao Territorio do Norte, habita en \u00e1reas remotas, entre herbas do x\u00e9nero Triodia, chans pedregosos, cumiais de area e afloramentos rochosos de Australia Occidental e Central. A \"Acanthophis antarcticus\", unha especie relacionada, ten unha distribuci\u00f3n diferente habitando no sur e leste de Australia.\nComportamento.\nEsta cobra s\u00f3 traba cando sente unha unha presa ou unha ameaza moi pr\u00f3xima a ela, normalmente est\u00e1n m\u00e1is activas ao escurecer, tan s\u00f3 ocasionalmente se poden ver durante o d\u00eda permanecendo no alto de arbustos ou na herba xacendo al\u00ed. A s\u00faa alimentaci\u00f3n principal consiste en lagartos, especialmente da familia Scincidae e o \"Physignathus lesueurii\" , e pequenos man\u00edferos. .\nPezo\u00f1a.\nOs seus cairos son longos, e as s\u00faas gl\u00e1ndulas producen unha cantidade considerable de pezo\u00f1a t\u00f3xica, a\u00ednda que son resistentes a trabar a non ser que sintan a ameaza moi pr\u00f3xina e raramente atacan aos humanos. Con todo a especie consid\u00e9rase moi perigosa. A pezo\u00f1a \u00e9 principalmente unha neurotoxina, e a\u00ednda que chegou a ter unha taxa de mortalidade do 50%, agora raramente causa a morte.\nReproduci\u00f3n.\nA especie reprod\u00facese durante a primavera ou ao comezo do ver\u00e1n, e as cr\u00edas nacen na fin do ver\u00e1n ou ao comezo do outono, a diferenza doutras cobras a nai ret\u00e9n os ovos no seu corpo ata que est\u00e1n formadas para vivir de xeito independente, poden nacer ata 13 exemplares en cada ni\u00f1ada."}
{"id": "211867", "revid": "7523", "url": "https://gl.wikipedia.org/wiki?curid=211867", "title": "Brondby IF", "text": ""}
{"id": "211868", "revid": "7523", "url": "https://gl.wikipedia.org/wiki?curid=211868", "title": "Br\u00f8ndbyernes Idr\u00e6tsforening", "text": ""}
{"id": "211869", "revid": "79917", "url": "https://gl.wikipedia.org/wiki?curid=211869", "title": "Macronutriente", "text": "Os macronutrientes son os nutrientes necesarios en grandes cantidades para que o organismo leve a cabo as s\u00faas funci\u00f3ns vitais. \u00c1 s\u00faa vez div\u00eddense en dous grupos: elementos primarios, principais ou maiores (nitr\u00f3xeno, f\u00f3sforo e potasio) e elementos secundarios ou menores (calcio, magnesio e xofre).\nNa nutrici\u00f3n vexetal os elementos nutritivos primarios xeralmente son os que primeiro expresan a s\u00faa baixa concentraci\u00f3n no solo polos seus altos niveis de extracci\u00f3n por parte das plantas, mentres que os secundarios son requiridos en pequenas cantidades e a s\u00faa deficiencia non \u00e9 tan evidente pero si moi importante.\nUn factor decisivo que afecta \u00e1 dispo\u00f1ibilidade de nutrientes \u00e9 o pH."}
{"id": "211870", "revid": "22570", "url": "https://gl.wikipedia.org/wiki?curid=211870", "title": "Cova da Beira", "text": "Localizaci\u00f3n de Cova da Beira\nCova da Beira \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. Est\u00e1 formada por tres concellos, todos eles no Distrito de Castelo Branco. Limita ao norte coas subrexi\u00f3ns de Serra da Estrela e Beira Interior Norte, ao leste e ao sur coa de Beira Interior Sul, ao sur coa de Pinhal Interior Sul, e ao oeste coa de Pinhal Interior Norte. Tem unha superficie total de 1.373\u00a0km\u00b2 e unha poboaci\u00f3n de 87.869 habitantes (2011).\nConcellos.\nComprende 3 concellos:"}
{"id": "211872", "revid": "89787", "url": "https://gl.wikipedia.org/wiki?curid=211872", "title": "Alentejo Litoral", "text": "Localizaci\u00f3n de Alentejo Litoral\nAlentejo Litoral \u00e9 unha subrexi\u00f3n estat\u00edstica portuguesa que forma parte da Rexi\u00f3n do Alentejo. Est\u00e1 integrada por cinco concellos pertencentes aos distritos de Set\u00fabal e Beja. Limita ao norte coas subrexi\u00f3ns da Pen\u00ednsula de Set\u00fabal e o Alentejo Central, ao leste coa de Baixo Alentejo, ao sur co Algarve, e ao oeste co Oc\u00e9ano Atl\u00e1ntico. Abrangue unha superficie de 5.261\u00a0km\u00b2 e ten unha poboaci\u00f3n estimada de 97.895 (2011.\nConcellos.\nComprende 5 concellos:\nOs principais n\u00facleos urbanos son as cidades de Santiago do Cac\u00e9m, Sines, Alc\u00e1cer do Sal e Vila Nova de Santo Andr\u00e9 (no concello de Santiago do Cac\u00e9m) e a vila de Gr\u00e2ndola. O litoral ao sur de S\u00e3o Torpes (Sines) forma parte do Parque Natural do Sudoeste Alentejano e Costa Vicentina."}
{"id": "211873", "revid": "5863", "url": "https://gl.wikipedia.org/wiki?curid=211873", "title": "Baixo Alentejo (subrexi\u00f3n)", "text": "Localizaci\u00f3n do Baixo Alentejo\nBaixo Alentejo \u00e9 unha subrexi\u00f3n estat\u00edstica portuguesa que forma parte da Rexi\u00f3n do Alentejo. Os concellos que a integran forman parte do Distrito de Beja. Limita ao norte coa subrexi\u00f3n do Alentejo Central, ao leste con Espa\u00f1a, ao sur co Algarve, e ao oeste coa subrexi\u00f3n do Alentejo Litoral. Abrangue unha superficie total de 8\u00a0505\u00a0km\u00b2 e ten unha poboaci\u00f3n estimada de 126\u00a0692 habitantes (2011).\nConcellos.\nComprende 13 concellos:\nBeja,Moura e Serpa te\u00f1en categor\u00eda de cidades."}
{"id": "211874", "revid": "23204", "url": "https://gl.wikipedia.org/wiki?curid=211874", "title": "Alto Alentejo (subrexi\u00f3n)", "text": "Localizaci\u00f3n do Alto Alentejo\nAlto Alentejo \u00e9 unha subrexi\u00f3n estat\u00edstica portuguesa que forma parte da Rexi\u00f3n do Alentejo. Dende 2009 corresp\u00f3ndese por completo co Distrito de Portalegre. Limita ao norte coas subrexi\u00f3ns de Pinhal Interior Sul e Beira Interior Sul, ao leste co Estado espa\u00f1ol, ao sur coa subrexi\u00f3n do Alentejo Central, e ao oeste coas de Lez\u00edria do Tejo e M\u00e9dio Tejo. Tem unha superficie de 6.230\u00a0km\u00b2 e unha poboaci\u00f3n estimada de 118.352 habitantes (2011).\nConcellos.\nComprende 15 concellos:\nOs principais n\u00facleos urbanos son as cidades de Elvas (15.900 habitantes) e Portalegre (15.600 habitantes).\nCuesti\u00f3n de Olivenza - Oliven\u00e7a.\nOlivenza (en portugu\u00e9s Oliven\u00e7a), municipio pertencente \"de facto\" \u00e1 comunidade aut\u00f3noma espa\u00f1ola de Estremadura, \u00e9 reivindicada por Portugal dende o s\u00e9culo XIX, polo cal existe unha corrente de opini\u00f3n que considera que Olivenza \u00e9 un concello portugu\u00e9s do Alto Alentejo."}
{"id": "211875", "revid": "27155", "url": "https://gl.wikipedia.org/wiki?curid=211875", "title": "Tilacoide", "text": "Un tilacoide (do grego \"thylakos\", saco, bolsa) \u00e9 un compartimento limitado por membranas situado dentro dos cloroplastos das plantas e algas e no interior das cianobacterias. Os tilacoides son o lugar onde te\u00f1en lugar as reacci\u00f3ns da fase luminosa da fotos\u00edntese. Os tilacoides constan dunha membrana tilacoidal que limita un espazo chamado lume tilacoidal. Os tilacoides dos cloroplastos xeralmente forman moreas de discos membranosos, e cada unha destas moreas recibe o nome de granum, que en plural latino \u00e9 grana, polo que os tilacoides da grana son os que est\u00e1n formando ditas moreas de discos. Cada granum est\u00e1 conectado con outros por outros tilacoides m\u00e1is longos e non amontoados chamados tilacoides estrom\u00e1ticos, tilacoides intergranais ou lamelas, que interconectan todos os tilacoides formando un espazo intratilacoidal funcional continuo \u00fanico.\nEstrutura do tilacoide.\nMembrana.\nA membrana tilacoidal \u00e9 o lugar onde se producen as reacci\u00f3ns da fase luminosa da fotos\u00edntese e onde est\u00e1n integrados os pigmentos fotosint\u00e9ticos e a ATP sintetase tilacoidal. Presenta un patr\u00f3n alternante de bandas claras e escuras que miden 1 nan\u00f3metro cada unha. A bicapa lip\u00eddica do tilacoide comparte certas caracter\u00edsticas distintivas coas membranas procari\u00f3ticas e coa membrana interna do cloroplasto. Por exemplo, os l\u00edpidos \u00e1cidos est\u00e1n presentes tanto nas membranas tilacoidais coma nas das cianobacterias e outras bacterias fotosint\u00e9ticas e est\u00e1n implicados na integridade funcional dos fotosistemas. As membranas tilacoidais das plantas superiores est\u00e1n compostas principalmente de fosfol\u00edpidos e galactol\u00edpidos, que est\u00e1n dispostos asimetricamente nas membranas tanto en cada capa da membrana coma entre a capa superior e a inferior. Os l\u00edpidos das membranas tilacoidais sintet\u00edzanse por unha ruta complexa que implica o intercambio de precursores lip\u00eddicos entre o ret\u00edculo endoplasm\u00e1tico e a membrana interna da envoltura do plasto e transportados desde a membrana interna aos tilacoides por medio de ves\u00edculas.\nLume.\nO lume tilacoidal \u00e9 o espazo interno encerrado pola membrana tilacoidal. Desempe\u00f1a un papel importante na fotofosforilaci\u00f3n durante a fotos\u00edntese, xa que nel se acumulan os prot\u00f3ns bombeados desde o estroma a trav\u00e9s da membrana tilacoidal e os producidos pola rotura de mol\u00e9culas de auga no fotosistema II. Como acumula prot\u00f3ns, durante a fase luminosa ten un pH de 4.\nGranum.\nUn granum (plural grana, en lat\u00edn, ou gra, en galego) \u00e9 unha morea de discos tilacoidais. Os cloroplastos poden conter de 10 a 100 destas moreas. Os tilacoides estrom\u00e1ticos, intergranais ou lamelas conectan cada granum cos demais. Os tilacoides da grana poden distinguirse dos estrom\u00e1ticos pola s\u00faa diferente composici\u00f3n en prote\u00ednas. A grana contrib\u00fae a que o cloroplasto te\u00f1a unha grande \u00e1rea superficial en relaci\u00f3n ao seu volume. As diferentes interpretaci\u00f3ns que se fixeron das imaxes de tomograf\u00eda electr\u00f3nica das membranas tilacoidais orixinaron dous modelos para explicar a estrutura da grana. Ambos os dous postulan que as lamelas intersectan as moreas de tilacoides en l\u00e1minas paralelas, a\u00ednda que se debate se estas l\u00e1minas intersectan o eixe do granum en planos perpendiculares ou est\u00e1n dispostos formando unha h\u00e9lice dextroxira.\nFormaci\u00f3n dos tilacoides.\nOs cloroplastos desenv\u00f3lvense a partir de proplastos cando a pl\u00e1ntula emerxe do chan. A formaci\u00f3n dos tilacoides require luz. No embri\u00f3n da planta e en ausencia de luz, os proplastos desenv\u00f3lvense en etioplastos, os cales conte\u00f1en estruturas membranosas semicristalinas chamadas corpos prolamelares. Cando se expo\u00f1en \u00e1 luz, estes corpos prolamelares transf\u00f3rmanse en tilacoides. Isto non ocorre nas pl\u00e1ntulas que medran na escuridade, que sofren etiolaci\u00f3n. Unha baixa exposici\u00f3n \u00e1 luz pode facer que os tilacoides perdan a s\u00faa funcionalidade. Isto causa que os cloroplastos non funcionen e a planta morra.\nA formaci\u00f3n de tilacoides require a acci\u00f3n da chamada prote\u00edna de pl\u00e1stidos inducida por ves\u00edculas 1 (\"vesicle-inducing protein in plastids 1\" ou VIPP1). As plantas non poden sobrevivir sen esta prote\u00edna, e niveis reducidos de VIPP1 producen plantas cun crecemento m\u00e1is lento e m\u00e1is p\u00e1lidas, e cunha capacidade de fotosintetizar reducida. O VIPP1 requ\u00edrese para a formaci\u00f3n b\u00e1sica da membrana dos tilacoides, pero non para a ensamblaxe dos complexos proteicos da membrana tilacoidal. \u00c9 unha prote\u00edna conservada en todos os organismos que conte\u00f1en tilacoides, inclu\u00edndo as cianobacterias, algas verdes, como \"Chlamydomonas\", e plantas superiores, como \"Arabidopsis thaliana\".\nIllamento e fraccionamento de tilacoides.\nOs tilacoides poden ser purificados das c\u00e9lulas das plantas utilizando unha combinaci\u00f3n de centrifugaci\u00f3n diferencial e de gradiente. A rotura dos tilacoides illados, por exemplo por rotura mec\u00e1nica, libera a fracci\u00f3n luminal. As fracci\u00f3ns de membrana integral e perif\u00e9rica poden extraerse da fracci\u00f3n de membrana restante. O tratamento con carbonato de sodio (Na2CO3) separa as prote\u00ednas de membrana perif\u00e9ricas, e o tratamento con deterxentes e solventes org\u00e1nicos solubiliza as prote\u00ednas integrais de membrana.\nProte\u00ednas tilacoidais.\nOs tilacoides conte\u00f1en moitas prote\u00ednas de membrana perif\u00e9ricas e integrais, e prote\u00ednas luminais. Estudos recentes de prote\u00f3mica de fracci\u00f3ns tilacoidais proporcionaron moitos detalles sobre a composici\u00f3n proteica dos tilacoides. Estes datos foron resumidos en varias bases de datos de prote\u00ednas dos plastos que est\u00e1n dispo\u00f1ibles en li\u00f1a.\nSegundo estes estudos, o proteoma do tilacoide consta de polo menos 335 prote\u00ednas diferentes. Delas, 89 est\u00e1n no lume, 116 son prote\u00ednas integrais de membrana, 62 son prote\u00ednas perif\u00e9ricas situadas no lado estrom\u00e1tico da membrana, e 68 son prote\u00ednas perif\u00e9ricas do lado luminal. Ademais, pred\u00edcese por m\u00e9todos computacionais a existencia doutras prote\u00ednas luminais pouco abundantes. Entre as prote\u00ednas tilacoidais con funci\u00f3ns co\u00f1ecidas, o 42% est\u00e1n implicadas na fotos\u00edntese. O seguinte grupo funcional m\u00e1is grande de prote\u00ednas comprende as prote\u00ednas implicadas no transporte ao obxectivo, procesamento e pregamento de prote\u00ednas co 11% do total, resposta ao estr\u00e9s oxidativo (9%) e traduci\u00f3n de prote\u00ednas (8%).\nProte\u00ednas integrais de membrana.\nA membrana dos tilacoides cont\u00e9n prote\u00ednas integrais de membrana que xogan un importante papel na captaci\u00f3n de luz (est\u00e1n asociadas \u00e1s clorofilas) e nas reacci\u00f3ns luminosas da fotos\u00edntese. Na membrana tilacoidal hai catro complexos proteicos principais:\nO fotosistema II est\u00e1 localizado principalmente nos tilacoides da grana, e o fotosistema I e a ATP sintase est\u00e1 localizado principalmente nos tilacoides do estroma e as capas externas da grana. O complexo do citocromo b6f est\u00e1 distribu\u00eddo por igual en todas as membranas tilacoidais. Debido a esta localizaci\u00f3n preferente en sitios distintos dos dous fotosistemas, requ\u00edrense transportadores de electr\u00f3ns m\u00f3biles para transportar electr\u00f3ns entre eles. Estes transportadores son a plastoquinona e a plastocianina. As plastoquinonas transportan electr\u00f3ns do fotosistema II ao complexo do citocromo b6f, e a plastocianina transp\u00f3rtaos desde o complexo do citocromo b6f ao fotosistema I.\nEntre todas, estas prote\u00edna utilizan a enerx\u00eda da luz para facer funcionar a cadea de transporte de electr\u00f3ns cloropl\u00e1stica que xera un potencial quimi\u00f3sm\u00f3tico a trav\u00e9s da membrana tilacoidal (necesario para a produci\u00f3n de ATP) e forma NADPH, un produto da reacci\u00f3n redox terminal da cadea. A ATP sintase utiliza o potencial quimioosm\u00f3tico para producir ATP durante a fotofosforilaci\u00f3n.\nFotosistemas.\nOs fotosistemas son centros redox captadores de luz, cada un dos cales consta dun complexo antena que utiliza clorofilas e pigmentos fotosint\u00e9ticos accesorios, como carotenoides e ficobiliprote\u00ednas para captar luz de varias lonxitudes de onda. Cada complexo antena ten entre 250 e 400 mol\u00e9culas de pigmentos e a enerx\u00eda que absorben \u00e9 transportada por resonancia a unha clorofila \"a\" especializada no centro de reacci\u00f3n de cada fotosistema. Cando unha clorofila \"a\" do centro de reacci\u00f3n absorbe enerx\u00eda, exc\u00edtase un electr\u00f3n, que \u00e9 transferido a unha mol\u00e9cula aceptora de electr\u00f3ns. O fotosistema I cont\u00e9n un par de mol\u00e9culas de clorofila \"a\" denominadas P700, xa que este centro de reacci\u00f3n absorbe luz cunha lonxitude de onda de 700\u00a0nm . O fotosistema II cont\u00e9n a clorofila P680 que absorbe luz de 680\u00a0nm (estas lonxitudes de onda corresponden co vermello profundo do espectro visible). O P \u00e9 a abreviaci\u00f3n de pigmento e o n\u00famero \u00e9 o pico de absorci\u00f3n espec\u00edfico de luz desa lonxitude de onda en nan\u00f3metros que fan as mol\u00e9culas de clorofila en cada centro de reacci\u00f3n.\nComplexo do citocromo b6f.\nO complexo do citocromo b6f \u00e9 parte da cadea de transporte electr\u00f3nico tilacoidal e combina o transporte de electr\u00f3ns co bombeo de prot\u00f3ns cara ao interior do tilacoide. Para este bombeo est\u00e1 asociado con plastoquinonas. Enerxeticamente, est\u00e1 situado entre os dous fotosistemas e transfire electr\u00f3ns do fotosistema II-plastoquinona ao fotosistema I-plastocianina.\nATP sintase.\nA ATP sintase tilacoidal \u00e9 unha CF1FO-ATP sintase similar \u00e1 ATPase mitocondrial. Est\u00e1 integrada na membrana tilacoidal coa porci\u00f3n CF1 asomando ao estroma. Deste modo, a s\u00edntese de ATP ten lugar no lado estrom\u00e1tico dos tilacoides onde se necesita ATP para as reacci\u00f3ns da fase escura da fotos\u00edntese.\nProte\u00ednas do lume tilacoidal.\nA prote\u00edna de transporte electr\u00f3nico plastocianina est\u00e1 presente no lume e transporta electr\u00f3ns entre o complexo proteico do citocromo b6f ao fotosistema I. Polo contrario, as plastoquinonas son liposolubles e m\u00f3vense dentro da membrana do tilacoide.\nO lume dos tilacoides \u00e9 tam\u00e9n o sitio da oxidaci\u00f3n de auga polo complexo liberador de os\u00edxeno asociado co lado luminal do fotosistema II.\nAs prote\u00ednas luminais poden ser preditas computacionalmente base\u00e1ndose nos seus sinais de destino (\"targeting signals\"). En \"Arabidopsis\", \u00e1 parte das prote\u00ednas luminais preditas que presentan o sinal Tat, o grupo m\u00e1is grande de prote\u00ednas con funci\u00f3n co\u00f1ecida est\u00e1n implicadas o 19% no procesamento de prote\u00ednas (prote\u00f3lise e pregamento), o 18% na fotos\u00edntese, o 11% no metabolismo, e o 7% no transporte de electr\u00f3ns e defensa.\nExpresi\u00f3n das prote\u00ednas tilacoidais.\nOs cloroplastos te\u00f1en o seu propio xenoma, que codifica varias prote\u00ednas dos tilacoides. Por\u00e9n, durante o decurso da evoluci\u00f3n dos plastos a partir dos seus antepasados cianobacterianos endosimbi\u00f3ticos, produciuse unha extensa transferencia de xenes do xenoma do cloroplasto ao n\u00facleo celular. Isto deu lugar a que catro complexos proteicos principais dos tilacoides sexan codificados en parte polo xenoma dos cloroplastos e en parte polo xenoma nuclear. As plantas desenvolveron varios mecanismos que corregulan a expresi\u00f3n de diferentes subunidades codificadas en dous org\u00e1nulos diferentes para asegurar unha estequiometr\u00eda axeitada e a correcta ensamblaxe destes complexos proteicos. Por exemplo, a transcrici\u00f3n de xenes nucleares que codifican partes do aparato fotosint\u00e9tico est\u00e1 regulada pola luz. A biox\u00e9nese, estabilidade e reciclaxe dos complexos proteicos tilacoidais est\u00e1 regulada pola fosforilaci\u00f3n por medio de quinases sensibles a redox das membranas tilacoidais. A velocidade da traduci\u00f3n de prote\u00ednas codificadas nos cloroplastos est\u00e1 controlada pola presenza ou ausencia das subunidades coas que se te\u00f1en que ensamblar (control por epistase de s\u00edntese). Este mecanismo implica unha retroalimentaci\u00f3n negativa por medio da uni\u00f3n das prote\u00ednas en exceso \u00e1 rexi\u00f3n 5' UTR do ARNm do cloroplasto. Os cloroplastos tam\u00e9n necesitan equilibrar as proporci\u00f3ns de fotosistemas I e II para o funcionamento da cadea de transporte de electr\u00f3ns. O estado redox do transportador de electr\u00f3ns plastoquinona na membrana tilacoidal afecta directamente a transcrici\u00f3n de xenes do cloroplasto que codifican prote\u00ednas dos centros de reacci\u00f3n dos fotosistemas, para contrarrestar as\u00ed os desequilibrios na cadea de transporte electr\u00f3nico.\nEnv\u00edo ao seu destino das prote\u00ednas tilacoidais.\nAs prote\u00ednas dos tilacoides son dirixidas ao seu destino por medio de p\u00e9ptidos sinal e por v\u00edas secretoras de tipo procari\u00f3tico do interior do cloroplasto. A maior\u00eda das prote\u00ednas dos tilacoides codificadas no xenoma nuclear das plantas necesitan d\u00faas marcas para a s\u00faa correcta chegada ao destino: Un p\u00e9ptido sinal de destino cloropl\u00e1stico N-terminal (en amarelo na figura), e un p\u00e9ptido sinal de destino tilacoidal (mostrado en azul). As prote\u00ednas imp\u00f3rtanse a trav\u00e9s dos complexos transloc\u00f3n das membranas interna e externa (complexos TIC e TOC).\nAs prote\u00ednas enviadas aos tilacoides poden estar destinadas \u00e1 membrana tilacoidal ou ao lume tilacoidal. As destinadas \u00e1 membrana tilacoidal, unha vez que entran no cloroplasto, sofren a separaci\u00f3n do seu primeiro p\u00e9ptido sinal de destino (amarelo) pola acci\u00f3n dunha protease que procesa prote\u00ednas importadas. Isto deixa exposto o segundo p\u00e9ptido sinal de destino (azul) e a prote\u00edna \u00e9 exportada desde o estroma ao tilacoide nun segundo paso. Este segundo paso require a actuaci\u00f3n de compo\u00f1entes de translocaci\u00f3n de certas prote\u00ednas dos tilacoides e \u00e9 dependente de enerx\u00eda. As prote\u00ednas son inseridas na membrana pola v\u00eda dependente de SRP (1 na figura), ou pola v\u00eda dependente de Tat (2), ou espontaneamente por medio dos seus dominios transmembrana (non mostrados na figura). As prote\u00ednas destinadas ao lume exp\u00f3rtanse a trav\u00e9s das membranas tilacoidais cara ao lume por d\u00faas posibles v\u00edas: pola v\u00eda dependente de Tat (2) ou pola dependente de Sec (3), e liberadas por corte (clivaxe) do p\u00e9ptido sinal de destino tilacoidal (azul).\nAs diferentes v\u00edas utilizan diferentes sinais e fontes de enerx\u00eda. A v\u00eda Sec (secretora) require ATP como fonte de enerx\u00eda e consta de SecA, que se une \u00e1 prote\u00edna importada, e un complexo de membrana Sec para transportar a prote\u00edna a trav\u00e9s da membrana. As prote\u00ednas cun motivo de arxinina xemelga no seu p\u00e9ptido sinal tilacoidal son transportadas pola v\u00eda Tat (translocaci\u00f3n de arxinina xemelga, \"twin arginine translocation\"), que require un complexo Tat unido a membranas e un gradiente de pH como fonte de enerx\u00eda. Algunhas outras prote\u00ednas son inseridas na membrana pola v\u00eda SRP (part\u00edcula de reco\u00f1ecemento do sinal, \"signal recognition particle\"). A SRP do cloroplasto pode interaccionar coas prote\u00ednas diana que ten que transportar de modo postraducional ou cotraducional, transportando as\u00ed prote\u00ednas importadas e tam\u00e9n as que son traducidas dentro do propio cloroplasto. A v\u00eda SRP require GTP e un gradiente de pH como fontes de enerx\u00eda. Algunhas prote\u00ednas transmembrana poden tam\u00e9n inserirse espontaneamente na membrana desde o lado estrom\u00e1tico sen requirimento de enerx\u00eda.\nFunci\u00f3ns dos tilacoides.\nOs tilacoides son o lugar onde se producen as reacci\u00f3ns da fase luminosa da fotos\u00edntese. Estas incl\u00faen a oxidaci\u00f3n da auga (fot\u00f3lise da auga) e liberaci\u00f3n de os\u00edxeno, o bombeo de prot\u00f3ns a trav\u00e9s da membrana tilacoidal combinado co transporte de electr\u00f3ns por unha cadea de transportadores entre os fotosistemas (fotosistema II-plastoquinonas-complexo do citocromo b6f-plastocianina-fotosistema I-ferredoxina-ferredoxina-NADP+ redutase), e a s\u00edntese de ATP na ATP sintase tilacoidal utilizando o gradiente de prot\u00f3ns xerado (fotofosforilaci\u00f3n).\nFot\u00f3lise da auga.\nO primeiro paso da fotos\u00edntese \u00e9 a fot\u00f3lise da auga, na cal a mol\u00e9cula de auga se oxida e desfai orixinando O2 (que se libera \u00e1 atmosfera), electr\u00f3ns (que circular\u00e1n pola cadea de transportadores de electr\u00f3ns tilacoidais) e prot\u00f3ns (que quedan no interior do tilacoide e axudan \u00e1 formaci\u00f3n do gradiente de prot\u00f3ns). A reacci\u00f3n ocorre no lado luminal da membrana tilacoidal, est\u00e1 impulsada pola luz, e ten lugar no complexo liberador de os\u00edxeno asociado ao fotosistema II.\nCadea de transporte de electr\u00f3ns.\nDurante a fotos\u00ednte util\u00edzanse d\u00faas variantes do transporte de electr\u00f3ns, que son:\nQuimio\u00f3smose.\nA principal funci\u00f3n da membrana tilacoidal e os seus fotosistemas e transportadores de electr\u00f3ns \u00e9 establecer un potencial quimioosm\u00f3tico. Os transportadores da cadea de transportadores de electr\u00f3ns utilizan parte da enerx\u00eda dos electr\u00f3ns para transportar prot\u00f3ns activamente desde o estroma ao lume do tilacoide. Durante a fotos\u00edntese, o lume tilacoidal faise \u00e1cido (pH 4) comparado co estroma (pH 8). Esta diferenza representa un gradiente de concentraci\u00f3n de prot\u00f3ns de 10.000 veces a un lado e outro da membrana tilacoidal.\nFonte do gradiente de prot\u00f3ns.\nOs prot\u00f3ns que se acumulan no lume te\u00f1en d\u00faas procedencias:\nAdemais, a diferenza na concentraci\u00f3n de prot\u00f3ns tam\u00e9n est\u00e1 incrementada polo consumo de prot\u00f3ns do estroma que se fai cando se forma NADPH a partir do NADP+ na ferredioxina-NADP+ redutase.\nXeraci\u00f3n de ATP.\nO mecanismo molecular para a xeraci\u00f3n de ATP nos tilacoides \u00e9 similar ao mitocondrial, e utiliza a enerx\u00eda da forza prot\u00f3n motriz. Por\u00e9n, os cloroplastos dependen m\u00e1is do potencial qu\u00edmico da forza prot\u00f3n motriz para xerar o potencial de enerx\u00eda requirido para a s\u00edntese de ATP. A forza prot\u00f3n motriz \u00e9 a suma do potencial qu\u00edmico prot\u00f3nico (dado polo gradiente de concentraci\u00f3n de prot\u00f3ns) e do potencial el\u00e9ctrico transmembrana (dado pola separaci\u00f3n de cargas el\u00e9ctricas a ambos os lados da membrana). Comparadas coa membrana interna mitocondrial, que ten un potencial de membrana significativamente maior debido \u00e1 separaci\u00f3n de cargas, as membranas tilacoidais carecen deste gradiente de carga. Para compensar isto, o gradiente de concentraci\u00f3n de prot\u00f3ns de 10.000 veces que hai na membrana tilacoidal \u00e9 moito maior ca o de s\u00f3 10 veces existente na membrana mitocondrial interna. O potencial quimiosm\u00f3tico resultante entre o lume e o estroma \u00e9 grande dabondo como para impulsar a s\u00edntese de ATP na ATP sintase.\nMembranas tilacoidais en cianobacterias.\nAs cianobacterias son procariotas fotosint\u00e9ticos con sistemas membranosos internos moi diferenciados, que reciben o nome de tilacoides. Non te\u00f1en cloroplastos (o propio cloroplasto orixinouse endosimbioticamente a partir dunha bacteria completa) pero si estes sistemas membranosos onde se encontra o seu sistema fotosint\u00e9tico. Nestes sistemas de membrana enc\u00f3ntranse os transportadores de electr\u00f3ns fotosint\u00e9ticos e os da respiraci\u00f3n celular. Os diferentes sistemas de membranas que pos\u00faen te\u00f1en nelas unha complexidade \u00fanica entre as bacterias. As cianobacterias deben poder reorganizar as membranas, sintetizar novos l\u00edpidos de membrana, e destinar axeitadamente as prote\u00ednas ao sistema de membranas correcto. A membrana bacteriana externa (ou capa externa da parede gramnegativa), a membrana plasm\u00e1tica, e as membranas tilacoidais te\u00f1en cada unha funci\u00f3ns especializadas nas cianobacterias, e alg\u00fans aspectos do seu funcionamento a\u00ednda non se co\u00f1ecen ben."}
{"id": "211876", "revid": "23204", "url": "https://gl.wikipedia.org/wiki?curid=211876", "title": "Alentejo Central", "text": "Alentejo Central \u00e9 unha subrexi\u00f3n estat\u00edstica portuguesa que forma parte da Rexi\u00f3n do Alentejo. Dende 2009 corresp\u00f3ndese por completo ao Distrito de \u00c9vora. Limita ao norte coas subrexi\u00f3ns de Lez\u00edria do Tejo e Alto Alentejo, ao leste co Estado espa\u00f1ol, ao sur coas subrexi\u00f3ns Baixo Alentejo e Alentejo Litoral, e ao oeste coa Pen\u00ednsula de Set\u00fabal. Ten unha superficie de 7.227\u00a0km\u00b2, unha poboaci\u00f3n estimada de 166.802 habitantes (2011 e unha densidade de poboaci\u00f3n de 23 hab/km\u00b2.\nConcellos.\nComprende 14 concellos:\nOs principais n\u00facleos urbanos son as cidades de \u00c9vora e Montemor-o-Novo."}
{"id": "211877", "revid": "23204", "url": "https://gl.wikipedia.org/wiki?curid=211877", "title": "Terry Gilliam", "text": "Terrence Vance \"Terry\" Gilliam, nado o 22 de novembro de 1940 en Minneapolis, Minnesota, \u00e9 un actor, guionista, produtor e director de cine estadounidense radicado e nacionalizado no Reino Unido. \u00c9 principalmente co\u00f1ecido por ter sido membro do grupo c\u00f3mico Monty Python."}
{"id": "211878", "revid": "83328", "url": "https://gl.wikipedia.org/wiki?curid=211878", "title": "Baixo Vouga", "text": "Localizaci\u00f3n de Baixo Vouga\nBaixo Vouga \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. Os municipios que a forman pertencen ao Distrito de Aveiro. Limita ao norte coas subrexi\u00f3ns do Grande Porto e Entre Douro e Vouga, ao leste coa de D\u00e3o-Laf\u00f5es, ao sur coa de Baixo Mondego, e ao oeste co Oc\u00e9ano Atl\u00e1ntico. Abrangue unha \u00e1rea de 1\u00a0802,3\u00a0km\u00b2 e conta cunha poboaci\u00f3n de 390\u00a0840 habitantes (2011). A s\u00faa capital \u00e9 Aveiro.\nConcellos.\nComprende 11 concellos:\nNo Baixo Vouga local\u00edzanse 10 cidades: Albergaria-a-Velha, \u00c1gueda, Anadia, Aveiro, Esmoriz (municipio de Ovar), Estarreja, Gafanha da Nazar\u00e9 (municipio de \u00cdlhavo), \u00cdlhavo, Oliveira do Bairro e Ovar.\nComprende a parte correspondente \u00e1 boca da conca do R\u00edo Vouga."}
{"id": "211879", "revid": "22570", "url": "https://gl.wikipedia.org/wiki?curid=211879", "title": "M\u00e9dio Tejo", "text": "Localizaci\u00f3n do M\u00e9dio Tejo\nM\u00e9dio Tejo \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. T\u00f3dolos concellos que a conforman pertencen ao Distrito de Santar\u00e9m. Limita ao norte coa subrexi\u00f3n de Pinhal Interior Norte, ao leste coas de Pinhal Interior Sul e Alto Alentejo, ao sur coa de Lez\u00edria do Tejo, e ao oeste coa de Pinhal Litoral. Ten unha superficie total de 2.283\u00a0km\u00b2 e unha poboaci\u00f3n de 220.660 habitantes (2011).\nConcellos.\nComprende 11 concellos:"}
{"id": "211882", "revid": "98629", "url": "https://gl.wikipedia.org/wiki?curid=211882", "title": "Patriot Act", "text": "A US Patriot Act (\"Lei Patriota\" en ingl\u00e9s), \u00e9 un texto legal estadounidense promulgado o 26 de outubro do 2001. Foi aprobada por maior\u00eda tanto pola C\u00e1mara de Representantes como polo Senado estadounidense despois dos atentados do 11 de setembro de 2001.\nO obxectivo desta lei \u00e9 ampliar a capacidade de control do Estado sobre a cidadan\u00eda co gallo de combater o terrorismo, mellorando a capacidade das distintas axencias federais de seguridade estadounidenses \u00f3 coordinalas e dotalas de maiores poderes de vixilancia contra os delitos de terrorismo. Do mesmo modo a lei tam\u00e9n promulgou novos delitos e endureceu as penas por delitos de terrorismo.\nA Lei Patri\u00f3tica foi duramente criticada por diversos organismos e organizaci\u00f3ns de dereitos humanos, debido \u00e1 enorme restrici\u00f3n de liberdades e garant\u00edas constitucionais que supuxo para a cidadan\u00eda, tanto estadounidense como estranxeira.\nA renovaci\u00f3n do 2005.\nAs estipulaci\u00f3ns m\u00e1is restritivas de dereitos desta lei foron inicialmente sancionadas como normas provisorias de emerxencia ata o 31 de decembro de 2005. Nos meses previos \u00e1 data l\u00edmite, os sectores defensores da Lei Patri\u00f3tica comezaron a meter presi\u00f3n para que as limitaci\u00f3ns dos dereitos e garant\u00edas constitucionais fosen permanentes. A mediados de 2005 as d\u00faas c\u00e1maras do Congreso aprobaron proxectos de reforma radicalmente distintos: mentres que o Senado deixaba sen efecto a maior parte das limitaci\u00f3ns, a C\u00e1mara de Representantes manti\u00f1a a lei orixinal case sen alteraci\u00f3ns, d\u00e1ndolle car\u00e1cter permanente. Ambos os proxectos foron finalmente compatibilizados nunha comisi\u00f3n bicameral, elimin\u00e1ndose a maior parte das normas de restablecemento dos dereitos que contemplaba o proxecto do Senado, sendo sancionada polo Congreso o 2 de marzo de 2006 e promulgada como lei polo presidente George Walker Bush o 9 de marzo. Senadores de ambos os partidos criticaron duramente a emenda, sostendo que afectaba \u00e1s liberdades constitucionais.."}
{"id": "211883", "revid": "23204", "url": "https://gl.wikipedia.org/wiki?curid=211883", "title": "Baixo Mondego", "text": "Localizaci\u00f3n do Baixo Mondego\nO Baixo Mondego \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. A meirande parte dos concellos que a conforman pertencen ao Distrito de Co\u00edmbra, a\u00ednda que Mealhada pertence ao de Aveiro e Mort\u00e1gua ao de Viseu. Limita ao norte coas subrexi\u00f3ns de Baixo Vouga e D\u00e3o-Laf\u00f5es, ao leste coa de Pinhal Interior Norte, ao sur coa de Pinhal Litoral, e ao oeste co Oc\u00e9ano Atl\u00e1ntico. Abrangue unha superficie de 2\u00a0062\u00a0km\u00b2 e conta cunha poboaci\u00f3n de 332\u00a0306 habitantes (2011).\nConcellos.\nComprende 10 concellos:"}
{"id": "211885", "revid": "23204", "url": "https://gl.wikipedia.org/wiki?curid=211885", "title": "Pinhal Interior Norte", "text": "Localizaci\u00f3n dePinhal Interior Norte\nPinhal Interior Norte \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. Os concellos que a conforman pertencen aos distritos de Co\u00edmbra e Leiria. Limita ao norte coa subrexi\u00f3n de D\u00e3o-Laf\u00f5es, ao leste coas de Serra da Estrela e Cova da Beira, ao sur coas de Pinhal Interior Sul e M\u00e9dio Tejo, e ao oeste coas de Pinhal Litoral e Baixo Mondego. Ten unha extensi\u00f3n de 2.617\u00a0km\u00b2 e unha poboaci\u00f3n de 131.371 habitantes (2011).\nConcellos.\nComprende 14 concellos:\nActualmente s\u00f3 existe unha cidade nesta subrexi\u00f3n estat\u00edstica: Oliveira do Hospital."}
{"id": "211887", "revid": "56817", "url": "https://gl.wikipedia.org/wiki?curid=211887", "title": "Pinhal Litoral", "text": "Localizaci\u00f3n dePinhal Litoral\nPinhal Litoral \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. T\u00f3dolos concellos que a conforman pertencen ao Distrito de Leiria. Limita ao norte coa subrexi\u00f3n de Baixo Mondego, ao leste coas de Pinhal Interior Norte e M\u00e9dio Tejo, ao sur coa Lez\u00edria do Tejo, e ao oeste coa Subrexi\u00f3n Oeste e o Oc\u00e9ano Atl\u00e1ntico. Ten unha superficie de 1.741\u00a0km\u00b2 e unha poboaci\u00f3n de 260.924 habitantes (2011).\nConcellos.\nComprende 5 concellos:"}
{"id": "211889", "revid": "23204", "url": "https://gl.wikipedia.org/wiki?curid=211889", "title": "D\u00e3o-Laf\u00f5es", "text": "Localizaci\u00f3n de D\u00e3o-Laf\u00f5es\nD\u00e3o\u2013Laf\u00f5es \u00e9 unha subrexi\u00f3n estat\u00edstica portuguesa que forma parte da Rexi\u00f3n Centro. A meirande parte dos concellos que a conforman pertencen ao Distrito de Viseu, mais tam\u00e9n incl\u00fae un concello do Distrito da Guarda. Limita ao norte coas subrexi\u00f3ns de T\u00e1mega e Douro, ao leste coas de Beira Interior Norte e Serra da Estrela, ao sur coas de Pinhal Interior Norte e Baixo Mondego, e ao oeste coas de Baixo Vouga e Entre Douro e Vouga. A s\u00faa principal cidade \u00e9 Viseu, que conta cunha poboaci\u00f3n de 68.000 habitantes, sendo a segunda cidade m\u00e1is poboada do centro de Portugal tras Co\u00edmbra. Ten unha superficie de 3.483\u00a0km\u00b2 e unha poboaci\u00f3n de 277.216 habitantes (2011).\nConcellos.\nComprende 14 concellos:"}
