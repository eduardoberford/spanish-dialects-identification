{"id": "102642", "revid": "98629", "url": "https://gl.wikipedia.org/wiki?curid=102642", "title": "Miami Heat", "text": "Os Miami Heat son un equipo de baloncesto da NBA, na cidade de Miami (Florida). Xogan os seus partidos como locais no American Airlines Arena, e forman parte da Divisi\u00f3n Sueste da Conferencia Leste da National Basketball Association (NBA).\nO equipo foi fundado en 1987 grazas \u00e1 expansi\u00f3n da NBA en 1988 e nas s\u00faas ringleiras xogaron estrelas da liga coma Alonzo Mourning, Glen Rice, Tim Hardaway, Shaquille O'Neal, Dwyane Wade ou LeBron James. Os Heat ga\u00f1aron o seu primeiro t\u00edtulo de campi\u00f3n na tempada 2005-06, tras vencer a Dallas Mavericks por 4-2. Seis tempadas m\u00e1is tarde, os Heat conseguiron o seu segundo campionato, na tempada 2011-12, tras ga\u00f1ar \u00f3s Oklahoma City Thunder por 4-1, repetindo ao ano seguinte ante San Antonio Spurs por 4-3. Miami apareceu en playoffs en 19 das 28 tempadas nas que participou na NBA. Ademais do anel, os Heat contan con 15 t\u00edtulos de divisi\u00f3n, a maior\u00eda deles logrados nas tres \u00e9pocas m\u00e1is gloriosas da franqu\u00eda: de 1997 a 2000, e de 2005 a 2007, e de 2011 a 2014.\nHistoria.\nNacemento da franqu\u00eda.\nDurante o boom que sacudiu \u00e1 NBA na d\u00e9cada dos 80, a liga quixo expandir o n\u00famero de equipos de 23 a 27, ata o final da d\u00e9cada. Por ent\u00f3n no estado de Florida non ti\u00f1an equipo de NBA, polo que medrou a posibilidade do nacemento dunha en Orlando, Tampa, Florida/San Petersburgo, Florida conxuntamente, ou Miami.\nO \"Miami Sports and Exhibition Authority\" promocionou a candidatura de Miami por medio dun grupo liderado polo Hall of Fame Billy Cunningham e Lewis Schaffel, antigo axente deportivo e amigo de toda a vida. O grupo foi respaldado economicamente por Carnival Cruise Lines, unha empresa de cruceiros fundada por Ted Arison, quen ser\u00eda o propietario maioritario, mentres que o manexo das operaci\u00f3ns e o d\u00eda a d\u00eda na franqu\u00eda correr\u00eda a cargo de Cunningham e Schaffel, os accionistas minoritarios.\nEn abril de 1987, o comit\u00e9 da expansi\u00f3n de equipos na NBA apoiou \u00e1s cidades de Charlotte e Minneapolis. Por\u00e9n, o comit\u00e9 decantouse finalmente por unha das franqu\u00edas de Florida, Miami ou Orlando. Despois de todo o proceso, a NBA decidiu finalmente aumentar en 4 o n\u00famero de equipos, con Charlotte Hornets e Miami Heat debutando na tempada 1988-89, mentres que Minnesota Timberwolves e Orlando Magic o far\u00edan un ano m\u00e1is tarde, na tempada 1989-90.\n1987-91: A etapa de Rothstein.\nPara a s\u00faa primeira tempada na liga, Miami f\u00edxose cos servizos de Ron Rothstein, quen foi durante moito tempo asistente de Chuck Daly nos Detroit Pistons e considerado un dos arquitectos da defensa daqueles Pistons. Foi un primeiro ano complicado, xa que tiveron que convivir con moitas derrotas ao longo da tempada e cun equipo novo. Entre os xogadores daquel equipo inaugural atop\u00e1banse Rony Seikaly e Kevin Edwards (seleccionados na primeira rolda do draft de 1988 no posto 9 e 20 respectivamente), os debutantes Grant Long e Sylvester Gray e os veter\u00e1ns Rory Sparrow, Jon Sundvold, Pat Cummings e Billy Thompson.\nO equipo comezou a tempada perdendo os seus primeiros 17 partidos, un r\u00e9cord na NBA, para rematar a tempada cun balance de 15 vitorias e 67 derrotas. O escolta novato Kevin Edwards, procedente da Universidad de DePaul, foi o m\u00e1ximo anotador da campa\u00f1a inaugural con 13,8 puntos de media. A media de espectadores durante a primeira tempada foi de 14 945.\nMiami comezou a s\u00faa segunda tempada na NBA seleccionando a Glen Rice, proveniente da Universidade de M\u00edchigan na primeira rolda do Draft de 1989, aumentando as\u00ed o seu poder anotador. Na segunda rolda foi elixido Sherman Douglas da Universidade de Syracusa. O equipo mudouse da Divisi\u00f3n Central (Conferencia Oeste) \u00e1 Divisi\u00f3n Atl\u00e1ntica (Conferencia Leste), onde se mantiveron 15 anos. Por\u00e9n, Miami seguiu coa s\u00faa xeira de malos resultados e nin tan sequera foi capaz de ga\u00f1ar dous partidos consecutivos, rematando a tempada cun r\u00e9cord de 18-64. O \u00fanico bo que deixou a tempada foi a actuaci\u00f3n dos seus xogadores m\u00e1is novos. Rony Seikaly irrompeu na s\u00faa tempada \"sophomore\" na tempada 1989-90 con 16,6 puntos e 10,4 rebotes que lle serviron para ser o Xogador M\u00e1is Mellorado da NBA, mentres que os \"rookies\" Sherman Douglas (14,3 puntos e 7,6 asistencias) e Glen Rice (13,6 puntos e 4,6 rebotes) deixaron boas sensaci\u00f3ns.\nNa tempada 1990-91, Miami mellorou o seu n\u00famero de vitorias con 24, por 58 derrotas. Elixiron a Willie Burton na novena posici\u00f3n do Draft de 1990 e a Dave Jamerson na 15\u00aa posici\u00f3n, pero non chegou a debutar xa que foi traspasado a Houston Rockets nunha operaci\u00f3n que trouxo a Alec Kessler, elecci\u00f3n n\u00ba 12, a Miami. Ning\u00fan dos dous encaixou moi ben no equipo por varios motivos. Burton porque era un aleiro e os Heat insist\u00edan en facelo xogar coma escolta, e Kessler non estaba fisicamente preparado para ser xogador da NBA. Mentres, Douglas, Rice e Seikaly continuaban mellorando mantendo en Miami a esperanza dun futuro mellor.\nRothstein dimitiu coma adestrador rematada a tempada, pero volver\u00eda a Miami coma asistente na tempada 2004-05.\n1991-95: A etapa de Loughery.\nRothstein renunciou antes do comezo da tempada 1991-92 e Miami contratou a Kevin Loughery, un adestrador con 29 anos de experiencia coma t\u00e9cnico e xogador da NBA. No draft de 1991, o equipo seleccionou a Steve Smith da Universidade do Estado de M\u00edchigan, no posto n\u00famero 5. Coa axuda do debutante Smith, Rony Seikaly e un m\u00e1is experimentado Glen Rice, os Heat remataron en cuartos da Divisi\u00f3n Atl\u00e1ntica cun r\u00e9cord de 38-44 e participou por primeira vez nos playoffs. Foron eliminados polo mellor equipo dese ano, os Chicago Bulls. Smith formou parte do equipo dos mellores rookies e Rice rematou d\u00e9cimos en anotaci\u00f3n na NBA.\nNa tempada 1992-93 sum\u00e1ronse ao equipo Harold Miner, da Universidade de California do Sur e o pivote John Salley, procedente dos Detroit Pistons, a cambio dunha futura elecci\u00f3n no draft. A incorporaci\u00f3n de Salley foi acollida cun gran optimismo debido ao rol que tivo nos dous campionatos obtidos cos Pistons, por\u00e9n rapidamente notouse que Salley era un xogador de calidade para un bo equipo, pero non para un equipo mediocre, como o era por ent\u00f3n Miami. Salley foi diminu\u00edndo o seu tempo do xogo, ata que finalmente foi contratado polos Toronto Raptors en 1995. A tempada non comezou ben de todo, con Smith perdendo varios partidos debido a unha lesi\u00f3n no xeonllo e Burton f\u00f3ra das canchas case todo o ano por unha lesi\u00f3n no pulso. Co regreso de Smith, Miami logrou unha xeira de vitorias entre febreiro e marzo, pero non foi suficiente para darlle a volta ao mal comezo de 13-27. Remataron o ano cun r\u00e9cord de 36-46 e non participaron nos playoffs.\nUn equipo m\u00e1is saud\u00e1bel, o da tempada 1993-94, logrou por primeira vez un r\u00e9cord positivo de 42-40 e volveu aos playoffs, onde se enfrontou aos Atlanta Hawks. Atlanta recuperouse despois de ir perdendo a eliminatoria por 2-1 e rematou ga\u00f1ando ao mellor de 5 partidos. Tras esa tempada, Steve Smith foi seleccionado coma membro do segundo Dream Team, o grupo de grandes estrelas da NBA que competiron no Campionato Mundial de baloncesto de 1994 en Toronto representando aos Estados Unidos. O equipo tam\u00e9n estaba formado polos futuros \"Heats\" Shaquille O'Neal, Alonzo Mourning, Dan Majerle e Tim Hardaway.\nNa tempada 1994-95 o equipo renovou os seus xogadores, traspasando a Seikaly, Smith e Grant Long; e contratando a Kevin Willis e Billy Owens. Nesta \u00e9poca produciuse tam\u00e9n un gran cambio na directiva de Miami. O 13 de febreiro de 1995 os dereitos coma donos de Billy Cunningham e Lew Schaffel foron mercados pola familia Arison. Mickey Arison foi nomeado xerente xeral, sendo a s\u00faa primeira medida botar ao t\u00e9cnico Loughery e reemprazalo por Alvin Gentry para tratar de remontar o r\u00e9cord de 17-29. Gentry logrou unha marca de 15-21 nos 36 partidos restantes da tempada, para finalizar cun 32-50 en total, 10 vitorias por debaixo da marca do ano anterior.\nRiley cambia o rumbo de Miami.\nA era de Alonzo Mourning.\nDende 1994 a 1997, Miami Heat tratou de conseguir plans para o cambio de cidade por se nun futuro a cidade de Miami se opo\u00f1era e non dera facilidades para facelo. As alternativas principais foron Las Vegas, Nevada; Memphis, Tennessee (agora fogar dos Memphis Grizzlies), St. Louis (Missouri) e San Diego. Esta idea pronto caer\u00eda no esquecemento debido \u00e1 din\u00e1mica ga\u00f1adora na que entraron os Heat, abriendo unha nova d\u00e9cada para a esperanza.\nTras finalizar a tempada 1994-95, Miami contratou a Pat Riley coma novo presidente e adestrador. O t\u00e9cnico que adestrou ao \"Showtime\" de Los Angeles Lakers na d\u00e9cada de 1980 compaxinou ambas labores e foi o ide\u00f3logo do cambio de cara que deron os Heat tras a s\u00faa chegada. O seu efecto non se fixo agardar, xa que unha noite antes de que dera comezo a tempada 1995-96 conseguiu a un dos pivotes m\u00e1is contrastados e tam\u00e9n m\u00e1is novos da NBA, Alonzo Mourning, a cambio de Glen Rice e Matt Geiger, entre outros, a Charlotte Hornets.\nDa man de Mourning o equipo comezou 11-3. Nunha sucesi\u00f3n de traspasos a metade de tempada, Riley, noutra xogada mestra, f\u00edxose con outra das grandes estrelas da liga, Tim Hardaway. Xunto con Tim chegou Chris Gatling, mentres que Kevin Willis e Bimbo Coles marcharon aos Golden State Warriors. Por se fora pouco, tam\u00e9n se fixo con Walt Williams, que vi\u00f1a de facer 16,4 puntos, 4,5 rebotes e 4,1 asistencias a tempada anterior nos Sacramento Kings. Miami finalizou a campa\u00f1a con balance positivo, 42-40, que lle valeron un sitio nos playoffs, onde agardaban os Bulls de Michael Jordan. Chicago, que vi\u00f1a de lograr o r\u00e9cord de 72 vitorias, venceu por 3-0 pero en Miami volveron a saborear as meles dos playoffs. \nMourning rematou a tempada con dobres figuras, con medias de 23,2 puntos e 10,4 rebotes. Hardaway, pola s\u00faa parte, asinou 17,2 puntos e 10 asistencias, formando xunto a 'Zo' unha das mellores sociedades da NBA.\nNa seguinte tempada, a 1996-97, os Heat lograron o mellor r\u00e9cord da s\u00faa historia con 61-21, que dura a\u00ednda hoxe. A franqu\u00eda lograba o seu primeiro t\u00edtulo da Divisi\u00f3n Atl\u00e1ntica e Riley, que se levou o premio ao Adestrador do Ano da NBA, segu\u00eda constru\u00edndo un equipo ga\u00f1ador. Este ano a fichaxe estrela foi Jamal Mashburn, que fixo d\u00faas primeiras tempadas na NBA a un gran nivel nos Dallas Mavericks, pero as lesi\u00f3ns marc\u00e1ronno moito nas 2 seguintes e na \u00faltima \u00e9poca na s\u00faa traxectoria. Jamal chegou a cambio de Sasha Danilovic, Kurt Thomas e Martin M\u00fc\u00fcrsepp. Ademais de Mashburn, incorporouse a xogadores que tiveron un rol fundamental no equipo coma Dan Majerle, P.J. Brown, Voshon Lenard e Isaac Austin, que chegou procedente de Turqu\u00eda (pese a que xa disputara 3 tempadas na NBA), onde asinou 22.3 puntos e 13.9 rebotes. Austin, cunha achega de 9.7 puntos e 5.8 rebotes foi elixido coma o Xogador m\u00e1is Mellorado da NBA.\nEn playoffs, o equipo comezou a s\u00faa andaina eliminando, non sen sufrimento, a Orlando Magic, por 3-2. Nas semifinais de conferencia agardaban os Knicks, exequipo de Riley, aos que remontaron un 3-1 en contra para clasificarse por primeira vez a unhas Finais de Conferencia. Naquela serie, durante o 5\u00ba partido, P.J. Brown e Charlie Ward protagonizaron unha pelea que deixou un resultado de catro xogadores expulsados. Brown foi o respons\u00e1bel da disputa ao empurrar ao base Ward cando intentaba penetrar a canastra.\nEste incidente, en parte, propiciou a remontada de Miami xa que Patrick Ewing, Allan Houston, Larry Johnson, John Starks e Ward, ou o que \u00e9 o mesmo, a columna vertebral daqueles Knicks, foron sancionados por estar involucrados no incidente. Ewing, Houston e Ward perd\u00e9ronse o sexto en Nova York, mentres que Starks e Johnson se perderon o s\u00e9timo en Miami. Por parte de Miami, P.J. Brown perdeuse dous partidos. Os Bulls de Jordan, que venceron por 4-1, foron, novamente, o verdugo de Miami, desta vez nas Finais da Conferencia Leste.\nMiami celebrou o seu d\u00e9cimo aniversario na tempada 1997-98 logrando o seu 2\u00ba t\u00edtulo da Divisi\u00f3n Atl\u00e1ntica de maneira consecutiva tras rematar cun r\u00e9cord de 55-27. Con todo, caeron na 1\u00aa rolda fronte aos New York Knicks no que se estaba a converter en toda unha rivalidade dentro da liga. Un ano m\u00e1is, os incidentes salpicaron esta eliminatoria. Desta vez foi Mourning quen se perder\u00eda o 5\u00ba partido despois de que este e o xogador dos Knicks Larry Johnson se enzarzaran nunha violenta liorta. Jeff Van Gundy, que sen \u00e9xito intentou rematar coa pelexa, foi golpeado e Mourning arrastrouno pola pista. Esta liorta marcou a rivalidade entre Knicks e Heat. Van Gundy sufriu golpes na s\u00faa cabeza e necesitou puntos de sutura.\nPese a que a tempada 1998-99 estivo marcada polo \"lockout\", a Miami non lle pareceu afectar e f\u00edxose co primeiro posto da conferencia cun r\u00e9cord de 33-17 por primeira vez na s\u00faa historia, e por terceiro ano consecutivo, co t\u00edtulo de divisi\u00f3n. Pero aqueles playoffs de 1999 estiveron marcados por outra circunstancia hist\u00f3rica que protagonizaron os Heat, quen caeron ante o oitavo mellor clasificado, New York Knicks. Por terceiro ano consecutivo, volt\u00e1banse a ver as caras, co mesmo resultado da tempada anterior, vitoria para os Knicks por 3-2. New York, \u00e1 fin finalistas da NBA, levouse a serie despois dun dram\u00e1tico quinto partido que deixou para a historia unha canastra ga\u00f1adora de Allan Houston para decidir a eliminatoria.\nAnte a grande afluencia de p\u00fablico durante aqueles \u00faltimos anos, o Miami Arena quedou pequeno dando acollida en 1999 ao que \u00e9 o seu actual pavill\u00f3n, o American Airlines Arena, con asentos para 20.500 afeccionados. Ga\u00f1aron 52 partidos, salientando no equipo os xa habituais Mourning, Hardaway, Mashburn e P.J. Brown, pero por terceiro ano consecutivo volveron ser derrotados en semifinais de conferencia polos New York Knicks que remontaron un 2-3 adverso para rematar ga\u00f1ando 4-3. Na primeira rolda, Miami pasou por enriba dos Detroit Pistons por 3-0.\nDurante o ver\u00e1n de 2000, os Heat tomaron a decisi\u00f3n de dar un cambio, necesitaban un cambio a tantos anos qued\u00e1ndose \u00e1s portas. Despois de non poder fichar a Tracy McGrady, que marchou a Orlando procedente dos Toronto Raptors, Miami decidiu traspasar a P.J. Brown e Jamal Mashburn, entre outros, aos Charlotte Hornets a cambio de Eddie Jones, Anthony Mason e Ricky Davis. Ademais, Miami tam\u00e9n se fixo con Brian Grant, que chegou tras un traspaso que involucrou aos Cleveland Cavaliers e aos Portland Trail Blazers.\nGrant un\u00edase as\u00ed aos Mourning, Hardaway, Majerle, Bowen e Carter. Miami foi considerada pola gran maior\u00eda coma a gran favorita no Leste ata que Mourning anunciou que ser\u00eda baixa para toda a tempada.\nAlonzo fora elixido para xogar nos Xogos Ol\u00edmpicos de Sydney 2000 coa selecci\u00f3n dos Estados Unidos, conseguindo a medalla de ouro, pero \u00e1 volta foille diagnosticada unha grave afecci\u00f3n renal, o que fixo que se perdera moitos partidos durante a tempada. A baixa de Mourning permitiulle lucirse a Anthony Mason, que logrou participar no All-Star do ano 2001.\nOs Heat da tempada 2000-01 ofreceron tres versi\u00f3ns un tanto distintas. Antes da tempada, e da lesi\u00f3n de Mourning, Miami era o equipo para bater na Conferencia Leste. Durante a tempada, os Heat volveron lograr unha campa\u00f1a con 50 vitorias e ademais Mourning incorporouse outra vez ao equipo para os \u00faltimos partidos da fase regular. Despois, os Heat foron claramente barridos dos playoffs polos Hornets por un contundente 3-0.\nAs d\u00faas seguintes tempadas foron dous anos para esquecer. Riley perdeuse os playoffs por primeira vez na s\u00faa traxectoria coma t\u00e9cnico e tres xogadores coma Tim Hardaway, Bruce Bowen e Dan Majerle, que foran participes dos t\u00edtulos de divisi\u00f3n, deixaban o equipo.\nNa 2001-02, Miami engadiu ao seu equipo xogadores veter\u00e1ns coma Rod Strickland, Chris Gatling, Jim Jackson, LaPhonso Ellis ou Kendall Gill, ademais dos Mourning, Jones, Grant e Carter, cuxa renovaci\u00f3n por tres anos espertou controversia na afecci\u00f3n. Ao igual ca co traspaso do prometedor Ricky Davis aos Cleveland Cavaliers nunha operaci\u00f3n a tres bandas que trouxo a Gatling de volta a Miami. O equipo tam\u00e9n asinou a dous xogadores que non foron drafteados coma Malik Allen e Mike James, e a Vladimir Stepania para dar minutos de descanso a Mourning. O equipo rematou cun r\u00e9cord de 36-46 e quedou por primeira vez nos \u00faltimos 7 anos f\u00f3ra dos playoffs.\nA diferenza do ano anterior, Miami comezou a reconstru\u00edr o equipo na tempada 2002-03. Miami elixiu no draft de 2002 a Caron Butler no posto n\u00famero 10, e a Rasual Butler en 2\u00aa rolda. Mourning perdeuse toda a tempada e Eddie Jones 35 partidos por unha lesi\u00f3n no nocello. Miami fichou a Travis Best para o posto de base, mais a tempada, coma se prev\u00eda, foi moi pobre, con tan s\u00f3 25 vitorias e 57 derrotas. A \u00fanica nota positiva a puxo Butler, que obtivo unha media de 15,4 puntos e 5,1 rebotes logrando ga\u00f1ar catro premios de rookie do mes.\n2003-04: A chegada de Wade.\nO ver\u00e1n de 2003 comezou con moito movemento, Pat Riley renunciou ao cargo de adestrador para dedicar m\u00e1is tempo ao cargo de presidente e promoveu ao asistente Stan Van Gundy ao posto de adestrador principal.\nO contrato de Alonzo Mourning expiraba ao seguinte ver\u00e1n, dando aos Heat unha maior marxe para reconstru\u00edr. O 1 de xullo de 2003, Miami daba por feito que Anthony Carter \u00eda exercer a s\u00faa opci\u00f3n de renovaci\u00f3n a raz\u00f3n de 4,1 mill\u00f3ns de d\u00f3lares. COn todo, Billy Duffy, o seu axente, nunca informou diso \u00e1 franqu\u00eda, polo que Miami quedou libre do seu salario. Ademais, LaPhonso Ellis, nun acto exemplar, rescindiu a cl\u00e1usula do seu contrato que obrigaba aos Heat a pagarlle a seguinte tempada.\nCon este oco salarial Miami fichou a Lamar Odom e ao base T.J. Moncrieffe. Mais o gran reforzo da tempada \u00eda chegar dende o draft. Riley e os Heat elixiron a Dwyane Wade, na quinta posici\u00f3n do draft de 2003, procedente da Universidade de Marquette. Coa elecci\u00f3n de Wade, Miami deixou a un lado a s\u00faa tentativa de fichar a Gilbert Arenas. Miami tam\u00e9n se fixo con fichaxes que resultaron moi positivos coma Udonis Haslem e Rafer Alston. Odom reviviu a s\u00faa traxectoria, promediando m\u00e1is de 17 puntos por partido, mentres que Wade inxectou zume novo ao grupo e rachou varios r\u00e9cords de novatos. Obtivo unha media de 16,2 puntos, 4 rebotes e 4,5 asistencias.\nPese a que o equipo comezou cun balance de 5-15 transcorridos os primeiros 20 encontros, soubo reaccionar e rematou met\u00e9ndose nos playoffs tras finalizar cun r\u00e9cord de 42-40. Miami vi\u00f1a lanzado e superou na 1\u00aa rolda a New Orleans por 4-3. Nas Semifinais caeron contra Indiana Pacers, que levaba o mellor r\u00e9cord do Este, por 4-2. A combinaci\u00f3n de mozos coma Odom, Wade, Butler, Alston, Haslem, xunto con veter\u00e1ns coma Eddie Jones ou Grant, devolveron a ilusi\u00f3n a uns Heat que se converteron nunha das sensaci\u00f3ns da tempada.\nA era de O'Neal e Wade.\nDespois da prometedora tempada 2003-04, Miami volveu ser considerado un destino interesante para os xogadores. O 14 de xullo de 2004 deron o paso adiante definitivo coa adquisici\u00f3n do pivote m\u00e1is dominante da liga, Shaquille O'Neal. Naquel traspaso con Los Angeles Lakers, Miami enviou a California a Lamar Odom, Caron Butler e Brian Grant. Dwyane Wade e O'Neal convert\u00e9ronse nunha das sociedades m\u00e1is produtivas da NBA. Ambos superaron a vintena de puntos, especialmente destac\u00e1bel foi o crecemento que deu Wade con 24.1 puntos, 5.2 rebotes e 6.8 asistencias. O'Neal, pola s\u00faa parte, asinou na s\u00faa primeira tempada en Miami 22.9 puntos e 10.4 rebotes. Loxicamente, os dous estiveron presentes no All-Star Game da NBA do ano 2005.\nAquela tempada tam\u00e9n xuntou a varios membros co\u00f1ecidos en Miami. Ron Rothstein, o primeiro t\u00e9cnico na historia dos Heat, converteuse en adestrador asistente e tanto Steve Smith coma Alonzo Mourning volveron ao equipo xa moi veter\u00e1ns.\nMiami logrou a s\u00faa segunda mellor marca na historia da franqu\u00eda, 59-23. Nos Playoffs ga\u00f1aron 8 partidos seguidos nas d\u00faas roldas iniciais derrotando por 4-0 a New Jersey e Washington respetivamente. Nas Finais da Conferencia Leste enfront\u00e1ronse aos Detroit Pistons. Os equipos ga\u00f1aron, cada un, dous dos catro partidos disputados antes de que Miami lograra unha sinxela vitoria no quinto encontro, deixando aos Pistons case eliminados, pero Miami perdeu a Wade a causa dunha distensi\u00f3n muscular. Sen Wade, os Heat foron derrotados por 91-66 no sexto partido. No s\u00e9timo e decisivo partido en Miami, reapareceu Wade forzando o seu estado f\u00edsico, pero non foi suficiente para que Miami accedera \u00e1s s\u00faas primeiras Finais. Detroit venceu 82-88 e volveu despois dun largo periplo \u00e1s Finais da NBA.\nNa pretempada, os Heat cambiaron case por completo o equipo. No que est\u00e1 considerado coma o intercambio m\u00e1is grande en canto a xogadores da NBA, con 5 equipos e 13 xogadores involucrados, os Heat conseguiron ao antigo All Star Antoine Walker, Jason Williams e James Posey, mentres que se desprenderon de Eddie Jones, Rasual Butler e Qyntel Woods. Miami tam\u00e9n asinou ao futuro Hall of Fame Gary Payton, de 37 anos, ao tirador Jason Kapono, e a Wayne Simien, elixido no draft de 2005.\nDamon Jones, que quedou coma axente libre, optou pola mellor oferta que lle fixeron os Cleveland Cavaliers. Alg\u00fans criticaron, \u00e1 hora de establecer favoritos, que Miami fixera un bo equipo pero moi veterano (O'Neal, Mourning ou Payton eran os exemplos m\u00e1is evidentes), mesmo con xogadores que xa poco ti\u00f1an que ofrecer, caso de Walker ou Williams.\nTras un comezo de 11\u201310, cun O'Neal lesionado, Riley converteuse novamente no adestrador do equipo o 12 de decembro de 2005, tras a renuncia de Van Gundy por asuntos persoais. O equipo ga\u00f1ou os primeiros tres partidos baixo a direcci\u00f3n de Riley, perdendo o cuarto cos Cleveland Cavaliers. O mes de xaneiro saldouse con 10 vitorias e 5 derrotas, mais os Heat segu\u00edan a ser criticados por non poder vencer aos equipos m\u00e1is potentes da liga. Caeran d\u00faas veces ante os San Antonio Spurs, vixentes campi\u00f3ns, e outras d\u00faas ante os Phoenix Suns, \u00e1 parte da humillante derrota que sufriron a mans dos Dallas Mavericks, por 36 puntos.\nA pesar das cr\u00edticas, o equipo conseguiu entrar nos playoffs, sa\u00edr vitorioso de todas as roldas e chegar \u00e1s Finais da NBA por primeira vez na s\u00faa historia, onde ga\u00f1ou 4-2 aos favoritos Dallas Mavericks. Dwyane Wade conseguiu o MVP das Finais.\nNos meses de febreiro e marzo lograron unha xeira de 15 vitorias en 16 partidos que permitiu rexurdir ao equipo, que rematou a tempada cunha marca de 52-30, a 2\u00ba mellor da Conferencia Oeste, por debaixo das 64 vitorias dos Pistons.\nPlayoffs do 2006.\nMiami chegaba coa 2\u00ba mellor marca do Leste, o que lles enfrontaba en 1\u00aa rolda ao 7\u00ba clasificado, os Chicago Bulls. Miami comezou co p\u00e9 dereito ga\u00f1ando os 2 primeiros partidos da serie, pero en Chicago os Bulls empataron a serie 2-2, volvendo a espertar d\u00fabidas en Miami. D\u00fabidas que se disiparon nos dous encontros seguintes con folgadas vitorias dos homes de Pat Riley, liquidando a serie cun definitivo 4-2. Udonis Haslem foi expulsado no segundo cuarto do primeiro partido por lanzarlle o protector bucal ao \u00e1rbitro Joe Crawford.\nNas Semifinais de Conferencia enfront\u00e1ronse aos New Jersey Nets. Miami perdeu o primeiro partido na casa, pero despois diso, ga\u00f1aron os 4 seguintes. Miami, por segunda vez na s\u00faa historia, acced\u00eda \u00e1s Finais de Conferencia. Nelas agardaban os Detroit Pistons. Desta vez sa\u00edron triunfais os homes de Riley, que ga\u00f1aron por 4-2 nunha serie m\u00e1is sinxela que a do ano anterior. Miami chegou ir ga\u00f1ando 3-1 na serie, Detroit acurtou distancias no 5\u00ba en The Palace of Auburn Hills (91\u201378), pero os Heat responderon de novo na s\u00faa cancha, ga\u00f1ando no 6\u00ba encontro por 95\u201378.\nCampi\u00f3ns da NBA.\nDespois de derrotar aos Detroit Pistons, os Heat accederon \u00e1 s\u00faa primeira Final da NBA contra os Dallas Mavericks. Para Dallas tam\u00e9n supo\u00f1\u00eda a s\u00faa primeira aparici\u00f3n nunha final.\nMiami caeu derrotado nas s\u00faas d\u00faas primeiras visitas a Dallas, 90-80 e 99-85, respetivamente. No 3\u00ba as cousas trocaron tras a remontada que os Heat fixeron de 13 puntos nos \u00faltimos 6 minutos do \u00faltimo cuarto, cando Dallas xa cantaba o 3-0. Liderados por Wade, que anotou 42 puntos e capturou 13 rebotes, e que se converteu no grande heroe que permitiu a Miami Heat remontar e ga\u00f1ar 98-96.\nWade igualou a s\u00faa mellor marca en puntos na fase final e estableceu unha nova en rebotes, ademais xurdiu con canastras decisivas na reacci\u00f3n dos Heat, que a oito minutos e medio do final perd\u00edan por doce puntos, 83-71.\n\u00c9xito semellante se viviu no 4\u00ba partido, onde Dwyane Wade esqueceu a lesi\u00f3n no xeonllo esquerdo e volveu exhibirse con 36 puntos na vitoria (98-74) que supo\u00f1\u00eda o 2-2 na final. Xunto con Wade, O'Neal e Posey foron os outros dous grandes protagonistas do triunfo con 17 puntos e 13 rebotes, e 15 puntos e 10 rebotes, respetivamente.\n Mourning era outra das claves do bo facer dos Heat, o veterano pivote viviu unha segunda xuventude e daba minutos de descanso de calidade a O'Neal. En 13 minutos, achegou 4 puntos, 6 rebotes e 3 tap\u00f3ns. Este encontro foi o partido n\u00famero 100 en playoffs da s\u00faa historia.\nPor terceira vez consecutiva as actuaci\u00f3ns de Wade, que anotou 43 puntos, fixeron pos\u00edbel que Miami Heat superase un marcador adverso para ga\u00f1ar na pr\u00f3rroga por 101-100 aos Mavs no 5\u00ba partido da final.\nWade, que estableceu a s\u00faa mellor marca individual na fase final, anotou os dous puntos da vitoria dende a li\u00f1a de persoal con 1,9 segundos para que rematase a pr\u00f3rroga, que tam\u00e9n forzou cando acadou o empate a 93-93 con 2,8 segundos para finalizar o tempo de xogo. En referencia a eses 2 tiros libres Wade dixo:\nO \u00fanico equipo que previamente ga\u00f1ara 3 partidos consecutivos na casa nunha Final foron os Pistons nas Finais de 2004, dende que se instaurara o formato 2-3-2 en 1985.\nNo 6\u00ba encontro, de volta a Dallas, Miami rematou unha gran final co t\u00edtulo de campi\u00f3n da NBA, por primeira vez na s\u00faa historia. Dwyane Wade con 36 puntos, inclu\u00eddos catro nos derradeiros 26 segundos, 10 rebotes e 5 asistencias, liderou por en\u00e9sima vez na tempada o ataque de Miami para vencer por 92-95 e alzarse con MVP das Finais. Wade obtivo unhas medias nas Finais de 34,7 puntos (con 47% en tiros de campo) e 7,8 rebotes por partido.\nXunto a Wade, Haslem (17 puntos e 10 rebotes), Walker (14-11), Mourning (que en 14 minutos, acadou 8 puntos, 6 rebotes e 5 tap\u00f3ns, o substituto perfecto aos problemas de faltas de Shaq) e Posey (cunha tripla demoledora que lle deu aos Heat unha vantaxe parcial de 81-87 decisiva) foron as claves do triunfo.\nO'Neal, que ga\u00f1ou o seu cuarto t\u00edtulo, non tivo a s\u00faa mellor noite e quedou en 9 puntos e 12 rebotes. Mourning, pola s\u00faa parte, v\u00eda conseguido o so\u00f1o do anel, tras tantos anos na franqu\u00eda.\n2006-07: Un ano de lesi\u00f3ns.\nMiami comezou de maneira horrorosa a tempada, caendo ante os Chicago Bulls por 42 puntos de diferenza, 66-108. A peor derrota coma locais de toda a s\u00faa historia e, sen d\u00fabida, a peor diferenza dun campi\u00f3n no seu primeiro encontro. Shaquille O'Neal mancouse ao pouco de comezar a tempada por unha lesi\u00f3n no xeonllo dereito, que lle obrigou a perderse 42 partidos. Walker e Payton xa ti\u00f1an moi pouco que ofrecer e o seu rendemento diminu\u00edu moito, o que motivou o crecemento dalg\u00fans xogadores que antes non contaban moito coma Jason Kapono e Dorell Wright.\nA primeira metade da tempada foi arrepiante. Pat Riley deixou o cargo de adestrador para tomar un tempo de descanso, no cal aproveitou para someterse a unha operaci\u00f3n cir\u00farxica que lle axudou a superar as molestias que padec\u00eda no xeonllo e cadeira dereita. Wade mancouse do pulso, o que lle mantivo f\u00f3ra 31 partidos, mentres que James Posey e Antoine Walker foron suspendidos tras non superar un exame m\u00e9dico cuxos niveis de graxa corporal superaban os par\u00e1metros do equipo. As\u00ed, Rothstein, t\u00e9cnico interino de Miami p\u00faxose a cargo do equipo e Eddie Jones foi fichado de novo despois de sa\u00edr dos Memphis Grizzlies. O'Neal volveu \u00e1s canchas en xaneiro, e Riley regresou na segunda metade da tempada.\nCando semellaba que peor non pod\u00edan ir as cousas en Miami, o 21 de febreiro nun encontro fronte aos Houston Rockets, a Wade se lle disloc\u00f3 o ombreiro esquerdo. En vez de recorrer \u00e1 operaci\u00f3n, Wade optou pola rehabilitaci\u00f3n coa esperanza de volver para os playoffs. A recuperaci\u00f3n do xogador foi exitosa e Wade regresou ao equipo o 9 de abril de 2007 fronte aos Charlotte Bobcats. Pero \u00e1 estrela dos Heat se lle v\u00eda falto de forma, coma el mesmo reco\u00f1oceu. Despois da lesi\u00f3n de Wade, moitos predixeron, incluso, que os Heat se \u00edan quedar f\u00f3ra de playoffs. Predicci\u00f3ns que rapidamente foron desbotadas despois de que os Heat lograran unha xeira de 9 triunfos consecutivos na primeira quincena de marzo de 2007, e unha xeira de 14 triunfos consecutivos na casa.\nShaquille O'Neal foi a raz\u00f3n principal do rexurdimento dos Heat, xa que recuperara o seu mellor baloncesto da tempada e est\u00e1base a converter na ameaza ofensiva que necesitaban os Heat para volver ser determinantes. Pouco despois da volta de Wade, o av\u00f3 de O'Neal faleceu, perd\u00e9ndose este dous partidos. Ademais, Haslem e Payton sufriron sendas lesi\u00f3ns, que no caso do base lle prohibiron estar nos playoffs. Pese a estar sen Wade o equipo asinou un 16-7 en ausencia do escolta que lle valeu para asegurar o s\u00e9timo t\u00edtulo de divisi\u00f3n. O balance final foi de 44-38, e en playoffs tocaba enfrontarse, coa vantaxe de campo a favor, aos Chicago Bulls.\nCon todo, de nada serviu esa suposta vantaxe de campo xa que os Bulls pasaron por enriba de Miami por un contundente 4-0. Miami converteuse no primeiro equipo dende 1957 que defendendo o t\u00edtulo ca\u00eda na primeira rolda sen ga\u00f1ar nin un partido. St. Louis, por aquel ent\u00f3n, barreu por 3-0 a Minneapolis. E Chicago tam\u00e9n se converteu no primeiro en eliminar os campi\u00f3ns defensores na primeira rolda da fase final dende que no 2000 o fixeran os Suns cos Spurs. Ironicamente, o adestrador que dirixiu aos Suns foi o mesmo que ocupaba o banco dos Bulls, Scott Skiles. Esta derrota tam\u00e9n supuxo a primeira derrota por 4-0 sufrida por Miami.\n2007-08: Shaq desp\u00eddese.\nTras a decepcionante tempada 2006-07, Miami, no canto de reconstru\u00edr, comezou con intenci\u00f3ns de volver ao m\u00e1is alto. No draft de 2007 elixiron a Jason Smith no posto n\u00famero 20 para traspasalo despois polo n\u00famero 21, Daequan Cook. Na 2\u00aa rolda tam\u00e9n traspasaron a s\u00faa elecci\u00f3n, o bosn\u00edaco Stanko Barac, aos Indiana Pacers por unha futura 2\u00aa rolda. Miami perdeu a Jason Kapono e a James Posey, que marcharon aos Toronto Raptors e aos Boston Celtics, respetivamente. Miami necesitaba un base con urxencia e conseguiu a Smush Parker, que non melloraba moito o que hab\u00eda, e ao veterano escolta Penny Hardaway, que volv\u00eda atoparse con Shaq despois da s\u00faa exitosa etapa en Orlando. Por\u00e9n, Hardaway, xa moi veterano, foi cortado en decembro. Miami tam\u00e9n conseguiu traer de volta a Ricky Davis, nun intercambio no que conseguiu tam\u00e9n a Mark Blount e enviou aos Minnesota Timberwolves a Antoine Walker, Wayne Simien, Michael Doleac e unha 1\u00aa rolda condicionada. Ricky chegou para ser a 3\u00aa opci\u00f3n en ataque tras Dwyane Wade e Shaquille O'Neal, pero as circunstancias que lle depararon aos Heat foron ben distintas.\nO 19 de decembro de 2007 durante o primeiro cuarto do encuentro fronte aos Atlanta Hawks, Mourning esgazouse o tend\u00f3n do xeonllo dereito e, pese \u00e1 insistencia dos m\u00e9dicos, non deixou que o retiraran en padiola, chegando a comentar que esa non era a maneira na que imaxinaba sa\u00edr dunha cancha por \u00faltima vez na su\u00e1 traxectoria. Non obstante, o xogador iniciou un proceso de recuperaci\u00f3n durante 2008, coa intenci\u00f3n de seguir xogando outra tempada m\u00e1is se o corpo llo permit\u00eda e desquitarse do golpe sufrido na tempada da s\u00faa despedida. Mourning non volver\u00eda xogar, e os Heat retiraron o seu dorsal n\u00famero 33.\nO 5 de febreiro de 2008, ESPN publicou que Miami estaba interesado en traspasar a Shaquille O'Neal, contrario \u00e1 opini\u00f3n de Pat Riley un mes antes dicindo que os Heat non ti\u00f1an intenci\u00f3n de traspasar ao 13 veces all-star. Un d\u00eda despois, Miami traspasou a O'Neal aos Phoenix Suns por Shawn Marion e Marcus Banks, po\u00f1endo fin \u00e1 etapa de Wade e Shaq.\nO 19 de marzo de 2008, Miami foi ridiculizado polos Toronto Raptors ao caer 96-54, no que \u00e9 a terceira peor derrota da historia da NBA durante a era do reloxo de posesi\u00f3n. A esta nefasta marca lle seguiu a de menos canastras anotadas con 17 nun encontro disputado ante os Boston Celtics o 30 de marzo.\n2008-2010: Reconstruci\u00f3n.\nO 20 de maio do 2008, os Heat obte\u00f1en a 2\u00aa elecci\u00f3n no draft da NBA coma resultado do sorteo previo, o \"NBA Draft Lottery\". Ti\u00f1an pensado escoller ao \u00e1-pivote Michael Beasley, ao base Derrick Rose ou ao escolta O.J. Mayo. Xusto despois do sorteo, Pat Riley suxeriulle ao equipo que escoitase algunha oferta para a segunda elecci\u00f3n. Por\u00e9n, deixou claro que a oferta ti\u00f1a que ser o suficientemente boa para que Miami puidera considerala, coma por exemplo o traspaso de Kevin Garnett a Boston no ver\u00e1n de 2007.\nO 26 de xu\u00f1o do 2008, os Chicago Bulls escolleron, tal e coma estaba previsto, a Derrick Rose, deixando a Beasley para ser elixido polos Heat. Na segunda rolda, coa elecci\u00f3n n\u00famero 52, os Heat escolleron a Darnell Jackson, de Kansas. Os Heat anunciaron que acordaran un traspaso de d\u00faas das s\u00faas tres elecci\u00f3ns da segunda rolda do draft do 2009 aos Minnesota Timberwolves, a cambio do base de Kansas Mario Chalmers, quen liderou a Kansas cara o campionato da NCAA, inclu\u00edndo unha tripla que mandou o partido \u00e1 prorroga. M\u00e1is tarde anunciouse tam\u00e9n que os dereitos de Darnell Jackson foran traspasados aos Cleveland Cavaliers, a cambio das s\u00faas d\u00faas elecci\u00f3ns da segunda rolda do draft do 2009.\nEn xullo, o per\u00edodo de axentes libres comezara, e co l\u00edmite salarial limitado, os Heat asinaron a James Jones coma especialista en triplas do equipo. Coas adquisici\u00f3ns de Yakhouba Diawara e Jamaal Magloire, o equipo ga\u00f1ar\u00eda en profundidade e en experiencia.\nO 29 de setembro do 2008, Randy Pfund renunciou ao cargo de Director Xeral, e Pat Riley tomou o seu relevo. Catro d\u00edas despois, os Heat asinaron ao base Shaun Livingston, procedente de Los Angeles Clippers.\nO 5 de novembro do 2008, o \"rookie\" Mario Chalmers conseguiu unha nova marca da franqu\u00eda, ao conseguir 9 roubos nun encontro ante os Philadelphia 76ers. Esta marca superaba a antiga que posu\u00eda Tim Hardaway, de m\u00e1is roubos de bal\u00f3n conseguidos por un rookie nos 21 anos de historia dos Heat.\nO 13 de febreiro de 2009, os Heat traspasaban a Shawn Marion e a Marcus Banks aos Toronto Raptors, a cambio do pivote Jermaine O'Neal e o aleiro Jamario Moon. Ata ese momento xa se rumoreara unha pos\u00edbel adquisici\u00f3n de O'Neal, coma tam\u00e9n de Amare Stoudamire e Carlos Boozer. Este intercambio deb\u00edase \u00e1s lagoas que ti\u00f1a o equipo no poste baixo. O 3 de abril do 2009, os Miami Heat conseguiron unha praza nos playoffs grazas a unha vitoria ante os Charlotte Bobcats. Os Heat convert\u00e9ronse no primeiro equipo dende os San Diego Rockets na tempada 1968-69, en pasar de 15 vitorias nunha tempada, a clasificarse para os playoffs na seguinte. Nos playoffs, foron eliminados na primeira rolda ante os Atlanta Hawks, cun marcador de 4-3. Dwyane Wade liderou a liga en anotaci\u00f3n con 30.2 puntos por partido, convert\u00e9ndose no primeiro xogador da franqu\u00eda en conseguilo.\nOs Heat comezaron a tempada 2009-2010 cun 7-1 nos primeiros 8 partidos, pero foron irregulares nos seguintes partidos, e ti\u00f1an unha marca de 35-34 nos primeiros 69 partidos. O 5 de xaneiro de 2010, os Heat traspasaron a Chris Quinn aos New Jersey Nets a cambio dunha elecci\u00f3n da segunda rolda do draft de 2012, o cal permitiu ao equipo asinar ao base Rafer Alston, que fora cortado pouco tempo antes. O equipo mellorou, e fixo unha marca de 12-1 nos \u00faltimos 13 partidos, conseguindo as\u00ed a 5\u00aa praza no Leste, cunha marca final de 47-35 e mellorando por segunda tempada consecutiva. Os Heat perderon na primeira rolda da Conferencia Leste por 4-1 contra os Boston Celtics.\nXogadores e adestradores.\nDorsais retirados.\nOs Heat retiraron cinco dorsais, pero s\u00f3 catro deles pertenceron a xogadores que xogaron para a franqu\u00eda. O primeiro dorsal en retirarse foi o de Michael Jordan, que nunca xogou para Miami. Pat Riley retirou o 23 de Jordan antes do seu \u00faltimo partido en Miami na tempada 2002-03 como tributo \u00e1 s\u00faa traxectoria deportiva. Miami retirou o n\u00famero 33 de Alonzo Mourning durante unha cerimonia no descanso dun partido, o 30 de marzo de 2009. Durante a tempada 2005-06, a organizaci\u00f3n honrou ao quarterback dos Miami Dolphins, Dan Marino, que ti\u00f1a o n\u00famero 13, polas s\u00faas contribuci\u00f3ns ao equipo de f\u00fatbol americano da cidade.\nO 28 de outubro de 2009, o n\u00famero 10 de Tim Hardaway foi retirado no primeiro partido da tempada 2009-10 contra os New York Knicks.\nLogros e premios.\nGalard\u00f3ns individuais.\nMVP da Tempada da NBA\nMVP das Finais de Conferencia da NBA\nMVP das Finais da NBA\nXogador Defensivo do Ano da NBA\nXogador M\u00e1is Mellorado da NBA\nSexto Home do Ano da NBA\nAdestrador do Ano da NBA\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro Equipo de Rookies da NBA\nSegundo Equipo de Rookies da NBA\nPrimeiro Equipo Defensivo da NBA\nSegundo Equipo Defensivo da NBA\nAll-Star Weekend da NBA.\nParticipaci\u00f3ns no All-Star Game da NBA\nAdestradores do All-Star Game\nMVP do All-Star Game da NBA\nCampi\u00f3n do Concurso de Habilidades do All-Star\nCampi\u00f3n do Concurso de Triplas do All-Star\nCampi\u00f3n do Concurso de Mates do All-Star"}
{"id": "102643", "revid": "736", "url": "https://gl.wikipedia.org/wiki?curid=102643", "title": "Gall\u00e6cia", "text": ""}
{"id": "102646", "revid": "1131", "url": "https://gl.wikipedia.org/wiki?curid=102646", "title": "Galer\u00eda de imaxes de Boente, Arz\u00faa", "text": "Santiago de Boente \u00e9 unha parroquia que se localiza no leste do concello de Arz\u00faa."}
{"id": "102649", "revid": "1131", "url": "https://gl.wikipedia.org/wiki?curid=102649", "title": "Galer\u00eda de imaxes de Dombod\u00e1n, Arz\u00faa", "text": "San Cristovo de Dombod\u00e1n \u00e9 unha parroquia que se localiza no sur do concello de Arz\u00faa."}
{"id": "102654", "revid": "2248", "url": "https://gl.wikipedia.org/wiki?curid=102654", "title": "Thoreau", "text": ""}
{"id": "102655", "revid": "1131", "url": "https://gl.wikipedia.org/wiki?curid=102655", "title": "American Airlines Arena", "text": "O American Airlines Arena \u00e9 un pavill\u00f3n deportivo situado no centro de Miami, Florida. \u00c9 usado para partidos de baloncesto e para concertos. Foi constru\u00eddo para substitu\u00edr o Miami Arena. \u00c9 a casa dos Miami Heat da NBA e tam\u00e9n foino do Miami Sol da WNBA dende o ano 2000 ata o 2002.\nAmerican Airlines mercou os dereitos do nome do pavill\u00f3n en 1999, tralo pago de 42 mill\u00f3ns de d\u00f3lares, por 20 anos."}
{"id": "102656", "revid": "25871", "url": "https://gl.wikipedia.org/wiki?curid=102656", "title": "How to Use Sexy", "text": "How to Use Sexy \u00e9 o cuarto \u00e1lbum da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 19 de setembro do ano 2007 baixo o selo Piccolo Town e producido por Tsunku. Tivo d\u00faas edici\u00f3ns: unha edici\u00f3n normal que inclu\u00eda unicamente un CD e outra limitada que ademais de CD inclu\u00eda un DVD. Alcanzou a sexta posici\u00f3n nas listas de Oricon no seu primeiro d\u00eda a venda, alcanzando unhas vendas finais de 14.996 unidades."}
{"id": "102657", "revid": "25871", "url": "https://gl.wikipedia.org/wiki?curid=102657", "title": "Ai no Bakayarou", "text": " \u00e9 o primeiro single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 28 de marzo do ano 2001 baixo o selo Zetima e producido por Tsunku. Cando se lanzou este single Goto a\u00ednda era membro do grupo Morning Musume. T\u00f3dalas canci\u00f3ns foron escritas e compostas por Tsunku."}
{"id": "102658", "revid": "25871", "url": "https://gl.wikipedia.org/wiki?curid=102658", "title": "Afurechau...Be in Love", "text": " \u00e9 o segundo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 19 de setembro do ano 2001 baixo o selo Zetima e producido por Tsunku.\nNo primeiro disco de Goto, \"Makking Gold 1\", inclu\u00eduse un remix da canci\u00f3n do single, titulado \"Afurechau... Be In Love (A Passionate Mix)\". Ademais, unha versi\u00f3n m\u00e1is lenta desta canci\u00f3n, arranxada por Yuichi Takahashi \u00e9 etiquetada como \"Premium Version\", inclu\u00eduse no primeiro recompilatorio da cantante \"Goto Maki Premium Best 1\"."}
{"id": "102659", "revid": "34155", "url": "https://gl.wikipedia.org/wiki?curid=102659", "title": "Ademuz", "text": "Ademuz \u00e9 un concello valenciano situado no interior da provincia de Valencia. Ademuz \u00e9 a capital da comarca do Rinc\u00f3n de Ademuz, un exclave valenciano rodeado completamente por terras de Arag\u00f3n e de Castela-A Mancha.\nXeograf\u00eda.\nEmprazada en chanzos nas pronunciadas vertentes da monta\u00f1a dos Zafranares. Por esa causa, esta vila ten como caracter\u00edstica particular unhas longas e estreitas r\u00faas en pendente, que comunican entre elas por canell\u00f3ns, e r\u00faas m\u00e1is estreitas, moitas sendo escaleiradas, mentres as casas parecen superpo\u00f1erse as unhas \u00e1s outras. O pobo goza dunha magn\u00edfica vista da Veiga do Turia, como xa describiu o bot\u00e1nico Cavanilles \u00e1 finais do s\u00e9culo XVIII, ao seu paso por esta vila.\nDemograf\u00eda.\nDende a d\u00e9cada de 1940 do s\u00e9culo XX a emigraci\u00f3n despoxou de habitantes a Ademuz. Os veci\u00f1os march\u00e1banse cara grandes centros industriais como Barcelona ou Valencia. Tam\u00e9n foi significativa a emigraci\u00f3n temporal cara as vendimas de Francia.\nActualmente a tendencia negativa inv\u00e9rtese pola chegada de emigrantes provenientes principalmente do Magreb ou de Roman\u00eda.\nHistoria.\nO castelo musulm\u00e1n de \"Al-Dam\u00fas\" foi conquistado polos cristi\u00e1ns en 1210, sendo recuperado polos musulm\u00e1ns, at\u00e9 que foi definitivamente reconquistado polo rei Xaime I en 1259, que o inclu\u00edu entre as terras do Reino de Valencia.\nAdemuz tivo importancia estrat\u00e9xica durante a Idade Media, pois o val do r\u00edo Turia que serve de paso a Arag\u00f3n, ba\u00f1a Ademuz. Unha das m\u00e1is antigas li\u00f1axes da zona foi o dos Blasco."}
{"id": "102660", "revid": "92340", "url": "https://gl.wikipedia.org/wiki?curid=102660", "title": "Betje Wolff", "text": "Betje Wolff, nada en Vlissingen o 24 de xullo de 1738 e finada na Haia o 5 de novembro de 1804, foi unha escritora holandesa.\nTraxectoria.\nNaceu como Elizabeth Bekker mais o casar o 18 de novembro de 1759 Adriaan Wolff, como era costume, adoptou o seu apelido. En 1763 publicou a s\u00faa primeira colecci\u00f3n de relatos en 1763 \"Bespiegelingen over het genoegen\". In 1777, logo da morte do seu home, mudouse \u00e1 casa da s\u00faa amiga e tam\u00e9n escritora Aagje Deken, elas as d\u00faas van publicar conxuntamente varias novelas que gozaron dunha gran popularidade nos Pa\u00edses Baixos: \"Historie van mejuffrouw Sara Burgerhart\" (1782) e \"Historie van den heer Willem Leevend\" (1784).\nPolas s\u00faas simpat\u00edas cos patriotas, opostos a Guillerme V de Orange-Nassau tiveron que se exiliar en Tr\u00e9voux na Borgo\u00f1a en 1788, publicando \u00f3 ano seguinte \"Wandelingen door Bourgogne\". Durante a Revoluci\u00f3n Francesa houberon morrer na guillotina pero conseguiron escapar. En 1795 volveron a Holanda, residindo na Haia ata o seu pasamento."}
{"id": "102662", "revid": "56817", "url": "https://gl.wikipedia.org/wiki?curid=102662", "title": "Wolff", "text": "Wolff \u00e9 un apelido de orixe xerm\u00e1nica, l\u00e9vano entre outros:"}
{"id": "102663", "revid": "88215", "url": "https://gl.wikipedia.org/wiki?curid=102663", "title": "Hubert Neuper", "text": "Hubert Neuper, nado o 29 de setembro de 1960 en Bad Aussee, \u00e9 un antigo saltador de esqu\u00ed austr\u00edaco.\nVencedor do Torneo dos Catro Trampol\u00edns e a Copa do Mundo na temporada 1979/1980. Nas Olimpiadas de Inverno de 1980 en Lake Placid ga\u00f1ou a medalla de prata en trampol\u00edn grande individual. Neuper tam\u00e9n levou unha medalla de prata en salto grande por equipos no Campionato do Mundo de Esqu\u00ed N\u00f3rdico de 1982 en Oslo.\nDespois de retirarse da alta competici\u00f3n traballou como piloto \u00f3 tempo que dirix\u00eda unha escola de esqu\u00ed en Bad Mitterndorf, Austria. Entre 1997 e 2000 foi director da \u00d6sterreichische Sporthilfe. En 2003 publicou a s\u00faa autobiograf\u00eda titulada \"Fatline\". Hubert foi tam\u00e9n representante do Consello Consultivo da ORF polo FP\u00d6"}
{"id": "102665", "revid": "43327", "url": "https://gl.wikipedia.org/wiki?curid=102665", "title": "Neuper", "text": "Neuper \u00e9 un apelido alem\u00e1n, l\u00e9vano entre outros:"}
{"id": "102672", "revid": "98629", "url": "https://gl.wikipedia.org/wiki?curid=102672", "title": "Iurii Krymov", "text": "Iurii Krymov, nado en 1908 e finado en 1941, foi un escritor sovi\u00e9tico.\nTraxectoria.\nNaceu como Iurii Belkemishev en San Petersburgo nunha familia de escritores. Estudou na Universidade Estatal de Moscova. Traballou nun estaleiro do Mar Caspio e en 1938 publicou \"\u0422\u0430\u043d\u043a\u0435\u0440 \u0414\u0435\u0440\u0431\u0435\u043d\u0442\" (O maquinista do Derbent). Escribiu tam\u00e9n ensaios e artigos de guerra. Morreu o 20 de novembro de 1940 nunha acci\u00f3n b\u00e9lica durante a segunda guerra mundial."}
{"id": "102674", "revid": "1131", "url": "https://gl.wikipedia.org/wiki?curid=102674", "title": "Galer\u00eda de imaxes da capela da illa da Toxa", "text": "A capela da illa da Toxa est\u00e1 recuberta de cunchas de vieira."}
{"id": "102675", "revid": "1131", "url": "https://gl.wikipedia.org/wiki?curid=102675", "title": "Galer\u00eda de imaxes da illa da Toxa", "text": "A illa da Toxa \u00e9 unha pequena illa situada nas R\u00edas Baixas (R\u00eda de Arousa) pertencente ao concello do Grove."}
{"id": "102677", "revid": "56817", "url": "https://gl.wikipedia.org/wiki?curid=102677", "title": "Krimov", "text": "Krymov \u00e9 un apelido ruso, l\u00e9vano entre outros"}
{"id": "102682", "revid": "1131", "url": "https://gl.wikipedia.org/wiki?curid=102682", "title": "Galer\u00eda de imaxes da illa de Ons", "text": "A illa de Ons forma parte dun pequeno arquip\u00e9lago formado por illas e illotes que se atopa na entrada da r\u00eda de Pontevedra. Pertence \u00f3 concello de Bueu."}
{"id": "102683", "revid": "1131", "url": "https://gl.wikipedia.org/wiki?curid=102683", "title": "Galer\u00eda de imaxes das illas C\u00edes", "text": "As illas C\u00edes est\u00e1n situadas na r\u00eda de Vigo."}
{"id": "102684", "revid": "1131", "url": "https://gl.wikipedia.org/wiki?curid=102684", "title": "Galer\u00eda de imaxes do Parque Nacional das Illas Atl\u00e1nticas", "text": "O Parque nacional das Illas Atl\u00e1nticas converteuse o 13 de xu\u00f1o do 2002 no primeiro Parque Nacional de Galiza."}
{"id": "102687", "revid": "1131", "url": "https://gl.wikipedia.org/wiki?curid=102687", "title": "Galer\u00eda de imaxes da illa de Tambo", "text": "Imaxes da illa de Tambo, no fondo da r\u00eda de Pontevedra, concello de Poio."}
{"id": "102688", "revid": "25871", "url": "https://gl.wikipedia.org/wiki?curid=102688", "title": "Te o Nigitte Arukitai", "text": "\"Te o Nigitte Arukitai\" \u00e9 o terceiro single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 9 de maio do ano 2002 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "102689", "revid": "1131", "url": "https://gl.wikipedia.org/wiki?curid=102689", "title": "Pena", "text": ""}
{"id": "102690", "revid": "89787", "url": "https://gl.wikipedia.org/wiki?curid=102690", "title": "John Aniston", "text": "John Aniston (en grego: \u0393\u03b9\u03ac\u03bd\u03bd\u03b7\u03c2 \u0391\u03bd\u03b1\u03c3\u03c4\u03b1\u03c3\u03ac\u03ba\u03b7\u03c2), nado como Yannis Anastassakis en Creta o 24 de xullo do 1933 e finado o 11 de novembro de 2022, foi un actor grego-americano, pai da actriz Jennifer Aniston.\nTraxectoria.\nVida persoal.\nFillo de Stella e Anthony Anastassakis, o seu pai mudou o seu nome \u00f3 emigraren \u00f3s Estados Unidos cando el ti\u00f1a dous anos de idade, e os seus pais, abriron un restaurante en Chester, Pensilvania. Ten d\u00faas irm\u00e1s e era membro da fraternidade Alpha Chi Rho.\nGraduouse na Universidade Estatal de Pensilvania cunha licenciatura en Artes Teatrais. Serviu na Armada dos Estados Unidos coma oficial de intelixencia en servizo activo en Panam\u00e1 e m\u00e1is tarde na reserva, alcanzando o rango de Tenente Comandante.\nTivo \u00e1 s\u00faa filla, Jennifer Aniston, coa s\u00faa primeira esposa, Nancy Dow (de quen se divorciou m\u00e1is tarde), e tam\u00e9n ten un fillo, Alexander, da s\u00faa segunda esposa, Sherry Rooney Aniston. O seu mellor amigo era o falecido actor Telly Savalas.\nA s\u00faa carreira.\nAniston comezou vendendo aspriadores a domicilio porque non ga\u00f1aba cartos como actor. O seu mellor amigo, Telly Savalas, d\u00e1balle alg\u00fan traballo como o fixo en Kojak. Apareceu en telenovelas case continuamente dende 1975, cando se incorporou \u00f3 elenco de \"Love of Life\" como Eddie Aleata, serie que deixou en 1978 para interpretar o novo amor de Mary Stuart, Martin Tourneur, en \"Search for Tomorrow\", desempe\u00f1ou ese papel at\u00e9 1984. Incorporouse \u00f3 elenco \"Days of our Lives\" como Victor Kiriakis en 1985, mantendo ese papel ata a s\u00faa morte.\nTam\u00e9n fixo cameos nas series \"Gilmore Girls\" e en \"My Big Fat Greek Life\"."}
{"id": "102692", "revid": "25871", "url": "https://gl.wikipedia.org/wiki?curid=102692", "title": "Yaruki! It's Easy", "text": " \u00e9 o cuarto single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 21 de agosto do ano 2002 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "102694", "revid": "22570", "url": "https://gl.wikipedia.org/wiki?curid=102694", "title": "A Forcamuniz, Os Vilares, Guitiriz", "text": "A Forcamuniz \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "102695", "revid": "85894", "url": "https://gl.wikipedia.org/wiki?curid=102695", "title": "A Pena Fachada, Os Vilares, Guitiriz", "text": "A Pena Fachada \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 4 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 15 habitantes."}
{"id": "102696", "revid": "1131", "url": "https://gl.wikipedia.org/wiki?curid=102696", "title": "Galer\u00eda de imaxes da illa de S\u00e1lvora", "text": "A illa de S\u00e1lvora est\u00e1 situada na boca da r\u00eda de Arousa. Pertence \u00e1 parroquia do Carmen de Agui\u00f1o, Ribeira."}
{"id": "102697", "revid": "22570", "url": "https://gl.wikipedia.org/wiki?curid=102697", "title": "A Reboira, Os Vilares, Guitiriz", "text": "A Reboira \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 36 habitantes no ano 2007 segundo datos do Instituto Galego de Estat\u00edstica dos cales eran 17 homes e 19 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 40 habitantes."}
{"id": "102698", "revid": "85894", "url": "https://gl.wikipedia.org/wiki?curid=102698", "title": "A Ribeira, Os Vilares, Guitiriz", "text": "A Ribeira \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 3 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "102700", "revid": "2338", "url": "https://gl.wikipedia.org/wiki?curid=102700", "title": "A Tolda, Os Vilares, Guitiriz", "text": "A Tolda \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 6 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "102702", "revid": "85894", "url": "https://gl.wikipedia.org/wiki?curid=102702", "title": "As Costoiras, Os Vilares, Guitiriz", "text": "As Costoiras \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o Instituto Galego de Estat\u00edstica en 2007 ti\u00f1a dous habitantes (un home e unha muller), un menos ca en 2000."}
{"id": "102703", "revid": "22570", "url": "https://gl.wikipedia.org/wiki?curid=102703", "title": "Sans Toi m'Amie / Kimi to Itsumademo", "text": " \u00e9 o quinto single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 18 de decembro do ano 2002 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "102704", "revid": "22570", "url": "https://gl.wikipedia.org/wiki?curid=102704", "title": "As Reixas, Os Vilares, Guitiriz", "text": "As Reixas \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 55 habitantes no ano 2007 segundo datos do Instituto Galego de Estat\u00edstica dos cales eran 26 homes e 29 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 63 habitantes."}
{"id": "102705", "revid": "88215", "url": "https://gl.wikipedia.org/wiki?curid=102705", "title": "Jens Weissflog", "text": "Jens Weissflog, nado o 21 de xullo de 1964, \u00e9 un antigo saltador de esqu\u00ed alem\u00e1n.\nCarreira.\nWeissflog naceu en Erlabrunn, na cordal de Erzgebirge. Con dezanove anos ga\u00f1ou o Torneo dos Catro Trampol\u00edns co equipo da Rep\u00fablica Democr\u00e1tica Alem\u00e1 na tempada 1983/84, nese inverno ga\u00f1ou a Copa do Mundo combinada e m\u00e1is tarde o salto de trampol\u00edn normal nas Olimpiadas de Invierno de 1984 en Saraxevo. Durante doce anos estivo nos primeiros postos da competici\u00f3n internacional, nin a s\u00faa entrada no equipo da Alema\u00f1a unificada nin a mudanza das t\u00e9cnicas de salto da t\u00e9cnica paralela \u00f3 estilo V arredor de 1993 frearon os seus \u00e9xitos. En 1994 ga\u00f1ou dous ouros, en trampol\u00edn grande individual e por equipos nas Olimpiadas de 1994 en Lillehammer. En 1996 retirouse da competici\u00f3n tras ser o primeiro en ga\u00f1ar o Torneo dos Catro Trampol\u00edns catro veces.\nNos campionatos do Mundo de Esqu\u00ed N\u00f3rdico ga\u00f1ou dous ouros, 1985 e 1989 en trampol\u00edn individual, tres pratas, 1989 en trampol\u00edn grande individual e 1984 e 1995 en trampol\u00edn grande por equipos, e catro bronces en 1991 e 1993 en trampol\u00edn grande individual e en 1985 e 1991 en trampol\u00edn grande por equipos.\nWeissflog ga\u00f1ou o Festival de esqu\u00ed de Holmenkollen d\u00faas veces (1989 e 1990) e recibiu a medalla Holmenkollen medal en 1991 (compartida con Vegard Ulvang, Trond Einar Elden e Ernst Vettori).\nTras finalizar a s\u00faa carreira deportiva rexenta un hotel en Oberwiesenthal e \u00e9 comentarista deportivo da canle de televisi\u00f3n alem\u00e1 ZDF."}
{"id": "102706", "revid": "85894", "url": "https://gl.wikipedia.org/wiki?curid=102706", "title": "As Casas Vellas, Os Vilares, Guitiriz", "text": "As Casas Vellas \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 3 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "102707", "revid": "85894", "url": "https://gl.wikipedia.org/wiki?curid=102707", "title": "Os Ares, Os Vilares, Guitiriz", "text": "Os Ares \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 14 habitantes no ano 2007 segundo datos do Instituto Galego de Estat\u00edstica dos cales eran 9 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "102709", "revid": "85894", "url": "https://gl.wikipedia.org/wiki?curid=102709", "title": "Os Ramos, Os Vilares, Guitiriz", "text": "Os Ramos \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 34 habitantes no ano 2007 segundo datos do Instituto Galego de Estat\u00edstica dos cales eran 18 homes e 16 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 39 habitantes."}
{"id": "102713", "revid": "23204", "url": "https://gl.wikipedia.org/wiki?curid=102713", "title": "Pierre Belain d'Esnambuc", "text": "Pierre Belain d\u2019Esnambuc (1585-1636) foi un filibusteiro franc\u00e9s.\nPierre era o terceiro fillo de Nicolas Blain, se\u00f1or de Quenouville e de Esnambuc, recibiu o bautismo o 9 de marzo de 1585 na igrexa de Allouville-Bellefosse, en Normand\u00eda.\nDe natureza aventureira, perseguiu gale\u00f3ns espa\u00f1ois e tomou posesi\u00f3n da illa de San Cristovo en 1625, de volta en Francia recibiu do cardeal Richelieu o privilexio de colonizar as illas non ocupadas polos cristi\u00e1ns, para o que funda nese ano a \"Compa\u00f1\u00eda das Illas de San Cristovo\" que se transforma en 1635 na \"Compa\u00f1\u00eda das Illas de Am\u00e9rica\". Entre 1625 e 1635 ocupou as illas de Martinica, Tortuga, Guadalupe, San Cristovo e Marie-Galante. En 1635 viaxou a Martinica cun cento de colonos franceses para establecer plantaci\u00f3ns de cana de azucre."}
{"id": "102714", "revid": "89787", "url": "https://gl.wikipedia.org/wiki?curid=102714", "title": "Miguel Cadenas", "text": "Miguel \u00c1ngel Cadenas Sobreira, nado en Ourense, o 11 de abril de 1947, \u00e9 un xu\u00edz galego.\nTraxectoria.\nAprobou as oposici\u00f3ns a xu\u00edz en 1974 e foi destinado ao xulgado de primeira instancia do Barco. En 1976 \u00e9 destinado a Ribadavia, e tres anos m\u00e1is tarde, en 1979 ascende a maxistrado e oc\u00fapase de procesos laborais en tribunais do social primeiro en Burgos, logo en Vigo e logo en Oviedo. En 1986 \u00e9 nomeado presidente da Audiencia provincial de Ourense, e en 1989 pasa \u00e1 audiencia da Coru\u00f1a. En 1995 toma posesi\u00f3n como presidente da sala do social do Tribunal Superior de Xustiza de Galicia, posto que ocupa ata 2008, cando \u00e9 designado como presidente dese tribunal, o m\u00e1is alto \u00f3rgano xudicial de Galicia. Tomou posesi\u00f3n deste novo destino o 19 de febreiro de 2009.\nTam\u00e9n \u00e9 profesor das universidades de Santiago e da Coru\u00f1a. \u00c9 membro da asociaci\u00f3n de xu\u00edces Jueces para la Democracia."}
{"id": "102718", "revid": "736", "url": "https://gl.wikipedia.org/wiki?curid=102718", "title": "I Concilio de Braga", "text": ""}
{"id": "102720", "revid": "23204", "url": "https://gl.wikipedia.org/wiki?curid=102720", "title": "Nancy Dow", "text": "Nancy Dow, nada o 22 de xullo do 1936 e finada o 25 de maio de 2016, foi unha actriz que apareceu nun breve grupo de filmes e foi a primeira esposa de John Aniston e \u00e9 a nai de Jennifer Aniston.\nBiofgraf\u00eda.\nDow naceu na cidade de Nova York, filla de Louise Grieco (o seu nome de solteira) e Gordon McLean Dow. Ela estaba casada co actor grego John Aniston e tam\u00e9n \u00e9 a nai da actriz Jennifer Aniston, ga\u00f1adora dos premios Emmy e Golden Globe. Ela \u00e9 a irm\u00e1 cativa de Joan Dow e Jean Dow, e a irm\u00e1 meirande de Linda Dow, Martha Dow e Sally Dow. Ela \u00e9 tam\u00e9n a nai de John T. Melick.\nA nai de Dow foi italiana e o seu pai era de ascendencia escocesa.\nNancy e a s\u00faa filla Jennifer Aniston mantiveron case unha d\u00e9cada sen se falaren porque ela falou da s\u00faa filla nun programa de televisi\u00f3n e m\u00e1is tarde escribiu un libro titulado \"From Mother and Daughter to Friends: A Memoir\" (\"De nai e filla a amigos\" no 1999. No ano 2005 , despois do divorcio entre Jennifer Aniston e mailo Brad Pitt, nai e filla reconcili\u00e1ronse."}
{"id": "102723", "revid": "98629", "url": "https://gl.wikipedia.org/wiki?curid=102723", "title": "Uwasa no Sexy Guy", "text": " \u00e9 o sexto single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 19 de marzo do ano 2003 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "102724", "revid": "1786", "url": "https://gl.wikipedia.org/wiki?curid=102724", "title": "Anomer\u00eda", "text": ""}
{"id": "102726", "revid": "88215", "url": "https://gl.wikipedia.org/wiki?curid=102726", "title": "Vegard Opaas", "text": "Vegard Opaas, nado o 11 de novembro de 1961 en Oslo, \u00e9 un antigo saltador de esqu\u00ed noruegu\u00e9s.\nTraxectoria.\nComezou a participar na Copa do Mundo en 1982 e conseguiu a s\u00faa primeira vitoria en 1983. Participou nas Xogos Ol\u00edmpicos de Inverno de 1984 en Saraxevo obtendo un oitavo posto en trampol\u00edn curto individual. Foi o primeiro noruegu\u00e9s en vencer, en 1987, na clasificaci\u00f3n final da Copa do Mundo de Salto de Esqu\u00ed. Nese ano tam\u00e9n ga\u00f1ou tres medallas nos Campionatos do Mundo de Esqu\u00ed N\u00f3rdico en Oberstdorf, d\u00faas pratas (trampol\u00edn grande individual e por equipos) e un bronce (trampol\u00edn curto individual). Retirouse da competici\u00f3n en 1990."}
{"id": "102728", "revid": "56817", "url": "https://gl.wikipedia.org/wiki?curid=102728", "title": "O Coto, Os Vilares, Guitiriz", "text": "O Coto \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 6 habitantes no ano 2007 segundo datos do Instituto Galego de Estat\u00edstica dos cales eran 4 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "102729", "revid": "22570", "url": "https://gl.wikipedia.org/wiki?curid=102729", "title": "O Tarrelo, Os Vilares, Guitiriz", "text": "O Tarrelo \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 3 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "102730", "revid": "85894", "url": "https://gl.wikipedia.org/wiki?curid=102730", "title": "O Mato, Os Vilares, Guitiriz", "text": "O Mato \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "102731", "revid": "85894", "url": "https://gl.wikipedia.org/wiki?curid=102731", "title": "O Laxoso, Os Vilares, Guitiriz", "text": "O Laxoso \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o Instituto Galego de Estat\u00edstica en 2007 ti\u00f1a 23 habitantes (dez homes e trece mulleres), un menos ca en 2000."}
{"id": "102732", "revid": "85894", "url": "https://gl.wikipedia.org/wiki?curid=102732", "title": "O Cancelo, Os Vilares, Guitiriz", "text": "O Cancelo \u00e9 unha aldea da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 4 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 10 habitantes.\nMoi preto desta aldea est\u00e1n o mu\u00ed\u00f1o do Bat\u00e1n e tam\u00e9n a carballeira do Cancelo onde o segundo domingo de agosto se celebra a Romar\u00eda Labrega da Chaira."}
{"id": "102733", "revid": "22570", "url": "https://gl.wikipedia.org/wiki?curid=102733", "title": "O Fagundo, Os Vilares, Guitiriz", "text": "O Fagundo \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 4 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "102736", "revid": "22570", "url": "https://gl.wikipedia.org/wiki?curid=102736", "title": "Aci\u00f3n, Os Vilares, Guitiriz", "text": "Aci\u00f3n \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 20 habitantes no ano 2007 segundo datos do Instituto Galego de Estat\u00edstica dos cales eran 12 homes e 8 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 30 habitantes."}
{"id": "102737", "revid": "85894", "url": "https://gl.wikipedia.org/wiki?curid=102737", "title": "Cibreiro, Os Vilares, Guitiriz", "text": "Cibreiro \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 4 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 12 habitantes."}
{"id": "102738", "revid": "85894", "url": "https://gl.wikipedia.org/wiki?curid=102738", "title": "Drada, Os Vilares, Guitiriz", "text": "Drada \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 19 habitantes no ano 2007 segundo datos do Instituto Galego de Estat\u00edstica dos cales eran 9 homes e 10 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 22 habitantes."}
{"id": "102739", "revid": "1308", "url": "https://gl.wikipedia.org/wiki?curid=102739", "title": "USD", "text": ""}
{"id": "102740", "revid": "1131", "url": "https://gl.wikipedia.org/wiki?curid=102740", "title": "Galer\u00eda de imaxes de Antonio Palacios Ramilo", "text": "Antonio Palacios Ramilo naceu no Porri\u00f1o o d\u00eda 8 de xaneiro de 1874 e foi un arquitecto galego."}
{"id": "102743", "revid": "98629", "url": "https://gl.wikipedia.org/wiki?curid=102743", "title": "Industria pesada", "text": "Ent\u00e9ndese por industria pesada como aquela que traballa e trata os produtos na s\u00faa orixe en gran cantidade, con exclusi\u00f3n dos agr\u00edcolas, para convertelos en produtos semielaborados e que ser\u00e1n posteriormente empregados pra fabricaci\u00f3n doutros bens destinados ao consumo final. Trata grandes cantidades de produtos brutos, pesados, para transformalos en produtos semielaborados.\nA industria metal\u00farxica ten unha gran dependencia das materias primas, esixe investimentos moi elevados e ocupa moito chan industrial.\nA industria metal\u00farxica proporciona: lingotes, forxados, tubos, pranchas de aceiro, ferro, aluminio ou outro metal con vistas a utilizalos noutras f\u00e1bricas.\nA industria qu\u00edmica \u00e9 m\u00e1is variada, xa que utiliza unha gama maior de materias primas: combustibles s\u00f3lidos, l\u00edquidos e gasosos, pirita, cal, sales, produtos vexetais e animais etc. A elaboraci\u00f3n de produtos qu\u00edmicos \u00e9 m\u00e1is complexa.\nOs produtos m\u00e1is com\u00fans son: fertilizantes, colorantes, explosivos, pl\u00e1sticos, gomas, caucho, deterxentes, aillantess, fibras artificiais, produtos fotogr\u00e1ficos, produtos farmac\u00e9uticos etc. Un tipo de industria qu\u00edmica diferenciada \u00e9 a refinar\u00eda de petr\u00f3leo."}
{"id": "102745", "revid": "5863", "url": "https://gl.wikipedia.org/wiki?curid=102745", "title": "David Belasco", "text": "David Belasco, nado en San Francisco o 25 de xullo de 1853 e finado o 14 de maio de 1931, foi un dramaturgo e director, produtor e empresario teatral estadounidense.\nTraxectoria.\nBelasco, nado en San Francisco, proced\u00eda dunha familia de xudeus sefard\u00eds procedentes de Londres que se asentaran en California durante a febre do ouro. De mozo comezou a traballar nun teatro da cidade onde fixo de case todo, desde rapaz de recados, copiar escritos ata actuar e dirixir. En 1882 trasladouse a Nova York onde foi director de escena do Madison Square Theater \u00f3 tempo que escrib\u00eda as s\u00faas propias obras teatrais. Para 1895 tivera tanto \u00e9xito que se puido converter en produtor independente.\nDurante a s\u00faa longa carreira, de 1884 a 1930, Belasco escribiu, dirixiu e produciu m\u00e1is de 100 pezas para Broadway, entre as que salientan \"Hearts of Oak\", \"The Heart of Maryland\" e \"Du Barry\". Non obstante as s\u00faas m\u00e1is co\u00f1ecidas produci\u00f3ns foron a adaptaci\u00f3n da \u00f3pera de Giacomo Puccini, \"Madame Butterfly\" para o teatro e \"The Girl of the Golden West\" da que o propio Puccini realizou unha versi\u00f3n oper\u00edstica, \"La fanciulla del West\". Realiz\u00e1ronse aproximadamente corenta filmes adaptando as s\u00faas obras, entre o que se incl\u00fae \"Seven Chances\" de Buster Keaton."}
{"id": "102746", "revid": "134311", "url": "https://gl.wikipedia.org/wiki?curid=102746", "title": "Trinquet", "text": "O trinquet \u00e9 o recinto no que se xoga \u00e1 pelota valenciana. Ent\u00e9ndese que \u00e9 o espec\u00edfico da \"Escala i corda\" e do \"Raspall\", as d\u00faas modalidades profesionais, pero os \"frares\" castellonencos, as \"galotxetes\" de Mon\u00f2ver, e o \"trinquet\" do Abdet (de 1772), tam\u00e9n reciben o nome de \"trinquets\" a pesar de seren diferentes.\nO recinto.\n\u00c9 unha pista pechada de forma rectangular e tama\u00f1o vari\u00e1bel, que oscila aproximadamente entre os 8,5 e 11 m de ancho e de 45 a 60 m de longo. T\u00f3dalas paredes est\u00e1n pintadas de branco para contrastar co negro da pelota de coiro de vaca.\nAs paredes m\u00e1is longas, denominadas \"muralles\", est\u00e1n marcadas por unhas raias verticais (os \"blaus\") numeradas do cero ao dez. Estes \"blaus\" (azuis) non te\u00f1en hoxe en d\u00eda ningunha funci\u00f3n, pero nas modalidades antigas as \"ratlles\" aproveit\u00e1banse como fitos onde se produc\u00eda a \"raia\" (v\u00e9xase Llargues).\nAs paredes m\u00e1is curtas, situadas \u00e1s costas de quen fai o \"dau\" e do equipo que \"fere\" (saca), ch\u00e1manse \"front\u00f3ns\". Te\u00f1en unha alzada de entre 4 e 6 metros. A pelota que pega nos front\u00f3ns poder\u00e1 ser xogada de rexeitamento, pero sen que pegue un segundo bote.\nPor riba dos front\u00f3ns adoitan estar as \"galer\u00edas\", unha especie de palco con chanzos para o p\u00fablico. Ademais das galer\u00edas tam\u00e9n se pode sentar nas \"llotgetes\", que tanto a de arriba como a de baixo son un espazo reducido normalmente reservado para seareiros experimentados, xa que a pelota chega a mi\u00fado e, por tanto, \u00e9 un lugar perigoso. As \"llotgetes\" fan esquina ao \"front\u00f3n\" do \"dau\" coa \"muralla\" da dereita.\nAs \"escaleiras\" son catro chanzos situados na \"muralla\" da esquerda do \"dau\". Entre todos a alzada chega aos 2 m, o primeiro deles, o que se levanta da terra, \u00e9 un pouco m\u00e1is elevado que os outros e recibe o nome de \"careta\". No Raspall toda pelota que chega \u00e1s escaleiras consid\u00e9rase inmediatamente \"parada\", o que significa que se det\u00e9n o xogo e se \"raspa\" a pelota dende o centro da pista \u00e1 altura onde se parou. Na \"Escala i corda\" a pelota pode rodar ou botar polas escaleiras e s\u00f3 estar\u00e1 \"parada\" cando o p\u00fablico, est\u00e1tico, impida o seu movemento, ent\u00f3n farase \"la caiguda d'escala\" (a ca\u00edda da escaleira).\nNas partidas de \"Escala i corda\" col\u00f3case unha \"corda\" a 1,80 m de alzada no medio do \"trinquet\", que o divide en d\u00faas metades: a do \"dau\" e a do \"rest\". Esta corda, por riba da cal debe pasar a pelota, adoita ter unha pequena rede para facilitar a visi\u00f3n e unhas campa\u00ed\u00f1as que avisan cando a pelota tocou a corda, situaci\u00f3n que \u00e9 \"falta\".\nBaixo a corda, e a rente da escaleira, hai unha laxa de cor diferente \u00e1s outras (ou un c\u00edrculo) que recibe o nome de \"llosa\" ou \"pedra\". Marca o punto onde o \"feridor\" (xogador que saca) debe botar a pelota para \"ferir\" (sacar).\nTam\u00e9n na \"Escala i corda\" \u00e9 fundamental o \"dau\", un cadrado de arredor de 3 m pintado \u00e1 terra sito na esquina das escaleiras co \"front\u00f3n\". Ao comezo de cada \"quinze\" (xogada da pelota valenciana) o \"feridor\" deber\u00e1 tirar a pelota despois de que esta bote a certa alzada da \"muralla\", se non cae dentro \u00e9 \"falta\", a esta xogada d\u00edselle \"ferir\".\nRematando os \u00e1ngulos dos front\u00f3ns coa terra hai o \"tambor\u00ed\", un bisel duns 45\u00ba, que se considera \"aire\", \u00e9 dicir, non se conta o bote que a pelota faga al\u00ed. Os \"tamborins\" engaden un elemento imprevisto ao percorrido da pelota, posto que pode botar e levantar o voo facilitando a xogada, ou pegar \u00e1s xuntas e caer r\u00e1pida e recta \u00e1 terra sen dar tempo de reacci\u00f3n.\nO p\u00fablico.\nUnha das caracter\u00edsticas da pelota valenciana \u00e9 a proximidade do p\u00fablico ao xogo, mesmo podendo estar no medio. Os seareiros poden escoller, cando entran ao \"trinquet\", onde sentar. Os m\u00e1is prudentes poder\u00e1n ver a partida desde as \"galeries\" e os m\u00e1is valentes poder\u00e1n sentar nas \"llotgetes\".\nNa modalidade de \"Escala i corda\" unha cantidade m\u00ednima pero selecta poder\u00e1 sentar tam\u00e9n baixo a corda (1,80 m de alzada) que divide a cancha en d\u00faas metades. Pero a meirande parte do p\u00fablico senta nas \"escaleiras\".\nNo \"Raspall\" o p\u00fablico sabe que os pelotaris non van voar a pelota e s\u00e9ntense seguros. As\u00ed pois senta todo ao longo das escaleiras. Na \"Escala i corda\", por\u00e9n, s\u00f3 est\u00e1 permitido sentar na metade das escaleiras correspondente ao \"rest\".\nTipos de \"trinquets\".\nT\u00f3dolos \"trinquets\" son diferentes, tanto nas medidas, como no material de construci\u00f3n das paredes ou a terra, como na forma das \"llotgetes\" ou a alzada das \"galer\u00edas\". As\u00ed pois, cada un ten unhas caracter\u00edsticas que o fan \u00fanico e que facilitan ou entorpecen o estilo de cada pelotari. Por exemplo, dun \"trinquet\" p\u00f3dese dicir que \u00e9 \"mentider\" (mentireiro) cando as paredes son rugosas e os rebotes saen irregularmente, ou se pode dicir que \u00e9 un trinquet \"reboter\" cando \u00e9 curto e as pelotas chegan facilmente aos front\u00f3ns.\nPor tanto, ao longo do tempo e das partidas, os afeccionados e os propios xogadores foron escollendo e denominando os seus \"trinquets\" preferidos. Entre os m\u00e1is destacados est\u00e1 o Trinquet de Pelayo en Valencia, onde actualmente se disputan as partidas m\u00e1is importantes de \"Escala i corda\", ou o \"Trinquet el Zurdo\" de Gandia, co\u00f1ecido como a \"Catedral do Raspall\". O \"trinquet\" m\u00e1is antigo en p\u00e9 \u00e9 o Trinquet do Abdet, constru\u00eddo no 1772. \u00c9 un supervivente doutros tempos, co que \u00e9 especial tanto nas medidas (moito m\u00e1is reducidas) como pola modalidade (Pelota grosa), unha clase de \"Llargues\" en \"trinquet\".\nRetransmisi\u00f3ns televisivas.\nCando Canal 9 (e actualmente Punt 2) comezou a retransmitir partidas de pelota valenciana en \"trinquet\" atopouse co problema de como visualizar en todo momento unha pelota rapid\u00edsima de poucos cent\u00edmetros de di\u00e1metro nun espazo pechado de case 60 m de longo, co engadido de que hai p\u00fablico no medio.\nUnha retransmisi\u00f3n normal conta con 4 c\u00e1maras: unha elevada na \"llotgeta\" do \"dau\" e d\u00faas baixo a corda (cando se xoga a \"escala i corda\"), todas elas protexidas por un voluntario que as escuda cunha madeira por se a pelota impacta; para os planos xerais adoita haber unha c\u00e1mara na galer\u00eda do \"dau\" ou do \"rest\". En caso de que a partida sexa de \"Raspall\" as c\u00e1maras baixo a corda son substitu\u00eddas por outras na escaleira, entre o p\u00fablico."}
{"id": "102748", "revid": "89787", "url": "https://gl.wikipedia.org/wiki?curid=102748", "title": "Lista de trinquets", "text": "Listaxe de poboaci\u00f3ns nas que hai \"trinquets\" actualmente ou onde hai constancia da s\u00faa existencia anteriormente. M\u00e1rcanse en negra os trinquets activos.\nPa\u00eds Valenciano.\nNo Pa\u00eds Valenciano hai centos de trinquets, os m\u00e1is famosos son:\nNo estranxeiro.\nArxentina:"}
{"id": "102749", "revid": "1131", "url": "https://gl.wikipedia.org/wiki?curid=102749", "title": "Galer\u00eda de imaxes de Rosal\u00eda de Castro", "text": "Rosal\u00eda de Castro \u00e9 a m\u00e1is salientable figura do Rexurdimento."}
{"id": "102753", "revid": "89787", "url": "https://gl.wikipedia.org/wiki?curid=102753", "title": "Trinquet de Pelayo", "text": "El Trinquet de Pelayo de Valencia \u00e9 co\u00f1ecido coma \"La catedral de l'Escala i corda\" (a Catedral da Escala i corda), e \u00e9 un dos trinquets con m\u00e1is renome, non en balde ad\u00f3itanse disputar as finais de competici\u00f3ns importantes como o Circuit Bancaixa. Ten capacidade para 900 espectadores.\nHistoria.\nO 20 de agosto de 1868 inaugurase na r\u00faa de Pelai, \u00e1 beira da Estaci\u00f3 del Nord, un novo trinquet, que recibiu o nome da r\u00faa (a\u00ednda non trazada ent\u00f3n), o Trinquet de Pelayo.\nDo fundador, o se\u00f1or Benet, non se sabe demasiada cousa, s\u00f3 o feito de que constru\u00edu o trinquet \u00e1 beira dun \"Tir a la gallina\" (Tiro \u00e1 pita) (unha diversi\u00f3n de moda). A lista de intendentes non \u00e9 completa: a comezos do s\u00e9culo XX foi un tal Rata, nos anos 20 foi Quico el Tramusser d'Alboraia, m\u00e1is tarde foron Alfredo Mataix e o ex-pilotari Xiquet de Simat. Durante a Guerra Civil o Trinquet de Pelayo foi confiscado por un sindicato que encargou a xesti\u00f3n a un grupo de pilotaris encabezados polo \"Faixero de Gandia\" (Jos\u00e9 Peir\u00f3 Sanchis), quen se mantivo de intendente co novo r\u00e9xime franquista. No 1947 pasou a mans da empresa Segarra de La Vall d'Uix\u00f3, que restaurou o local, pero as maiores modificaci\u00f3ns (como o recubrimento do trinquet) foron obra da empresa Tuz\u00f3n, propietaria dende o 1976.\nCancha.\nPara entrar no trinquet d\u00e9bese pasar polo bar-restaurante Trinquet, na mesma r\u00faa Pelai, e atravesar un pequeno patio con toldo e un pozo (seco, hoxe en d\u00eda). O Trinquet de Pelayo ten 58,5 m de lonxitude por 11 m de anchura e 9 m de alzada. Polo feito de ser tan ancho os xogadores necesitan habituarse e colocarse correctamente. Est\u00e1 completamente cercado, cuberto, con iluminaci\u00f3n e marcador electr\u00f3nico na parede \u00faltima da galer\u00eda do \"rest\".\nConta con catro \"galeries\", as das paredes do \"dau\" e do \"rest\" m\u00e1is outras d\u00faas sobre as \"muralles\", as paredes laterais. A \"llotgeta\" \u00e9 moi ancha e un tanto elevada, pero sen muro de protecci\u00f3n para os espectadores, ademais a \"llotgeta de les autoritats\"' superior c\u00f3brea totalmente, de xeito que por enviar a pelota non basta cunha volea longa, sen\u00f3n que fai falta facela baixa e ben dirixida. No front\u00f3n do \"dau\", e xunto \u00e1 llotgeta, hai unha porta que leva ao bar do trinquet, neste lar tam\u00e9n adoita haber xente vendo a partida, non ben \u00e9 outro rinc\u00f3n para defender e/ou evitar que se meta a pelota, no caso de que se peche a porta o rebote pode facer estra\u00f1os ou sa\u00edr amortecida.\nNun comezo a terra era de laxas, e at\u00e9 os 1920 era de baldosas. At\u00e9 1976 foi un trinquet descuberto, \u00e9 dicir, sen teito. Tampouco estaba completamente cercado, posto que, a pesar de que as galer\u00edas estaban cubertas por unhas mallas met\u00e1licas, as pelotas pod\u00edan sa\u00edr por riba (ou polos \"foradets\"): Se se \u00eda pola parte do \"dau\" fac\u00edase broma dicindo \"Eixa ha anat a l'Institut\" (\"Esa foi ao Instituto\") (refer\u00edndose ao Instituto Llu\u00eds Vives), e se sa\u00eda polo \"rest\" dic\u00edan \"Eixa ha anat al carrer de l'Ermita\" (\"Esa foi \u00e1 r\u00faa da Ermida\"). Debido ao prezo das pelotas de vaqueta, cada vez que unha pelota era enviada fora xa hab\u00eda algu\u00e9n (normalmente un neno) que se encargaba de seguir a traxectoria e ila a buscar aos patios das casas pr\u00f3ximas, os amos das cales como \"prezo\" por este servizo esix\u00edan a entrada de balde ao trinquet.\nPor outra banda, seguindo a muralla da dereita dende a llotgeta at\u00e9 a corda hab\u00eda un lixeiro canto que sacaba as pelotas da parede e obrigaba a xogar de esquerda.\nGaler\u00eda de honra.\nPresidindo o trinquet, na parte superior da \"galeria\" do \"dau\", hai penduradas 5 fotograf\u00edas en gran formato de pelotaris que marcaron \u00e9poca en Pelayo e deixaron pegada. Tendo en conta que xa leva aberto m\u00e1is de 100 anos, e que pasaron centos de pelotaris de diferentes estilos, o feito de que s\u00f3 haxa 5 indica a rigurosidade e o consenso \u00e1 hora de cualificalos como mitos da pelota valenciana.\nPor orde de esquerda a dereita son:"}
{"id": "102756", "revid": "1131", "url": "https://gl.wikipedia.org/wiki?curid=102756", "title": "Galer\u00eda de imaxes da Casa da Matanza", "text": "A Casa da Matanza de Padr\u00f3n foi unha das vivendas de Rosal\u00eda de Castro. Actualmente \u00e9 un museo dedicado \u00e1 escritora."}
{"id": "102760", "revid": "89787", "url": "https://gl.wikipedia.org/wiki?curid=102760", "title": "Trinquet del Genov\u00e9s", "text": "O Trinquet del Genov\u00e9s \u00e9 o trinquet na vila do Genov\u00e9s, anexo ao Museu da Pelota valenciana. Pasou \u00e1 historia deste deporte non s\u00f3 por ser berce de numerosos pilotaris (as sagas dos Genov\u00e9s, Sarasol, Pigat etc...), sen\u00f3n que ademais foi innovador nas retransmisi\u00f3ns televisivas debido a unhas radicais reformas.\nA Cancha.\nO trinquet do Genov\u00e9s \u00e9 dos m\u00e1is curtos, con s\u00f3 52,2 m de lonxitude, por 9,5 m de ancho. As medidas reduc\u00edronse en 2 m por mor da remodelaci\u00f3n feita no 2008, en que se substitu\u00edron as paredes dos front\u00f3ns por cristais blindados e deixouse atr\u00e1s espazo para as c\u00e1maras de televisi\u00f3n.\n\u00c9 un trinquet cuberto, con galer\u00edas no \"dau\" (onde hai un marcador electr\u00f3nico), no \"rest\" e sobre a muralla da escaleira. As\u00ed mesmo, a llotgeta de alto \u00e9 m\u00e1is pronunciada que a llotgeta de abaixo, mais o suficientemente elevada, de xeito que non dificula a \"caiguda d'escala\" (ca\u00edda da escaleira).\nTen capacidade para 1.000 espectadores, repartidos entre a escala, as llotgetes de alto e de baixo, e as galer\u00edas do \"dau\", do \"rest\" e da muralla do \"dau\".\nRetransmisi\u00f3ns televisivas.\nO 4 de xullo de 2008, Punt 2 vai retransmitir a primeira partida en directo trala remodelaci\u00f3n, correspondente \u00e1 segunda final da Copa Diputaci\u00f3 de 2008, que presentaba coma novidade unha serie de reformas que buscaban mellorar a visibilidade das xogadas por televisi\u00f3n, as\u00ed como pasar das catro c\u00e1maras habituais \u00e1s nove, algunhas delas en novas localizaci\u00f3ns. Por un custo de arredor de 120.000 \u20ac esta remodelaci\u00f3n inclu\u00edu:"}
{"id": "102762", "revid": "88215", "url": "https://gl.wikipedia.org/wiki?curid=102762", "title": "Jan Bokl\u00f6v", "text": "Jan Bokl\u00f6v, nado en Koskullskulle o 14 de abril de 1966, \u00e9 un antigo saltador de esqu\u00ed sueco, famoso por introducir o salto en V.\nBokl\u00f6v competiu en dous Xogos Ol\u00edmpicos de Inverno, finalizando en s\u00e9timo lugar no trampol\u00edn grande por equipos en 1988 e 47\u00ba no trampol\u00edn curto individual en 1992. Nos Campionatos de Esqu\u00ed N\u00f3rdico de 1989 en Lahti quedou en quinto lugar en trampol\u00edn grande por equipos e d\u00e9cimo no trampol\u00edn curto individual. Bokl\u00f6v clasificouse primeiro na Copa do Mundo da tempada 1988-1989 ao obter cinco vitorias.\nCando en 1985 Bokl\u00f6v realizou por vez primeira en competici\u00f3n a t\u00e9cnica en V, os xu\u00edces penaliz\u00e1rono severamente na puntuaci\u00f3n por non manter o parelismo dos esqu\u00eds. Con todo as medici\u00f3ns obtidas con esta t\u00e9cnica superaron con moito \u00e1 t\u00e9cnica tradicional e diversas probas realizadas nun t\u00fanel de vento demostrou que a nova t\u00e9cnida daba un mellor control en sustentaci\u00f3n e control, e pouco tempo abandonouse a vella t\u00e9cnica de salto cos esqu\u00eds paralelos e a comezo da d\u00e9cada de 1990 case todos os mellores saltadores do mundo utilizaban o estilo en V."}
{"id": "102768", "revid": "1617444", "url": "https://gl.wikipedia.org/wiki?curid=102768", "title": "Punt 2", "text": ""}
{"id": "102772", "revid": "1131", "url": "https://gl.wikipedia.org/wiki?curid=102772", "title": "Galer\u00eda de imaxes do Grupo N\u00f3s", "text": "O Grupo N\u00f3s foi un colectivo de intelectuais ourens\u00e1ns que lle deu \u00e1 cultura galega unha altura intelectual que xamais tivera. O seu medio de expresi\u00f3n foi a revista N\u00f3s, editada por primeira vez o 20 de outubro de 1920 na cidade de Ourense."}
{"id": "102773", "revid": "25871", "url": "https://gl.wikipedia.org/wiki?curid=102773", "title": "Feo Belcari", "text": "Feo Belcari, nado en Florencia en 1410 e finado en 1484, foi un poeta italiano de car\u00e1cter relixioso.\nTraxectoria.\nMembro da Arte della Lana ocupou diversos postos no goberno da cidade, entre eles o de prior.\nAs s\u00faas obras testemu\u00f1an un profundo celo relixioso, \u00e9 autor de himnos, laudes, de traduci\u00f3ns de obras de devoci\u00f3n en lat\u00edn, mais sobre todo dunha \"Vita del beato Giovanni Colombini\" composta en 1449 e de varias \"sacre rappresentazioni\" (representaci\u00f3ns sacras pr\u00f3ximas \u00f3s misterios) como por exemplo \"Di Santo Giovanni Battista quando and\u00f2 nel deserto\", anterior a 1470 e \"Dell\u2019Annunciazione di Nostra Donna\" escrita en 1471.\nNon obstante, foi a \"Rappresentazione di Abramo e Isacco\" a m\u00e1is c\u00e9lebre das s\u00faas obras, comp\u00faxoa arredor de 1440, a\u00ednda que non se representou ata 1449, a peza, despois dun exordio onde un anxo exp\u00f3n o argumento, segue fielmente o texto b\u00edblico sobre o sacrificio de Isaac."}
{"id": "102776", "revid": "88215", "url": "https://gl.wikipedia.org/wiki?curid=102776", "title": "Ari-Pekka Nikkola", "text": "Ari-Pekka Nikkola, nado o 16 de maio de 1969 en Kuopio, \u00e9 un antigo saltador de esqu\u00ed fin\u00e9s.\nComezou a competir profesionalmente en 1986, ga\u00f1ou d\u00faas medallas de ouro en trampol\u00edn grande por equipos nas Olimpiadas de Inverno de 1988 e na de 1992. O seu mellor posto individual foi a praza 15\u00ba nas Olimpiadas de Inverno de 1998.\nNos Campionatos de Esqu\u00ed N\u00f3rdico conseguiu sete medallas, catro ouros (trampol\u00edn grande por equipos: 1987, 1989, 1995 e 1997), d\u00faas pratas (trampol\u00edn curto individual: 1989, trampol\u00ednm grande por equipos: 1991) e un bronze (trampol\u00edn curto individual: 1991). Retirouse en 1998.\nFoi adestrador de Vasja Bajc e desde 2007 \u00e9o de Jernej Damjan de Eslovenia."}
{"id": "102778", "revid": "12452", "url": "https://gl.wikipedia.org/wiki?curid=102778", "title": "James Earl Carter", "text": ""}
{"id": "102779", "revid": "5863", "url": "https://gl.wikipedia.org/wiki?curid=102779", "title": "\u00c9douard Belin", "text": "\u00c9douard Belin, nado en Vesoul o 5 de marzo de 1876 e morto en Territet, Montreux (Su\u00edza) o 4 de marzo de 1963, foi un inventor franc\u00e9s.\nInventou en 1907 o belin\u00f3grafo, un sistema que permit\u00eda o env\u00edo de fotograf\u00edas a distancia, por medio das li\u00f1as telef\u00f3nicas ou telegr\u00e1ficas. A partir de 1914 comezouse a transmitir en probas o sistema pero non se perfeccionou ata 1921, permitindo transmitir imaxes por ondas de radio. No aparello c\u00f3piase a imaxe punto por punto, e m\u00eddese a intensidade lum\u00ednica por medio dun ollo el\u00e9ctrico, esa intensidade env\u00edase ao receptor, e al\u00ed unha fonte de luz reproduce as medidas de intensidade do ollo el\u00e9ctrico, mentres realiza os mesmos desprazamentos exactamente, imprim\u00edndoo en papel fotogr\u00e1fico, obtense as\u00ed unha copia da imaxe orixinal.\n\u00c9douard Belin foi presidente da Sociedade Francesa de Fotograf\u00eda."}
{"id": "102781", "revid": "85894", "url": "https://gl.wikipedia.org/wiki?curid=102781", "title": "Lea, Os Vilares, Guitiriz", "text": "Lea \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 15 habitantes."}
{"id": "102782", "revid": "22570", "url": "https://gl.wikipedia.org/wiki?curid=102782", "title": "Li\u00f1arede, Os Vilares, Guitiriz", "text": "Li\u00f1arede \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "102783", "revid": "2338", "url": "https://gl.wikipedia.org/wiki?curid=102783", "title": "Nandulfe, Os Vilares, Guitiriz", "text": "Nandulfe \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 22 habitantes no ano 2007 segundo datos do Instituto Galego de Estat\u00edstica dos cales eran 9 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 23 habitantes."}
{"id": "102784", "revid": "2338", "url": "https://gl.wikipedia.org/wiki?curid=102784", "title": "Nov\u00e1s, Os Vilares, Guitiriz", "text": "Nov\u00e1s \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 4 homes e 8 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "102785", "revid": "85894", "url": "https://gl.wikipedia.org/wiki?curid=102785", "title": "Requeixo, Os Vilares, Guitiriz", "text": "Requeixo \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "102786", "revid": "85894", "url": "https://gl.wikipedia.org/wiki?curid=102786", "title": "Vilarch\u00e1n, Os Vilares, Guitiriz", "text": "Vilarch\u00e1n \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 32 habitantes no ano 2007 segundo datos do Instituto Galego de Estat\u00edstica dos cales eran 14 homes e 18 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 35 habitantes."}
{"id": "102787", "revid": "85894", "url": "https://gl.wikipedia.org/wiki?curid=102787", "title": "Vilargab\u00edn, Os Vilares, Guitiriz", "text": "Vilargab\u00edn \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o Instituto Galego de Estat\u00edstica en 2007 ti\u00f1a doce habitantes (cinco homes e sete mulleres), cinco menos ca en 2000."}
{"id": "102788", "revid": "85894", "url": "https://gl.wikipedia.org/wiki?curid=102788", "title": "Vilasuso, Os Vilares, Guitiriz", "text": "Vilasuso \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o IGE, en 2020 ti\u00f1a 17 habitantes (9 homes e 8 mulleres). No ano 2000 tam\u00e9n ti\u00f1a 17 habitantes."}
{"id": "102789", "revid": "22570", "url": "https://gl.wikipedia.org/wiki?curid=102789", "title": "O Toxo Bra\u00f1\u00edo, Os Vilares, Guitiriz", "text": "O Toxo Bra\u00f1\u00edo \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 1 home e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "102790", "revid": "2338", "url": "https://gl.wikipedia.org/wiki?curid=102790", "title": "San Miguel, Os Vilares, Guitiriz", "text": "San Miguel \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 8 habitantes."}
{"id": "102791", "revid": "1235", "url": "https://gl.wikipedia.org/wiki?curid=102791", "title": "Barack Hussein Obama", "text": ""}
{"id": "102793", "revid": "43327", "url": "https://gl.wikipedia.org/wiki?curid=102793", "title": "Belin", "text": "Belin p\u00f3dese referir a:"}
{"id": "102794", "revid": "88215", "url": "https://gl.wikipedia.org/wiki?curid=102794", "title": "Toni Nieminen", "text": "Toni Nieminen, nado o 31 de maio de 1975 en Lahti, \u00e9 un antigo saltador de esqu\u00ed fin\u00e9s.\nTraxectoria.\nDebutou na competici\u00f3n en 1991, cheg\u00e1ndolle moi cedo os m\u00e1is grandes \u00e9xitos da s\u00faa carreira, Nieminen foi un dos primeiros en adoptar a t\u00e9cnica do salto en V que principiara Jan Bokl\u00f6v. Nos Xogos Ol\u00edmpicos de 1992 en Albertville, ga\u00f1ou d\u00faas medallas de ouro, en trampol\u00edn grande individual e por equipos, e unha de bronce en trampol\u00edn curto individual, foi o atleta m\u00e1is novo en conseguir un ouro nuns xogos ol\u00edmpicos de inverno. Nese ano Nieminen ga\u00f1ou tam\u00e9n o Festival de Esqu\u00ed de Holmenkollen e a Copa do Mundo de Salto de Esqu\u00ed. En 1994 foi o primeiro home en saltar, en Planica, por riba dos 200 metros. Retirouse da alta competici\u00f3n en 2004."}
{"id": "102796", "revid": "43327", "url": "https://gl.wikipedia.org/wiki?curid=102796", "title": "Nieminen", "text": "Nieminen \u00e9 un top\u00f3nimo, e tam\u00e9n un apelido fin\u00e9s amplamente espallado."}
{"id": "102799", "revid": "12452", "url": "https://gl.wikipedia.org/wiki?curid=102799", "title": "G\u00f3gol", "text": ""}
{"id": "102801", "revid": "72012", "url": "https://gl.wikipedia.org/wiki?curid=102801", "title": "Vissarion Belinski", "text": "Vissarion Grigorievich Belinski (en ruso, \u0412\u0438\u0441\u0441\u0430\u0440\u0438\u043e\u0301\u043d \u0413\u0440\u0438\u0433\u043e\u0301\u0440\u044c\u0435\u0432\u0438\u0447 \u0411\u0435\u043b\u0438\u0301\u043d\u0441\u043a\u0438\u0439), nado en Sveaborg o 11 de xu\u00f1o de 1811 e finado o 7 de xu\u00f1o de 1848, foi un cr\u00edtico literario ruso.\nTraxectoria.\nFillo dun m\u00e9dico militar, estudou nos institutos de Chembar e Penza. Entre 1829 e 1832 estudou na Universidade de Moscova, pero tivo que deixala por organizar un grupo de adeptos da filosof\u00eda alem\u00e1 e ler en p\u00fablico o drama rom\u00e1ntico \"Dimitri Kalinin\", no que se criticaba a servidume. Con moitos problemas econ\u00f3micos, viviu facendo traduci\u00f3ns do franc\u00e9s e colaborando nalgunhas publicaci\u00f3ns. En 1833 entrou no faladoiro filos\u00f3fico e literario que organizara o poeta Nikolai Stankevich, interes\u00e1ndose polos problemas literarios e afondando no co\u00f1ecemento da filosof\u00eda alem\u00e1 de Kant, Friedrich Schelling e Hegel. O seu primeiro artigo de cr\u00edtica literaria publicouno en 1834, e de 1835 a 1836 apareceron en \"Teleskop\" outros ensaios sobre a novela rusa, G\u00f3gol ou Vladimir Benediktov.\nEn 1837 caeu enfermo de tuberculose, curou en Piatigorsk, onde co\u00f1eceu a L\u00e9rmontov. Dous anos despois instalouse en San Petersburgo, para dirixir \"Otechestvennie Zapiski\" (\"\u041e\u0442\u0435\u0447\u0435\u0441\u0442\u0432\u0435\u043d\u043d\u044b\u0435 \u0417\u0430\u043f\u0438\u0441\u043a\u0438. Apuntamentos patri\u00f3ticos\") ata 1846. A publicaci\u00f3n converteuse no voceiro da vangarda literaria rusa, nela publicou numerosos traballos e comezou unha serie de panor\u00e1micas anuais. Publicou tam\u00e9n obras de G\u00f3gol. Belinski expuxo os principios e o manifesto do Naturalismo en Rusia, escola \u00e1 que se uniran G\u00f3gol, Fi\u00f3dor Dostoievski, Iv\u00e1n Goncharov, Grigorovich e outros. En 1842 apoiou a G\u00f3gol tirando do prelo a novela \"As almas mortas\", prohibida pola censura tsarista. Escribiu estudos que comparaban autores occidentais cos eslavos: Pushkin fronte a Byron e Shakespeare; L\u00e9rmontov e Byron; Vladimir Odoievski e E. T. A. Hoffmann etc. Tam\u00e9n realizou estudos de autores occidentais por separado, como George Sand, Schiller, Goethe, Walter Scott e outros. En 1846 deixou a revista por conflitos co seu propietario. Pasou a realizar a secci\u00f3n de cr\u00edtica literaria de \"Sovremennik (O contempor\u00e1neo)\" dirixida polo poeta Nikolai Nekrasov, al\u00ed publicou as panor\u00e1micas literarias de 1846 e 1847 e numerosos artigos, notas e recensi\u00f3ns literarias.\nEn 1847 trasladouse a Berl\u00edn e Salzburgo para tratar a s\u00faa enfermidade, xa moi avanzada. Desde este \u00faltimo lugar escribiu a famosa \"Carta a G\u00f3gol\" en resposta \u00f3 seu cambio ideol\u00f3xico cara \u00f3 tradicionalismo, na que o acusaba de predicador do l\u00e1tego e ap\u00f3stolo do escurantismo. Consid\u00e9rase esta carta o exemplo m\u00e1is brillante de cr\u00edtica literaria na literatura rusa do XIX. Belinski morreu un ano m\u00e1is tarde, nas v\u00e9speras do seu arresto pola polic\u00eda. Mesmo a menci\u00f3n do seu nome na prensa estivo prohibida ata 1856. As s\u00faas obras completas, en doce volumes, public\u00e1ronse entre 1859 e 1862."}
{"id": "102809", "revid": "85894", "url": "https://gl.wikipedia.org/wiki?curid=102809", "title": "O Barreiro, Os Vilares, Guitiriz", "text": "O Barreiro \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 31 habitantes no ano 2007 segundo datos do Instituto Galego de Estat\u00edstica dos cales eran 9 homes e 22 mulleres, o que sup\u00f3n un aumento con relaci\u00f3n ao ano 2000 cando ti\u00f1a 27 habitantes."}
{"id": "102810", "revid": "1131", "url": "https://gl.wikipedia.org/wiki?curid=102810", "title": "Exoplaneta", "text": ""}
{"id": "102813", "revid": "22570", "url": "https://gl.wikipedia.org/wiki?curid=102813", "title": "O Pico Farelo, Os Vilares, Guitiriz", "text": "O Pico Farelo \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 6 habitantes no ano 2007 segundo datos do Instituto Galego de Estat\u00edstica dos cales eran 4 homes e 2 mulleres, o que sup\u00f3n un aumento con relaci\u00f3n ao ano 2000 cando ti\u00f1a 5 habitantes."}
{"id": "102814", "revid": "2338", "url": "https://gl.wikipedia.org/wiki?curid=102814", "title": "O Merendeiro, Os Vilares, Guitiriz", "text": "O Merendeiro \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 26 habitantes no ano 2007 segundo datos do Instituto Galego de Estat\u00edstica dos cales eran 11 homes e 15 mulleres, o que sup\u00f3n un aumento con relaci\u00f3n ao ano 2000 cando ti\u00f1a 22 habitantes."}
{"id": "102815", "revid": "85894", "url": "https://gl.wikipedia.org/wiki?curid=102815", "title": "Os Castros, Os Vilares, Guitiriz", "text": "Os Castros \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 7 homes e 9 mulleres, o que sup\u00f3n un aumento con relaci\u00f3n ao ano 2000 cando ti\u00f1a 8 habitantes."}
{"id": "102816", "revid": "85894", "url": "https://gl.wikipedia.org/wiki?curid=102816", "title": "A Casa Nova de Vilari\u00f1o, Os Vilares, Guitiriz", "text": "A Casa Nova de Vilari\u00f1o \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o Instituto Galego de Estat\u00edstica en 2007 ti\u00f1a 6 habitantes (catro homes e d\u00faas mulleres), un m\u00e1is ca en 2000."}
{"id": "102817", "revid": "85894", "url": "https://gl.wikipedia.org/wiki?curid=102817", "title": "A Chousa Grande, Os Vilares, Guitiriz", "text": "A Chousa Grande \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Segundo o Instituto Galego de Estat\u00edstica en 2007 ti\u00f1a dez habitantes (cinco homes e cinco mulleres), catro m\u00e1is ca en 2000."}
{"id": "102818", "revid": "85894", "url": "https://gl.wikipedia.org/wiki?curid=102818", "title": "Malde, Os Vilares, Guitiriz", "text": "Malde \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 5 homes e 6 mulleres, o que sup\u00f3n un aumento con relaci\u00f3n ao ano 2000 cando ti\u00f1a 9 habitantes."}
{"id": "102819", "revid": "85894", "url": "https://gl.wikipedia.org/wiki?curid=102819", "title": "Rego Pequeno, Os Vilares, Guitiriz", "text": "Rego Pequeno \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 6 homes e 7 mulleres, o que sup\u00f3n un aumento con relaci\u00f3n ao ano 2000 cando ti\u00f1a 12 habitantes."}
{"id": "102820", "revid": "22570", "url": "https://gl.wikipedia.org/wiki?curid=102820", "title": "Berulfe, Os Vilares, Guitiriz", "text": "Berulfe \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 7 habitantes no ano 2007 segundo datos do Instituto Galego de Estat\u00edstica dos cales eran 4 homes e 3 mulleres, o que sup\u00f3n un aumento con relaci\u00f3n ao ano 2000 cando ti\u00f1a 6 habitantes."}
{"id": "102821", "revid": "1131", "url": "https://gl.wikipedia.org/wiki?curid=102821", "title": "O Vilari\u00f1o, Os Vilares, Guitiriz", "text": "O Vilari\u00f1o \u00e9 un lugar da parroquia dos Vilares no concello lugu\u00e9s de Guitiriz, na comarca da Terra Ch\u00e1. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica .\nNeste lugar naceu o poeta Xos\u00e9 Mar\u00eda D\u00edaz Castro."}
{"id": "102822", "revid": "1131", "url": "https://gl.wikipedia.org/wiki?curid=102822", "title": "Galer\u00eda de imaxes de Vicente Risco", "text": "Vicente Mart\u00ednez Risco y Ag\u00fcero (Ourense, 1884 - 1963) foi un intelectual galego do s\u00e9culo XX, membro do Grupo N\u00f3s."}
{"id": "102825", "revid": "23204", "url": "https://gl.wikipedia.org/wiki?curid=102825", "title": "Saintes", "text": "Saintes \u00e9 unha comuna de Francia situada no departamento do Charente Mar\u00edtimo, na rexi\u00f3n Poitou-Charentes. En 1999 ti\u00f1a 25 595 habitantes."}
{"id": "102826", "revid": "5863", "url": "https://gl.wikipedia.org/wiki?curid=102826", "title": "Galer\u00eda de imaxes de Ram\u00f3n Otero Pedrayo", "text": "Ram\u00f3n Otero Pedrayo, nado en Ourense o 5 de marzo de 1888 e finado na mesma cidade o 10 de abril de 1976, foi un escritor e intelectual galego, membro da Xeraci\u00f3n N\u00f3s."}
{"id": "102827", "revid": "5863", "url": "https://gl.wikipedia.org/wiki?curid=102827", "title": "Galer\u00eda de imaxes de Alfonso Daniel Rodr\u00edguez Castelao", "text": "Galer\u00eda de imaxes Alfonso Daniel Rodr\u00edguez Castelao."}
{"id": "102830", "revid": "56817", "url": "https://gl.wikipedia.org/wiki?curid=102830", "title": "Belinski", "text": "Belinski p\u00f3dese referir a:"}
{"id": "102831", "revid": "1019907", "url": "https://gl.wikipedia.org/wiki?curid=102831", "title": "Vexetaci\u00f3n", "text": ""}
{"id": "102832", "revid": "55340", "url": "https://gl.wikipedia.org/wiki?curid=102832", "title": "Xeada", "text": "A xeada \u00e9 un fen\u00f3meno clim\u00e1tico que consiste nun descenso da temperatura ambiente a niveis inferiores ao nivel de conxelaci\u00f3n da auga, e fai que a auga que est\u00e1 no aire se conxele, deposit\u00e1ndose en forma de xeo nas superficies.\nPara que se dea este tipo de meteoro c\u00f3mpre que a humidade relativa do aire sexa superior \u00e1 m\u00e1xima humidade relativa \u00e1 temperatura da xeada; en caso contrario, non haber\u00e1 suficiente auga na atmosfera para depositarse nas superficies a\u00ednda que exista a sensaci\u00f3n de 'fr\u00edo de xeada'. Se o vento \u00e9 intenso, o dep\u00f3sito de auga ser\u00e1 asemade pequeno.\nTipos.\nXeada por radiaci\u00f3n.\nA xeada por radiaci\u00f3n d\u00e9bese a un arrefriamento progresivo e intenso do chan, pola radiaci\u00f3n do seu calor, produc\u00edndose maiormente nas noites de ceo despexado. A humidade atmosf\u00e9rica, que pode ser relativamente c\u00e1lida e seca, cond\u00e9nsase sobre as superficies s\u00f3lidas en forma de rosada ou conxel\u00e1ndose, se aquelas se atopan a menos de 0\u00a0\u00b0C.\nEste tipo \u00e9 frecuente en terras mornas e subtropicais.\nXeada por advecci\u00f3n.\nA xeada por advecci\u00f3n \u00e9 ocasionada pola invasi\u00f3n dunha corrente ou masa de aire fr\u00edo con temperatura inferior a 0\u00a0\u00b0C. A acci\u00f3n do aire fr\u00edo, xeralmente procedente das rexi\u00f3ns polares, pode ser continua e durar por varios d\u00edas.\nXeada por evaporaci\u00f3n.\nA xeada por evaporaci\u00f3n \u00e9 debida ao transporte de aire h\u00famido sobre unha superficie cuxa temperatura est\u00e1 a 0\u00a0\u00b0C ou menos. \u00c9 un tipo bastante raro de xeada.\nEn relaci\u00f3n \u00f3s cultivos, obs\u00e9rvanse dous tipos de xeadas:"}
{"id": "102833", "revid": "1019965", "url": "https://gl.wikipedia.org/wiki?curid=102833", "title": "Helesponto", "text": ""}
{"id": "102835", "revid": "51526", "url": "https://gl.wikipedia.org/wiki?curid=102835", "title": "Primo\u017e Peterka", "text": "Primo\u017e Peterka, nado en Prikrnica o 28 de febreiro de 1979, \u00e9 un saltador de esqu\u00ed esloveno, un dos deportistas con m\u00e1is \u00e9xito do seu pa\u00eds.\nBiograf\u00eda.\nPeterka naceu nunha localidade pr\u00f3xima a Liubliana. De moci\u00f1o entrou no Club de Esqu\u00ed de Triglav de Kranj. A primeira competici\u00f3n da Copa do Mundo na que participou foi en Innsbruck o 4 de xaneiro de 1996 \u00f3 substitu\u00edr a un dos seus compa\u00f1eiros, sorprendendo a todos \u00f3 quedar en oitavo lugar, durante a tempada continuou nun bo nivel, conseguindo d\u00faas vitorias en Zakopane, Polonia, e Falun, Suecia. Nesa tempada clasificouse segundo tras Andreas Goldberger. Peterka tam\u00e9n quedou segundo tras Michael Uhrmann no Campionato do Mundo Xuvenil.\nA tempada 1996/1997 foi a de m\u00e1is \u00e9xito da s\u00faa carreira, ga\u00f1ou 7 competici\u00f3ns e o Torneo dos Catro Trampol\u00edns. As\u00ed e todo non puido acabar primeiro na clasificaci\u00f3n final da Copa do Mundo pero o 9 de febreiro de 1997 converteuse no primeiro esloveno en pasar os 200 metros, concretamente 203. Este seu r\u00e9cord nacional duroulle pouco, xa que un mes m\u00e1is tarde Goran Janus saltaba ata 206 metros.\nA seguinte tempada, 1997/98, foi algo menos exitosa, ga\u00f1ou 4 competici\u00f3ns, foi o primeiro esloveno en ga\u00f1ar o Festival de Esqu\u00ed de Holmenkollen. Ga\u00f1ou tam\u00e9n a Copa do Mundo e nas Olimpiadas de Inverno de Nagano foi quinto no trampol\u00edn grande por equipos e sexto no trampol\u00edn curto individual.\nTras a tempada 1997/98 entrou en crise, tivo problemas cos seus adestradores e xu\u00edces, mesmo chegou a ser sancionado. No ano 2000 comezou a se recuperar e en Planica bateu o r\u00e9cord nacional saltando ata os 212 metros. Na tempada seguinte regresou \u00e1 elite internacional, nas Olimpiadas de 2002 en Salt Lake City, txunta Robert Kranjec, Damijan Fras e Peter \u017donta, ga\u00f1ou a medalla de bronce no trampol\u00edn grande por equipos, a \u00fanica medalla eslovena nunhas olimpiadas.\nNa tempada 2002/03 ga\u00f1ou en Kuusamo e en Garmisch-Partenkirchen. En 2005, xunta Jure Bogataj, Rok Benkovi\u010d e Jernej Damjan ga\u00f1ou o bronce nos Campionatos de Esqu\u00ed N\u00f3rdico en Oberstdorf.\nSobre a s\u00faa figura realiz\u00e1ronse dous documentais, \"Vleci, Primo\u017e\" dirixido en 1997 por Beno Hvala sobre o comezo da s\u00faa carreira, e \"Peterka: leto odlo\u010ditve\" dirixido por Vlado \u0160kafar en 2002 sobre a s\u00faa crise persoal"}
{"id": "102839", "revid": "10599", "url": "https://gl.wikipedia.org/wiki?curid=102839", "title": "Puerto Rico", "text": ""}
{"id": "102840", "revid": "66942", "url": "https://gl.wikipedia.org/wiki?curid=102840", "title": "Peterka", "text": "Peterka \u00e9 un apelido com\u00fan a algunhas linguas eslavas, l\u00e9vano entre outros:"}
{"id": "102842", "revid": "98629", "url": "https://gl.wikipedia.org/wiki?curid=102842", "title": "Pavel Beliaiev", "text": "Pavel Ivanovich Beliaiev (en ruso \u041f\u0430\u0432\u0435\u043b \u0418\u0432\u0430\u043d\u043e\u0432\u0438\u0447 \u0411\u0435\u043b\u044f\u0435\u0432, nado o 26 de xu\u00f1o de 1925 en Chelizshevo e finado o 10 de xaneiro de 1970 en Moscova), foi un militar e cosmonauta sovi\u00e9tico que pilotou a astronave Voskhod 2.\nO programa espacial sovi\u00e9tico seleccionou a Beliaiev entre os primeiros cosmonautas da URSS polos quince anos de experiencia na Armada e na Forza A\u00e9rea Sovi\u00e9tica, tempo no que foi piloto de combate durante a fin da segunda guerra mundial e comandante dunha escuadra aeronaval no [[Oc\u00e9ano Pac\u00edfico|Pac\u00edfico. A s\u00faa primeira misi\u00f3n \u00eda ser pilotar o [[Vostok 8]] para estudar o [[Cinto de Van Allen]], pero a misi\u00f3n cancelouse e as autoridades encomend\u00e1ronlle a misi\u00f3n de pilotar a misi\u00f3n do Voskhod 2 acompa\u00f1ado de [[Alexei Leonov]] en 1965. Realizou un \u00fanico voo o [[18 de marzo]], permaneceu no espazo durante 26 horas, e o seu compa\u00f1eiro realizou a primeira [[actividade extravehicular]] no espazo da Historia.\nMorreu en 1970 from [[peritonite]] como resultado dunha operaci\u00f3n de \u00falcera de est\u00f3mago. Beiaiev foi [[Heroe da Uni\u00f3n Sovi\u00e9tica]], recibiu a [[Orde de Lenin]] e a da Estrela Vermella, ademais de Heroe do Traballo Socialista de Bulgaria, Heroe do Vietnam e de Mongolia.\nUn asteroide descuberto en 1969 por [[Liudmila Chernikh]] leva o seu nome, [[2030 Belaiev]].\nV\u00e9xase tam\u00e9n.\nOutros artigos.\n[[Categor\u00eda:Nados en 1925]]\n[[Categor\u00eda:Finados en 1970]]\n[[Categor\u00eda:Astronautas da Uni\u00f3n Sovi\u00e9tica]]\n[[Categor\u00eda:Finados por peritonite]]\n[[Categor\u00eda:Heroes da Uni\u00f3n Sovi\u00e9tica]]"}
{"id": "102844", "revid": "43327", "url": "https://gl.wikipedia.org/wiki?curid=102844", "title": "Beliaiev", "text": "Beliaiev \u00e9 un apelido ruso amplamente espallado, l\u00e9vano entre outros:"}
{"id": "102845", "revid": "5863", "url": "https://gl.wikipedia.org/wiki?curid=102845", "title": "Maki Goto", "text": ", nada en Toquio o 23 de setembro de 1985, \u00e9 unha cantante xaponesa de J-Pop, dentro do x\u00e9nero idol. Ata o 28 de outubro de 2007 era parte do conglomerado de artistas femininos co\u00f1ecido como Hello! Project.\nTraxectoria.\nComezou a s\u00faa carreira como idol en Morning Musume, grupo insignia de Hello! Project. Uniuse \u00e1 agrupaci\u00f3n o 22 de agosto de 1999 cando ti\u00f1a 13 anos de idade. Foi a \u00fanica compo\u00f1ente da terceira xeraci\u00f3n. A chegada deste novo membro supuxo un incremento na popularidade e as vendas do grupo, superando por primeira vez o mill\u00f3n de copias co single \"LOVE Machine\".\nEn novembro dese mesmo ano, aproveitando a grande aceptaci\u00f3n de Maki entre os fans, creouse o segundo grupo sat\u00e9lite de Morning Musume, Petitmoni o Pucchi Moni (con Sayaka Iichi e Kei Yasuda), que tam\u00e9n vendeu m\u00e1is dun mill\u00f3n de copias co single \"Chokotto LOVE\". En marzo de 2001, sen graduarse a\u00ednda de Morning Musume, Maki Goto inicia a s\u00faa carreira como solista co single \"Ai no Bakayarou\".\nDurante a s\u00faa \u00e9poca como Morning Musume, ata a s\u00faa graduaci\u00f3n o 23 de setembro de 2002, Goto foi unha das voces principais na maior\u00eda dos singles e ademais compaxinouno coa s\u00faa carreira en solitario. Dende ent\u00f3n foi parte de varios grupos temporais de Hello! Project, como Gomattou en 2002 (xunto a Aya Matsuura e \u00e1 que por aquel ent\u00f3n era solista, Miki Fujimoto), Nochiura Natsumi en 2004 (con Natsumi Abe, ex-Morning Musume e solista, e Aya Matsuura tam\u00e9n solista), a elas uniuse Rika Ishikawa en 2005 para crear o novo grupo, DEF.DIVA.\nA s\u00faa carreira como solista dentro de Hello! Project, continuou evolucionando tanto na s\u00faa m\u00fasica, como na s\u00faa imaxe. Abandonando os sons e a est\u00e9tica de idol adolescente para pasar a unha faceta Ero-Kawaii. A principios do ano 2007 e como conmemoraci\u00f3n do d\u00e9cimo aniversario da aparici\u00f3n de Morning Musume e, polo tanto, do Hello! Project, creouse unha unidade especial (Morning Musume Tanjou 10nen Kinentai) con cinco membros, un dos cales era Maki Goto. Esta formaci\u00f3n pretende evocar a formaci\u00f3n orixinal do grupo. O 24 de xaneiro lanzaron o single \"Bokura ga Ikiru MY ASIA\". A cal seguiu a balada \"Itoshiki Tomo e\" o 8 de agosto.\nAdemais de cantar, Maki Goto actuou en varias pel\u00edculas (\"Pichirunner\", \"Nema Tamago\", \"Seishun Bakachin Ryorijuku\" ou \"Koinu Dan no Monogatari\") e nas series de televisi\u00f3n \"Mariya\", \"Yan Papa\", \"R.P.G.\", \"Yashitsune\" e \"Yubi\".\nO 28 de outubro de 2007, Maki Goto graduouse do Hello! Project. Os motivos da graduaci\u00f3n parecen ser as diferenzas entre Maki e a axencia (Up-Fronts) en canto o seu futuro profesional, ademais do esc\u00e1ndalo protagonizado polo seu irm\u00e1n Yuuki, detido por estar implicado nunha serie de roubos. Existen rumores sobre o seu posible fichaxe en 2008 por outra compa\u00f1\u00eda discogr\u00e1fica (Avex trax).\nO 25 de marzo de 2008 o seu blog oficial foi reaberto e s\u00f3ubose que Maki se atopaba nos \u00c1nxeles (Estados Unidos) recibindo clases de canto e baile. Finalmente, o 18 de xu\u00f1o de 2008 os rumores sobre a incorporaci\u00f3n a Avex fix\u00e9ronse realidade, concretamente Goto pertence a produtora Rythm Zone, que \u00e9 a parte de avex que produce m\u00fasica Pop-R&amp;B. Comparte as\u00ed discogr\u00e1fica con artistas tan importantes como Ayumi Hamasaki, Kumi Koda o Ai Otsuka, entre outros. Dous meses m\u00e1is tarde, Maki participou en dous concertos do a-nation, onde cantou unha nova canci\u00f3n titulada \"Hear Me\" a cal foi composta por ela. Actualmente Maki non ten ning\u00fan proxecto en marcha pero se espera o seu debut con Rythm Zone para o 2009."}
{"id": "102848", "revid": "1131", "url": "https://gl.wikipedia.org/wiki?curid=102848", "title": "Paradise Lost", "text": "Paradise Lost (en galego O para\u00edso perdido) \u00e9 un poema narrativo de John Milton (1608-1674), considerado como un cl\u00e1sico da literatura inglesa, e que deu orixe a un t\u00f3pico literario moi espallado na literatura universal.\nSupera os 10.000 versos escritos sen rima. O poema \u00e9 unha epopea sobre o tema b\u00edblico da ca\u00edda de Ad\u00e1n e Eva. Trata, fundamentalmente, do problema do mal e o sufrimento no sentido de responder \u00e1 pregunta de por que un Deus bo e todopoderoso decide permitilos cando lle ser\u00eda doado evitalos.\nMilton responde a trav\u00e9s dunha descrici\u00f3n psicol\u00f3xica dos principais protagonistas do poema: o demo, Deus, Ad\u00e1n e Eva, cuxas actitudes acaban por revelar a mensaxe esperanzadora que se atopa trala perda do para\u00edso orixinal. No poema, o ceo e o inferno representan estados de \u00e1nimo antes que espazos f\u00edsicos.\nA obra comeza no inferno (descrito mediante referencias \u00e1 permanente insatisfacci\u00f3n e desesperaci\u00f3n dos seus habitantes), dende onde Satan\u00e1s (definido polo sufrimento) decide vingarse de Deus de forma indirecta, isto \u00e9, a trav\u00e9s dos seres recentemente creados que viven nun estado de ledicia permanente.\nEstrutura.\nPresentaci\u00f3n de Satan\u00e1s.\nAo comezo do poema exponse o seu asunto: a ca\u00edda do home no pecado. Tras isto, n\u00e1rrase a historia de Satan\u00e1s, o m\u00e1is fermoso dos anxos, que antes da creaci\u00f3n do mundo encabezou unha rebeli\u00f3n de anxos contra Deus, polo cal este exp\u00falsalle a el e ao seu s\u00e9quito do Ceo e os condena a permanecer nun lugar terrible chamado Inferno. Al\u00ed, Satan\u00e1s arenga aos seus fieis pra vingarse de Deus, pero non coa forza, sen\u00f3n a trav\u00e9s da astucia e o engano. E para iso disp\u00f3n que se empregue a unha futura criatura s\u00faa, o home:\nAd\u00e1n, Eva e a \u00e1rbore do co\u00f1ecemento do Ben e do Mal.\nSatan\u00e1s enc\u00e1rgase de ir el s\u00f3 a descubrir o novo mundo; Deus veo e ens\u00ednallo ao seu Fillo, ao que lle explica que o home vai ser culpable, polo cal o Fillo pres\u00e9ntase voluntario para expiar coa s\u00faa morte o pecado do home. Satan\u00e1s explora o novo mundo, que \u00e9 descrito ao lector, e pescuda onde est\u00e1 a morada do home, a nova creaci\u00f3n divina. Al\u00ed contempla, admirado, a perfecci\u00f3n da s\u00faa forma, e pescuda a prohibici\u00f3n que pesa sobre Ad\u00e1n e Eva, primeiros seres humanos, para comer o froito do \u00e1rbore do co\u00f1ecemento do ben e do mal.\nAd\u00e1n e Eva desobedecen a Deus.\nDeus, atento ao que sucede no para\u00edso, env\u00eda ao arcanxo Rafael pra exhortar a Ad\u00e1n e Eva \u00e1 obediencia e previrlles da trama de Satan\u00e1s; ademais, conta con detalle da historia do anxo ca\u00eddo. Satan\u00e1s volveu ao para\u00edso en forma de serpe, e cando atopa a Eva soa, expl\u00edcalle que ten o don de falar grazas ao froito dunha \u00e1rbore. Conduce a esa \u00e1rbore a Eva, que reco\u00f1ece a \u00e1rbore do co\u00f1ecemento do ben e do mal; con argucias e mentiras fomenta d\u00fabidas en Eva:\nExpulsi\u00f3n do para\u00edso.\nDespois de probares a froita, Eva doulla a Ad\u00e1n pra que el tam\u00e9n a probase. Ad\u00e1n, malia reprocharlle a Eva a s\u00faa desobediencia, come da froita, porque o seu amor por Eva fai que queira compartir a s\u00faa sorte.\nAo co\u00f1ecer Deus a ca\u00edda no pecado de desobediencia das s\u00faas criaturas, enviou ao arcanxo Miguel pra que lles comunicase a s\u00faa expulsi\u00f3n do para\u00edso e que Deus aceptaba as s\u00fapricas que lle fixera Ad\u00e1n de pospo\u00f1er a s\u00faa morte. Antes da expulsi\u00f3n definitiva, Miguel explica \u00e1 parella o futuro e destino da humanidade, dominado polo esforzo e o sufrimento por mor do seu pecado orixinal, e m\u00f3stralles o mundo que van morar eles e os seus descendentes:\nRecibimento.\n\"O Para\u00edso perdido\" tivo unha importante recepci\u00f3n. Nel baseouse Gottfried Van Swieten para escribir o texto que servir\u00eda de base \u00e1 composici\u00f3n de \"A Creaci\u00f3n\" de Joseph Haydn, un importante oratorio que recolle a primeira parte do texto de Milton. Remata coa creaci\u00f3n de Ad\u00e1n e Eva e as s\u00faas loanzas a Deus, sen presentar os episodios posteriores que levar\u00e1n \u00e1 perda do Para\u00edso.\nPor outra banda, a conveniencia de traducir ou non este texto xerou un importante debate na Ilustraci\u00f3n en alem\u00e1n. As\u00ed, mentres os ilustrados m\u00e1is estritos, como Johann Christoph Gottsched opo\u00f1\u00edanse a iso, por tratarse dun texto cheo de elementos sobrenaturais e fantasiosos, os ilustrados su\u00edzos Johann Jakob Bodmer e Johann Jakob Breitinger van avogar pola s\u00faa traduci\u00f3n, admirando a forza do texto. Tam\u00e9n os prerrom\u00e1nticos como Johann Gottfried Herder van mostrarse abraiados pola forza do texto."}
{"id": "102849", "revid": "1308", "url": "https://gl.wikipedia.org/wiki?curid=102849", "title": "O para\u00edso perdido", "text": ""}
{"id": "102851", "revid": "23204", "url": "https://gl.wikipedia.org/wiki?curid=102851", "title": "Bourges", "text": "Bourges \u00e9 unha cidade francesa, capital do departamento de Cher na rexi\u00f3n Centro."}
{"id": "102855", "revid": "98629", "url": "https://gl.wikipedia.org/wiki?curid=102855", "title": "Bienvenido Brens", "text": "Bienvenido Brens Florim\u00f3n, nado en Pimentel o 30 de xullo de 1925 e finado en Santo Domingo o 18 de xaneiro de 2007, foi un compositor e m\u00fasico popular dominicano.\nTraxectoria.\nFoi bautizado polos seus pais, o compositor Bienvenido Brens Gal\u00e1n e Mercedes Florim\u00f3n, co nome do pai, de quen herdar\u00eda a vea musical. A temper\u00e1 idade realiza estudos musicais co profesor Rafael Pimentel. Ao terminar o bacharelato, quixo estudar Medicina na capital dominicana pero a dif\u00edcil situaci\u00f3n econ\u00f3mica da s\u00faa familia impediulle graduarse de m\u00e9dico, polo que ao regresar \u00e1 s\u00faa vila comeza a tocar o saxo alto, toma lecci\u00f3ns de guitarra por correspondencia e logo comeza a compo\u00f1er.\nNo ano 1944, o seu compatriota e coterr\u00e1neo Lu\u00eds Kalaff conv\u00eddao a formar parte do seu grupo, o tr\u00edo Los Alegres Dominicanos. Sendo parte deste grupo, tam\u00e9n foi int\u00e9rprete de expresi\u00f3ns folcl\u00f3ricas do seu pa\u00eds que se deron a co\u00f1ecer, grazas \u00e1 emisora radial La Voz Dominicana.\nDesde finais dos anos 40, as s\u00faas composici\u00f3ns musicais empezan a co\u00f1ecerse nas voces dos m\u00e1is destacados int\u00e9rpretes de Am\u00e9rica Latina. Unha das primeiras e m\u00e1is co\u00f1ecidas foi \"Ninfa del alma\", inspirada na s\u00faa esposa, Celeste Bobadilla. A carreira de Brens foi impulsada polo seu bolero \"Bendito amor\", gravado inicialmente polo seu compatriota Alberto Beltr\u00e1n e anos m\u00e1is tarde polas Hermanas Lago, o arxentino Leo Marini e o tr\u00edo mexicano Los Tres Diamantes. Tam\u00e9n o bor\u00edcua Bobby Cap\u00f3, no apoxeo da s\u00faa popularidade gravou o bolero \"No, no vuelvo\" e \"T\u00fa no recuerdas\" gravado por Panchito Riset. Estes n\u00fameros impulsaron a Brens a unha inicial estelaridade como compositor, situ\u00e1ndoo entre os grandes creativos das Antillas.\nEn 1951 prod\u00facese outro fito na s\u00faa carreira, cando o bolerista mexicano Fernando Fern\u00e1ndez grava o disco e interpreta no cine o seu bolero \"Peregrina sin amor\".\nNos \u00faltimos anos da s\u00faa vida, Brens debeu retirarse ante o avance do mal de Parkinson e de Alzheimer, dos cales vi\u00f1a padecendo desde anos atr\u00e1s. Dous anos antes do falecemento de Brens, un medio impreso dominicano prop\u00faxose facer un reconto do que fora a s\u00faa carreira, pero debido aos padecementos do compositor e m\u00fasico a s\u00faa memoria resultou tan afectada que debeu recorrer \u00e1 s\u00faa esposa para realizar esta reportaxe. A s\u00faa sa\u00fade deteriorouse a\u00ednda m\u00e1is ao falecer a s\u00faa esposa.\nCatro d\u00edas antes da morte, f\u00f3ralle diagnosticada septicemia, mal que lle arrincou a vida, finalmente.\nReco\u00f1ecementos e homenaxes.\nBienvenido Brens recibiu varios reco\u00f1ecementos e homenaxes polo seu labor en favor do rescate da m\u00fasica folcl\u00f3rica dominicana e pola transcendencia das s\u00faas composici\u00f3ns. O primeiro destes ocorreu en 1973, cando o ent\u00f3n presidente Joaqu\u00edn Balaguer o condecorou coa \"Orde de Duarte, S\u00e1nchez e Mella\" no grao de Caballero. Ao ano seguinte, a Universidade Aut\u00f3noma de Santo Domingo entregoulle unha placa polas s\u00faas contribuci\u00f3ns coa arte musical dominicano. Mesmo, a poboaci\u00f3n dominicana de Saman\u00e1 declarouno \"Fillo Adoptivo\".\nTranscendencia.\nBienvenido Brens foi un compositor que logrou cos seus \u00e9xitos o prestixio da m\u00fasica popular ante o mundo enriquecendo a m\u00fasica da Rep\u00fablica Dominicana coas s\u00faas canci\u00f3ns en diferentes x\u00e9neros como bolero, balada, media tuna, valse, salve, mangulina e merengue.\nAs s\u00faas composici\u00f3ns foron interpretadas por reco\u00f1ecidos cantantes dominicanos e internacionais tales como: Elenita Santos (Ra\u00ed\u00f1a de S\u00e1lvea), Lope Balaguer (El Cantantazo), Johnny Ventura, Anthony Rios, Francis Santana, Nin\u00ed C\u00e1ffaro, Luchy Vicioso,Luc\u00eda F\u00e9lix , Lu\u00eds Vasquez, Vinicio Franco, Alberto Beltr\u00e1n, Betty Missiego, Jose (Cheo) Feliciano, Fernando Fern\u00e1ndez, Panchito Rizet, Bobby Capo, Carlos Pizarro, Felipe Rodr\u00edguez, Danny Rivera, Leo Marini, Los Panchos, Tr\u00edo Los Diamantes, o Tr\u00edo de Johnny Rodriguez, os venezolanos V\u00edctor Pi\u00f1ero e Jos\u00e9 Lu\u00eds Rodr\u00edguez, Las Hermanas Lago entre outros.\nEntre os seus temas o de maior proxecci\u00f3n est\u00e1 \"Peregrina Sin Amor\" gravado en 14 versi\u00f3ns por reco\u00f1ecidos cantantes nacionais e internacionais."}
{"id": "102856", "revid": "1308", "url": "https://gl.wikipedia.org/wiki?curid=102856", "title": "Naci\u00f3n constitutiva", "text": ""}
{"id": "102857", "revid": "1308", "url": "https://gl.wikipedia.org/wiki?curid=102857", "title": "Mancomunidade das Naci\u00f3ns", "text": ""}
{"id": "102859", "revid": "92340", "url": "https://gl.wikipedia.org/wiki?curid=102859", "title": "Anneke van Giersbergen", "text": "Anneke van Giersbergen, nada en Sint Michielsgestel o 8 de marzo de 1973, \u00e9 a actual cantante e alma do proxecto Agua de Annique, pero \u00e9 co\u00f1ecida por se-la cantante e principal compositora da banda holandesa de rock The Gathering.\nDurante a s\u00faa longa carreira musical coaborou con bandas da escena da m\u00fasica metal e g\u00f3tica como Lawn, Ayreon e Napalm Death. A s\u00faa colaboraci\u00f3n m\u00e1is recente \u00e9 a que fixo coa banda lusa Moonspell, cantando xunto a Fernando Ribeiro o primeiro sinxelo do disco \"Night Eternal\", \"Scorpion Flower\".\nTraxectoria.\nDurante a s\u00faa infancia xa estivo ligada ao mundo da m\u00fasica, presentandose a concursos, colaborando nun coro infantil e m\u00e1is adiante, tomando clases de canto. Na s\u00faa adolescencia pasou por diferentes bandas de diferentes estilos que influ\u00edron na s\u00faa carreira, como o jazz, o blues e o rock.\nO \u00e9xito na escena europea chegoulle de mans da banda holandesa The Gathering, na que entrou a formar parte en 1994, cun son con tendencias m\u00e1is escuras nos seus comezos e que foron evolucionando cos anos a ramas m\u00e1is suaves; sempre coa caracter\u00edstica voz de Anneke, que pronto lle deu reco\u00f1ecemento no \u00e1mbito do rock e metal. Pronto cheganlle proxectos cos que colaborar:\nNo ano 2007 Anneke separouse de The Gathering para centrarse no seu propio proxecto, Agua de Annique, con influencias que van dende o rock ata o jazz, e co que sacar\u00eda o disco titulado \"Air\", ese mesmo ano."}
{"id": "102861", "revid": "1131", "url": "https://gl.wikipedia.org/wiki?curid=102861", "title": "Galeano", "text": ""}
{"id": "102863", "revid": "23204", "url": "https://gl.wikipedia.org/wiki?curid=102863", "title": "Roxette", "text": "Roxette foi un d\u00fao sueco formado por Per H\u00e5kan Gessle e Gun-Marie Fredriksson. Venderon 75 mill\u00f3ns de discos e singles, catro dos cales chegaron a primeira posici\u00f3n no Billboard de Estados Unidos e foron a primeira banda de fala non inglesa en gravar un unplugged para a MTV. Se ben o grupo fundouse no 1986, a fama internacional chegou en 1989 cando a canci\u00f3n \"The Look\" os elevou a cima das principais listas musicais; e logo pola s\u00faa participaci\u00f3n en Pretty Woman coa canci\u00f3n \"It Must Have Been Love\", na s\u00faa segunda versi\u00f3n editada especialmente para este filme. Ademais escribiron canci\u00f3ns para outras pel\u00edculas como \"Almost Unreal\" para Super Mario Bros e \"Stupid\" para Spun.\nHistoria.\nOs inicios.\nMarie Fredriksson e Per Gessle, xa formaran con anterioridade bandas que tiveron un importante \u00e9xito local, sobre todo Per, como l\u00edder do grupo Gyllene Tider. Pero en 1986, os considerados como a mellor cantante e o mellor compositor do momento en Suecia, decidiron unirse para intentar gravar un \u00e1lbum xuntos. Coma inicio desta colaboraci\u00f3n, editaron o seu primeiro single \"Neverending Love\" no ver\u00e1n de 1986, que tivo un grande \u00e9xito e se converteu no primeiro Top 10 do d\u00fao no seu pais natal. \u00c1 vista do resultado, e apoiados pola divisi\u00f3n europea de EMI, decidiron continuar e gravar o seu primeiro \u00e1lbum \"Pearls Of Passion\". As\u00ed nac\u00eda Roxette -que toma o nome dunha canci\u00f3n da banda \"Dr. Feelgood\". O material deste traballo estaba en principio destinado ao terceiro \u00e1lbum en solitario de Per, pero foi rapidamente traducido ao ingl\u00e9s. \"Pearls Of Passion\" inclu\u00eda \"Neverending Love\" as\u00ed coma outros singles que lograron un \u00e9xito similar. O primeiro \u00e1lbum de Roxette non sa\u00edu f\u00f3ra do seu pa\u00eds, pero o \u00e9xito local levounos a vender m\u00e1is de 200.000 copias en Suecia.\n\"Look Sharp!\".\nEn 1988 publican \"Look Sharp!\", co que realizaron unha exitosa xira nacional. O \u00e1lbum vendera m\u00e1is de 300.000 copias no seu pa\u00eds (o equivalente a 7 discos de platino) no entanto non logrou atraer a atenci\u00f3n mundial. En 1989 as cousas cambiaron rotundamente: o disco converteuse nun \u00e9xito internacional grazas a un rapaz norteamericano que se atopaba en Suecia por motivo dun intercambio estudiantil. O mozo recibiu coma obsequio o disco, o cal \u2013tralo seu regreso a casa \u2013 prestou a unha emisora norteamericana. O single \"The Look\", que rebotara nas s\u00faas edici\u00f3ns en Europa comezou a ser solicitado por miles de o\u00edntes en Mineapolis. A trav\u00e9s de copias enviadas a emisoras asociadas, Roxette consegu\u00eda dar o seu primeiro paso importante f\u00f3ra de Suecia. En abril de 1989 a canci\u00f3n converteuse no primeiro n\u00famero un de Roxette nos Estados Unidos e na primeira canci\u00f3n dun artista escandinavo en lograr esa posici\u00f3n dende que ABBA o conseguise con \"Dancing Queen\" en 1977. \"The Look\" chegou \u00e1 primeira posici\u00f3n noutros trinta pa\u00edses e a s\u00e9tima posici\u00f3n en Reino Unido, convert\u00e9ndose nunha das canci\u00f3ns m\u00e1is exitosas desa d\u00e9cada.\n\"Dressed For Sucess\", o segundo single, situouse comodamente nos Top 10 europeos, (no Billboard entrou no Top 15). Unha balada, a primeira que inaugurar\u00eda a Roxette no campo rom\u00e1ntico, fainos regresar ao primeiro posto no Billboard americano. \"Listen To Your Heart\" foi o segundo n\u00famero 1 do d\u00fao en Estados Unidos e o segundo Top Ten no Reino Unido ese ano (sexta posici\u00f3n). En 1990, \"Dangerous\", o cuarto e \u00faltimo single de \"Look Sharp!\" para o mercado internacional, chega \u00e1 segunda posici\u00f3n nos Estados Unidos onde se mant\u00e9n durante d\u00faas semanas. Roxette convert\u00e9rase nun \u00e9xito de difusi\u00f3n e vendas. As s\u00faas marcas conseguidas nas listas americanas con \"Look Sharp!\" superaban as de calquera outro \u00e1lbum escandinavo. Na actualidade , o \u00e1lbum, que vendeu un total de 8 mill\u00f3ns de copias en todo o mundo, \u00e9 o disco coa mellor posici\u00f3n de sinxelos de calquera artista escandinavo nos Estados Unidos.\n\"Pretty Woman\".\nEn 1990 conseguiron o terceiro n\u00famero 1 nos Estados Unidos. \"It Must Have Been Love\" foi inclu\u00edda na banda sonora de \"Pretty Woman\", longametraxe protagonizado por Richard Gere e Julia Roberts. O tema fora composto en 1987 tendo por t\u00edtulo orixinal \"Christmas for the Broken Hearted\", despois de que EMI Alema\u00f1a solicitara a Roxette un single para o Nadal. Anos m\u00e1is tarde,unha vez modificada e incorporada \u00e1 banda sonora da pel\u00edcula, a canci\u00f3n converter\u00edase noutro r\u00e9cord de vendas chegando \u00e1 primeira posici\u00f3n no Xap\u00f3n, Australia e outros vinte pa\u00edses. \u00c9 a canci\u00f3n m\u00e1is exitosa de Roxette no Reino Unido (terceira posici\u00f3n en 1990 e 10 en 1993 cando reingresou \u00e1 lista oficial) e unha das baladas cl\u00e1sicas m\u00e1is difundidas na actualidade. En 1990 a canci\u00f3n mant\u00edvose d\u00faas semanas na primeira posici\u00f3n nos Estados Unidos, d\u00faas semanas na segunda, dez semanas m\u00e1is entre as dez primeiras e outras dezasete nas corenta primeiras. Ese ano, foi nomeada a segunda canci\u00f3n m\u00e1is difundida en 1990 pola revista Billboard.\n\"Joyride\".\nEn 1991 editaron o \u00e1lbum \"Joyride\", do que o seu tema principal, que leva o mesmo nome que o \u00e1lbum, chega ao primeiro lugar do Billboard e outra vintena de pa\u00edses. Non s\u00f3 foi o cuarto n\u00famero 1 do d\u00fao nos Estados Unidos, sen\u00f3n unha demostraci\u00f3n de que Roxette non se quedar\u00eda no \u00e9xito do seu primeiro \u00e1lbum, superando a \"Look Sharp!\" cun total de 10 mill\u00f3ns de copias vendidas en todo o mundo . Ese mesmo ano, \"Fading Like A Flower\" ocupa o segundo posto no Billboard. \"The Big L.\" logrou un \u00e9xito similar en Europa e \"Spending My Time\", unha das canci\u00f3n m\u00e1is co\u00f1ecidas de Roxette, mantivo as vendas do disco a flote, chegando o Top 10 no Xap\u00f3n e \u00f3 primeiro posto en varios pa\u00edses latinoamericanos. \"Joyride\" foi a terceira canci\u00f3n m\u00e1is exitosa de 1991 no mundo.\n\"Tourism\".\nEn 1992, publicaron \"Tourism: Songs From Studios, Stages, Hotelrooms &amp; Other Strange Places\", gravado durante a s\u00faa primeira xira mundial \"Join The Joyride \u2013 World Tour 1991-92\", coa que visitaron catro continentes, con 107 concertos aos que asistiron 1.700.000 persoas. O \u00e1lbum incl\u00fae, ademais, novas canci\u00f3ns gravadas en diferentes pa\u00edses do mundo. \"How Do You Do!\", a s\u00faa primeira canci\u00f3n, conv\u00e9rtese nun novo \u00e9xito para os suecos.\nRoxette xa se convertera nun \u00e9xito en todo o mundo. En s\u00f3 tres anos de \u00e9xito internacional vendera 30 mill\u00f3ns de discos, chegara catro veces a primeira posici\u00f3n do Billboard e percorrera o mundo enteiro coas s\u00faas xiras.\n\"Super Mario Bros\".\nEn 1993 colaboraron na banda sonora da pel\u00edcula \"Super Mario Bros\", con \"Almost Unreal\" e cunha versi\u00f3n nova cantada por Marie de \"Cinnamon Street\" (tema xa inclu\u00edda en \"Tourism\"). A pesar do fracaso do filme, \"Almost Unreal\" levou a Roxette a conseguir outro Top Ten no Reino Unido, alcanzando a posici\u00f3n n\u00famero 7. Ese mesmo ano gravaron en Estocolmo un concerto Umplugged para MTV. Esta vez volv\u00edan a facer historia, se converteron na primeira banda non anglosaxoa en gravar un umplugged para MTV.\n\"Crash! Boom! Bang!\".\nEn 1994 Roxette regresou co seu quinto \u00e1lbum de estudio, \"Crash! Boom! Bang!\", que, tan esperado como o foi \"Joyride\" en 1991, estivo cheo de sorpresas. \"Sleeping In My Car\", o primeiro single, mostraba un son moito m\u00e1is duro, con Marie na voz principal e unha distorsi\u00f3n de guitarras m\u00e1is ben afastadas do estilo cl\u00e1sico de Roxette. En setembro dese ano arrancou a s\u00faa segunda xira internacional, \"Crash! Boom! Bang World Tour 94-95!\", con 47 concertos en Europa. Esta segunda xira internacional de Roxette os converteu na primeira banda occidental que tocou na China dende que Wham! o fixera case dez anos antes. A xira tam\u00e9n os levou a Sur\u00e1frica, onde 130.000 fans corearon os seus novos e antigos \u00e9xitos. En abril de 1995 aterraron novamente en Latinoam\u00e9rica, para conclu\u00edr co percorrido un mes m\u00e1is tarde en Rusia, onde foron autorizados para tocar o primeiro de maio, D\u00eda Internacional do Traballo en case todo o mundo. Este suceso foi outro ascenso para Roxette: o concerto de Roxette foi a primeira celebraci\u00f3n p\u00fablica nun primeiro de maio en Moscova dende 1917.\n\"Don't Bore Us-Get to the Chorus: Roxette's Greatest Hits\".\nEn 1995 o d\u00fao sacou \u00e1 venda o seu primeiro \u00e1lbum recompilatorio de grandes \u00e9xitos \"\". O primeiro single, a balada \"You Don\u00b4t Understand Me\" devolveunos ao Top Ten sueco. \u00c9 a \u00fanica canci\u00f3n de Roxette composta con \"axuda externa\", como di Per Gessle, que se reuniu con Desmond Child a compo\u00f1er a hipn\u00f3tica canci\u00f3n. O \u00e1lbum conti\u00f1a outras tres novas canci\u00f3ns -\"June afternoon\", \"She doesn't live here anymore\" e \"I don\u00b4t want to get hurt\"- ademais das 16 canci\u00f3ns m\u00e1is co\u00f1ecidas de Roxette entre a \u00e9poca 1988-1995.\n\"Don't Bore Us-Get to the Chorus\" tam\u00e9n foi publicado nunha edici\u00f3n especial limitada titulada: \"Don't Bore Us-Get To The Chorus! [Roxette's European Promo Tour]\", dito \u00e1lbum non cont\u00e9n a lista de temas da edici\u00f3n orixinal, sen\u00f3n que aparecen s\u00f3 catro pistas de son que corresponden as s\u00faas famosas versi\u00f3n Abbey Road, que non son m\u00e1is que as versi\u00f3ns ac\u00fasticas gravadas en directo nos Abbey Road Studios, o 15 de novembro de 1995, dos temas: \"The Look\", \"Listen To Your Heart\", \"You Don\u2019t Understand Me\" e \"Help!\" (dos Beatles), artigo que est\u00e1 considerado unha verdadeira rareza dentro da discograf\u00eda de Roxette; \u00e1lbum e versi\u00f3ns moi pouco co\u00f1ecidos polo p\u00fablico com\u00fan.\n\"Rarities\".\nTam\u00e9n en 1995 editan o seu disco de rarezas titulado \"Rarities\", que inclu\u00eda temas anteriores e material novo. Demos in\u00e9ditas, maquetas de canci\u00f3ns, remixes e tres temas tocados en 1993 para o umplugged de MTV.\n\"Baladas en Espa\u00f1ol\".\nO \u00e1lbum \"Baladas En Espa\u00f1ol\" sa\u00edu a luz en 1996, e recoll\u00eda os temas rom\u00e1nticos m\u00e1is importantes creados por Roxette e traducidos ao castel\u00e1n (por Luis G. Escolar). \"Un D\u00eda Sin Ti\" (Spending My Time) \u00e9 elixida como primeiro single. O \u00e9xito do \u00e1lbum \u00e9 arrollador en Espa\u00f1a e Am\u00e9rica Latina. A finais de 1996, Marie ten o seu segundo fillo, e decide tomarse unhas vacaci\u00f3ns para dedicarse m\u00e1is a s\u00faa familia. Mentres tanta, Per prosegu\u00eda coa s\u00faa carreira en solitario sacando o seu \u00e1lbum \"The World According To Gessle\".\n\"Pearls of Passion\": Reedici\u00f3n.\nPara 1997 era case imposible encontrar unha copia do primeiro \u00e1lbum de Roxette, polo que deciden reeditalo e inclu\u00edr oito temas in\u00e9ditos da mesma \u00e9poca do grupo, como a versi\u00f3n orixinal de \"It Must Have Been Love (Christmas for the broken hearted)\" ou a canci\u00f3n que lle d\u00e1 nome o \u00e1lbum \"Pearls Of Passion\", entre outras demos e remixes.\n\"Have a nice day\".\nEn 1998 reun\u00edronse en estudios de Marbella e Estocolmo para realizar o \u00e1lbum \"Have A Nice Day\", con tres novas reedici\u00f3ns en espa\u00f1ol, publicado en 1999. Dito \u00e1lbum mostra unha marcada diferenciaci\u00f3n dos traballos anteriores de Roxette, tanto nas baladas, como \"Wish I Could Fly\", como nos temas pop, marcado claramente nos temas \"7Twenty7\" e \"Stars\". O \u00e9xito do seu primeiro single \"Wish I Could Fly\", viuse reflectido co medio mill\u00f3n de copias que se venderon rapidamente. A canci\u00f3n chegou \u00e1 posici\u00f3n 11 no Reino Unido e a finais de 1999 foi inclu\u00edda na lista das 10 canci\u00f3ns m\u00e1is escoitadas do ano en Europa. Ao ano seguinte, Roxette recibiu el World Music Award na categor\u00eda \"Artista escandinavo m\u00e1is vendido do ano\".\n\"Room Service\".\nOutro \u00e1lbum coa mesma tendencia aparece en 2001, cando o d\u00fao realiza \"Room Service\", o seu s\u00e9timo \u00e1lbum de estudio. \"The Centre Of The Heart\", o primeiro single, levounos de regreso a primeira posici\u00f3n da lista oficial sueca onde se mantivo por catro semanas. Ese ano, Roxette volveu a sa\u00edr de xira. \"Room Service - World Tour 2001\", foi visto por uns 300.000 espectadores en Europa. Es setembro, debido os atentados ao World Trade Center, o d\u00fao cancelou os concertos programados f\u00f3ra de Europa.\nRecompilatorios e outros acontecementos.\nDurante o 2002 o d\u00fao prepara d\u00faas recompilaci\u00f3ns de grandes \u00e9xitos. O primeiro, \"The Ballads Hits\" foi presentado ese mesmo ano e incorpora dous temas novos, \"A thing about you\" e \"Breath\"; o segundo, \"The Pop Hits\" incl\u00fae os temas in\u00e9ditos \"Opportunity Nox\" e \"Little Miss Sorrow\" e foi presentado en 2003. En medio da xira de promoci\u00f3n de \"The Ballads Hits\", Marie sofre un va\u00eddo e, tras realizarlle estudos m\u00e9dicos para encontrar a causa, descubr\u00edronlle un tumor cerebral do que tivo que ser operada.\nPosteriormente \u00e1 intervenci\u00f3n cir\u00farxica de Marie, o 31 de xaneiro de 2003, Roxette recibiu de mans do Rei Carlos Gustavo de Suecia a medalla de honor polos seus excepcionais logros no mundo da m\u00fasica sueca e internacional.\nPor mor da s\u00faa recuperaci\u00f3n, Marie alonxouse da m\u00fasica durante unha tempada. Mentres tanto, Per continuou como solista con traballos como \"Mazarin\", en 2003, e \"Son Of A Plumber\", en 2005, o seu \u00faltimo proxecto. Xa de volta na m\u00fasica, Marie gravou un \u00e1lbum como solista en 2004: \"The Change\".\nEn decembro de 2005, Per recibiu en Londres un premio BMI por ser o compositor de dous dos temas m\u00e1is emitidos nos \u00faltimos anos nas emisoras estadounidenses (\"Listen To Your Heart\" e \"It Must Have Been Love\"). \u00c1 entrega do premio tam\u00e9n asistiu Marie.\nO seu seguinte proxecto foi a caixa recompilatoria \"The Rox Box\" (2006), na que gravaron d\u00faas novas canci\u00f3ns (\"One Wish\" e \"Reveal\") e que incl\u00fae os \u00e9xitos m\u00e1is algunhas rarezas e o MTV Umplugged. Dito disco \u00e9 lanzado polo 20 aniversario da banda."}
{"id": "102865", "revid": "22570", "url": "https://gl.wikipedia.org/wiki?curid=102865", "title": "O Meao, Os Vilares, Guitiriz", "text": "O Meao \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 2 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000."}
{"id": "102866", "revid": "85894", "url": "https://gl.wikipedia.org/wiki?curid=102866", "title": "A Pena, Os Vilares, Guitiriz", "text": "A Pena \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 22 habitantes no ano 2007 segundo datos do Instituto Galego de Estat\u00edstica dos cales eran 10 homes e 12 mulleres, o que non sup\u00f3n ning\u00fan cambio con relaci\u00f3n ao ano 2000."}
{"id": "102867", "revid": "85894", "url": "https://gl.wikipedia.org/wiki?curid=102867", "title": "A Pena de Rold\u00e1n, Os Vilares, Guitiriz", "text": "A Pena de Rold\u00e1n \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 2 habitantes no ano 2007 segundo datos do Instituto Galego de Estat\u00edstica que eran 1 home e 1 muller, o que non sup\u00f3n ning\u00fan cambio con relaci\u00f3n ao ano 2000."}
{"id": "102868", "revid": "22570", "url": "https://gl.wikipedia.org/wiki?curid=102868", "title": "A Ti\u00f1az, Os Vilares, Guitiriz", "text": "A Ti\u00f1az \u00e9 un lugar da parroquia dos Vilares no concello lugu\u00e9s de Guitiriz na comarca da Terra Ch\u00e1. Ti\u00f1a 29 habitantes no ano 2007 segundo datos do Instituto Galego de Estat\u00edstica dos cales eran 17 homes e 12 mulleres, o que non sup\u00f3n ning\u00fan cambio con relaci\u00f3n ao ano 2000."}
{"id": "102877", "revid": "54334", "url": "https://gl.wikipedia.org/wiki?curid=102877", "title": "Chousa", "text": "Unha chousa (do lat\u00edn \"clausa\" 'pechada') \u00e9 un terreo cercado, xa sexa de labor pr\u00f3ximo \u00e1 casa, ou de monte. Como or\u00f3nimo, Chousa pode referirse a:"}
{"id": "102878", "revid": "5863", "url": "https://gl.wikipedia.org/wiki?curid=102878", "title": "Galer\u00eda de imaxes de Isaac D\u00edaz Pardo", "text": "Galer\u00eda de imaxes de Isaac D\u00edaz Pardo (Santiago de Compostela, 1920 - A Coru\u00f1a 2012), intelectual, escritor e artista galeguista."}
{"id": "102892", "revid": "1131", "url": "https://gl.wikipedia.org/wiki?curid=102892", "title": "Galer\u00eda de imaxes da Bela Otero", "text": "A Bela Otero, nada en Valga o 4 de novembro de 1868 e finada o 12 de abril de 1965, foi unha c\u00e9lebre actriz e bailarina de orixe galega."}
{"id": "102902", "revid": "98629", "url": "https://gl.wikipedia.org/wiki?curid=102902", "title": "Raspall", "text": "O raspall (tam\u00e9n co\u00f1ecido coma \"raspot\" o \"raspallot\", en galego cepillo) \u00e9 unha modalidade da pelota valenciana de estilo directo \u00e9 que se caracteriza sobre todo polo feito de que non se xoga por riba, \u00e9 dicir, non importa o n\u00famero de botes que efect\u00fae a pelota. As s\u00faas regras esixen ao xogador un grande esforzo, xa que decot\u00edo deber\u00e1 de xogar inclinado para golpear a pelota a ras de terra.\nAdemais, con leves diferenzas polo terreo de xogo, p\u00f3dese xogar tanto na r\u00faa coma nun trinquet. O considerado como \"A catedral do Raspall\" \u00e9 o trinquet \"El Zurdo\" de Gandia. Esta modalidade \u00e9 a \u00fanica, xunto coa de Escala i corda, que conta con xogadores profesionais. \u00c9 moi disputada nas comarcas sitas ao sur do r\u00edo X\u00facar, como poden ser Vall d'Albaida, Safor, Costera, a Marina Alta ou a Marina Baixa, a\u00ednda que tam\u00e9n \u00e9 popular na Ribera Baixa.\nMaterial de xogo e pelota.\nNo Raspall hase de xogar cunha pelota de vaqueta, que \u00e9 unha pelota dura e pesada, polo que a protecci\u00f3n das mans debe coidarse atendendo tanto ao rendemento como \u00e1 comodidade.\nAdemais, coma no resto de modalidades, os equipos visten de vermello ou de azul, sendo o vermello a cor asignada aos m\u00e1is fortes ou favoritos nas apostas.\nRegulamento.\nA\u00ednda cando tam\u00e9n hai competici\u00f3ns man a man (partidas individuais, 1 contra 1), normalmente x\u00f3gase ao Raspall en equipos de 2 ou 3 compo\u00f1entes. Pode darse o caso de xogar dous contra tres se se presup\u00f3n que os dous son de maior calidade que os outras tres, os cales compensan a menor calidade con maior ocupaci\u00f3n da cancha (en caso de xogarse nunha r\u00faa, este deber\u00e1 medir entre 70 e 75 pasos, e a cada extremo haber\u00e1 a \"l\u00ednia de quinze\" (li\u00f1a de quinze) que limitar\u00e1 o terreo de xogo).\nAs partidas de Raspall x\u00f3ganse a 25 tantos (en trinquet) ou a 40 tantos (no carrer), contabilizados de 5 en 5, cada un deles denominado \"joc\" (xogo) (por tanto, ga\u00f1a quen consegue 5 xogos). Cada \"joc\" consiste en catro \"quinzes\" (15, 30, val e joc). O empate a 15 denom\u00ednase \"quinzens\", o empate a 30 denom\u00ednase \"a dos\", e, a diferenza da escala i corda, non se resta ningunha \"quinze\" se se empata a val. Quen ga\u00f1a o \"val\", ga\u00f1a o \"joc\" e suma 5 tantos. As\u00ed at\u00e9 chegar un dos dous equipos a 25.\nOs equipos, un fronte \u00f3 outro, xogar\u00e1n a enviarse mutuamente a pelota dun s\u00f3 golpe de man tentando de dificultar a tarefa do outro equipo at\u00e9 que un dos dous non a faga adiantar (\"falta\" dun, e por tanto, \"quinze\" do outro), ou o env\u00edo a un lugar onde non se poida volver (\"quinze\" directo). Estes recunchos son a \"llotgeta\" e as \"galeries\" (se se xoga nun trinquet), ou logo da \"li\u00f1a de quinze\" do equipo rival (se se xoga no carrer).\nUnha metade do carrer (ou trinquet) \u00e9 denominada do \"traure\" (saque), e a outra do \"rest\" (resto), a\u00ednda que non est\u00e1n separadas por ningunha raia ou rede. O \"quinze\" comeza coa sacada, que nun trinquet faise pegando un bot a pelota no \"dau\", e no carrer pegando un bote a pelota nunha laxa na \"l\u00ednia de quinze\". Non importa se a pelota vai rodando ou pega varios botes, agora ben, se (no trinquet) a pelota rebota no \"front\u00f3\" (front\u00f3n) do \"rest\" deber volverse ao primeiro bote (se non pegase ning\u00fan) ou no aire (se xa botara).\nSe a pelota vai onde est\u00e1 o p\u00fablico do lateral do carrer (ou \u00e1s \"escaleiras\" nun trinquet), a pelota quedar\u00e1 inmediatamente \"parada\", iso \u00e9, colocarase no medio do carrer (ou trinquet) \u00e1 altura onde se parou e se raspar\u00e1 a pelota dende a\u00ed, en caso de xogarse na r\u00faa deberase golpear coa man mala. As\u00ed pois, non \u00e9 nada conveniente que se pare a pelota, posto que o outro equipo poder\u00e1 tirala facilmente ao fondo do carrer ou \u00e1s \"galeries\" do trinquet.\nP\u00fablico.\nUnha das caracter\u00edsticas da pelota valenciana \u00e9 a proximidade do p\u00fablico ao xogo, at\u00e9 incluso estando no medio. Cando se xoga no carrer, o p\u00fablico est\u00e1 nas beirarr\u00faas e nos dous extremos da r\u00faa.\nNo trinquet, poden escoller onde sentar. Os m\u00e1is prudentes poder\u00e1n ver a partida dende as \"galeries\" e os m\u00e1is valentes poder\u00e1n sentar nas \"llotgetes\". Pero a maior\u00eda do p\u00fablico senta nas \"escaleiras\". No Raspall o p\u00fablico sabe que os pilotaris non van enviar a pelota \u00e1s escaleiras, as\u00ed que s\u00e9ntense seguros. Senta, pois, todo ao longo das escaleiras."}
{"id": "102903", "revid": "88215", "url": "https://gl.wikipedia.org/wiki?curid=102903", "title": "Martin Schmitt", "text": "Martin Schmitt, nado o 29 de xaneiro de 1978 en Villingen-Schwenningen, \u00e9 un saltador de esqu\u00ed alem\u00e1n.\nCarreira.\nMedrou en Tannheim, na Selva Negra. Comezou a s\u00faa carreira competitiva no club de esqu\u00ed de Furtwangen, practicando esqu\u00ed de fondo e salto de esqu\u00ed, seguindo o cami\u00f1o do seu irm\u00e1n, Thorsten, especializ\u00e1ndose en salto de esqu\u00ed; o seu primeiro \u00e9xito internacional chegoulle en 1997 \u00f3 conseguir o bronce nos Campionatos de Esqu\u00ed N\u00f3rdico en Trondheim. A tempada seguinte, ga\u00f1ou a prata en trampol\u00edn grande por equipos nas Olimpiadas de Nagano.\nEn 1998/99 Schmitt ga\u00f1ou a Copa do Mundo por equipos e triunfou nos Campionatos de Esqu\u00ed N\u00f3rdico de 1999 en Ramsau\u00f3 ga\u00f1ar no trampol\u00edn grande tanto individual como por equipos.winning the individual and team large hill events. Ga\u00f1ou a Copa do Mundo en 1999 e en 2000.\nNa tempada 2000/2001 rematou segundo na Copa do Mundo detr\u00e1s de Adam Ma\u0142ysz. Nos Campionatos de Esqu\u00ed N\u00f3rdico de 2001 en Lahti ga\u00f1ou as competici\u00f3ns en trampol\u00edn grande, tanto individual como por equipos e levou prata en trampol\u00edn curto individual e bronce por equipos, convert\u00e9ndose no primeiro saltador de esqu\u00ed en levar catro medallas nuns Campionatos de Esqu\u00ed N\u00f3rdico.\nNa tempada 2001/2002 unha lesi\u00f3n de xeonllo restoulle capacidade de competir, as\u00ed e todo nos Xogos Ol\u00edmpicos de Inverno de 2002 Salt Lake City ga\u00f1ou unha medalla de ouro por equipos. Nos Campionatos de Esqu\u00ed N\u00f3rdico de 2005 en Oberstdorf conseguiu a medalla de prata en trampol\u00edn curto por equipos."}
{"id": "102904", "revid": "85894", "url": "https://gl.wikipedia.org/wiki?curid=102904", "title": "Natalie Imbruglia", "text": "Natalie Jane Imbruglia, nada o 4 de febreiro de 1975, \u00e9 unha cantante e actriz australiana.\nTraxectoria.\nA segunda de catro irm\u00e1ns, de pai siciliano -Messina- e nai australiana, Natalie medrou na Costa Central, ao norte de Sydney. Como Jason Donovan e Kylie Minogue, tam\u00e9n participou na serie de televisi\u00f3n Veci\u00f1os (Neighbours) antes de comezar a s\u00faa carreira de cantante.\nO seu primeiro single, \"Tom\", lanzado en 1997, acadou o n\u00famero 2 nas listas inglesas, e o seu \u00e1lbum \"Left of the Middle\" vendeu seis mill\u00f3ns de copias. O seguinte en aparecer, en 2001, foi \"White Lilies Island\", que vendeu m\u00e1is dun mill\u00f3n de copias. En 1999 colaborou con Tom Jones no seu disco \"Reload\".\nImbruglia volveu actuar en 2002 nun papel secundario na parodia de esp\u00edas \"Johnny English\", xunto con Rowan Atkinson. Casou co seu noivo, Daniel Johns, cantante de Silverchair, despois dun longo per\u00edodo de noivado, o 31 de decembro de 2003.\nEn abril de 2005, Imbruglia lanzou o seu terceiro traballo de estudio, \"Counting Down the Days\", no Reino Unido, o cal alcanzou o n\u00famero un en vendas na s\u00faa primeira semana. O primeiro single deste \u00e1lbum foi \"Shiver\". Este converteuse no seu single m\u00e1is duradeiro no Reino Unido dende o seu debut. O segundo single foi \"Counting Down The Days\", lanzado o 25 de xullo, que a pesar de que tivo menos \u00e9xito que \"Shiver\", logrou manter o interese no traballo de Imbruglia.\nEn 2007 a s\u00faa discogr\u00e1fica lanza \"Glorious: The Singles 97-07\" para celebrar o seu d\u00e9cimo aniversario como cantante.\nDiscograf\u00eda.\nVersi\u00f3ns.\nO tema \"Smoke\" foi versionado pola banda de rock g\u00f3tico alem\u00e1 Dreadful Shadows, no seu disco \"Apology\", no ano 2000."}
{"id": "102908", "revid": "23204", "url": "https://gl.wikipedia.org/wiki?curid=102908", "title": "Carrer da pelota valenciana", "text": "Un Carrer da pelota valenciana, en valenciano Carrer de la pilota (\"r\u00faa da pelota\") \u00e9 un recinto pechado de caracter\u00edsticas semellantes a unha r\u00faa na que se practican as modalidades de xogo da \"pelota valenciana\" que historicamente se xogaba nas r\u00faas das comarcas do Pa\u00eds Valenciano.\nTradicionalmente estes xogos se practic\u00e1ronse nunha r\u00faa concreta de cada comarca. Estas te\u00f1en en com\u00fan que son rectil\u00edneas e con nula o escasa pendente, cun ancho vari\u00e1bel entre 6 e 8 metros. Os beirados, balc\u00f3ns, baixantes, beirarr\u00faas etc. son obst\u00e1culos utilizados no xogo en contra do adversario.\nO carrer da pelota, recollendo a idea inicial de xogo na r\u00faa non ten unha regulamentaci\u00f3n espec\u00edfica en canto a dimensi\u00f3ns, dispo\u00f1endo tam\u00e9n dunha anchura vari\u00e1bel e de elementos que dificultan o xogo. Adoitan ser dunha lonxitude entre 50 e 70 metros, un ancho entre 6 e 8, e unha alzada aproximada de 10 metros."}
{"id": "102909", "revid": "56817", "url": "https://gl.wikipedia.org/wiki?curid=102909", "title": "Schmitt", "text": "Schmitt \u00e9 un apelido alem\u00e1n amplamente espallado, l\u00e9vano entre outros:"}
{"id": "102911", "revid": "1131", "url": "https://gl.wikipedia.org/wiki?curid=102911", "title": "Galer\u00eda de imaxes de Eduardo Pondal", "text": "Galer\u00eda de imaxes de Eduardo Gonz\u00e1lez-Pondal Abente (Ponteceso 1835 \u2014 Coru\u00f1a 1917), poeta rexionalista galego."}
{"id": "102928", "revid": "91228", "url": "https://gl.wikipedia.org/wiki?curid=102928", "title": "Podzol", "text": "O podzol (do ruso \u043f\u043e\u0434/pod=debaixo, \u0437\u043e\u043b\u0430/zola=cinzas, que significa \u201cdebaixo das cinzas\u201d) \u00e9 un tipo de solo caracter\u00edstico de climas fr\u00edos e h\u00famidos (Canad\u00e1, Escandinavia e Rusia setentrional) ou temperado fr\u00edo (vertente atl\u00e1ntica de Europa), con abundantes precipitaci\u00f3ns, que se caracteriza por unha alta lixiviaci\u00f3n, que propicia que unha gran cantidade de substancias superficiais migren a niveis inferiores. O horizonte B caracter\u00edzase por un alto dep\u00f3sito de \u00f3xidos, que confiren a esta capa unhas tonalidades avermelladas caracter\u00edsticas. O podzol \u00e9 un grupo de solo na Base de Referencia Mundial para os Recursos do Solo.\nFormaci\u00f3n.\nO fr\u00edo provoca unha descomposici\u00f3n lenta da materia org\u00e1nica, principalmente de \u00e1rbores resinosos e brezos, que dan lugar \u00e1 formaci\u00f3n dun humus \u00e1cido (pH superficial de 3,5 a 4,5) que, de ser filtrante a rocha nai subxacente (como \u00e9 o caso da area e da are\u00edsca) ataca \u00e1 arxila e a degrada. As augas infiltradas lixivian ese solo e fan descender m\u00e1is ou menos profundamente o seu ferro e a s\u00faa al\u00famina. A parte inferior do primeiro horizonte consta esencialmente de finos grans de cuarzo e adquire o aspecto e a cor da cinza. O horizonte B, no cal acum\u00falase o ferro, pode ser cementado por este ata formar un estrato concrecionado.\nCapas.\nNun podzol dist\u00ednguense de arriba a abaixo as seguintes capas:\nExisten variantes nas cales pode faltar algunha das capas anteriormente mencionadas, salvo a gris, pois \u00e9 caracter\u00edstica do podzol."}
{"id": "102929", "revid": "5863", "url": "https://gl.wikipedia.org/wiki?curid=102929", "title": "Galer\u00eda de imaxes de Francisco Asorey", "text": "Francisco Asorey Gonz\u00e1lez, nado en Cambados o 4 de marzo de 1889 e finado en Santiago de Compostela o 2 de xullo de 1961, foi un escultor galego."}
{"id": "102930", "revid": "7203", "url": "https://gl.wikipedia.org/wiki?curid=102930", "title": "Francisco Asorey Gonz\u00e1lez", "text": ""}
{"id": "102937", "revid": "15490", "url": "https://gl.wikipedia.org/wiki?curid=102937", "title": "\u00c1lex Ubago", "text": "Alejandro Mart\u00ednez de Ubago Rodr\u00edguez, m\u00e1is co\u00f1ecido como \u00c1lex Ubago, nado en Vitoria o 29 de xaneiro de 1981, \u00e9 un cantautor vasco de m\u00fasica pop.\nTraxectoria.\nCon catro anos de idade os seus pais traslad\u00e1ronse a Donostia, onde residen na actualidade. Xogador de billar, empezou a xogar os 14 anos e os 16 xa estaba competindo profesionalmente. Xusto uns anos antes, sen se o propo\u00f1er, comezou a escribir canci\u00f3ns, segundo el di como diversi\u00f3n, xunto a s\u00faa amiga Johanna Kreutz Rodriguez, artista de Zaragoza. Cando acabou as primeiras cinco canci\u00f3ns, chamou a un primo seu m\u00fasico e gravounas nun estudio que ten na s\u00faa casa.\nEsa primeira maqueta regaloulla a s\u00faa noiva por aquel ent\u00f3n no seu aniversario e tam\u00e9n chegou as mans do seu actual representante, \u00cd\u00f1igo Argomaniz. I\u00f1igo prop\u00faxolle que comezara a escribir m\u00e1is canci\u00f3ns e para outubro de 2000 xa estaba firmando o seu contrato con Dro, a s\u00faa discogr\u00e1fica, e para principios do 2001 xa estaba no estudio xunto o seu produtor, Jes\u00fas N. G\u00f3mez.\nInicio da s\u00faa carreira.\nO 23 de setembro dese mesmo ano sa\u00eda \u00e1 venda o seu primeiro disco, \"\"\u00bfQu\u00e9 pides tu?\", do cal se fixo unha primeira tirada de 70.000 unidades, a\u00ednda que acabar\u00eda vendendo m\u00e1is de mill\u00f3n e medio de unidades en todo o mundo. A partir de a\u00ed chegaron as xiras por Espa\u00f1a e por Am\u00e9rica Latina. Un ano despois, o 20 de setembro de 2002 recibiu en Madrid o galard\u00f3n correspondente o quinto disco de platino (500.000 copias) e uns meses despois (xullo do 2003) recibiu en Donostia o noveno Disco de Platino (900.000 copias). Todo isto sumado os discos de platino que obtivo en pa\u00edses como M\u00e9xico, Arxentina, Chile e Colombia, entre outros.\nA canci\u00f3n \"Sin miedo a nada\" deste primeiro disco, que canta xunto \u00e1 cantautora Amaia Montero, foi escollida polos internautas de Los 40.com como a mellor canci\u00f3n de amor da historia. Despois disto comezou a gravar o que ser\u00eda o seu segundo disco, \"Fantas\u00eda o Realidad\", o que ver\u00eda a luz o 24 de novembro dese mesmo ano. Gravado a cabalo entre Londres e Madrid ten como acompa\u00f1ante \u00e1 Orquestra Sinf\u00f3nica de Londres e antes de final de ano, xa obtivera o dobre disco de Platino en Espa\u00f1a.\nO 22 de abril do seguinte ano, a s\u00faa compa\u00f1\u00eda discogr\u00e1fica entregar\u00edalle o dobre Disco de Diamante, pola venda de m\u00e1is de dous mill\u00f3ns de copias dos seus discos. Grazas ao seu tir\u00f3n no mercado hispano dos Estados Unidos, s\u00f3 cinco meses despois da sa\u00edda de \"Fantas\u00eda o Realidad\" alcanzar\u00eda o Disco de Oro (100.000 copias). Ese mesmo ano, actuar\u00eda en directo na gala de entrega dos premios MTV Latinos en Miami.\nGrazas a este disco, obter\u00eda en 2005 diferentes premios a destacar o premio ASCAP (American Soc. of Composers, Authors and Publishers) e o premio Billboard Latino 2005 por \"Aunque no te pueda ver\"\" como mellor tema pop latino do ano e a canci\u00f3n m\u00e1is emitida, respectivamente. Outros premios que conseguiu son o Premio Ondas \u00f3 mellor artista nacional do 2002, tres Premios Amigo \u00f3 mellor artista masculino, mellor artista revelaci\u00f3n e mellor \u00e1lbum do 2002, as\u00ed como outros premios f\u00f3ra das s\u00faas fronteiras como a Antorcha de Plata no Festival de Vi\u00f1a del Mar de 2004.\nDiscograf\u00eda.\n\u00bfQu\u00e9 pides t\u00fa? (2001).\n(P)2001 Wanrer Music Espa\u00f1a S.A./Wea international,inc\n21 meses, 1 semana y 2 d\u00edas (2003).\nCD 1:\nCD 2:\n(P)2003 Warner Music Espa\u00f1a S.A./Wea international,inc.\nFantas\u00eda o realidad (2003).\n(P)2003 Warner Music Espa\u00f1a S.A./Wea international,inc.\n\u00c1lex Ubago en directo (2004) (CD + DVD).\nConcerto gravado en Algorta (Biscaia) o 23 de xu\u00f1o de 2004\nM\u00fasicos: Alex Ubago - Voz e Guitarra Ac\u00fastica, Karlos Arancegui - Bater\u00eda\n(P)2004 Warner Music Espa\u00f1a S.A./Wea international,inc.\nAviones de cristal (2006).\n(P)2006 Warner Music Espa\u00f1a S.A./Wea international,inc."}
{"id": "102938", "revid": "1131", "url": "https://gl.wikipedia.org/wiki?curid=102938", "title": "Galer\u00eda de imaxes de Curros Enr\u00edquez", "text": "Galer\u00eda de imaxes de Curros Enr\u00edquez."}
{"id": "102941", "revid": "56817", "url": "https://gl.wikipedia.org/wiki?curid=102941", "title": "O Requeixo", "text": "Co top\u00f3nimo O Requeixo podemos referirnos a varios lugares de Galicia en:\nNa provincia da Coru\u00f1a\nNa provincia de Lugo\nNa provincia de Pontevedra"}
{"id": "102942", "revid": "23204", "url": "https://gl.wikipedia.org/wiki?curid=102942", "title": "Charles Bell", "text": "Charles Bell, nado en novembro de 1774 en Doun in Monteath (Edimburgo) e finado o 28 de abril de 1842, en North Hallow (Worcestershire), foi un anatomista e cirurxi\u00e1n escoc\u00e9s.\nTraxectoria.\nBell viviu e estudou en Edimburgo, onde se graduou como m\u00e9dico en 1799, pouco despois admit\u00edronno no Royal College of Surgeons, onde exerceu a cirurx\u00eda e ensinou anatom\u00eda. Baixo o consello do seu irm\u00e1n John Bell, publicara en 1798 , nos seus tempos de estudante \"A System of Dissection Explaining the Anatomy of the Human Body\" e participou en \"Anatomy of the Human Body\" publicado polo seu irm\u00e1n en 1802 e 1804 con cap\u00edtulos sobre as v\u00edsceras, os nervios e os \u00f3rganos sensoriais. En 1804 marchou a Londres onde exerceu a cirurx\u00eda privada e daba clases de anatom\u00eda na Great Windmill Street School of Anatom\u00eda. Tam\u00e9n serviu como cirurxi\u00e1n militar. En 1824 converteuse no primeiro profesor de cirurx\u00eda e anatom\u00eda do College of Surgeons in London.\nFoi nomeado cabaleiro en 1831. En 1836 aceptou o posto de profesor de cirurx\u00eda na Universidade de Edimburgo.\nObras.\nCharles Bell foi un investigador e escritor prol\u00edfico, en 1811 publicou un estudo detallado do cerebro in 1811, no seu libro \"An Idea of a New Anatomy of the Brain\", onde describiu os seus experimentos con animais e como foi o primeiro entre a sensibilidade e a motricidade e as funci\u00f3ns vexetativas. O libro converteuse na pedra de alicerce da neurolox\u00eda.\nBell foi un dos primeiros m\u00e9dicos en unir o estudo cient\u00edfico da neuroanatom\u00eda coa pr\u00e1ctica cl\u00ednica. En 1821 describiu a traxectoria do nervio facial e unha enfermidade que levaba a unha par\u00e1lise unilateral dos m\u00fasculos faciais en \"On the Nerves: Giving an Account of some Experiments on Their Structure an Functions, Which Lead to a New Arrangement of the System.\"\nO seu gusto polo debuxo e a pintura levouno a publicar \"Illustrations of the Great Operations of Surgery: Trepan, Hernia, Amputation, Aneurism, and Lithotomy\" (1821) e \"Essays on the Anatomy of Expression in Painting\" (1806)."}
{"id": "102944", "revid": "23204", "url": "https://gl.wikipedia.org/wiki?curid=102944", "title": "Kalomoira", "text": "Kalomoira (\u039a\u03b1\u03bb\u03bf\u03bc\u03bf\u03af\u03c1\u03b1), de nacemento Marie Carol Sarantis (\u039c\u03b1\u03c1\u03af\u03b1 \u039a\u03b1\u03bb\u03bf\u03bc\u03bf\u03af\u03c1\u03b1 \u03a3\u03b1\u03c1\u03ac\u03bd\u03c4\u03b7), nada en Nova York o 31 de xaneiro de 1985, tam\u00e9n co\u00f1ecida como Kalomira ou K-Moira, \u00e9 unha cantante greco-estadounidense cuxa carreira musical se desenvolveu en Grecia e Chipre.\nEn 2004 venceu o concurso musical \"Fame Story\" (versi\u00f3n grega de \"Operaci\u00f3n Triunfo\") e quedou en terceiro lugar representando a Grecia no Festival da Canci\u00f3n de Eurovisi\u00f3n 2008 con \"Secret Combination\".\nBiograf\u00eda.\nKalomoira naceu no condado de Nassau, situado en Nova York. Os seus pais, Nikosinas e Elenas, son de orixe grega e propietarios dun restaurante. Ademais, Kalomoira tam\u00e9n ten unha irm\u00e1.\nDende pequena comezou a interesarse polo mundo da actuaci\u00f3n, comezando a estudar viola e a actuar en obras escolares dende temper\u00e1 idade. Cando alcanza a maior\u00eda de idade participa, a instancias do seu t\u00edo, nun concurso organizado por unha radio local neoiorquina. Kalomoira quedou en segundo lugar e empezou a realizar varios bolos con outros artistas populares como Jessica Simpson o LL Cool J.\nTras graduarse na Universidade Adelphi no ano 2004, Kalomoira informouse da apertura dos castings da segunda edici\u00f3n de \"Fame Story\", concurso da cadea grega ANT1 similar a \"Operaci\u00f3n Triunfo\", e decide participar nunha audici\u00f3n organizada en Estados Unidos. A pesar de que o seu idioma \u00e9 o ingl\u00e9s, Kalomoira xa estivera en varias ocasi\u00f3ns en Grecia e pod\u00eda defenderse na s\u00faa lingua. A cantante logrou superar os castings e, tras superar varias probas, logrou converterse nunha das concursantes de \"Fame Story\".\nA pesar de ter durante os seus primeiros d\u00edas pequenos problemas de adaptaci\u00f3n, Kalomoira logrou superalos, pouco a pouco mellorou e converteuse nunha das favoritas do p\u00fablico, ga\u00f1ando finalmente o concurso. O primeiro lugar en \"Fame Story\" garantiulle un premio de 200.000 \u20ac e un contrato discogr\u00e1fico con \"Heaven Music\", selo pertencente a cadea ANT1.\nCarreira discogr\u00e1fica.\nO 1 de setembro de 2004 Kalomoira sacou o mercado o seu primeiro \u00e1lbum de 15 canci\u00f3ns. O seu primeiro disco, de t\u00edtulo hom\u00f3nimo, que logrou ser disco de ouro en Grecia e Chipre, conti\u00f1a varios temas interpretados en grego e ingl\u00e9s e obtivo unha boa repercusi\u00f3n da cr\u00edtica. En 2005 lanzou un segundo \u00e1lbum chamado \"Paizeis?\", con 12 canci\u00f3ns das cales d\u00faas estaban compostas por ela. Tam\u00e9n realizou varias actuaci\u00f3ns con outros artistas como Elli Kokkinou o Constantinos Christoforou, que a axudaron a confirmarse no panorama musical grego.\nNo ano 2006 Kalomoira deu o salto definitivo \u00e1 televisi\u00f3n como co-presentadora do programa \"Pio Poli Tin Kiriaki\", un show de variedades emitido polo canal nacional grego Mega Channel. Ademais lanza un terceiro \u00e1lbum, con versi\u00f3n de canci\u00f3ns do cine grego, chamado \"I Kalomoira Paei Cinema\".\nA finais de 2007, a discogr\u00e1fica Heaven Music selecciona a Kalomoira como a s\u00faa concursante para a preselecci\u00f3n de Grecia no Festival da Canci\u00f3n de Eurovisi\u00f3n 2008. Kalomoira escolleu un tema Pop chamado \"Secret Combination\", de son bastante norteamericano e con toques da m\u00fasica grega. Tras vencer en dita preselecci\u00f3n en febreiro de 2008, Kalomoira converteuse na representante grega nesa edici\u00f3n. Para promocionar o tema, Kalomoira realizou unha xira por outros pa\u00edses participantes.\n\"Secret Combination\" logrou \u00e9xito no festival. Tras pasar en primeiro lugar a primeira semifinal de Eurovisi\u00f3n, Kalomoira quedou en terceiro lugar na final, con 218 puntos e sendo superada s\u00f3 por Dima Bilan e Ani Lorak. Ademais, conseguiu con este tema posicionarse no primeiro lugar nas listas gregas e chipriotas, no posto 40 na lista de sinxelos do Reino Unido e no Top 10 de descargas de numerosos pa\u00edses, entre eles o Canad\u00e1 e Australia. O seu cuarto \u00e1lbum, titulado igual que o seu tema eurovisivo, sa\u00edu o mercado o 29 de maio de 2008 en Grecia, con 12 canci\u00f3ns en grego e en ingl\u00e9s. No ver\u00e1n de 2008, Kalomoira marchou de volta a Nova York tras manter unha disputa con Heaven Music sobre o seu novo \u00e1lbum, que non logrou as vendas esperadas pola discogr\u00e1fica. A artista declarou que tivo que po\u00f1er parte do seu propio di\u00f1eiro para a produci\u00f3n do \u00faltimo \u00e1lbum, mostrando as\u00ed o seu descontento coa discogr\u00e1fica, pero continuou coa s\u00faa carreira musical. Actualmente reside en Nova York coa s\u00faa familia e o seu noivo."}
{"id": "102945", "revid": "6", "url": "https://gl.wikipedia.org/wiki?curid=102945", "title": "Bell", "text": "Bell \u00e9 un antrop\u00f3nimo e top\u00f3nimo ingl\u00e9s amplamente espallado."}
{"id": "102948", "revid": "6040", "url": "https://gl.wikipedia.org/wiki?curid=102948", "title": "Kalomira", "text": ""}
{"id": "102950", "revid": "56817", "url": "https://gl.wikipedia.org/wiki?curid=102950", "title": "Eurovisi\u00f3n", "text": "Eurovisi\u00f3n p\u00f3dese referir a:"}
{"id": "102951", "revid": "134311", "url": "https://gl.wikipedia.org/wiki?curid=102951", "title": "Galotxa", "text": "A galotxa \u00e9 unha modalidade de pelota valenciana que se xoga sempre na r\u00faa, ben sexa natural ou artificial. \u00c9 practicada maioritariamente nas comarcas da Horta de Valencia, na Marina Alta e na Baixa, na Ribera Alta e Baixa, e na Foia de Bunyol.\nHistoria.\nNa evoluci\u00f3n das diversas modalidades a galotxa ser\u00eda a precursora inmediata da escala i corda (corda no centro do rect\u00e1ngulo de xogo, comezo coa \"ferida\" e soamente pode pegar un bote a pelota), pero sen a escaleira nin as llotgetes (nas r\u00faas naturais tampouco est\u00e1n as galer\u00edas). De feito, tanto o terreo de xogo (a r\u00faa) coma o xeito de ferir (sacar) son iguais que nas \"llargues\" \u00e1 perxa, da cal poder\u00eda derivarse.\nConta s\u00f3 con xogadores afeccionados, a\u00ednda que moitos pelotaris profesionais de escala i corda inici\u00e1ronse na galotxa, como \u00e9 o caso de \u00c1lvaro, Dani ou Voro. Entre os anos 1990 e 1993 houbo unha competici\u00f3n de galotxa para xogadores profesionais denominada Campionato Profesional de Galotxa.\nCancha.\nAs partidas de galotxa x\u00f3ganse no carrer. Este carrer ha de ser recto e chan, duns 50 m de longo e 7 m de amplitude. Mais estas non son m\u00e1is que unhas gu\u00edas, e normalmente cada vila escolle unha r\u00faa que se adapte m\u00e1is ao seu estilo de xogo.\nAs\u00ed mesmo, e tendo en conta a dominaci\u00f3n das r\u00faas polos coches e as molestias ao pe\u00f3n, alg\u00fans concellos constru\u00edron uns recintos chamados \"carrers artificials\" (r\u00faas artificiais) para a pr\u00e1ctica da galotxa. Estes \"carrers\" simulan as xanelas, os balc\u00f3ns, os farois, as beirarr\u00faas (e incluso as tapas da rede de sumidoiros) t\u00edpicas dunha r\u00faa, mais coa vantaxe dun terreo de xogo m\u00e1is regular, e sen ter que interromper a partida por un veh\u00edculo que quere entrar no garaxe, ou da se\u00f1ora maior que volve de mercar cargada con bolsas. Entre outros, hai \"carrers artificials\" en Albuixec, Benidorm, Beniparrell, Calp, Foios, L'Eliana, Meliana, Montserrat, Torrent, e Xirivella.\nNo centro, e a unha alzada de 1,80 m, col\u00f3case unha \"corda de falta\" que divide a cancha en d\u00faas metades, a do \"traure\" (saque) e a do \"rest\" (resto). Contando dende esta corda 15 pasos cara o \"rest\" pend\u00farase outra corda, a \"corda de galotxa\". E dous metros dende a \"corda de falta\" cara ao \"traure\", pegado \u00e1 parede esquerda deb\u00faxase un rect\u00e1ngulo denominado \"dau\". Tanto o \"dau\" como a \"corda de galotxa\" son s\u00f3 necesarios na sacada de cada \"quinze\", e son ignorados no resto de situaci\u00f3ns de xogo.\nO p\u00fablico sit\u00faase nos fondo da r\u00faa, nas beirarr\u00faas, ou baixo a \"corda de galotxa\". No caso das r\u00faas artificiais hai unhas galer\u00edas con chanzos, que limitan o fondo da cancha.\nRegulamento.\nAs partidas de galotxa son xogadas por equipos de tres membros cada un, vestidos de vermello uns e de azul os outros (o vermello \u00e9 a cor dos favoritos ou supostamente m\u00e1is fortes), que xogar\u00e1n a pasarse unha pelota de vaqueta sobre a corda central.\nGa\u00f1a o equipo que chega a 70 tantos, contados de 5 en 5. Cada tanto consta de catro partes: \"quinze\", \"trenta\", \"val\" e \"joc\". O empate a quince denom\u00ednase \"quinzens\", e o empate a trinta ch\u00e1mase \"a dos\".\nCada \"quinze\" empeza coa \"ferida\" (a sacada): Dende detr\u00e1s da \"corda de falta\" un xogador denominado \"feridor\" tira a pelota (sen golpeala) ao campo do \"rest\", para que a sacada sexa boa a pelota debe pasar sobre a \"corda de galotxa\" e caer no \"dau\". Ent\u00f3n ambos os equipos deber\u00e1n devolverse a pelota no aire ou ao primeiro bote en terra golpe\u00e1ndoa unha soa vez por equipo e coa man. O \"quinze\" g\u00e1\u00f1ase cando o outro equipo non \u00e9 capaz de volvela por riba da \"corda de falta\".\nTam\u00e9n, g\u00e1\u00f1ase un \"quinze\" cando o outro equipo comete \"falta\":\nCompetici\u00f3ns.\nProfesionais\nAfeccionados"}
{"id": "102956", "revid": "88215", "url": "https://gl.wikipedia.org/wiki?curid=102956", "title": "Thomas Morgenstern", "text": "Thomas Morgenstern, nado o 30 de outubro de 1986 en Spittal an der Drau, \u00e9 un saltador de esqu\u00ed austr\u00edaco.\nTraxectoria.\nFixo o seu debut internacional no Torneo dos Castro Trampol\u00edns na tempada 2002/2003, rematou 9\u00ba en Oberstdorf, 25\u00ba en Garmisch-Partenkirchen, 9\u00ba en Innsbruck e 6\u00ba en Bischofshofen. Cinco d\u00edas despois do remate o torneo, ga\u00f1ou a s\u00faa primeira competici\u00f3n na Copa do Mundo en Liberec, Chequia.\nNa tempada 2003/4 foi segundo logo de Sigurd Pettersen durante case todo o Torneo dos Catro Trampol\u00edns, rematando finalmente en cuarta praza.\nMorgenstern logrou tres medallas de ouro por equipos nos Campionatos de Esqu\u00ed N\u00f3rdico, d\u00faas de 2005 e unha de 2007, nese ano ga\u00f1ou tam\u00e9n unha medalla individual, en trampol\u00edn curto.\nNas Olimpiadas de Inverno de 2006 ga\u00f1ou dous ouros, en trampol\u00edn grande individual e por equipos. Ga\u00f1ou as primeiras seis competici\u00f3ns da Copa do Mundo de 2007/2008, igualando o r\u00e9cord de Janne Ahonen e Matti Hautam\u00e4ki e ga\u00f1ando a Copa finalmente, conseguiu unha medalla de ouro por equipos nos Campionatos do Mundo de Salto de Esqu\u00ed de 2008 en Oberstdorf."}
{"id": "102958", "revid": "22570", "url": "https://gl.wikipedia.org/wiki?curid=102958", "title": "Morgenstern", "text": "Morgenstern \u00e9 un apelido alem\u00e1n amplamente espallado, l\u00e9vano entre outros:"}
{"id": "102959", "revid": "2822", "url": "https://gl.wikipedia.org/wiki?curid=102959", "title": "Antigos e modernos", "text": ""}
{"id": "102970", "revid": "2074", "url": "https://gl.wikipedia.org/wiki?curid=102970", "title": "Extradiex\u00e9tico", "text": ""}
{"id": "102971", "revid": "22570", "url": "https://gl.wikipedia.org/wiki?curid=102971", "title": "Jean du Bellay", "text": "Jean du Bellay, nado en 1492 ou 1498 en Souday e morto o 16 de febreiro de 1560 en Roma, foi un eclesi\u00e1stico e diplom\u00e1tico franc\u00e9s.\nTraxectoria.\nFoi o terceiro fillo de Louis du Bellay e de Marguerie de la Tour-Landry e irm\u00e1n de Guillaume du Bellay e de Martin du Bellay. Gozou do favor de Francisco I, quen o elevou \u00e1s m\u00e1is altas dignidades, e confioulle importantes asuntos. Foi bispo de Baiona (1526-1532) e de Par\u00eds (1532-1541), foi tam\u00e9n abade de Fontaine-Daniel desde 1552 ata a s\u00faa morte.\nFoi en 1527 e de novo en 1533 embaixador diante Henrique VIII, quen ameazaba con romper con Roma de non conseguir o divorcio de Catarina de Arag\u00f3n; du Bellay foi a Roma para intentar chegar a un compromiso entre o rei ingl\u00e9s e o papa Clemente VI, pero este finalmente excomunga \u00f3 ingl\u00e9s co apoio de Carlos V provocando o cisma de Inglaterra.\nEmbaixador diante Paulo III, quen o fixo cardeal o 21 de maio de 1535. Tralo desembarco de Carlos V en Provenza cun numeroso ex\u00e9rcito, Francisco I sae \u00f3 seu encontro, deixando \u00f3 cardeal Bellay en Par\u00eds co t\u00edtulo de tenente xeneral e comandante da Picard\u00eda e de Champa\u00f1a. Polos seus servizos Francisco I nomeouno en 1541 bispo de Limoges, en 1544 arcebispo de Bordeos e en 1546 bispo de Le Mans. Du Bellay protexeu e cultivou as letras e con Guillaume Bud\u00e9 convenceu \u00f3 rei para fundar o Coll\u00e8ge de France. Despois de 1547 o cardeal du Bellay caeu en desgraza e foi privado do seu rango e creto polas intrigas do cardeal de Lorrena. Retirouse a Roma, co t\u00edtulo de bispo de Ostia, constru\u00edu un gran palacio como residencia e tras a morte do papa Marcelo II logrou 8 votos no conclave que elixiu papa a Xulio III.\nFran\u00e7ois Rabelais serviuno un tempo como o seu secretario e m\u00e9dico.\nPublicaci\u00f3ns.\nDu Bellay escribiu tres libros de poes\u00eda latina que publicou de forma conxunta en 1546, unha apolox\u00eda en lat\u00edn do rei de Francia \"Francisci (primi) Francorum r\u00e9gis Epistola apologetica\" 1542, in-8\u00b0; traducido \u00f3 franc\u00e9s, 1545, \"Joannis cardinalis Bellaii, Francisci Olivarii et Africani Mallcii, Francisci I legatorum, Orationes duce, nec non pro eodem rege Defensio adversus Jacobi Omphalii maledicta\", 1544, e unha nova apolox\u00eda, desta volta en franc\u00e9s, \"Apologie de Fran\u00e7ois Ier de France|Fran\u00e7ois Ier\", publicada en 1546."}
{"id": "102974", "revid": "43327", "url": "https://gl.wikipedia.org/wiki?curid=102974", "title": "Bellay", "text": "Bellay \u00e9 un apelido franc\u00e9s amplamente espallado, l\u00e9vano entre outros:\nBellay \u00e9 tam\u00e9n un top\u00f3nimo:"}
{"id": "102975", "revid": "98629", "url": "https://gl.wikipedia.org/wiki?curid=102975", "title": "Michael Nyman", "text": "Michael Laurence Nyman, nado o 23 de marzo de 1944, \u00e9 un pianista, music\u00f3logo e compositor minimalista brit\u00e1nico, co\u00f1ecido sobre todo polas obras escritas durante a s\u00faa longa colaboraci\u00f3n co cineasta brit\u00e1nico Peter Greenaway.\nTraxectoria.\nNyman (que estudou co acad\u00e9mico Thurston Dart, experto en m\u00fasica barroca no King\u2019s College en Londres) inspirouse frecuentemente na m\u00fasica antiga nas s\u00faas composici\u00f3ns para as longametraxes de Greenaway, Henry Purcell en \"The Draughtsman's Contract\" e \"The Cook\", \"the Thief, His Wife &amp; Her Lover\", Heinrigh Ignaz Franz von Biber en \"A Zed and Two Noughtsm\", Mozart en \"Drowning by Numbers\" e John Dowland en \"Prospero's Books\".\nA s\u00faa popularidade disparouse despois de compo\u00f1er a banda sonora da galardoada pel\u00edcula de Jane Campion, \"The Piano\" (1993). O filme non foi nomeado pola academia a pesar de que o fora pola academia brit\u00e1nica e para o Globo de Ouro. Compuxo bandas sonoras para moitos outros filmes, a gran maior\u00eda deles obras de autores independentes europeos. As s\u00faas poucas incursi\u00f3ns na composici\u00f3n de bandas sonoras para Hollywood foron \"Gattaca\", \"Ravenous\" (con Damon Albarn) e \"The End of the Affair\".\nAs obras m\u00e1is co\u00f1ecidas de Nyman non dirixidas \u00f3 cine son \"Noises, Sounds &amp; Sweet Airs\" (1987) para soprano, alto, tenor e conxunto instrumental (baseada na banda sonora \u2013 tam\u00e9n de Nyman- de \"La Princesse de Milan\"); \"Ariel Songs\" (1990) para soprano e banda; \"MGV (Musique \u00e1 Grande Vitesse)\" (1993); concertos para piano (baseado en \"The Piano\"), clave, tromb\u00f3n e saxof\u00f3n; a \u00f3pera\"\"The Man Who Mistook His Wife for a Hat\" (1986) (baseada nun estudo de Oliver Sacks); as\u00ed como diversos cuartetos de corda.\nMoitas das obras de Nyman foron escritas para o seu propio conxunto, a Michael Nyman Band, creado en 1976 para unha produci\u00f3n de Carlo Goldoni titulada \"Il Campiello\". O conxunto estaba composto orixinalmente por instrumentos antigos como o rebec e a chirim\u00eda xunto a instrumentos modernos como o saxof\u00f3n (inclu\u00eddo para conseguir un son o m\u00e1is forte posible sen usar amplificaci\u00f3n), pero pasou a usar cuarteto de corda amplificado, tres saxof\u00f3ns, tromb\u00f3n baixo, baixo e piano, formaci\u00f3n que foi modificada para alg\u00fans traballos.\nNyman tam\u00e9n escribiu un traballo seminal en 1974 sobre a m\u00fasica experimental chamado \"Experimental Music: Cage and Beyond\", que exploraba a influencia de John Cage nos compositores de m\u00fasica cl\u00e1sica europea. Tam\u00e9n \u00e9 reco\u00f1ecido por ser o primeiro en aplicar o termo \"minimalismo\" \u00e1 m\u00fasica, nun artigo de 1968 en \"The Spectator\" sobre o compositor ingl\u00e9s Cornelius Cardew.\nGravou m\u00fasica pop cos Flying Lizards. Recentemente, Nyman rechazou a publicaci\u00f3n dunha versi\u00f3n adaptada con letra, composta por Toumas Holopainen do grupo de metal sinf\u00f3nico Nightwish, da s\u00faa co\u00f1ecida obra \"The Heart Asks For Pleasure First\", co\u00f1ecida por ser parte da banda sonora do filme \"The Piano\".\nVida persoal.\nCasou con Aet Nyman e tivo d\u00faas fillas, Molly e Martha. A s\u00faa primeira composici\u00f3n para cuarteto de corda \"Unchained Melody\" \u00e9 unha homenaxe a Aet, que aparece no filme de Greenaway \"The Falls\", para a que el compuxo a m\u00fasica. Molly \u00e9 unha compositora, a que en colaboraci\u00f3n con Harry Escott escribiu varios filmes inclu\u00edndo \"The Road to Guantanamo\" para Michael Winterbotton, frecuente colaborador do seu pai. Martha \u00e9 unha reporteira de investigaci\u00f3n da BBC.\nNyman e Aet separ\u00e1ronse, e Nyman foi publicamente humillado debido a unha breve relaci\u00f3n iniciada no MySpace con Jane Slavin.\nM\u00fasica para filmes, televisi\u00f3n e videoxogos.\n&lt;/div style&gt;"}
{"id": "102981", "revid": "92340", "url": "https://gl.wikipedia.org/wiki?curid=102981", "title": "Mitch Easter", "text": "Mitch Easter, nado o 15 de novembro de 1954 en Winston-Salem, Carolina do Norte, \u00e9 un m\u00fasico e produtor musical estadounidense.\nBiograf\u00eda.\nAfeccionado \u00e1 m\u00fasica desde neno, formou parte de diversas bandas na s\u00faa \u00e9poca escolar, algunha co seu amigo de infancia Chris Stamey con quen posteriormente formar\u00eda o grupo Sneakers, que editou alg\u00fans sinxelos e un \u00e1lbum a finais da d\u00e9cada de 1970. Logo da desaparici\u00f3n do grupo, Easter volveu \u00e1 s\u00faa localidade natal e montou un estudo de gravaci\u00f3n no garaxe dos seus pais que se acabou convertendo en parte integral dun local da escena indie-rock, gravando nela un bo n\u00famero de grupos por poucos cartos. Nesa \u00e9poca Easter formou Let's Active coa s\u00faa moza Faye Hunter e a bater\u00eda Sara Romweber \u00f3 tempo que traballaba con R.E.M. para gravar o seu primeiro sinxelo \"Radio Free Europe\" (1981), continuando esta colaboraci\u00f3n \u00f3 producir o seu primeiro EP, \"Chronic Town\" (1982), e os seus dous primeiros \u00e1lbums \"Murmur\" (en 1983 con Don Dixon) e \"Reckoning\" (1984). Let's Active realizou un tour con R.E.M., e asinou en 1981 un contrato con I.R.S. Records, editando un EP e tres \u00e1lbums. Pero Easter dedicouse sobre todo \u00e1s s\u00faas tarefas como produtor, traballando con numerosos grupos e grupos, producindo traballos de Pavement, Suzanne Vega, Game Theory, Marshall Crenshaw, Velvet Crush, The Cosmopolitans, Richard Barone, Baskervilles, Ken Stringfellow (de The Posies), Insanity Wave, Helium e The Loud Family.\nThe Fidelitorium \u00e9 o nome do actual estudo de Easter, preto de Winston-Salem e toca co grupo Shalini coa s\u00faa dona Shalini Chatterjee. En 2007 editou un \u00e1lbum en solitario, \"Dynamico\"."}
{"id": "102984", "revid": "43327", "url": "https://gl.wikipedia.org/wiki?curid=102984", "title": "Easter", "text": "Easter \u00e9 un apelido de orixe inglesa, l\u00e9vano entre outros:"}
{"id": "102988", "revid": "72012", "url": "https://gl.wikipedia.org/wiki?curid=102988", "title": "Giacomo Casanova", "text": "Giacomo Girolamo Casanova, cabaleiro de Sengalt (t\u00edtulo nobiliario que el mesmo se concedeu), nado en Venecia o 2 de abril de 1725 e finado o 4 de xu\u00f1o de 1798 en Dukhtsov, na actual Rep\u00fablica Checa, foi un aventureiro, viaxeiro e escritor italiano. \nTraxectoria.\nO seu nome ficou asociado coas s\u00faas numerosas aventuras amorosas, que fixeron del un s\u00edmbolo de conquistador. A s\u00faa fama como escritor bas\u00e9ase no seu voluminoso libro autobiogr\u00e1fico \"Historia da mi\u00f1a vida\", escrito en franc\u00e9s e traducido a m\u00e1is de vinte linguas, no que amosa un amplo panorama da vida das clases altas e burguesas da Europa do seu tempo e relata as s\u00faas relaci\u00f3ns con mulleres de todos os \u00e1mbitos da sociedade. Casanova \u00e9 un personaxe de lenda na cultura mundial \u00e1 que dedicaron obras literarias ou ensaios Richard Aldington, Arthur Schnitzler, Marina Tsvetaeva ou Stefan Zweig. \u00c9 tam\u00e9n protagonista dunha \u00f3pera de Johann Strauss e da pel\u00edcula \"O Casanova, de Federico Fellini\"."}
{"id": "102989", "revid": "98629", "url": "https://gl.wikipedia.org/wiki?curid=102989", "title": "Ganso bicocurto", "text": "O ganso bicocurto (\"Anser brachyrhynchus\") \u00e9 unha ave migratoria de tama\u00f1o mediano do grupo dos gansos aut\u00e9nticos, que pasa o inverno no noroeste de Europa e cr\u00eda en Groenlandia, Islandia e Svalbard. A especie foi descrita por primeira vez en 1833 por Fran\u00e7ois Baillon. \u00c9 unhas das especies inclu\u00eddas no \"Acordo para a protecci\u00f3n das aves acu\u00e1ticas migratorias de \u00c1frica e Eurasia\" (AEWA).\nDescrici\u00f3n.\n\u00c9 un ganso de entre 60 e 75\u00a0cm de longo, 135 a 170\u00a0cm de envergadura de \u00e1s e de 1.800 a 3.300 gramos de peso. Ten o bico curto, de cor rosa brillante coa punta e a base negras e as patas rosas. O corpo e gris acasta\u00f1ado, a cabeza e o pescozo son casta\u00f1os escuros. A parte posterior do lombo \u00e9 abrancazada e cola gris coa punta branca. A parte superior das cobertoiras das \u00e1s \u00e9 azul agrisada p\u00e1lida. O seu aspecto \u00e9 moi semellante \u00f3 do ganso campestre (\"Anser fabalis\"), do que foi considerado unha subespecie, e do que se distingue principalmente pola cor dos p\u00e9s, que son rosas e non alaranxados coma no ganso campestre, e pola parte central rosa do bico.\nVoz.\nSon aves ruidosas, en especial cando voan, momento no que o ru\u00eddo das bandadas pode ser enxordecedor. A s\u00faa voz e un trompeteo de ton alto. Cando se senten ameazados deixan ouvir un xeito de asubio.\nDistribuci\u00f3n xeogr\u00e1fica.\nEsta especie adoita xuntarse con exemplares doutras especies durante as migraci\u00f3ns. Os seus cuarteis de inverno principais est\u00e1n nas illas Brit\u00e1nicas, B\u00e9lxica e nos Pa\u00edses Baixos, tam\u00e9n nas zonas costeiras do norte de Alema\u00f1a e en Dinamarca. Son raros de ver nas terras interiores. As aves brit\u00e1nicas cr\u00edan en Groenlandia e Islandia (sobre todo no glaciar de Hofs-J\u00f6kull, mentres que os gansos continentais o fan en Svalbard.\nExemplares errantes aparecen ocasionalmente no Quebec e Newfundland.\nA protecci\u00f3n contra a caza nas zonas de invernada permitiu un forte crecemento das s\u00faas poboaci\u00f3ns nas \u00faltimas d\u00e9cadas. En Gran Breta\u00f1a o n\u00famero de invernantes pasou dos 30.000 de 1950 os 292.000 de 2004. En Dinamarca e os Pa\u00edses Baixos cont\u00e1banse uns 34.000 exemplares en 1993.\nH\u00e1bitat.\nDurante o inverno viven sobre todo en prader\u00edas, veigas de r\u00edos e mesmo en prados de cultivo intensivo. Durante o ver\u00e1n forman colonias grandes en zonas de rochas pobres en vexetaci\u00f3n, nas lameiras que deixan os glaciares \u00f3 se derreteren, en zonas h\u00famidas, p\u00e1ramos e lagos. En Islandia ani\u00f1an tam\u00e9n en zonas de lavas solidificadas. As illas fluviais v\u00e9\u00f1enlles tam\u00e9n a xeito, ofrec\u00e9ndolles protecci\u00f3n perante depredadores coma o raposo \u00e1rtico.\nAlimentaci\u00f3n.\nA s\u00faa dieta \u00e9 case exclusivamente vexetariana. Durante o ver\u00e1n alim\u00e9ntase da vexetaci\u00f3n da tundra \u00e1rtica, tanto na auga como na terra firme. No inverno comen todo tipo de plantas e herbas, sen renunciar as produci\u00f3ns agr\u00edcolas, e poden causar danos nas colleitas, a\u00ednda que tam\u00e9n benefician determinados cultivos como os da pataca ou da remolacha, \u00f3 alimentarse dos restroballos que quedan despois da colleita, reducindo as posibilidades de transmisi\u00f3n de enfermidades das plantas.\nEcolox\u00eda e reproduci\u00f3n.\nOs gansos de bico curto mudan as plumas a mediados de xullo, cando os parruli\u00f1os novos levan xa de d\u00faas a tres semanas f\u00f3ra do ovo. Os adultos son daquela incapaces de voar durante uns 25 d\u00edas.\nA \u00e9poca reprodutora comeza a primeiros de xu\u00f1o, despois que os bandos se concentren nos seus lugares de cr\u00eda a mediados de maio, onde forman colonias pouco compactas. As femias po\u00f1en entre 3 e 7 ovos brancos, nun ni\u00f1o elevado sobre o terreo e cubertos con penuxe. A incubaci\u00f3n prol\u00f3ngase durante unhas tres semanas e media. Os machos non chocan os ovos, a\u00ednda que vix\u00edan a ni\u00f1ada e \u00e1 s\u00faa parella. Os gansos novos poden voar \u00f3s dous meses de sa\u00edren do ovo. Cando os adultos acaban de remudar as plumas, forman bandos cos gansos novos, que, a partir de finais de agosto, comezan a regresar \u00e1s zonas de invernada. Os gansos bicocurtos adoitan empezar a criar cando te\u00f1en uns tres anos."}
{"id": "102990", "revid": "54334", "url": "https://gl.wikipedia.org/wiki?curid=102990", "title": "R\u00e9my Belleau", "text": "R\u00e9my Belleau, nado en Nogent-le-Rotrou en 1528 e morto en Par\u00eds en 1577, foi un poeta franc\u00e9s da Pl\u00e9iade.\nTraxectoria.\nBelleau realizou os seus primeiros estudos cos freires da abad\u00eda de Saint-Denis en Nogent-le-Rotrou, prosegu\u00edndoos a partir de 1553 en Par\u00eds, completando unha formaci\u00f3n cl\u00e1sica, cunha forte afecci\u00f3n \u00e1 poes\u00eda grega.\nXuntouse a un grupo de poetas novos que se formara no coll\u00e8ge de Coqueret: Pierre de Ronsard, Antoine de Ba\u00eff, Joachim du Bellay, e despois \u00e1 Pl\u00e9iade en 1554 e en 1556 publicou unha traduci\u00f3n das \"Odas\" de Anacreonte, o \u00e9xito desta foi considerable, a pesar de Ronsard pensar que era un pouco seca, o traballo de Belleau forneceu \u00f3 grupo dun novo estilo baseado na fidelidade e a exactitude. Belleau continuou traducindo, publicou o\" Cantar dos cantares\" e de Safo a \"Oda \u00e1 amada\", por primeira vez traducida \u00f3 franc\u00e9s. Nese mesmo 1556 publicou \"Petites Inventions\", inspirada na poes\u00eda grega antiga e \"La Bergerie\", do x\u00e9nero pastoril \u00e9 unha narraci\u00f3n en prosa con poemas de amor e campestres incorporados que se converteu en protot\u00edpico do Renacemento franc\u00e9s.\nEn 1576 apareceu \"Les Amours et Nouveaux Eschanges des pierres pr\u00e9cieuses, vertus et propri\u00e9t\u00e9s d\u2019icelles\", nesta obra d\u00e1 conta das propiedades das pedras, da s\u00faa historia, o mito da s\u00faa orixe asociando o simbolismo das pedras \u00e1s interpretaci\u00f3ns filos\u00f3ficas e cient\u00edficas.\nA\u00ednda que nun primeiro momento foi partidarido da Reforma, o autor al\u00edase co partido dos seus protectores, os Guisa."}
{"id": "102992", "revid": "98629", "url": "https://gl.wikipedia.org/wiki?curid=102992", "title": "Belleau", "text": "Belleau pode referirse a:\nComo top\u00f3nimo d\u00e1 nome aos seguintes lugares:\nComo apelido, pode referirse a:"}
{"id": "102993", "revid": "112696", "url": "https://gl.wikipedia.org/wiki?curid=102993", "title": "Beth Rodergas", "text": "Elisabeth Rodergas Cols, m\u00e1is co\u00f1ecida como Beth, nada en S\u00faria, Barcelona, o 23 de decembro de 1981, \u00e9 unha cantante e actriz catal\u00e1.\nTraxectoria.\nO seu af\u00e1n por co\u00f1ecer mundo levouna a realizar varias viaxes por distintos lugares do mundo, entre eles a diversos pa\u00edses africanos onde participou en misi\u00f3ns humanitarias. Viviu no Reino Unido e estudou teatro musical en Barcelona.\nO seu so\u00f1o dende pequena era ser cantante e Operaci\u00f3n Triunfo brindoulle esa oportunidade. O paso para presentarse \u00f3 famoso concurso deuno grazas \u00e1s actividades que se realizaban na mesma academia. Quedou clasificada a terceira na segunda edici\u00f3n de Operaci\u00f3n Triunfo, pero o p\u00fablico elixiuna para representar a Espa\u00f1a no Festival de Eurovisi\u00f3n 2003, en Riga, coa canci\u00f3n \"Dime\", que acabou en oitavo lugar.\nTam\u00e9n compuxo (letra e m\u00fasica) a canci\u00f3n \"On \u00e9s l\u2019amor?\" para a serie de TV3 \"Mar de Fons\". Beth debutou como actriz de teatro en novembro de 2006 coa comedia \"Pels p\u00e8ls\" no Teatre Borr\u00e0s de Barcelona. Tam\u00e9n obtivo o papel de Carmensita na obra \"Tirant lo Blanch\". Grazas a este papel foi nomeada \u00f3s premios Max.\n\u00c9 actualmente a imaxe comercial da firma SEYART Jewels. Dende 2008 interpreta o papel de Rosa na serie \"Lalola\" de Antena 3.\nDiscograf\u00eda.\n\u00c1lbums.\nCD1\nCD2\nAparici\u00f3ns.\nTeatro.\nBeth tivo a oportunidade de ser actriz de d\u00faas obras de grande \u00e9xito en Catalu\u00f1a."}
{"id": "103006", "revid": "22570", "url": "https://gl.wikipedia.org/wiki?curid=103006", "title": "Galotxetes", "text": "Os galotxetes, ou \"galotxes\", son a modalidade da pelota valenciana cunha cancha m\u00e1is pequena, e xogada cunha pelota particular.\nHistoria.\nAs canchas para esta modalidade de pelota, antes habituais en todo o Vinalop\u00f3 Mitj\u00e0, s\u00f3 se atopan hoxe en d\u00eda no Centro Deportivo de Mon\u00f2ver, El Pin\u00f3s e La Romana, mais estas \u00faltimas son descubertas, e, por tanto, dependen das inclemencias do clima. Isto fac\u00eda pensar nunha orixe aut\u00f3ctona, pero a rehabilitaci\u00f3n no 2006 do Trinquet de l'Abdet, de 1772, cuns sorprendentes parecidos, leva a pensar que, de feito, antes a Pelota grossa ter\u00eda unha maior extensi\u00f3n.\nInstalaci\u00f3ns de xogo.\nA cancha de xogo, do mesmo nome, \u00e9 un recinto pechado de forma rectangular, duns tres metros de ancho por vinte de longo. \u00c1 metade hai unha rede destensada dun metro de altura nos extremos e un tanto menos no centro. Na banda dereita da rede, no campo da \"rest\", hai un caix\u00f3n para sacar nas partidas de parellas. Ademais, en cada front\u00f3n hai un \"tambor\u00ed\" (un bisel duns 45\u00ba de inclinaci\u00f3n) que permite levantar pelotas mortas e rebotes r\u00e1pidos e espectaculares.\nUn elemento diferenciador das \"galotxetes\" son os \"caixonets\", unha especie de portas abertas nas t\u00f3dalas catro esquinas. Permiten a comunicaci\u00f3n das diversas canchas e son, \u00e1 vez, un recuncho para enviar a pelota e conseguir o \"quinze\".\nReglulamento.\nP\u00f3dese xogar \"man a man\" ou en equipos de dous contra dous. A \u00fanica diferenza \u00e9 a \"ferida\" (o saque). Nas partidas individuais d\u00e9bese botar a pelota nun c\u00edrculo pintado na terra ao fondo esquerdo do \"dau\", mentres que nas partidas por parellas b\u00f3tase a pelota ao caix\u00f3n do \"rest\" para tirala nun rect\u00e1ngulo arrimado \u00e1 parede esquerda do \"dauer\".\nO xeito de contar \u00e9 o mesmo que noutros xogos da pelota valenciana (un punto dividido en catro \"quinzes\": 15, 30, \"val\" e \"joc\"), cada xogo \u00e9 un punto, e gana quen chega antes aos 12 puntos. Os \"quinzes\" cons\u00e9guense se o rival \u00e9 incapaz de enviar a pelota ao campo contrario por riba da corda coa man, ou cun bote como m\u00e1ximo (os \"tamborins\" contan como \"aire\"). Os \"caixonets\" son recunchos desde onde \u00e9 moi dif\u00edcil volver a pelota. Se a pelota toca a rede p\u00e9rdese o \"quinze\".\nPelota.\nAs pelotas das \"galotxetes\" son diferentes de t\u00f3dalas outras da pelota valenciana e, decot\u00edo, feitas manualmente polos mesmos xogadores. Son feitas con roupa e recubertas con esparadrapos, dun peso aproximado de 60 gramos e duns 7\u00a0cm de di\u00e1metro. O bote \u00e9 escaso ou nulo."}
{"id": "103009", "revid": "98629", "url": "https://gl.wikipedia.org/wiki?curid=103009", "title": "BAP!!", "text": "BAP!! (acr\u00f3nimo de \"Brigada Anti Polizialak\" ou \"Babarruna ta Aza Popularra\") foi un grupo vasco de hardcore. F\u00f3rmanse en 1984 e dis\u00f3lvense en 1996, deixando tres discos gravados. En 2003 publicouse un CD+DVD co derradeiro concerto que deron no gaztetxe de Andoain. Tres dos seus membros xunt\u00e1ronse en 2004 para ensaiar novas canci\u00f3n nun novo grupo: Inoren Ero Ni.\nHistoria.\nForm\u00e1ronse en Andoain (Guip\u00fascoa) en 1984. Eneko Abrego, Jomes, Drake e Txanpi, con nula experiencia e pouca habilidade cos instrumentos, seguiron a estela de grupos que se englobaron no chamado rock radical vasco. Comezaron tocando un furibundo hardcore punk, do que son precursores reco\u00f1ecidos en Euskadi, pero o seu son foi evolucionando disco a disco cara a un estilo con moitos m\u00e1is matices, influenciados (entre outras bandas) polos Bad Brains.\nEn 1986 gravaron a s\u00faa primeira referencia nunha maqueta que o grupo puxo en circulaci\u00f3n e que vend\u00edan durante os seus concertos: \"Babarruna to Aza Popularra\". Tam\u00e9n gravaron os seus primeiros catro temas oficiais para o recompilatorio \"Condenados a Luchar\" (Discos Suicidas) xunto a outras bandas como Danba, M.C.D., Ultimatum, Zer Bizio e Porkeria T. Nun principio alternaron os temas en castel\u00e1n con temas en \u00e9uscaro, pero terminaron gravando exclusivamente en lingua \u00e9uscara.\nAta 1988 non apareceu o seu primeiro LP, \"Bidehuts eta Etxe Huts\" (Basati Diskak). Txampi abandonou ent\u00f3n a bater\u00eda, entrando o irm\u00e1n de Eneko, Mikel Abrego. Publicaron \"Zuria Beltzez\", onde a evoluci\u00f3n no son \u00e9 bastante notable, inclu\u00edndo, no obstante, temas na onda do seu primeiro traballo.\nO seu terceiro traballo, \"Lehertzeko Garaia\", entreg\u00e1rono en 1994 coa discogr\u00e1fica Esan Ozenki. O disco foi recibido pola cr\u00edtica como o mellor que gravaran ata o momento. Non s\u00f3 produc\u00edronse melloras a nivel compositivo, sen\u00f3n que os m\u00fasicos tocaban cada vez mellor. De feito, Drake e Mikel formaban unha das mellores bases r\u00edtmicas do estado, segundo a revista musical \"Ruta 66\".\nEn 1996 o grupo separouse, deixando como epitafio un documental sobre o grupo que, xunto con entrevistas, editouse no v\u00eddeo \"...Ta Bestela Ondo?\" (Esan Ozenki). O seu derradeiro concerto d\u00e9rono no gaztetxe de Andoain, \u00f3 que sempre estiveron ligados e no que tocaron moitas veces. O concerto foi editado en CD e DVD pola discogr\u00e1fica Metak (sucesora de Esan Ozenki) en 2003 co t\u00edtulo de \"Bazen\". Durante ese ano Mikel, Eneko e Drake xunt\u00e1ronse con Borja (ex-guitarrista do grupo Purr) para ensaiar novas canci\u00f3ns. Isto provocou que se propagaran rumores sobre unha posible reuni\u00f3n de BAP!!, pero o grupo negouno de maneira tallante e terminou publicando un disco baixo un novo nome: Inoren Ero Ni.\nDiscograf\u00eda.\n\u00c1lbums.\n\"Zuria beltzez\" e \"Bide Huts eta Etxe Huts\" foron reeditados por Esan Ozenki en 1996 nun \u00fanico CD."}
{"id": "103016", "revid": "98629", "url": "https://gl.wikipedia.org/wiki?curid=103016", "title": "Anseriformes", "text": "A dos Anseriformes \u00e9 unha orde de aves acu\u00e1ticas que comprende unhas 180 especies vivas repartidas en tres familias:\nA maior\u00eda das especies modernas da orde est\u00e1n moi ben adaptadas para unha existencia acu\u00e1tica na superficie da auga. Coa excepci\u00f3n dos an\u00edmidos, os machos te\u00f1en pene, unha caracter\u00edstica que se perdeu nas neoaves.\nDebido \u00e1 s\u00faa natureza acu\u00e1tica, a maior\u00eda das especies te\u00f1en os p\u00e9s palmados (\u00e9 dicir, cos tres dedos dianteiros unidos por unha membrana interdixital).\nTaxonom\u00eda.\nDescrici\u00f3n.\nA orde foi descrita en 1831 polo zo\u00f3logo alem\u00e1n Johann Georg Wagler.\nEtimolox\u00eda.\nO nome cient\u00edfico \"Anseriformes\", est\u00e1 formado pola uni\u00f3n dos elementos \"Anser\"- e -\"formes\". O primeiro \u00e9 o nome do seu x\u00e9nero tipo, \"Anser\", e o segundo \u00e9 o sufixo -\"formes\", empregado para a formaci\u00f3n dos nomes das ordes de animais, unidos cun -\"i\"- epent\u00e9tico para facilitar a pronuncia.\nClasificaci\u00f3n.\nNa actualidade reco\u00f1\u00e9cense na orde tres familias, coas subfamilias que se indican: \nCaracter\u00edsticas.\nAs aves anseriformes habitan zonas acu\u00e1ticas continentais como lagos, pantanos, r\u00edos e estuarios. Por\u00e9n, moitas especies migran a zonas costeiras durante a \u00e9poca da reproduci\u00f3n.\nSon aves que en canto \u00f3 seu tama\u00f1o var\u00eda entre os 30 e 180\u00a0cm, e cun peso entre os 200 g e os 20\u00a0kg. \nA plumaxe destas aves \u00e9 moi variada, mentres que algunhas especies son monocrom\u00e1ticas, outras ofrecen unha multitude de cores, salientando a dos machos.\nAs cr\u00edas dos anseriformes son moi precoces e nacen cos ollos abertos e deseguido nadan.\nEstas aves te\u00f1en membranas interdixitais nas patas, como unha adaptaci\u00f3n ao medio acu\u00e1tico.\nOs anseriformes son aves omn\u00edvoras que se alimentan de follas, froitos e ra\u00edces de plantas terrestres e acu\u00e1ticas, e tam\u00e9n de insectos, larvas e pequenos crust\u00e1ceos.\nMoitas das especies de anseriformes son migratorias.\nO grupo incl\u00fae algunhas especies domesticadas polo ser humano para explotaci\u00f3n c\u00e1rnica, de penuxe ou ovos. Moitas especies son consideradas especialidades gastron\u00f3micas ou cinex\u00e9ticas.\nOs primeiros rexistros de anseriformes no rexistro xeol\u00f3xico xorden no Eoceno de Am\u00e9rica do Norte, tendo os seus predecesores evolutivos vivido no Paleoceno. O grupo diversificouse a\u00ednda m\u00e1is no Mioceno.\nA Uni\u00f3n Internacional para a Conservaci\u00f3n da Natureza e dos Recursos Naturais lista 51 especies de anseriformes ameazadas ou en perigo de extinci\u00f3n. Desde principios do s\u00e9culo XX xa se rexistrou a desaparici\u00f3n de cinco especies, como por exemplo \"Camptorhynchus labradorius\". As principais causas de perigo para o grupo son a caza intensiva, a perda do h\u00e1bitat, e a competencia con outras especies introducidas polo home."}
{"id": "103018", "revid": "1131", "url": "https://gl.wikipedia.org/wiki?curid=103018", "title": "Startijenn", "text": "Startijenn \u00e9 un grupo de m\u00fasica bret\u00f3n. Dende o lanzamento do seu primeiro disco, en 2006, te\u00f1en dado concertos en toda a Breta\u00f1a. En 2008 sacaron o seu segundo \u00e1lbum, \"Pakit Holl!\". O grupo int\u00e9grano Konogan an Habask (binio\u00f9 e uilleann pipes), Tangi le Gall-Carr\u00e9 (acorde\u00f3n diat\u00f3nico), Tangi Oillo (guitarra), Youn Roue (bombarda) e Kaou Gwenn (percusi\u00f3n). En 2008 participaron no Festival Interc\u00e9ltico de An Oriant."}
{"id": "103023", "revid": "1822", "url": "https://gl.wikipedia.org/wiki?curid=103023", "title": "Falla", "text": "Unha falla, en xeolox\u00eda, \u00e9 unha descontinuidade que se forma nas rochas superficiais da Terra (ata uns 200\u00a0km de profundidade) por fractura, cando as forzas tect\u00f3nicas superan a resistencia das rochas. A zona de ruptura ten unha superficie xeralmente ben definida denominada plano de falla e a s\u00faa formaci\u00f3n vai acompa\u00f1ada dun esvarado tanxencial plano das rochas .\nO movemento causante da dislocaci\u00f3n pode ter diversas direcci\u00f3ns: vertical, horizontal ou unha combinaci\u00f3n de \u00e1mbalas d\u00faas. Nas masas monta\u00f1osas que se alzaron por movemento de fallas, o desprazamento pode ser de miles de metros e mostra o efecto acumulado, durante longos per\u00edodos, de pequenos e imperceptibles desprazamentos, no canto dun gran levantamento \u00fanico. Con todo, cando a actividade nunha falla \u00e9 repentina e brusca, p\u00f3dese producir un gran terremoto, e ata unha ruptura da superficie terrestre, xerando unha forma topogr\u00e1fica chamada escarpa de falla.\nCaracter\u00edsticas dunha falla.\nAs seguintes caracter\u00edsticas perm\u00edtennos describir fallas:\nFallas activas e inactivas.\nUnha falla \u00e9 activa cando deforma sedimentos cuaternarios, \u00e9 dicir cando mostra evidencias de movementos durante os \u00faltimos 1,8 mill\u00f3ns de anos. Algunhas fallas activas adoitan ter terremotos asociados o que demostra que seguen funcionando. O esvarado pode ser repentino, en forma de saltos ando lugar a sismos, e seguido de per\u00edodos de inactividade. Os sismos m\u00e1is grandes orixin\u00e1ronse por saltos de 8 a 12 m. O esvarado tam\u00e9n pode darse de xeito lento e continuo, s\u00f3 perceptible con instrumentos tales como estaci\u00f3ns GPS logo de varios anos de observaci\u00f3ns.\nO primeiro tipo son fallas s\u00edsmicas mentres que o segundo son as\u00edsmicas ou reptantes. Con todo, ao considerar intervalos grandes de tempo da orde de miles de anos, ambos tipos despr\u00e1zanse a velocidades medias duns cantos mil\u00edmetros a uns cantos cent\u00edmetros por ano.\nUn exemplo \u00e9 o sistema de fallas de Santo Andr\u00e9 no sur e centro de California nos EUA, o cal xerou os terremotos de San Francisco (M=8,2, na escala de Richter) en 1906, Los Angeles (M=6,5) en 1993 e recentemente Hector Mine (M=7) en 1999 e San Luis Obispo (M=6,2) en 2004. Falla da parte central do sistema San Andr\u00e9s, por outra banda, desl\u00edzanse asismicamente.\nTam\u00e9n existen fallas antigas inactivas creadas en eras xeol\u00f3xicas pasadas e que sobreviven como estruturas f\u00f3siles ata os nosos d\u00edas. Estas non representan ning\u00fan perigo para poboaci\u00f3ns pr\u00f3ximas.\nClasificaci\u00f3n das fallas segundo o seu movemento.\nAs fallas clasif\u00edcanse en tres tipos en funci\u00f3n dos esforzos que as orixinan e dos movementos relativos dos bloques:\nAsociaci\u00f3ns de fallas.\nAs fallas p\u00f3dense presentar asociadas nunha serie de estruturas: "}
{"id": "103028", "revid": "5863", "url": "https://gl.wikipedia.org/wiki?curid=103028", "title": "Marcel Renault", "text": "Marcel Renault, nado en Par\u00eds en 1872 e finado en Payr\u00e9 o 26 de maio de 1903, foi un industrial e piloto de carreiras franc\u00e9s, coherdeiro dun importante comecio t\u00e9xtil e cofundador co seu irm\u00e1n Fernand do imperio da industria automobil\u00edstica Renault.\nBiograf\u00eda.\nInfancia.\nNaceu nunha familia da burgues\u00eda parisiense. O seu pai, Alfred Renault constru\u00edra unha s\u00f3lida fortuna no comercio de teas e de bot\u00f3ns e s\u00faa nai Louise era filla de comerciantes ben establecidos.\nO seu irm\u00e1n Louis Renault era un xenio da mec\u00e1nica, un dos pioneiros do autom\u00f3bil, dese\u00f1ou un no obradoiro familiar de Boulogne-Billancourt.\nFundaci\u00f3n de Renault Fr\u00e8res.\nEn 1899, Fernand e Marcel, \u00f3 tempo que xestionan a industria t\u00e9xtil herdada de seu pai \"Renault Fils, tissus en gros\" fundan a sociedade Renault Fr\u00e8res no n\u00famero 10 da Avenida du Cours en Boulogne-Billancourt achegando Marcel a metade dun capital de 60.000 francos ouro e Fernand a outra metade. Contaban cun cadro de persoal de 60 empregados para constru\u00edr o veh\u00edculo concibido por Louis Renault. Marcel enc\u00e1rgase da administraci\u00f3n e Fernand da comercializaci\u00f3n, mentres Louis cons\u00e1grase completamente \u00e1 concepci\u00f3n e construci\u00f3n dos veh\u00edculos. No remate do primeiro ano a empresa producira e vendera 76 veh\u00edculos.\nCarreiras automobil\u00edsticas.\nEn agosto 1899 xunto co seu irm\u00e1n Louis Renault participou na carreira Par\u00eds-Trouville, conseguindo a primeira vitoria dunha longa serie de carreiras de localidade a localidade da \u00e9poca. Na s\u00faa categor\u00eda os Renault non tiveronn rival, ga\u00f1ando a Par\u00eds-Ostende, Par\u00eds-Rambouillet e Tolosa-Par\u00eds. Estes \u00e9xitos na competici\u00f3n d\u00e9ronlle a celebridade e fixeron aumentar as vendas dos seus veh\u00edculos. Participou tam\u00e9n con Louis na Par\u00eds-Tolosa-Par\u00eds de 1.448\u00a0km dentro dos Xogos Ol\u00edmpicos de 1900. Renault dominou a categor\u00eda dos veh\u00edculos. En 1902 ga\u00f1ou a Par\u00eds-Vienne.\nDesaparici\u00f3n.\nCo seu mec\u00e1nico Vauthier participou en 1903 na primeira e \u00fanica edici\u00f3n da Par\u00eds-Madrid, mais sufriu un accidente o 24 de maio en Couh\u00e9-V\u00e9rac, morrendo 48 horas despois en Payr\u00e9."}
{"id": "103047", "revid": "1131", "url": "https://gl.wikipedia.org/wiki?curid=103047", "title": "Galer\u00eda de imaxes de Valle-Incl\u00e1n", "text": "Ram\u00f3n Mar\u00eda del Valle-Incl\u00e1n (Vilanova de Arousa, Galicia, 1866 \u2014 Santiago de Compostela, 1936)."}
{"id": "103051", "revid": "98629", "url": "https://gl.wikipedia.org/wiki?curid=103051", "title": "The Ex", "text": "The Ex \u00e9 unha banda musical anarquista dos Pa\u00edses Baixos. Form\u00e1ronse en 1979 no momento da explosi\u00f3n punk orixinal e dende ent\u00f3n publicaron m\u00e1is de vinte \u00e1lbums de longa duraci\u00f3n.\nTraxectoria.\nA m\u00fasica do grupo sufriu unha notable evoluci\u00f3n a trav\u00e9s dos anos, comezando como unha simple banda anarcopunk \"lo-fi\". Debutaron coa canci\u00f3n \"Stupid Amercians\" no mini-\u00e1lbum recompilatorio \"Uterg Punx\", publicado por Rock Against Records en Rotterdam no ver\u00e1n de 1980. Pouco despois chegou a publicaci\u00f3n do seu primeiro 7\" \"All Corpses Smell The Same\". Ao longo das d\u00e9cadas foron desenvolvendo gradualmente a s\u00faa actual obra, altamente intricada, experimental, de inspiraci\u00f3n punk, post punk e new wave.\nIrrompendo dende os conf\u00edns relativamente estreitos do punk rock, The Ex incorporaron un amplo abanico de influencias, a mi\u00fado procedentes de fontes non occidentais e alleas ao rock. Estes incl\u00faen a m\u00fasica folk h\u00fangara e turca e, m\u00e1is recentemente; a m\u00fasica de Etiop\u00eda, Rep\u00fablica Democr\u00e1tica do Congo e Eritrea (do que a canci\u00f3n da independencia \u00e9 versioneada pola banda no \u00e1lbum \"Tum\"). Outros exemplos de ramificaci\u00f3n estil\u00edstica at\u00f3panse no dobre \u00e1lbum de m\u00fasica improvisada \"Instant\" e nunha publicaci\u00f3n editada baixo o alcume Ex Orkest, unha big band de 20 pezas reunida para realizar actuaci\u00f3ns nun festival nos Pa\u00edses Baixos.\nA banda realizou con \u00e9xito colaboraci\u00f3ns con artistas moi diversos, como a banda anarquista brit\u00e1nica Chumbawamba (\u00e1s veces utilizando o nome Antidote), os Dog Faced Hermans (un antigo membro desta banda, Andy Moor, \u00e9 actualmente parte de The Ex), e co defunto violoncellista de avant-garde, Tom Cora a comezos dos anos 1990, colaboraci\u00f3n esta \u00faltima que deu como froitos o \u00e1lbum \"Scrabbling At the Lock\" en 1991 e o subseguinte \"And the Weathermen Shrug Their Shoulders\" en 1993. Tam\u00e9n colaboraron con membros de Sonic Youth, a orquestra holandesa de improvisaci\u00f3n ICP, e publicaron un mini-\u00e1lbum en colaboraci\u00f3n co grupo de Chicago Tortoise.\nO baixista Luc deixou a banda en 2003, substitu\u00eddo por Rozemoire (dobre baixo). En 2005, Rozemarie deixou a banda..\nThe Ex protagonizan o documental \"Building a Broken Mousetrap\" (2006), dirixido por Jem Cohen."}
{"id": "103052", "revid": "1131", "url": "https://gl.wikipedia.org/wiki?curid=103052", "title": "Galer\u00eda de imaxes do r\u00edo Catoira", "text": "O r\u00edo Catoira"}
{"id": "103055", "revid": "1022810", "url": "https://gl.wikipedia.org/wiki?curid=103055", "title": "Pobra", "text": ""}
{"id": "103057", "revid": "98629", "url": "https://gl.wikipedia.org/wiki?curid=103057", "title": "Scramble", "text": " \u00e9 o s\u00e9timo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 18 de xu\u00f1o do ano 2003 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103058", "revid": "98629", "url": "https://gl.wikipedia.org/wiki?curid=103058", "title": "Daite yo! Please Go On", "text": " \u00e9 o oitavo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 27 de agosto do ano 2003 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103059", "revid": "98629", "url": "https://gl.wikipedia.org/wiki?curid=103059", "title": "Genshoku Gal Hade ni Ikube!", "text": " \u00e9 o noveno single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 27 de novembro do ano 2003 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103061", "revid": "98629", "url": "https://gl.wikipedia.org/wiki?curid=103061", "title": "Sayonara no Love Song", "text": " \u00e9 o d\u00e9cimo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 17 de marzo do ano 2004 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103062", "revid": "98629", "url": "https://gl.wikipedia.org/wiki?curid=103062", "title": "Yokohama Shinkir\u014d", "text": " \u00e9 o und\u00e9cimo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 7 de xullo do ano 2004 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103063", "revid": "98629", "url": "https://gl.wikipedia.org/wiki?curid=103063", "title": "Sayonara 'Tomodachi ni wa Naritakunai no'", "text": " \u00e9 o duod\u00e9cimo single da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 17 de novembro do ano 2004 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103064", "revid": "98629", "url": "https://gl.wikipedia.org/wiki?curid=103064", "title": "Suppin to Namida", "text": " \u00e9 o single n\u00famero 13 da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 6 de xullo do ano 2005 baixo o selo Zetima e producido por Tsunku. T\u00f3dalas canci\u00f3ns foron compostas e escritas por Tsunku."}
{"id": "103066", "revid": "134311", "url": "https://gl.wikipedia.org/wiki?curid=103066", "title": "Llargues", "text": "O joc a ratlles (\"xogo a raias\"), ou sinxelamente llargues (en galego \"longas\"), \u00e9 unha modalidade da pelota valenciana ao aire xogada na r\u00faa e onde se permite un s\u00f3 bote. Disp\u00fatase entre equipos de tres, catro ou cinco pilotaris. Para conseguir un tanto fai falla acadar que a pelota bote m\u00e1is al\u00f3 dunha li\u00f1a co\u00f1ecida coma de falta (situada ao redor de cincuenta ou sesenta metros da do servizo) ou que supere unha li\u00f1a posterior co\u00f1ecida como a do \"quinze\" situada a unha distancia aproximada de 80 metros.\nEsta modalidade non conta con xogadores profesionais e \u00e9 moi practicada nas comarcas da Provincia de Alacant, sobre todo na Marina Alta, Marina Baixa, o Alacant\u00ed, o Alcoi\u00e0 e o Comtat.\nCancha.\nPara xogar a \"llargues\" \u00e9 preciso escoller unha r\u00faa cha, recta, longa e ampla, duns 70 ou 75 pasos. Se a r\u00faa fai costa a parte de abaixo ser\u00e1 a do resto, e se un extremo da r\u00faa \u00e9 m\u00e1is estreito que o outro a parte m\u00e1is ampla \u00e9 pera o resto.\nDelim\u00edtase a r\u00faa con d\u00faas ratlles (raias): a de la banca (a da sacada) e a del rest (a do resto), as\u00ed mesmo hai unha terceira raia que sinala o punto que ha de pasar la pilota no saque, \u00e9 a \"ratlla de falta\" (raia de falta), a uns 40 pasos del resto. No caso de xogar equipos de calidade diferente o m\u00e1is forte pode \"donar unes passes\" (dar uns pasos), \u00e9 dicir, que a \"ratlla de la banca\" do equipo m\u00e1is feble estea un pouco m\u00e1is adiante para compensar a potencia da sacada.\nO p\u00fablico p\u00f3dese sentar en \u00e1mbalas d\u00faas beirarr\u00faas e nos extremos da r\u00faa.\nAntigamente xog\u00e1base a \"Llargues\" tam\u00e9n nos trinquets, e hoxe en d\u00eda a\u00ednda se fai no Trinquet de l'Abdet, nunha modalidade espec\u00edfica, a Pilota grossa.\nPelota.\nX\u00f3gase con pelotas de badana. Dado que se xoga na r\u00faa, \u00e9 sinxelo perder a pelota ou que se encale nun balc\u00f3n ou azotea, pero como as pelotas de badana son moi baratas isto non \u00e9 ning\u00fan problema. Ademais, as r\u00faas est\u00e1n cheas de irregularidades que causan efectos estra\u00f1os no bote da pelota, sorpresas que son amortecidas pola propia pelota de badana, de golpe m\u00e1is suave e, por tanto, m\u00e1is molde\u00e1bel. Outro motivo para utilizar pelotas de badana \u00e9 a s\u00faa menor dureza e velocidade, que as fan m\u00e1is axeitadas para os xogadores afeccionados.\nAs pelotas de badana est\u00e1n formadas por unha cobertura de pel sazonada de cordeiro ou de ovella (por isto o nome de badana), e recheas de trapos.\nRegulamento.\nNunha partida de llargues dous equipos formados por 4 ou 5 xogadores cada un compiten para chegar a unha puntuaci\u00f3n determinada, 10 \"tantos\" normalmente, a\u00ednda que antigamente xog\u00e1base \"a pujar i baixar\" (a subir e baixar), modalidade de puntuaci\u00f3n na que se restaba puntuaci\u00f3n ao equipo rival, e t\u00e9\u00f1ase que ga\u00f1ar por unha diferenza de tantos estabelecida.\nOs equipos visten camisolas de cor vermella e azul, sendo o vermello a cor do equipo favorito nas apostas ou supostamente m\u00e1is forte.\nOs xogadores reciben un nome dependendo da posici\u00f3n no carrer que ocupen:\nCada tanto consiste en catro \"quinzes\": 15, 30, \"val\" e \"joc\". Quen ga\u00f1a o \"joc\" ap\u00fantase o tanto. Se hai empate a 15 nomease \"a quinzens\", se hai empate a 30 dise \"a dos\". Para ga\u00f1ar o \"joc\" o equipo rival ha de estar a 30 coma moito, as\u00ed que se os equipos empatan a \"val\" \u00e1mbolos dous pasan a estar \"a dos\".\nCada \"quinze\" comeza cando a \"banca\" fai a sacada: sen pasar a \"ratlla de la banca\" (ra\u00eda da banca) o pilotari t\u00edrase a pelota a si mesmo e, sen que bote, a golpea para enviala o m\u00e1is lonxe posible. Actualmente a sacada faise de \"bragueta\", pero tam\u00e9n hai \"de palma\", e antigamente fac\u00edase cun rebote en parede esquerda ou nun tambor\u00ed. Se a pelota pasa a \"ratlla de falta\" (ra\u00eda de falta) sen pegar no chan ent\u00f3n \u00e9 boa e o equipo rival debe responder volv\u00e9ndoa ou par\u00e1ndoa.\nNas llargues d\u00e9bese golpear a pelota coa man no aire ou ao primeiro bote para enviala ao campo contrario ou por riba da \"ratlla\" (ra\u00eda) que limita o seu campo. As\u00ed mesmo, tam\u00e9n se pode parar a pelota (tralo segundo bote) con calquera parte do corpo para evitar que avance en campo propio, ent\u00f3n m\u00e1rcase unha \"raia\".\nO feito distintivo das llargues son as ratlles, os sinais que marcan o lugar onde se parou a pelota en cada \"quinze\", a\u00ednda que o nome v\u00e9n dunha suposta li\u00f1a debuxada en terra, hoxe o que se utiliza son unhas placas cos n\u00fameros 1 e 2 que se colocan na beirarr\u00faa \u00e1 altura do lugar onde se parou a pelota.\nA pelota pode quedar parada porque un xogador a parou, ou porque se parou onde est\u00e1 o p\u00fablico (en \u00e1mbolos casos a \"ratlla\" sinala onde sucedeu). No caso de que a pelota se encale nun balc\u00f3n ou tellado ser\u00e1 \"quinze\" perdido do lanzador.\nCando un equipo conseguiu d\u00faas \"ratlles\" c\u00e1mbianse o campo e tratar\u00e1n de ga\u00f1ar esas \"ratlles\" e conseguir os \"quinzes\". Tam\u00e9n os equipos haber\u00e1n de cambiar o campo cando a \"banca\" estea a \"val\", a\u00ednda que s\u00f3 te\u00f1a unha \"ratlla\"\nNa sacada, o equipo que fixo d\u00faas raias como rest ha de tentar ga\u00f1alas. Esas \"ratlles\" son agora a \"falta\". As\u00ed que, canto m\u00e1is adiante faga a raia, m\u00e1is campo ter\u00e1 o rival por defender cando cambien o campo, e isto quere dicir que haber\u00e1 m\u00e1is espazos entre os xogadores defensores e ser\u00e1 m\u00e1is f\u00e1cil que a pelota pegue dous botes.\nAdemais, outros xeitos de ga\u00f1ar o \"quinze\" son: \nOu por falta do rival:\nA palma.\nA palma \u00e9 unha modalidade dos \"Llargues\" que s\u00f3 se diferencia no xeito da sacada. Atendendo \u00e1 carencia de \"bancas\" fortes e competitivos, a sacada faise \"a palma\", que equivale a un golpe \u00e1 pelota coa palma da man e co brazo totalmente extenso, sen dobrar o c\u00f3bado. Deste xeito, o factor \"banca\" perde a s\u00faa calidade e os equipos igu\u00e1lanse.\nPerxa.\nA Perxa ten a mesma regulamentaci\u00f3n que a modalidade a \"Llargues\" exceptuando a sacada. O saque farase dende unha ra\u00eda marcada (a de falta) a un \"dau\" (dado) pintado, e sobre unha corda (a \"Perxa\" ou \"palico\", ao estilo da Galotxa). A partir da sacada (a volea ou ao bote), as normas son as do xogo a ratlles."}
{"id": "103067", "revid": "98629", "url": "https://gl.wikipedia.org/wiki?curid=103067", "title": "Ima ni Kitto...In My Life", "text": " \u00e9 o single n\u00famero 14 da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 25 de xaneiro do ano 2006 baixo o selo Zetima e producido por Tsunku. O single alcanzar\u00eda a d\u00e9cima posici\u00f3n nas listas de Oricon, vendendo 21.409 copias. T\u00f3dalas canci\u00f3ns foron compostas e escritas por Tsunku."}
{"id": "103068", "revid": "56817", "url": "https://gl.wikipedia.org/wiki?curid=103068", "title": "A Abelaira, Vilach\u00e1, A Pobra do Broll\u00f3n", "text": "A Abelaira \u00e9 un lugar da parroquia de Vilach\u00e1, no concello lugu\u00e9s da Pobra do Broll\u00f3n.\nEst\u00e1 situada a 604 m. de altitude, ao p\u00e9 da serra da Auga Levada."}
{"id": "103069", "revid": "98629", "url": "https://gl.wikipedia.org/wiki?curid=103069", "title": "A Eirexa, Vilach\u00e1, A Pobra do Broll\u00f3n", "text": "A Eirexa \u00e9 un lugar da parroquia de Vilach\u00e1, no concello lugu\u00e9s da Pobra do Broll\u00f3n.\nEst\u00e1 situada a 638 m. de altitude, ao p\u00e9 da serra da Auga Levada, e nela enc\u00f3ntranse a igrexa parroquial e cemiterio de San Mamede de Vilach\u00e1.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "103070", "revid": "85894", "url": "https://gl.wikipedia.org/wiki?curid=103070", "title": "Trasmonte, Vilach\u00e1, A Pobra do Broll\u00f3n", "text": "Trasmonte \u00e9 unha aldea pertencente \u00e1 parroquia de Vilach\u00e1, no concello lugu\u00e9s da Pobra do Broll\u00f3n.\nContaba en 2007 segundo o IGE, con 14 habitantes (9 homes e 5 mulleres), un habitante menos que no ano anterior.\nEst\u00e1 situada a 592 m. de altitude, ao p\u00e9 da serra da Auga Levada e moi preto do r\u00edo Sil, do que hai moi boas vistas dende a aldea."}
{"id": "103071", "revid": "839", "url": "https://gl.wikipedia.org/wiki?curid=103071", "title": "Jehan Bellegambe", "text": " Jean Bellegambe (Duai, 1470 - 1534), foi un pintor flamengo, co\u00f1ecido como o \"mestre da cor\" pola transparencia e xogo das cores nas s\u00faas obras.\nRealizou numerosas pinturas relixiosas, tr\u00edpticos e pol\u00edpticos, os principais cons\u00e9rvanse en Duai, Arras, Aix, San Petersburgo e Chicago."}
{"id": "103072", "revid": "56817", "url": "https://gl.wikipedia.org/wiki?curid=103072", "title": "Vilach\u00e1, Vilach\u00e1, A Pobra do Broll\u00f3n", "text": "Vilach\u00e1 \u00e9 lugar da parroquia de Vilach\u00e1, no concello lugu\u00e9s da Pobra do Broll\u00f3n.\nEst\u00e1 situada a 608 m. de altitude, ao p\u00e9 da serra da Auga Levada e moi preto do r\u00edo Sil, do que hai moi boas vistas dende a aldea."}
{"id": "103074", "revid": "85894", "url": "https://gl.wikipedia.org/wiki?curid=103074", "title": "Beir\u00e1n, Salcedo, A Pobra do Broll\u00f3n", "text": "Beir\u00e1n \u00e9 unha aldea pertencente \u00e1 parroquia de Salcedo, no concello da Pobra do Broll\u00f3n, na provincia de Lugo. Est\u00e1 situada a 512 m. de altitude.\nContaba en 2007 segundo o IGE, con 8 habitantes (4 homes e 4 mulleres), os mesmos habitantes que no ano anterior."}
{"id": "103075", "revid": "98629", "url": "https://gl.wikipedia.org/wiki?curid=103075", "title": "Glass no Pumps", "text": " \u00e9 o single n\u00famero 15 da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 7 de xu\u00f1o do ano 2006 baixo o selo Zetima e producido por Tsunku. O single alcanzar\u00eda a cuarta posici\u00f3n nas listas de Oricon, vendendo 27.907 copias. T\u00f3dalas canci\u00f3ns foron compostas e escritas por Tsunku."}
{"id": "103076", "revid": "85894", "url": "https://gl.wikipedia.org/wiki?curid=103076", "title": "Domiz, Salcedo, A Pobra do Broll\u00f3n", "text": "Domiz \u00e9 unha aldea pertencente \u00e1 parroquia de Salcedo, no concello da Pobra do Broll\u00f3n, na provincia de Lugo. Contaba en 2007 segundo o IGE, con 8 habitantes (5 homes e 3 mulleres), o que sup\u00f3n un aumento de 2 habitantes respecto ao ano anterior. Est\u00e1 situada a 620 m. de altitude."}
{"id": "103077", "revid": "1131", "url": "https://gl.wikipedia.org/wiki?curid=103077", "title": "O Pereiro, Salcedo, A Pobra do Broll\u00f3n", "text": "O Pereiro \u00e9 un lugar da parroquia de Salcedo, no concello da Pobra do Broll\u00f3n, na provincia de Lugo. Est\u00e1 situado 647 m de altitude, na estrada que une A Pobra do Broll\u00f3n con Folgoso do Courel."}
{"id": "103078", "revid": "1131", "url": "https://gl.wikipedia.org/wiki?curid=103078", "title": "Salcedo, Salcedo, A Pobra do Broll\u00f3n", "text": "Salcedo \u00e9 unha aldea pertencente \u00e1 parroquia de Salcedo, no concello da Pobra do Broll\u00f3n, na provincia de Lugo. \u00c9 a segunda aldea m\u00e1is poboada do concello tras A Pobra do Broll\u00f3n. Segundo o IGE en 2007 ti\u00f1a 173 habitantes (89 homes e 84 mulleres), 6 habitantes menos que no ano anterior.\nEst\u00e1 situada a 576 m de altitude e ten un campo de f\u00fatbol e un establecemento, as\u00ed como varias casas de turismo rural."}
{"id": "103079", "revid": "1131", "url": "https://gl.wikipedia.org/wiki?curid=103079", "title": "A Casanova, Abrence, A Pobra do Broll\u00f3n", "text": "A Casanova \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 485 m de altitude, ao sur da estrada nacional N-120."}
{"id": "103080", "revid": "85894", "url": "https://gl.wikipedia.org/wiki?curid=103080", "title": "A Encrucillada, Abrence, A Pobra do Broll\u00f3n", "text": "A Encrucillada \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 479 m de altitude, ao sur da estrada nacional N-120."}
{"id": "103081", "revid": "98629", "url": "https://gl.wikipedia.org/wiki?curid=103081", "title": "Some Boys! Touch", "text": "Some Boys! Touch \u00e9 o sinxelo n\u00famero 16 da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 11 de outubro do ano 2006 baixo o selo Zetima e producido por Tsunku. O sinxelo alcanzar\u00eda a terceira posici\u00f3n nas listas de Oricon, vendendo 29.459 copias. A cara B, \"ALL OF US\" usar\u00edase como ending do anime \"Ginga Tetsudou Monogatari ~Eien e no Bunkiten~\". T\u00f3dalas canci\u00f3ns foron compostas e escritas por Tsunku."}
{"id": "103082", "revid": "85894", "url": "https://gl.wikipedia.org/wiki?curid=103082", "title": "Fondo de Vila, Abrence, A Pobra do Broll\u00f3n", "text": "Fondo de Vila \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 487 m de altitude, ao sur da estrada nacional N-120."}
{"id": "103083", "revid": "98629", "url": "https://gl.wikipedia.org/wiki?curid=103083", "title": "A Fonte, Abrence, A Pobra do Broll\u00f3n", "text": "A Fonte \u00e9 un lugar da parroquia de Abrence no concello lucense da Pobra do Broll\u00f3n na comarca de Terra de Lemos. Segundo o Instituto Nacional de Estad\u00edstica en 2009 ti\u00f1a once habitantes (tres homes e oito mulleres).\nEst\u00e1 situada a 461 m de altitude, a car\u00f3n da estrada N-120."}
{"id": "103084", "revid": "1131", "url": "https://gl.wikipedia.org/wiki?curid=103084", "title": "A Pereira, Abrence, A Pobra do Broll\u00f3n", "text": "A Pereira \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 483 m de altitude, ao sur da estrada nacional N-120."}
{"id": "103085", "revid": "1131", "url": "https://gl.wikipedia.org/wiki?curid=103085", "title": "O Souto, Abrence, A Pobra do Broll\u00f3n", "text": "O Souto \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 490 m de altitude, ao sur da estrada nacional N-120."}
{"id": "103086", "revid": "1131", "url": "https://gl.wikipedia.org/wiki?curid=103086", "title": "O Val, Abrence, A Pobra do Broll\u00f3n", "text": "O Val \u00e9 lugar da parroquia de Abrence, no concello da Pobra do Broll\u00f3n, na provincia de Lugo.\nEst\u00e1 situada a 473 m de altitude, ao sur da estrada nacional N-120."}
{"id": "103087", "revid": "98629", "url": "https://gl.wikipedia.org/wiki?curid=103087", "title": "Secret (sinxelo de Maki Goto)", "text": " \u00e9 o sinxelo n\u00famero 17 da cantante xaponesa de J-Pop, pertencente o Hello! Project, Maki Goto, lanzado no Xap\u00f3n o 11 de abril do ano 2007 baixo o selo Zetima e producido por Tsunku. O sinxelo alcanzar\u00eda a quinta posici\u00f3n nas listas de Oricon, vendendo 14.861 copias. T\u00f3dalas canci\u00f3ns foron compostas e escritas por Tsunku."}
{"id": "103089", "revid": "1131", "url": "https://gl.wikipedia.org/wiki?curid=103089", "title": "El coronel no tiene quien le escriba", "text": "El coronel no tiene quien le escriba \u00e9 unha novela de Gabriel Garc\u00eda M\u00e1rquez, publicada en 1961.\nO seu principal personaxe \u00e9 o coronel, un vello veterano da Guerra dos mil d\u00edas entre a actual Colombia e o seu antigo departamento, Panam\u00e1. O coronel vive en precaria situaci\u00f3n xunto coa s\u00faa muller asm\u00e1tica. A \u00fanica expectativa do coronel para intentar arranxar a s\u00faa situaci\u00f3n \u00e9 un galo de pelexa que leva meses coidando, coa esperanza de poder vendelo e conseguir algo de di\u00f1eiro."}
{"id": "103091", "revid": "98629", "url": "https://gl.wikipedia.org/wiki?curid=103091", "title": "Ganso das neves", "text": "O ganso das neves \"(Anser caerulescens\" ou \"Chen caerulescens)\" \u00e9 unha especie de ganso norteamericana. O seu nome cient\u00edfico est\u00e1 en discusi\u00f3n: mentres a \"Uni\u00f3n americana de ornit\u00f3logos\" e BirdLife International sit\u00faana xunto aos outros gansos brancos dentro do x\u00e9nero \"Chen\", outras autoridades mant\u00e9\u00f1eno dentro do x\u00e9nero \"Anser\".\nDescrici\u00f3n.\nA especie adoita dividirse en d\u00faas subespecies: o \"ganso das neves pequeno\" (\"Anser caerulescens caerulescens\"), que cr\u00eda dende o centro do norte do Canad\u00e1 ata \u00f3 estreito de Bering, e o\"\u2019ganso das neves grande\" (\"Anser caerulescens atlanticus\"), que se reproduce no nordeste do Canad\u00e1.\nA forma pequena mide entre 63,5 e78,7\u00a0cm e pesa de 2 a 3\u00a0kg. Os exemplares da subespecie meirande pesan uns 3.200 gramos de media, pero poden chegar \u00f3s 4500. A envergadura alar dos gansos das neves vai dos 135 \u00f3s 165\u00a0cm.\nEsta especie amosa d\u00faas fases de coloraci\u00f3n: unha fase branca e outra escura ou azul. Os exemplares de fase azul da subespecie de m\u00e1is tama\u00f1o son, por\u00e9n, escasos.\nOs individuos da fase branca son totalmente brancos, ag\u00e1s polas puntas negras das \u00e1s. A forma azul caracter\u00edzase pola coloraci\u00f3n gris azulada ag\u00e1s no pescozo, a cabeza e a punta da cola. Hai formas de transici\u00f3n entre as d\u00faas coloraci\u00f3ns. Os individuos de \u00e1mbalas d\u00faas fases te\u00f1en o bico vermello e negro e as patas vermellas. Femias e machos te\u00f1en un aspecto semellante. Os gansos novos son agrisados.\nCando buscan parella os gansos adoitan escoller un compa\u00f1eiro de cor semellante \u00f3 de seus pais. Os fillos de parellas mixtas empar\u00e9llanse con individuos de calquera fase.\nDistribuci\u00f3n e h\u00e1bitat.\nCr\u00edan no noroeste de Groenlandia, no norte do Canad\u00e1 e nordeste de Siberia. Son aves migratorias que pasan o ver\u00e1n sobre todo en zonas dos Estados Unidos, aparecendo en ocasi\u00f3ns m\u00e1is \u00f3 sur. A poboaci\u00f3n reprodutora do ganso das neves \u00e9 superior os 5 mill\u00f3ns de exemplares, e aumentan ano a ano. No caso do ganso das neves pequeno est\u00e1n a establecerse colonias en zonas da costa da ba\u00eda de Hudson onde ata agora non criaban.\nA migraci\u00f3n cara \u00f3 sur comeza entre finais de agosto e primeiros de setembro e as aves acadan o seu destino \u00f3 redor de outubro. Durante a migraci\u00f3n forman grandes bandos que voan moi altos \u00f3 longo de corredores a\u00e9reos moi estreitos, percorrendo m\u00e1is de 4.000 quil\u00f3metros, polo que pasan m\u00e1is de medio ano nas s\u00faas viaxes migratorias de ida e volta. \nOrixinalmente os gansos das neves pasaban o inverno s\u00f3 en zonas costeiras pantanosas, onde recolleitan ra\u00edces co seu bico curto e forte. De al\u00ed pasaron a establecerse nos campos de arroz e posteriormente nos de todo tipo de cereais nos que aparecen ata abril e maio, cando volven cara \u00e1 tundra \u00e1rtica. Alg\u00fans bi\u00f3logos sinalan a adaptaci\u00f3n \u00e1s \u00e1reas cultivadas como causa principal do aumento das poboaci\u00f3ns da especie en Norteam\u00e9rica. No Xap\u00f3n, onde eran abundantes, fix\u00e9ronse, por\u00e9n, raros e as poboaci\u00f3ns da illa de Wrangel reduc\u00edronse tam\u00e9n drasticamente.\nH\u00e1bitos reprodutores.\nOs gansos das neves forman parellas que duran toda a vida. Malia emparell\u00e1rense en xeral no segundo ano de vida non comezan a reproducirse ata \u00f3 terceiro. As femias te\u00f1en unha tendencia moi forte a reproducirse no mesmo lugar onde naceron (filopat\u00eda). \nA mi\u00fado cr\u00edan en colonias. A construci\u00f3n do ni\u00f1o comeza a finais de maio ou primeiros de xu\u00f1o, dependendo da presenza da neve. As femias constr\u00faen o ni\u00f1o, consistente nunha depresi\u00f3n pouco fonda rodeada de materia vexetal, nunha elevaci\u00f3n do terreo, e o mesmo ni\u00f1o pode ser usado m\u00e1is dun ano. Cando pon o primeiro ovo (en total po\u00f1en de 3 a 5), a nai cobre o ni\u00f1o con penuxe. O per\u00edodo de incubaci\u00f3n \u00e9 de entre 22 e 25 d\u00edas. Os polos, que son vixiados polos dous membros da parella mentres procuran comida, son capaces de voar cando fan entre 42 e 50 d\u00edas, pero poden permanecer co grupo familiar ata que te\u00f1en dous ou tres anos."}
{"id": "103094", "revid": "895", "url": "https://gl.wikipedia.org/wiki?curid=103094", "title": "Jos\u00e9 Eduardo Rosa Vale e Castro", "text": ""}
{"id": "103096", "revid": "1131", "url": "https://gl.wikipedia.org/wiki?curid=103096", "title": "Kalomoira (\u00e1lbum)", "text": "Kalomoira \u00e9 o \u00e1lbum debut da popular cantante greco-estadounidense Kalomoira, lanzado o mercado en Grecia e Chipre o 1 de setembro do ano 2004 baixo o selo Heaven Music. O \u00e1lbum foi disco de ouro, alcanzando a primeira posici\u00f3n en ambos os mercados."}
{"id": "103098", "revid": "89787", "url": "https://gl.wikipedia.org/wiki?curid=103098", "title": "Z\u00e9 Castro", "text": "Jos\u00e9 Eduardo Rosa Vale e Castro, co\u00f1ecido como Z\u00e9 Castro, nado en Co\u00edmbra o 13 de xaneiro de 1983, \u00e9 un futbolista portugu\u00e9s. Xoga de defensa central e o seu equipo actual \u00e9 o Acad\u00e9mica de Coimbra.\nZ\u00e9 Castro xogou para o principal equipo da s\u00faa cidade natal, o Acad\u00e9mica de Coimbra, disputando a Primeira Liga portuguesa entre os anos 2003 a 2006. Previamente xogou nas divisi\u00f3ns inferiores do mesmo club.\nNo conxunto da capital de Espa\u00f1a pasou con m\u00e1is pena que gloria debido aos seus erros defensivos, sobre todo un clamoroso fronte ao Real Madrid da tempada 2006\u201307 no Estadio Vicente Calder\u00f3n, que provocou a s\u00faa crucifixi\u00f3n por parte da bancada colchoneira. O 7 de xullo de 2008 fichou polo Deportivo da Coru\u00f1a en condici\u00f3n de cedido con opci\u00f3n de compra e en abril de 2009 o club coru\u00f1\u00e9s f\u00edxose coa totalidade da s\u00faa ficha por algo m\u00e1is de 2 mill\u00f3ns de euros.\nCarreira futbol\u00edstica.\nAcad\u00e9mica de Coimbra.\nFixo a s\u00faa formaci\u00f3n como futbolista nas categor\u00edas inferiores do Acad\u00e9mica de Coimbra. Xa na tempada 2005\u201306, Z\u00e9 Castro asumiu un papel preponderante no equipo principal, na Primeira Liga, chegando mesmo a ser o capit\u00e1n do seu equipo a pesar da s\u00faa mocidade. A finais desa campa\u00f1a tivo ofertas de varios clubs europeos, entre os que se atopaban Celtic FC, Tottenham Hotspur, e Bayern de M\u00fanic.\nA s\u00faa sa\u00edda do club estivo envolvida en pol\u00e9mica. Expirado o contrato co Acad\u00e9mica, e tras declarar publicamente a intenci\u00f3n de renovalo, o xogador deu un golpe de efecto e fichou polo Atl\u00e9tico de Madrid espa\u00f1ol. Tras a fichaxe, o Acad\u00e9mica de Coimbra dirixiulle unha serie de acusaci\u00f3ns a trav\u00e9s dun comunicado social, ao que o mozo central respondeu ameazando \u00e1 direcci\u00f3n do Acad\u00e9mica cun proceso xudicial por, na s\u00faa opini\u00f3n, faltar \u00e1 verdade. Jos\u00e9 Eduardo Sim\u00f5es, presidente do Organismo Aut\u00f3nomo, exclamou na Asemblea Xeral, que \"Z\u00e9 Castro non quixo renovar coa Acad\u00e9mica, por querer ser o atleta mellor pagado do club\", feito que rapidamente foi desmentido polo xogador.\nAtl\u00e9tico de Madrid.\nNa tempada 2006\u201307 fichou polo Atl\u00e9tico de Madrid, e debido \u00e1s lesi\u00f3ns dos outros xogadores da s\u00faa posici\u00f3n, e a baixa forma do equipo en xeral acabou por xogar m\u00e1is do inicialmente esperado, chegando mesmo a marcar dous goles.\nDeportivo da Coru\u00f1a.\nCon todo, a cantidade de partidos que xogou na tempada seguinte (2007\u201308) no Atl\u00e9tico de Madrid, (8 en total) non foron suficientes para as aspiraci\u00f3ns do propio xogador e ao finalizar a campa\u00f1a manifestou o seu desexo de sa\u00edr do club. O 7 de xullo de 2008 foi anunciado oficialmente como reforzo do Deportivo da Coru\u00f1a, en condici\u00f3n de cedido polo Atl\u00e9tico Madrid, cunha opci\u00f3n de compra durante as catro tempadas seguintes. Durante a pretempada xogou asiduamente no centro da zaga, e aos poucos foi convencendo \u00e1 bancada coas s\u00faas actuaci\u00f3ns, bastante regulares e convincentes. O 3 de abril de 2009 o Deportivo da Coru\u00f1a anunciou que se fixera coa totalidade dos dereitos do xogador.\nSelecci\u00f3n Nacional.\nDesde moi novo, Z\u00e9 Castro xogou con regularidade nas selecci\u00f3ns inferiores de Portugal. A\u00ednda non foi convocado para a Selecci\u00f3n de Portugal. O deportivista estreouse como internacional absoluto con Portugal, en Tallin nun partido amigable contra Estonia, o 10 de xu\u00f1o de 2009."}
{"id": "103099", "revid": "1131", "url": "https://gl.wikipedia.org/wiki?curid=103099", "title": "Paizeis?", "text": "Paizeis? (en grego:\"\u03a0\u03b1\u03af\u03b6\u03b5\u03b9\u03c2?\" e en galego:\"\u00bfXogas?\") \u00e9 o segundo \u00e1lbum da popular cantante greco-estadounidense Kalomoira, lanzado o mercado en Grecia e Chipre o 29 de novembro do ano 2005 baixo o selo Heaven Music. O \u00e1lbum alcanzar\u00eda a segunda posici\u00f3n nas listas de vendas de Chipre e a d\u00e9cima nas de Grecia."}
{"id": "103100", "revid": "92340", "url": "https://gl.wikipedia.org/wiki?curid=103100", "title": "Emil Boc", "text": "Emil Boc, nado o 6 de setembro de 1966, \u00e9 un pol\u00edtico roman\u00e9s, presidente do Partido Dem\u00f3crata Liberal e antigo primeiro ministro do pa\u00eds.\nBiograf\u00eda.\nNaceu de Ioan e Ana Boc no concello de M\u0103rg\u0103u, Condado de Cluj, en Transilvania. Estudou na Facultade de Historia e Filosof\u00eda en Cluj e m\u00e1is tarde na de Dereito, doutorouse en ciencias pol\u00edticas e filosof\u00eda pol\u00edtica e obtivo bolsas de estudo para perfeccionar os seus estudos no estranxeiro. Exerceu como avogado e profesor universitario en Cluj. Boc foi elixido deputado no ano 2000 e presidente executivo do Partido Democr\u00e1tico (agora Partido Dem\u00f3crata Liberal) a proposta de Traian B\u0103sescu, o ent\u00f3n presidente do partido. No ano 2004 presentouse \u00e1 alcald\u00eda de Cluj-Napoca enfront\u00e1ndose a Gheorghe Funar, do Partido da Unidade Nacional Romanesa que fora alcalde durante doce anos. Tanto Boc como o candidato do Partido Social Dem\u00f3crata super\u00e1rono en votos, nunha segunda volta Boc superou \u00f3 candidato socialdem\u00f3crata, convert\u00e9ndose no novo alcalde. Nas elecci\u00f3ns municipais de 2008, Boc logrou o 76.2% dos votos.\nPrimeiro ministro.\nDespois das elecci\u00f3ns xerais romanesas de 2008 o Partido Dem\u00f3crata Liberal e o Partido Social Dem\u00f3crata chegaron a un acordo de goberno, o presidente B\u0103sescu designou a Theodor Stolojan como primeiro ministro pero este rexeitou o posto, designouse ent\u00f3n a Emil Boc, que serve como primeiro ministro desde o 22 de decembro de 2008.\nEn febreiro de 2012 dimitiu logo dunha serie de protestas pola pol\u00edtica econ\u00f3mica. Foi substitu\u00eddo por Mihai Razvan Ungureanu."}
{"id": "103102", "revid": "1131", "url": "https://gl.wikipedia.org/wiki?curid=103102", "title": "I Kalomoira Paei Cinema", "text": "I Kalomoira Paei Cinema \u00e9 o terceiro \u00e1lbum da popular cantante greco-estadounidense Kalomoira, lanzado o mercado en Grecia e Chipre o 7 de decembro do ano 2006 baixo o selo Heaven Music. O \u00e1lbum cont\u00e9n canci\u00f3ns populares do vello cine grego. Esas canci\u00f3ns foran interpretadas por moitas estrelas do cine grego como Aliki Vougiouklaki. O \u00e1lbum incl\u00fae tam\u00e9n un DVD karaoke. O \u00e1lbum non conseguiu igualar o \u00e9xito dos anteriores discos da cantante."}
{"id": "103108", "revid": "5863", "url": "https://gl.wikipedia.org/wiki?curid=103108", "title": "Andr\u00e9 Bellessort", "text": "Andr\u00e9 Bellessort, nado o 19 de marzo de 1866 en Laval e finado o 22 de xaneiro de 1942 en Par\u00eds, foi un poeta e novelista franc\u00e9s.\nBiograf\u00eda.\nO seu pai era profesor de escola, el estudou no instituto Henri-IV e na Escola Normal Superior en Par\u00eds, como profesor comezou a dar clase no instituto de Niza, durante a s\u00faa vida laboral deu clases en institutos de diversas cidades, establec\u00e9ndose en 1899 definitivamente en Par\u00eds. Colaborou en diversos xornais, foi correspondente de \"Le Temps\" en Chile, e m\u00e1is tarde en Bolivia, colaborou tam\u00e9n con \"La Revue des deux mondes\". En maio de 1895 foi enviado \u00f3 Xap\u00f3n e de volta dunha tempada en Suecia decidiu traducir a Selma Lagerl\u00f6f.\nAlternou a escrita de poemas, de estilo cl\u00e1sico, e de ensaios literarios, libros de viaxes e exploraci\u00f3n. Politicamente estivo pr\u00f3ximo a Acci\u00f3n Francesa, deu frecuentemente conferencias no seu Instituto e participou en banquetes do C\u00edrculo Fustel-de-Coulanges, xunto con L\u00e9on B\u00e9rard, o xeneral Weygand e Abel Bonnard. En 1935 foi elixido para a Academia Francesa substitu\u00edndo a Henri Bremond."}
{"id": "103112", "revid": "89787", "url": "https://gl.wikipedia.org/wiki?curid=103112", "title": "Agrupaci\u00f3 DEIA", "text": "Agrupaci\u00f3 DEIA \u00e9 un partido pol\u00edtico de esquerdas de \u00e1mbito local, presente no concello de Dei\u00e0 (Mallorca, Illas Baleares). O partido fundouse no ano 2003 coma unha agrupaci\u00f3n de electores, pasando a ser partido pol\u00edtico no ano 2005. Presentouse \u00e1s elecci\u00f3ns municipais nos anos 2003 (1 concelleiro) e 2007 (2 concelleiros)."}
{"id": "103113", "revid": "15490", "url": "https://gl.wikipedia.org/wiki?curid=103113", "title": "Subdivisi\u00f3ns de Italia", "text": "Italia ten tres divisi\u00f3ns administrativas de car\u00e1cter recursivo, de maior a menor nivel. O primeiro nivel \u00e9 o das rexi\u00f3ns ou \"regioni\" (20 en total), que \u00e1 s\u00faa vez se subdividen en provincias ou \"province\" (109, inclu\u00edndo as provincias aut\u00f3nomas de Trento e Bolz\u00e1n), \u00e1 parte do Val de Aosta, que queda como unha rexi\u00f3n aut\u00f3noma. As provincias div\u00eddense en 8.101 concellos, ou \"comuni\", e estes poden albergar entidades menores chamados \"frazioni\". \nProvincias de Italia.\nT\u00e1boa cos datos de poboaci\u00f3n, superficie e densidade demogr\u00e1fica, n\u00famero de municipios e rexi\u00f3n das 107 provincias (inclu\u00edndo o Val de Aosta e omitindo as tres provincias que chegaran no 2009: Barletta-Andria-Trani, Fermo, Monza e Brianza."}
{"id": "103115", "revid": "23204", "url": "https://gl.wikipedia.org/wiki?curid=103115", "title": "Lingua luxemburguesa", "text": "O luxemburgu\u00e9s (en luxemburgu\u00e9s \"L\u00ebtzebuergesch\", en alem\u00e1n, \"Luxemburgisch\", en franc\u00e9s \"Luxembourgeois\") \u00e9 unha lingua xermano-occidental falada en Luxemburgo. Foi adoptada como idioma oficial en 1984. F\u00e1lase tam\u00e9n en pequenas partes de B\u00e9lxica, Francia e Alema\u00f1a, as\u00ed como por alg\u00fans descendentes de inmigrantes luxemburgueses dos Estados Unidos e Transilvania, Roman\u00eda (Siebenb\u00fcrgen). Hai uns 300.000 falantes de luxemburgu\u00e9s en todo o mundo.\nPertence ao grupo de idiomas do Alto Alem\u00e1n, como o alem\u00e1n est\u00e1ndar. \u00c9 relativamente doado para un alem\u00e1n entender a un falante de luxemburgu\u00e9s pero moito m\u00e1is complicado tentar falalo pola s\u00faa influencia francesa.\nPor outro lado, o luxemburgu\u00e9s escrito a mi\u00fado amosa unha clara influencia do Alto Alem\u00e1n na sintaxe e os modismos. O luxemburgu\u00e9s a\u00ednda depende moito da normativa gramatical alem\u00e1."}
{"id": "103116", "revid": "98629", "url": "https://gl.wikipedia.org/wiki?curid=103116", "title": "Jos\u00e9 Luis Trashorras M\u00e9ndez", "text": "Jos\u00e9 Luis Trashorras M\u00e9ndez, nado en Meira en 1944 e finado en Ribadeo o 28 de decembro de 2008, foi un mestre con especialidade en lingua castel\u00e1 e pol\u00edtico galego.\nTraxectoria.\nLogo de dar clase en diversas localidades, tivo como \u00faltimos destinos o CP Gregorio Sanz, do que sa\u00edu no 1987 para dirixir en Comisi\u00f3n de servizos o daquela acabado de crear Centro de Adultos, e o IES Porta da Auga. Xubilado no ano 2004, ese mesmo ano publicou \"El Camino de Santiago\", obra en verso e en castel\u00e1n sobre o tema d\u00e1 t\u00edtulo.\nFoi alcalde de Ribadeo parte dun mandato (dende marzo do 1985 ata as elecci\u00f3ns do 1987). \u00c1 fronte da alcald\u00eda promoveu o premio literario Diadema de Ribadeo, que leva homenaxeado a varias xeraci\u00f3ns de estudantes e visto nacer e medrar o interese de estudantes pola literatura.\nFoi pregoeiro do entroido de Ribadeo en 1998, as\u00ed como das festas patronais do 2000. No 2001, e xa como fillo predilecto de Meira, foi o pregoeiro na s\u00faa parroquia.\nParticipou no Consello da Caixa Rural Provincial de Lugo, e nos \u00faltimos anos, foi Secretario da Caixa Rural Galega."}
{"id": "103121", "revid": "23204", "url": "https://gl.wikipedia.org/wiki?curid=103121", "title": "Placa pac\u00edfica", "text": "A placa pac\u00edfica \u00e9 unha placa tect\u00f3nica oce\u00e1nica que abarca a maior parte do oc\u00e9ano Pac\u00edfico. \u00c9 a placa mais grande do planeta. Unha das s\u00faas principais caracter\u00edsticas \u00e9 o punto quente \"cinto de lume\" interior que deu orixe \u00e1s Illas Hawai e a numerosos volc\u00e1ns.\nL\u00edmites.\nAs placas coas que limita son:"}
{"id": "103125", "revid": "1131", "url": "https://gl.wikipedia.org/wiki?curid=103125", "title": "Galer\u00eda de imaxes de deportistas de Galicia", "text": "Galer\u00eda de imaxes de deportistas de Galicia."}
{"id": "103128", "revid": "23204", "url": "https://gl.wikipedia.org/wiki?curid=103128", "title": "Contaminaci\u00f3n do solo", "text": "A contaminaci\u00f3n do solo \u00e9 un proceso mediante o cal un solo pode degradarse \u00f3 acumularse nel substancias a niveis tan altos que repercuten negativamente no comportamento dos solos. As substancias, a estes niveis de concentraci\u00f3n, v\u00f3lvense t\u00f3xicas para os organismos do chan. Tr\u00e1tase pois, dunha degradaci\u00f3n qu\u00edmica que provoca a perda parcial ou total da produtividade do solo. A contaminaci\u00f3n xeralmente aparece \u00f3 producirse unha ruptura de tanques de almacenamento subterr\u00e1neo, aplicaci\u00f3n de praguicidas, filtraci\u00f3ns de recheos sanitarios ou de acumulaci\u00f3n directa de produtos industriais. Os qu\u00edmicos m\u00e1is com\u00fans incl\u00faen hidro-carb\u00f3n de petr\u00f3leo, solventes, pesticidas e outros metais pesados. A raz\u00f3n deste fen\u00f3meno est\u00e1 estreitamente relacionado co grao de industrializaci\u00f3n e intensidade do uso de qu\u00edmicos. No que respecta \u00e1 contaminaci\u00f3n de solos o seu risco \u00e9 primeiramente de sa\u00fade, de forma directa e \u00f3 entrar en contacto con fontes de auga potable. A delimitaci\u00f3n das zonas contaminadas e a resultante limpeza desta son tarefas que consomen moito tempo e di\u00f1eiro, requirindo extensas habilidades de xeolox\u00eda, hidrograf\u00eda, qu\u00edmica e modelos a computadora.\nContaminaci\u00f3n natural e contaminaci\u00f3n humana.\nPodemos distinguir entre contaminaci\u00f3n natural, frecuentemente end\u00f3xena, e contaminaci\u00f3n humana, sempre es\u00f3xeno.\nOs fen\u00f3menos naturais poden ser causas de importantes contaminaci\u00f3ns no solo. Logo \u00e9 ben co\u00f1ecido o feito de que un s\u00f3 \"volc\u00e1n\" activo pode achegar maiores cantidades de substancias externas e contaminantes, como cinzas, metais pesados. H+ e SO4=, que varias centrais t\u00e9rmicas do carb\u00f3n.\nPero as causas m\u00e1is habituais de contaminaci\u00f3n d\u00e9bense \u00e1 actuaci\u00f3n dos seres humanos, que \u00f3 desenvolverse sen a necesaria planificaci\u00f3n producen un cambio negativo das propiedades do chan. Cando no solo depositamos de forma voluntaria ou accidental diversos produtos como papel, vidro, pl\u00e1stico, materia org\u00e1nica, materia fecal, solventes, praguicidas, residuos perigosos ou substancias radioactivas etc. afectamos de maneira directa as caracter\u00edsticas f\u00edsicas, qu\u00edmicas, desencadeando innumerables efectos sobre seres vivos.\nActores influentes na contaminaci\u00f3n.\nVulnerabilidade.\nRepresenta o grao de sensibilidade (ou debilidade) do solo fronte \u00e1 agresi\u00f3n dos axentes contaminantes. Este concepto est\u00e1 relacionado coa capacidade de amortecemento. A maior capacidade de amortecemento, menor vulnerabilidade.\nO grao de vulnerabilidade dun solo fronte \u00e1 contaminaci\u00f3n depende da intensidade de afectaci\u00f3n, do tempo que debe transcorrer para que os efectos indesexables se manifesten nas propiedades f\u00edsicas e qu\u00edmicas dun solo e da velocidade coas que se producen os cambios secuenciais nas propiedades dos solos en resposta \u00f3 impacto dos contaminantes.\nPoder de amortecemento.\nO conxunto das propiedades f\u00edsicas, qu\u00edmicas e biol\u00f3xicas do solo o fan un sistema clave, especialmente importante nos ciclos bioxeoqu\u00edmicos superficiais, nos que act\u00faa como un reactor complexo, capaz de realizar funci\u00f3ns de filtraci\u00f3n, descomposici\u00f3n, neutralizaci\u00f3n, inactivaci\u00f3n, almacenamento etc.\nPor todo isto, o chan act\u00faa como barreira protectora doutros medios m\u00e1is sensibles, coma os hidrol\u00f3xicos e os biol\u00f3xicos. A maior\u00eda dos solos presentan unha elevada capacidade de depuraci\u00f3n.\nUn solo contaminado \u00e9 aquel que superou a s\u00faa capacidade de amortecemento para unha ou varias substancias, e como consecuencia, pasa de actuar como un sistema protector a ser causa de problemas para a auga, a atmosfera, e os organismos. \u00d3 mesmo tempo modif\u00edcanse os seus equilibrios bioxeoqu\u00edmicos e aparecen cantidades an\u00f3malas de determinados compo\u00f1entes que orixinan modificaci\u00f3ns importantes nas propiedades f\u00edsicas, qu\u00edmicas e biol\u00f3xicas do solo.\nBiodispo\u00f1ibilidade.\nEnt\u00e9ndese pola asimilaci\u00f3n do contaminante polos organismos, e en consecuencia a posibilidade de causar alg\u00fan efecto, negativo ou positivo.\nMobilidade.\nRegularase a distribuci\u00f3n do contaminante e polo tanto o seu posible transporte a outros sistemas.\nPersistencia.\nRegularase o per\u00edodo de actividade da substancia e polo tanto \u00e9 outra medida da s\u00faa perigosidade.\nCausas.\nA maior\u00eda dos procesos de perda e degradaci\u00f3n do solo son orixinados pola falta de planificaci\u00f3n e o descoido dos seres humanos. As causas m\u00e1is com\u00fans de ditos procesos son:\nErosi\u00f3n.\nA erosi\u00f3n corresponde \u00f3 arrastre das part\u00edculas e as formas de vida que conforman o solo por medio da auga (erosi\u00f3n h\u00eddrica) e o aire (erosi\u00f3n e\u00f3lica). Xeralmente isto se produce pola intervenci\u00f3n humana debido \u00e1s malas t\u00e9cnicas de rego (inundaci\u00f3n, rego en pendente) e a extracci\u00f3n descoidada e en grandes cantidades da cuberta vexetal (sobrepastoreo, os cortes de \u00e1rbores indiscriminados e queima de vexetaci\u00f3n).\nContaminaci\u00f3n.\nA contaminaci\u00f3n dos solos prod\u00facese pola depositaci\u00f3n de substancias qu\u00edmicas e lixo. As primeiras poden ser de tipo industrial ou dom\u00e9sticas, xa sexa a trav\u00e9s de residuos l\u00edquidos, como as augas servidas das vivendas, ou pola contaminaci\u00f3n atmosf\u00e9rica, debido \u00f3 material articulado que logo cae sobre o solo.\nCompactaci\u00f3n.\nA compactaci\u00f3n \u00e9 xerada polo paso de animais, persoas ou veh\u00edculos, o que fai desaparecer as pequenas cavernas ou poros onde existe abundante microfauna e microflora.\nExpansi\u00f3n urbana.\nO crecemento horizontal das cidades \u00e9 un dos factores m\u00e1is importantes na perda de solos. A construci\u00f3n en altura \u00e9 unha das alternativas para reducir o dano.\nPraguicidas.\nA poboaci\u00f3n mundial creceu moito nestes \u00faltimos 40 a 50 anos. Este aumento demogr\u00e1fico esixe \u00f3 home un gran desaf\u00edo en relaci\u00f3n cos recursos alimenticios, o cal implica unha utilizaci\u00f3n m\u00e1is intensiva dos solos, co fin de obter un maior rendemento agr\u00edcola. A gran ameaza en agricultura son as pragas, e no intento por controlalas se empregan distintos produtos qu\u00edmicos. Son os chamados praguicidas, e que representan tam\u00e9n o principal contaminante neste \u00e1mbito, xa que non s\u00f3 afecta \u00f3s solos, sen\u00f3n tam\u00e9n, ademais de afectas \u00e1 praga, incide sobre outras especies. Isto se traduce nun desequilibrio, e en contaminaci\u00f3n dos alimentos e dos animais.\nInsecticidas.\n\u00dasase para exterminar pragas de insectos. Act\u00faan sobre larvas, ovos ou insectos adultos. Un dos insecticidas m\u00e1is usado \u00e9 o DDT, que caracter\u00edzase por ser moi r\u00e1pido. Traballa por contacto e \u00e9 absorbido pola cut\u00edcula dos insectos, provoc\u00e1ndolles a morte. Este insecticida pode manterse por 10 anos ou m\u00e1is nos solos e non se descomp\u00f3n. Se demostrou que os insecticidas \u00f3rgano clorados, coma \u00e9 o caso do DDT, introd\u00facense nas cadeas alimenticias e conc\u00e9ntranse no tecido graxo dos animais. Canto m\u00e1is alto enc\u00f3ntrense na cadea (m\u00e1is lonxe dos vexetais), m\u00e1is concentrado estar\u00e1 o insecticida.\nHerbicidas.\nSon un tipo de composto qu\u00edmico que destr\u00fae a vexetaci\u00f3n, xa que impiden o crecemento dos vexetais na s\u00faa etapa xuvenil ou ben exercen unha acci\u00f3n sobre o metabolismo dos vexetais adultos.\nFunxicidas.\nSon praguicidas que se usan para combater o desenvolvemento dos fungos (fitopar\u00e1sitos). Conte\u00f1en xofre e cobre.\nActividade mineira.\nA actividade mineira tam\u00e9n contamina os solos, a trav\u00e9s das augas. Deste modo, chegan ata eles certos elementos qu\u00edmicos como mercurio (Hg), cadmio (Cd), cobre (Cu), ars\u00e9nico (As), chumbo (Pb) etc\u00e9tera. Alg\u00fans dos seus efectos t\u00f3xicos son: alteraci\u00f3n no sistema nervioso e do ril. Nos nenos, provoca diminuci\u00f3n do coeficiente intelectual; nos adultos, altera o seu car\u00e1cter, po\u00f1\u00e9ndoos m\u00e1is agresivos.\nOutro caso \u00e9 o ars\u00e9nico que se orixina na industria mineira. A s\u00faa existencia \u00e9 natural na II Rexi\u00f3n. Este mineral produce efectos t\u00f3xicos a nivel do pel, pulm\u00f3ns, coraz\u00f3n e sistema nervioso.\nLixo.\nA destruci\u00f3n e a deterioraci\u00f3n do solo son moi frecuentes nas cidades e os seus arredores, pero se presentan en calquera parte onde se bote lixo ou substancias contaminantes \u00f3 solo, \u00f3 auga e \u00f3 aire. Cando amontoamos o lixo \u00f3 aire libre, esta permanece nun mesmo lugar durante moito tempo, parte do lixo org\u00e1nico (residuos de alimentos como cascas de froita, cachos de tortilla etc.) ferm\u00e9ntase, ademais de dar orixe \u00f3 mal cheiro e gases t\u00f3xicos, \u00f3 filtrarse a trav\u00e9s do solo en especial cando este \u00e9 permeable, (deixa pasar os l\u00edquidos), contamina con fungos, bacterias, e outros microorganismos pat\u00f3xenos produtores de enfermidades), non s\u00f3 ese solo, sen\u00f3n tam\u00e9n as augas superficiais e as subterr\u00e1neas que est\u00e1n en contacto con el, interrompendo os ciclos bioxeoqu\u00edmicos e contaminando as cadeas alimenticias.\nConsecuencias.\nA presenza de contaminantes nun solo sup\u00f3n a existencia de potenciais efectos nocivos para o home, a fauna en xeral e a vexetaci\u00f3n. Estes efectos t\u00f3xicos depender\u00e1n das caracter\u00edsticas toxicol\u00f3xicas de cada contaminante e da concentraci\u00f3n do mesmo. A enorme variedade de substancias contaminantes existentes implica un amplo espectro de afecciones toxicol\u00f3xicas. De forma xeral, a presenza de contaminantes no solo refl\u00edctese de forma directa sobre a vexetaci\u00f3n introducindo a s\u00faa degradaci\u00f3n, a reduci\u00f3n do n\u00famero de especies presentes no solo, e m\u00e1is frecuentemente a acumulaci\u00f3n de contaminantes nas plantas, sen xerar danos notables nestas. No home, os efectos restr\u00ednxense \u00e1 inxesti\u00f3n e contacto d\u00e9rmico, que nalg\u00fans casos desembocou en intoxicaci\u00f3ns por metais pesados e m\u00e1is facilmente por compostos org\u00e1nicos vol\u00e1tiles ou semivol\u00e1tiles.\nNalg\u00fans casos, prod\u00facese unha diminuci\u00f3n da presenza das substancias qu\u00edmicas no estado favorables para a asimilaci\u00f3n polas plantas. As\u00ed pois, \u00f3 modificarse o pH do solo, pasando de b\u00e1sico a \u00e1cido, o ion manganeso que est\u00e1 disolto no medio acuoso do solo se oxida, volv\u00e9ndose insoluble e inmobiliz\u00e1ndose.\nHai degradaci\u00f3n paisax\u00edstica, pois a presenza de verteduras e acumulaci\u00f3n de residuos en lugares non acondicionados, xeran unha perda de calidade da paisaxe, \u00e1 que se engade nos casos m\u00e1is graves a deterioraci\u00f3n da vexetaci\u00f3n, o abandono da actividade agropecuaria e a desaparici\u00f3n da fauna.\nPerda de valor do solo, economicamente, e sen considera-los costos da recuperaci\u00f3n dun solo, a presenza de contaminantes nunha \u00e1rea sup\u00f3n a desvalorizaci\u00f3n da mesma, derivada das restrici\u00f3ns de usos que se impo\u00f1an a este solo, e por tanto, unha perda econ\u00f3mica para os seus propietarios.\nTratamento e recuperaci\u00f3n.\nA descontaminaci\u00f3n ou recuperaci\u00f3n anal\u00edzase empregando medici\u00f3ns a campo da qu\u00edmica do solo, aplicando modelo de computadora para analizar transporte.\nAlgunhas estratexias para a penetraci\u00f3n agr\u00edcola:"}
{"id": "103135", "revid": "7203", "url": "https://gl.wikipedia.org/wiki?curid=103135", "title": "Galer\u00eda de imaxes de deportistas galegos", "text": ""}
{"id": "103138", "revid": "25871", "url": "https://gl.wikipedia.org/wiki?curid=103138", "title": "Andrius Kubilius", "text": "Andrius Kubilius, nado o 8 de decembro de 1956 en Vilnius, \u00e9 un pol\u00edtico lituano, l\u00edder da Uni\u00f3n Patri\u00f3tica - Cristi\u00e1ns Dem\u00f3cratas Lituanos desde 2003 e primeiro ministro do seu pa\u00eds desde o 9 de decembro de 2008 ata o 13 de decmbro de 2012, anteriormente f\u00f3rao no per\u00edodo 1999-2000.\nBiograf\u00eda.\nO seu pai foi Vytautas Kubilius, estudoso da literatura lituana. Kubilius estudou f\u00edsica na Universidade de Vilnius desde 1974, graduouse en 1979 pero continuou estudos de posgraduado ata 1984. Membro do movemento independentista S\u0105j\u016bdis, foi o seu secretario executivo (1990-1992). Logo da independencia foi deputado a partir de 1992 do parlamento en todas as lexislaturas e desde 1993 \u00e9 membro da Uni\u00f3n Patri\u00f3tica. Foi vicepresidente primeiro do Seimas (1996-1999), primeiro ministro entre o 3 de novembro de 1999 e o 9 de novembro de 2000, partido que dirixe e que tras as elecci\u00f3ns do 28 de outubro de 2008 se converteu no m\u00e1is votado. O 27 de novembro de 2008 o Seimas elix\u00eda a Kubilius como primeiro ministro con 89 votos a favor, 27 en contra e 16 abstenci\u00f3ns.\nKubilius fala lituano, ruso e ingl\u00e9s."}
{"id": "103141", "revid": "43327", "url": "https://gl.wikipedia.org/wiki?curid=103141", "title": "Kubilius", "text": "Kubilius \u00e9 un apelido lituano, l\u00e9vano entre outros:"}
{"id": "103142", "revid": "1308", "url": "https://gl.wikipedia.org/wiki?curid=103142", "title": "Circus cyaneus", "text": ""}
{"id": "103143", "revid": "1308", "url": "https://gl.wikipedia.org/wiki?curid=103143", "title": "Tartara\u00f1a cinsenta", "text": ""}
{"id": "103144", "revid": "92340", "url": "https://gl.wikipedia.org/wiki?curid=103144", "title": "Giuseppe Gioachino Belli", "text": "Giuseppe Francesco Antonio Maria Gioachino Raimondo Belli, nado o 7 de setembro de 1791 e finado o 21 de decembro de 1863, foi un poeta romano, famoso polos seus sonetos en romanesco, o dialecto de Roma.\nTraxectoria.\nDe familia modesta, queda ben cedo orfo de pai. Belli comezou a escribir grazas \u00f3 seu amigo o poeta Francesco Spada, inicialmente comp\u00f3n sonetos en lingua italiana. Foi secretario do pr\u00edncipe Stanislao Poniatowsky, casou en 1816 cunha muller maior ca el pero cunha certa fortuna o que lle permitiu dedicar m\u00e1is tempo \u00e1 produci\u00f3n po\u00e9tica, viaxou polo norte de Italia, nese momento un fervedoiro intelectual moi diferente \u00e1 Roma da \u00e9poca. En Mil\u00e1n entra en contacto coa poes\u00eda de tradici\u00f3n local, e sobre todo coa obra de Carlo Porta, que escrib\u00eda na lingua local e que serviu de modelo para Belli. Os seus sonetos foron frecuentemente sat\u00edricos e anticlericais a\u00ednda que Belli era politicamente conservador e durante a rebeli\u00f3n da Rep\u00fablica Romana de 1849 defendeu os dereitos do papa. Durante os seus \u00faltimos anos traballou como censor para o goberno papal. En italiano escribiu gran n\u00famero de composici\u00f3ns, destacando en especial as adaptaci\u00f3ns de textos sacros.\nOs sonetos.\nBelli \u00e9 notable sobre todo pola produci\u00f3n de sonetos en dialecto romanesco, \u00e9 unha poes\u00eda popular e v\u00edvida, onde o humor e a s\u00e1tira xoga un papel importante, cun erotismo primitivo. Belli produciu 2279 sonetos, a maior\u00eda compostos entre 1830 e 1839, permanceron in\u00e9ditos durante a s\u00faa vida, tan s\u00f3 amosados en recitais diante os seus amigos. En 1866 publicouse unha primeira escolma. Os seus sonetos son dun valor inestimable para co\u00f1ecer a vida da \u00e9poca e tam\u00e9n en termos ling\u00fc\u00edsticos a fala viva da \u00e9poca."}
{"id": "103147", "revid": "134311", "url": "https://gl.wikipedia.org/wiki?curid=103147", "title": "Perxa", "text": "A perxa (a \"p\u00e9rtega\" en galego) \u00e9 unha modalidade da pelota valenciana \"a ratlles\", iso \u00e9, sen unha metade do campo preestabelecida, sen\u00f3n que esta ha se de marcar primeiro e ga\u00f1ar despois.\nDifusi\u00f3n.\nA \"perxa\" \u00e9 fundamentalmente xogada nas comarcas da Marina Alta e Baixa, e no Alcoi\u00e0, pero ten unha meirande difusi\u00f3n polo feito de co\u00f1ecerse tanto ao norte do Pa\u00eds Valenciano coma en Les Alcubles (os Serrans), onde \u00e9 denominada coma palico.\nHistoria.\nA \"perxa\" \u00e9 unha evoluci\u00f3n do xogo a ratlles por antonomasia, os Llargues. M\u00e1is tarde, foi un precedente da Galotxa.\nRegulamento.\nTanto a pelota coma as regras da \"perxa\" son as mesmas que as de llargues, cunha sacada espec\u00edfica.\nA sacada.\nNa \"perxa\", a sacada non a fai o xogador nomeado \"banca\" dende a s\u00faa \"ratlla de quinze\" (raia de quinze), sen\u00f3n que un xogador que recibe o nome de feridor, o cal, para comezar o \"quinze\", ha de lanzar a pelota dende unha zona delimitada por unha corda que cruza lonxitudinalmente a r\u00faa (a unha alzada de entre 2,4 e 3 m) para que caia sobre un dau, un rect\u00e1ngulo de dimensi\u00f3ns de 1,5m de amplitude por 3 de longo no recuncho esquerdo detr\u00e1s do \"quinze del rest\" (quince do resto).\n\u00c9, pois, un xeito de sacada moi semellante \u00e1 Galotxa e \u00e1 Escala i corda, das cales \u00e9 precursora."}
{"id": "103148", "revid": "43327", "url": "https://gl.wikipedia.org/wiki?curid=103148", "title": "Belli", "text": "Belli \u00e9 un apelido italiano, l\u00e9vano entre outros:"}
{"id": "103149", "revid": "3576", "url": "https://gl.wikipedia.org/wiki?curid=103149", "title": "Mesozoico", "text": "A Era Mesozoica, Mesozoico ou Era Secundaria foi un per\u00edodo da historia da Terra que se iniciou hai 251,0 \u00b1 0,4 mill\u00f3ns de anos e finalizou hai 65,5 \u00b1 0,3 mill\u00f3ns de anos, pero s\u00f3 corresponde ao 3,9 % da historia total da Terra. Denom\u00ednase Mesozoico porque se encontra entre as outras d\u00faas eras do E\u00f3n Fanerozoico, a Era Paleozoica e a Era Cenozoica. O nome procede do grego \"meso/\u03bc\u03b5\u03c3\u03bf\" que significa \"entre\" e \"zoon/\u03b6\u03c9\u03bf\u03bd\" que significa \"animal\".\nDurante estes 160 mill\u00f3ns de anos non se produciron grandes movementos orox\u00e9nicos. Os continentes van adquirindo gradualmente a s\u00faa configuraci\u00f3n actual. O clima foi excepcionalmente c\u00e1lido durante todo o per\u00edodo, desempe\u00f1ando un papel importante na evoluci\u00f3n e na diversificaci\u00f3n de novas especies animais.\nNesta era desapareceron grandes grupos de animais como os trilobites, grapt\u00f3litos e peixes acoirazados. Os invertebrados caracter\u00edsticos deste per\u00edodo foron as amonitas, de casca con forma de caracol, e as belemnitas, m\u00e1is pequenas e coa casca alongada e puntiaguda, entre outros equinodermos, braqui\u00f3podos e cefal\u00f3podos. Desenvolv\u00e9ronse amplamente os vertebrados, sobre todo os r\u00e9ptiles, polo que \u00e1 Era Secundaria se lle chama tam\u00e9n a Era dos r\u00e9ptiles ou Era dos dinosauros. Nesta era aparecen tam\u00e9n os mam\u00edferos, as aves, e as anxiospermas ou plantas con flores.\nSubdivisi\u00f3ns.\nO mesozoico div\u00eddese en tres per\u00edodos: Tri\u00e1sico, Xur\u00e1sico e Cret\u00e1ceo.\nO l\u00edmite inferior do Mesozoico v\u00e9n fixado pola extinci\u00f3n masiva do Permiano-Tri\u00e1sico, durante a cal aproximadamente do 90% \u00f3 96% das especies mari\u00f1as e o 70% dos vertebrados terrestres extingu\u00edronse. Tam\u00e9n \u00e9 co\u00f1ecido pola \"Great Dying\", xa que \u00e9 considerada a extinci\u00f3n masiva m\u00e1is grande da historia.\nO l\u00edmite superior f\u00edxase na extinci\u00f3n masiva do Cret\u00e1ceo-Terciario, que puido haber sido causada polo impacto que creou o Cr\u00e1ter de Chicxulub na pen\u00ednsula do Iucat\u00e1n . Aproximadamente o 50% de todos os x\u00e9neros extingu\u00edronse, inclu\u00eddos todos os dinosauros non avianos, \u00e9 dicir, todos aqueles que non compart\u00edan as caracter\u00edsticas que definen a unha ave.\nTect\u00f3nica.\nEn comparaci\u00f3n coa vigorosa converxencia de placas formadora de monta\u00f1as de finais da Era Paleozoica, as deformaci\u00f3ns tect\u00f3nicas do Mesozoico foron relativamente leves. Por\u00e9n, a era destaca pola dram\u00e1tica fragmentaci\u00f3n do supercontinente Panxea. Panxea gradualmente dividiuse nun continente norte, Laurasia e nun continente sur, Gondwana. Isto creou o pasivo marxe continental que caracteriza \u00e1 maior parte da costa atl\u00e1ntica actual.\nA finais da era, os continentes fragment\u00e1ranse case na s\u00faa forma actual. Laurasia converteuse en Am\u00e9rica do Norte e Eurasia, mentres que Gondwana dividiuse en Am\u00e9rica do Sur, \u00c1frica, Australia, Ant\u00e1rtida e o subcontinente indio, que colisionar\u00e1 coa placa asi\u00e1tica durante o Cenozoico.\nA formaci\u00f3n da Cordilleira dos Andes comezou no Xur\u00e1sico, pero foi durante o Cret\u00e1ceo cando tomou a s\u00faa forma actual debido \u00f3 movemento de subducci\u00f3n da Placa de Nazca por debaixo da Placa Suramericana. A finais do Cret\u00e1ceo comezou a Oroxenia Laramide, que continuar\u00e1 durante a primeira metade do Cenozoico e que formou as Monta\u00f1as Rochosas.\nClima.\nO Tri\u00e1sico foi en xeral seco, unha tendencia que comeza a finais do Carbon\u00edfero, e moi estacional, especialmente no interior de Panxea. O baixo nivel do mar tam\u00e9n se puido acentuar polas temperaturas extremas. Coa s\u00faa alta calor espec\u00edfica, a auga act\u00faa como un estabilizador de temperatura e como unha reserva de calor, polo que as terras pr\u00f3ximas \u00e1s grandes masas de auga, especialmente dos oc\u00e9anos, experimentan unha menor variaci\u00f3n de temperatura. Dado que gran parte das terras que constitu\u00edan Panxea estaban afastados dos oc\u00e9anos, as temperaturas flutuaban moito, e no interior de Panxea probablemente inclu\u00eda extensas zonas des\u00e9rticas. As abundantes camas vermellas e evaporitas, tales como sales, apoian estas conclusi\u00f3ns.\nO nivel do mar comezou a subir durante o Xur\u00e1sico, o que probablemente foi causado por unha expansi\u00f3n do leito mari\u00f1o. A formaci\u00f3n dunha nova cortiza baixo a superficie desprazou as augas oce\u00e1nicas ata 200 m m\u00e1is que na actualidade, o que inundou as zonas costeiras. Por outra parte, Panxea comezou a romperse en fragmentos m\u00e1is pequenos, co que o aumento da superficie en contacto co oc\u00e9ano formou o Mar de Tetis. A temperatura continuou aumentando e comezou a estabilizarse. A humidade tam\u00e9n aumentou coa proximidade da auga e dos desertos e se retiraron.\nO clima do Cret\u00e1ceo \u00e9 menos co\u00f1ecido e m\u00e1is amplamente discutido. Cr\u00e9ese que os niveis m\u00e1is elevados de di\u00f3xido de carbono na atmosfera causaron un gradiente de temperatura de norte a sur case plano: as temperaturas son m\u00e1is ou menos as mesmas en todo o planeta. As temperaturas medias son tam\u00e9n m\u00e1is elevadas que no d\u00eda de hoxe por arredor de 10\u00a0\u00b0C. De feito, a mediados do Cret\u00e1ceo, as augas ecuatoriais do oc\u00e9ano (quizais tan c\u00e1lidas como 20\u00a0\u00b0C nas profundidades do oc\u00e9ano) poden ter sido demasiado altas para a vida mari\u00f1a, e as zonas terrestres cerca do ecuador puideron ser desertos, a pesar da s\u00faa proximidade \u00e1 auga.\nA circulaci\u00f3n de os\u00edxeno nas profundidades do oc\u00e9ano tam\u00e9n puido interromperse. Por esta raz\u00f3n, os grandes volumes de materia org\u00e1nica acumulada que non pod\u00edan descompo\u00f1erse foron depositados como \"lousas\". Por\u00e9n, non todos os datos apoian estas hip\u00f3teses. Mesmo co quentamento, as flutuaci\u00f3ns de temperatura deber\u00edan ter sido suficientes para a formaci\u00f3n de casquetes polares e glaciares, pero non hai probas de ning\u00fan deles. Os modelos cuantitativos tam\u00e9n foron incapaces de recrear a planitude do gradiente de temperatura do Cret\u00e1ceo.\nVida.\nA extinci\u00f3n de case todas as especies animais \u00f3 final do Permiano permitiu a radiaci\u00f3n de numerosas formas de vida novas. En particular, a extinci\u00f3n dos grandes herb\u00edvoros e os carn\u00edvoros Dinocephalia deixaron baleiros estes nichos ecol\u00f3xicos. Alg\u00fans foron ocupados polos cinodontos e dicinodontos sobreviventes, os \u00faltimos dos cales posteriormente extingu\u00edronse. Con todo, a fauna do Mesozoico estivo dominada polos grandes arcosauros que apareceron uns poucos mill\u00f3ns de anos despois da extinci\u00f3n masiva do Permiano-Tri\u00e1sico: dinosauros, pterosauros e os r\u00e9ptiles acu\u00e1ticos como ictiosauros, plesiosauros e mosasauros.\nOs cambios clim\u00e1ticos de finais do Xur\u00e1sico e Cret\u00e1ceo proporcionaron m\u00e1is condici\u00f3ns favorables para a radiaci\u00f3n adaptativa. No Xur\u00e1sico produciuse a maior diversidade dos arcosauros, e \u00e9 cando apareceron os primeiros aves e mam\u00edferos placentarios. As anxiospermas diversific\u00e1ronse nalg\u00fan momento do Cret\u00e1ceo temper\u00e1n, primeiro nos tr\u00f3picos, pero o gradiente de temperatura permitiullela propagaci\u00f3n cara os polos \u00f3 longo do per\u00edodo. \u00d3 final do Cret\u00e1ceo, as anxiospermas dominaron a flora arb\u00f3rea en moitas zonas, a\u00ednda que algunhas probas suxiren que a biomasa seguiu dominada por cicas e fentos ata despois da extinci\u00f3n masiva do Cret\u00e1ceo-Terciario.\nAlg\u00fans investigadores argumentaron que os insectos diversific\u00e1ronse coas anxiospermas, porque a s\u00faa anatom\u00eda, especialmente as partes da boca, parece particularmente ben adaptada \u00e1s plantas con flores. Por\u00e9n, todas as partes principais da boca dos insectos precederon \u00e1s anxiospermas e a diversificaci\u00f3n de insectos en realidade reduciuse cando estas xurdiron, polo que a s\u00faa anatom\u00eda orixinal debeu estar adaptada para outros fins.\nCando a temperatura dos mares incrementouse, os animais m\u00e1is grandes de principios da era mesozoica gradualmente comezaron a desaparecer mentres que os animais m\u00e1is pequenos de t\u00f3dolos tipos, inclu\u00eddos os lagartos, serpes e quizais o antecesor dos primates, evolucionaron. A extinci\u00f3n masiva do Cret\u00e1ceo-Terciario acentuou esta tendencia. Os grandes arcosaurios extingu\u00edronse, mentres que as aves e os mam\u00edferos prosperaron, tal como o fan hoxe."}
{"id": "103161", "revid": "5863", "url": "https://gl.wikipedia.org/wiki?curid=103161", "title": "Galiza Nova", "text": "Galiza Nova \u00e9 a organizaci\u00f3n xuvenil do Bloque Nacionalista Galego, fundada no ano 1988.\nHistoria.\nGaliza Nova \u00e9 a organizaci\u00f3n xuvenil do Bloque Nacionalista Galego (BNG) que ten como funci\u00f3n b\u00e1sica a organizaci\u00f3n e a mobilizaci\u00f3n da mocidade de cara a acadar a liberaci\u00f3n nacional de Galiza e a transformaci\u00f3n da sociedade actual. Tr\u00e1tase dunha organizaci\u00f3n ampla, plural e democr\u00e1tica que adopta as s\u00faas decisi\u00f3ns tras un amplo proceso de debate aberto a toda a militancia. O seu funcionamento bas\u00e9ase no asemblearismo, estrutur\u00e1ndose en agrupaci\u00f3ns locais e comarcais. O m\u00e1ximo \u00f3rgano \u00e9 a Asemblea Nacional que se celebra cada dous anos, e \u00e1 que ten dereito a asistir toda a afiliaci\u00f3n.\nA\u00ednda que estatutariamente era unha organizaci\u00f3n independente, axi\u00f1a comezou a funcionar como organizaci\u00f3n xuvenil do BNG, ata que na II Asemblea (Compostela, 1990) aprobouse o ingreso no BNG. Isto levou a parte dos seus membros a cargos institucionais e a unha estrutura id\u00e9ntica \u00e1 do BNG do momento e que segue sen variar ata o d\u00eda de hoxe.\nDefinen como obxectivos pol\u00edticos a \"liberaci\u00f3n nacional e a transformaci\u00f3n da sociedade (sen explotaci\u00f3n nacional, de clase ou x\u00e9nero e desmilitarizada)\", reivindican unha Galiza plenamente soberana como culminaci\u00f3n do proceso de autodeterminaci\u00f3n nacional. Aspiran a unha sociedade cualitativamente distinta, que supere as inxustizas da actual e onde a igualdade e a democracia sexan reais, as\u00ed como garantir unha mellora nas condici\u00f3ns de vida e benestar social para a mocidade e para o conxunto dos galegos e galegas. Tam\u00e9n defenden que as relaci\u00f3ns entre as diferentes naci\u00f3ns do mundo se fundamenten na igualdade e solidariedade internacionalista.\nEstrutura interna.\nGaliza Nova \u00e9 unha organizaci\u00f3n asemblearista estruturada en agrupaci\u00f3ns locais e comarcais. O \u00f3rgano m\u00e1ximo \u00e9 a Asemblea Nacional, da que forman parte todas e todos os militantes e que escolle a metade da Direcci\u00f3n Nacional, de direcci\u00f3n entre Asembleas. A outra metade est\u00e1 formada por un representante de cada comarca. A m\u00e1xima representaci\u00f3n da organizaci\u00f3n ost\u00e9ntaa a Secretaria ou Secretario Xeral.\nCorrentes.\nEn Galiza Nova existen principalmente d\u00faas correntes (os estatutos non reco\u00f1ecen a existencia de organizaci\u00f3ns):"}
{"id": "103165", "revid": "2338", "url": "https://gl.wikipedia.org/wiki?curid=103165", "title": "A Arriba, Sillobre, Fene", "text": "A Arriba \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 35 habitantes no ano 2007 segundo datos do Instituto Galego de Estat\u00edstica dos cales eran 20 homes e 15 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 45 habitantes."}
{"id": "103167", "revid": "85894", "url": "https://gl.wikipedia.org/wiki?curid=103167", "title": "A Lagarteira, Sillobre, Fene", "text": "A Lagarteira \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 27 habitantes no ano 2007 segundo datos do Instituto Galego de Estat\u00edstica dos cales eran 12 homes e 15 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 37 habitantes."}
{"id": "103168", "revid": "85894", "url": "https://gl.wikipedia.org/wiki?curid=103168", "title": "A Pallota, Sillobre, Fene", "text": "A Pallota \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 18 habitantes no ano 2007 segundo datos do Instituto Galego de Estat\u00edstica dos cales eran 10 homes e 8 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "103169", "revid": "22570", "url": "https://gl.wikipedia.org/wiki?curid=103169", "title": "A Rabade\u00f1a, Sillobre, Fene", "text": "A Rabade\u00f1a \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "103171", "revid": "2338", "url": "https://gl.wikipedia.org/wiki?curid=103171", "title": "A Calzada, Sillobre, Fene", "text": "A Calzada \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 29 habitantes no ano 2007 segundo datos do Instituto Galego de Estat\u00edstica dos cales eran 14 homes e 15 mulleres, o que sup\u00f3n un aumento con relaci\u00f3n ao ano 2000 cando ti\u00f1a 19 habitantes."}
{"id": "103173", "revid": "85894", "url": "https://gl.wikipedia.org/wiki?curid=103173", "title": "A Corveira, Sillobre, Fene", "text": "A Corveira \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 5 homes e 6 mulleres, o que sup\u00f3n un aumento con relaci\u00f3n ao ano 2000 cando ti\u00f1a 8 habitantes."}
{"id": "103175", "revid": "1131", "url": "https://gl.wikipedia.org/wiki?curid=103175", "title": "A Pegari\u00f1a, Sillobre, Fene", "text": "A Pegari\u00f1a \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2007 ti\u00f1a cinco habitantes (dous homes e tres mulleres), catro m\u00e1is ca en 2000."}
{"id": "103177", "revid": "1131", "url": "https://gl.wikipedia.org/wiki?curid=103177", "title": "A Ribeira, Sillobre, Fene", "text": "A Ribeira \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 5 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 15 habitantes."}
{"id": "103178", "revid": "85894", "url": "https://gl.wikipedia.org/wiki?curid=103178", "title": "A Brea de Sillobre, Sillobre, Fene", "text": "A Brea de Sillobre \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 6 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "103179", "revid": "85894", "url": "https://gl.wikipedia.org/wiki?curid=103179", "title": "O Ameneiro, Sillobre, Fene", "text": "O Ameneiro \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 7 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 21 habitantes."}
{"id": "103180", "revid": "85894", "url": "https://gl.wikipedia.org/wiki?curid=103180", "title": "O Barreiro, Sillobre, Fene", "text": "O Barreiro \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 5 homes e 11 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "103181", "revid": "22570", "url": "https://gl.wikipedia.org/wiki?curid=103181", "title": "O Revolto, Sillobre, Fene", "text": "O Revolto \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 25 habitantes no ano 2007 segundo datos do Instituto Galego de Estat\u00edstica dos cales eran 11 homes e 14 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 31 habitantes."}
{"id": "103182", "revid": "85894", "url": "https://gl.wikipedia.org/wiki?curid=103182", "title": "O Souto, Sillobre, Fene", "text": "O Souto \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 55 habitantes no ano 2007 segundo datos do Instituto Galego de Estat\u00edstica dos cales eran 27 homes e 28 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 70 habitantes."}
{"id": "103183", "revid": "1888", "url": "https://gl.wikipedia.org/wiki?curid=103183", "title": "Sacrist\u00eda", "text": ""}
{"id": "103184", "revid": "127539", "url": "https://gl.wikipedia.org/wiki?curid=103184", "title": "Omar Khayyam", "text": "Ghiyath al-Din Abu l-Fath Omar ibn Ibrahim Al-Nishaburi al-Jayyam (\u0639\u0645\u0631 \u0628\u0646 \u0625\u0628\u0631\u0647\u064a\u0645 \u062e\u064a\u0627\u0645 \u0628\u064a\u0634\u0627\u0628\u0648\u0631\u064a en persa e \u00e1rabe) ou Omar Jayyam noutras transcrici\u00f3ns, nado en Nishapur c. o 18 de maio de 1048 e finado na mesma cidade c. o 4 de decembro de 1131, foi un matem\u00e1tico, astr\u00f3nomo, fil\u00f3sofo e poeta persa. O seu nome adoita atoparse tam\u00e9n escrito consonte \u00e1 transcrici\u00f3n inglesa, Khayyam. Igualmente, pode aparecer a versi\u00f3n \u00e1rabe do nome, Omar al-Jayyam ou Omar ibn al-Jayyam. A traduci\u00f3n literal do seu apelido \u00e9 \"fabricante de tendas\", profesi\u00f3n que exerceu o seu pai, Ibrahim.\nTraxectoria.\nOmar naceu en Nishapur, a ent\u00f3n capital selx\u00facida de Joras\u00e1n (actual Ir\u00e1n), ao redor do ano 1040. Al\u00ed e na cidade de Balj, recibiu unha s\u00f3lida educaci\u00f3n nos temas das ciencias e filosof\u00eda. No 1070, trasladouse a Samarcanda, onde o patrocinio do xurista Ab\u00fa Taher permitiulle completar a s\u00faa \"Tese sobre demostraci\u00f3ns de \u00e1lxebra e comparaci\u00f3n\". Con ela atinxiu gran reco\u00f1ecemento e prestixio, at\u00e9 o punto de ser chamado polo sult\u00e1n Malek Shah, que lle encargou a construci\u00f3n dun observatorio astron\u00f3mico sito en Marv, (actualmente Mary, en Turkmenist\u00e1n) segundo consigna Nezam-o-Molk, no seu libro \"Siasat Nam\u00e9\", en colaboraci\u00f3n con outros sete astr\u00f3nomos e matem\u00e1ticos, entre eles: Abdolrahman Jazen\u00ed e Meim\u00fan-ebne Nayib Vaset\u00ed.\nDurante 18 anos, realizou relevantes investigaci\u00f3ns en astronom\u00eda, que abrangueron a compilaci\u00f3n de t\u00e1boas astron\u00f3micas e particularmente, a correcci\u00f3n do antigo calendario Zaratustrano, que os persas conservaran debido \u00e1 s\u00faa exactitude, a pesar de que a cultura isl\u00e1mica impu\u00f1a a todas as naci\u00f3ns conquistadas o seu calendario lunar. As investigaci\u00f3ns realizadas, permit\u00edronlle calcular o erro do calendario persa que ti\u00f1a un ano de 365 d\u00edas exactos. Para o novo calendario, que se chamou Yalal\u00ed, (por orde de Malek Shah, que tam\u00e9n se chamaba Yalaled\u00edn) Khayyam calculou a duraci\u00f3n do ano cunha exactitude abraiante. O seu erro \u00e9 dun d\u00eda en 3770 anos, menor a\u00ednda que o do calendario gregoriano (dun d\u00eda en 3330 anos), que recentemente se comezar\u00eda a empregar en Europa a partir do 15 de outubro de 1582. Foi formalmente inaugurado o 15 de marzo de 1079, e \u00e9 o calendario empregado a\u00ednda hoxe polos Persas. Khayyam non puido terminar as t\u00e1boas astron\u00f3micas por mor das mortes de Nezam-o-Molk, e no mesmo ano, 1092 DC, a do sult\u00e1n Malek Shah.\nFixo a s\u00faa peregrinaci\u00f3n \u00e1 Meca, segundo o costume musulm\u00e1n no 1092 DC. Ao seu regreso a Neishabur, permaneceu vinculado \u00e1 corte onde se desempe\u00f1ou como historiador e xu\u00edz, e deu clases de disciplinas como matem\u00e1ticas, astronom\u00eda, historia, medicamento e filosof\u00eda. Lamentablemente, a s\u00faa obra cient\u00edfica s\u00f3 nos chegou en parte. Son extraordinarias: a \"Disertaci\u00f3n sobre unha posible demostraci\u00f3n do postulado paralelo, da xeometr\u00eda de Euclides\", a \"Tese sobre Demostraci\u00f3ns de \u00c1lxebra e Comparaci\u00f3n\" escrita en \u00e1rabe (traducida por Woepecke en 1851), e o \"Tratado sobre a exactitude do sistema Indio para calcular ra\u00edces de ecuaci\u00f3ns\" referido a ecuaci\u00f3ns de segundo e terceiro grao, \"Os Problemas en Aritm\u00e9tica e C\u00e1lculo\", a \"Descrici\u00f3n das T\u00e1boas Astron\u00f3micas de Malek Shah\", o ensaio \"Luz da Raz\u00f3n\" sobre a ciencia en xeral, e a \"Disertaci\u00f3n sobre Ciencias Naturais\". Existen uns oito traballos m\u00e1is, sobre f\u00edsica, econom\u00eda, historia, filosof\u00eda, metaf\u00edsica e tradici\u00f3ns.\nNa s\u00faa \"Tese sobre Demostraci\u00f3ns de \u00c1lxebra e Comparaci\u00f3n\", desenvolve o primeiro procedemento de soluci\u00f3n das ecuaci\u00f3ns cuadr\u00e1ticas e c\u00fabicas a partir das secci\u00f3ns c\u00f3nicas, que permite atoparlles unha ra\u00edz positiva, e as\u00ed mesmo logra demostrar que te\u00f1en polo menos unha segunda ra\u00edz. A s\u00faa afirmaci\u00f3n de que non se pode achar as ra\u00edces das ecuaci\u00f3ns de terceiro grao mediante regra e comp\u00e1s, non puido ser demostrada at\u00e9 750 anos despois, e a teor\u00eda das ecuaci\u00f3ns de terceiro grao s\u00f3 ser\u00eda desenvolta no s\u00e9culo XVII, con Descartes.\nFoi o primeiro que describiu o desenvolvemento da potencia dun binomio con expo\u00f1ente natural, e estableceu, por primeira vez na historia das matem\u00e1ticas, a idea de que as fracci\u00f3ns poder\u00edan constitu\u00edr un campo num\u00e9rico con propiedades m\u00e1is amplas que o campo dos n\u00fameros naturais, \u00fanico co\u00f1ecido ent\u00f3n, e que databa desde os gregos. Estes conceptos te\u00f3ricos cont\u00e1ronse entre as matem\u00e1ticas de punta durante todo o renacemento europeo. A cr\u00f3nica de Nezam-o-Molk, destaca a Jayyam como insuperable astr\u00f3nomo. Mais as s\u00faas achegas \u00e1s matem\u00e1ticas, que daquela non se comprenderon en toda a s\u00faa transcendencia, avantaxan notoriamente os seus importantes logros en astronom\u00eda.\nInvestigou as ecuaci\u00f3ns e a el d\u00e9bese o que a inc\u00f3gnita das mesmas ch\u00e1mese \"x\": Khayyam cham\u00e1baa \"shay\" (\"cousa\" ou \"algo\", en \u00e1rabe). O termo pasou a \"xay\" en castel\u00e1n, e de a\u00ed quedou s\u00f3 a inicial \"x\". (Amin Maalouf, Samarcanda,\nMadrid: Alianza, 1989)\nLiteratura.\nRequ\u00edrese unha grande erudici\u00f3n, para cubrir un campo de co\u00f1ecementos tan vasto e para lograr a calidade da sabedor\u00eda que nos transmite, tam\u00e9n na s\u00faa poes\u00eda, que requiriu s\u00e9culos para empezar a ser debidamente valorada, ao desenvolver a humanidade unha cultura m\u00e1is axustada ao universo natural, e menos limitada polas crenzas en que se debeu apoiar no seu proceso de evoluci\u00f3n. Os cient\u00edficos e en particular os astr\u00f3nomos, concretaron o reco\u00f1ecemento ao seu enorme talento, designando co seu nome, un importante cr\u00e1ter da L\u00faa. (O cr\u00e1ter Omar Khayyam, at\u00f3pase nas seguintes coordenadas lunares: latitude 58,0 N e lonxitude 102,1 oeste).\nComo xenio literario, Omar Khayyam \u00e9 co\u00f1ecido en occidente pola colecci\u00f3n de poemas, a el atribu\u00eddos, chamada \"Robaiyyat\" ou \"Ruba`iyyat\", \"Rubaiyat\" na versi\u00f3n galega da obra, (\"cuartetas\", en \u00e1rabe), nome persa que alude a s\u00faa estrutura. Tr\u00e1tase de varias series de catro versos, escritos na lingua materna do poeta, o o farsi ou Lingua persa. A trav\u00e9s destes textos, que o sabio escribiu ao longo da s\u00faa vida, transm\u00edtenos as s\u00faas ideas acerca de temas tan distintos como a ciencia e o co\u00f1ecemento, a moral e o comportamento persoal, relixi\u00f3n e teolox\u00eda, como ser feliz, a nostalxia polo vivido, o goce da vida antes da morte, de onde vimos e onde imos. Hai discrepancias sobre os versos que constit\u00faen as \"Ruba`iyyat\" xa que estas foron en gran medida reconstru\u00eddas a partir de varias copias diferentes, e \u00e9 posible que nalgunha recompilaci\u00f3n haxa versos non debidos \u00e1 man do poeta.\nOs \"Robaiyyat\" foron expurgados e fixados por Sadeq Hedayat (1903-1951) escritor iraniano, quen nos fala de Khayyam desde d\u00faas vertentes: como fil\u00f3sofo e como poeta. No primeiro dinos que era un fil\u00f3sofo materialista, pesimista e esc\u00e9ptico. Segundo Jayyam a natureza cega e xorda contin\u00faa o ciclo: o ceo est\u00e1 baleiro e non atende os berros de ningu\u00e9n. O seu pensamento est\u00e1 empapado de tristeza, pena, inexistencia e morte.\nPara Khayyam, m\u00e1is al\u00f3 da materia non existe nada. O mundo est\u00e1 feito a base da uni\u00f3n de part\u00edculas que funcionan por mera casualidade.\nEn canto a poeta percibe a natureza cunha delicadeza e sutileza especiais, destacando a beleza da s\u00faa linguaxe:"}
{"id": "103185", "revid": "85894", "url": "https://gl.wikipedia.org/wiki?curid=103185", "title": "A G\u00e1ndara, Sillobre, Fene", "text": "A G\u00e1ndara \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 18 habitantes no ano 2007 segundo datos do Instituto Galego de Estat\u00edstica dos cales eran 10 homes e 8 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "103186", "revid": "85894", "url": "https://gl.wikipedia.org/wiki?curid=103186", "title": "Marrax\u00f3n, Sillobre, Fene", "text": "Marrax\u00f3n \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 8 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 26 habitantes."}
{"id": "103187", "revid": "22570", "url": "https://gl.wikipedia.org/wiki?curid=103187", "title": "Orra, Sillobre, Fene", "text": "Orra \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 116 habitantes no ano 2007 segundo datos do Instituto Galego de Estat\u00edstica dos cales eran 57 homes e 59 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 144 habitantes."}
{"id": "103188", "revid": "85894", "url": "https://gl.wikipedia.org/wiki?curid=103188", "title": "Pedre, Sillobre, Fene", "text": "Pedre \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 239 habitantes no ano 2007 segundo datos do Instituto Galego de Estat\u00edstica dos cales eran 114 homes e 125 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 252 habitantes."}
{"id": "103189", "revid": "2338", "url": "https://gl.wikipedia.org/wiki?curid=103189", "title": "Vilanova, Sillobre, Fene", "text": "Vilanova \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 89 habitantes no ano 2007 segundo datos do Instituto Galego de Estat\u00edstica dos cales eran 43 homes e 46 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 114 habitantes."}
{"id": "103190", "revid": "85894", "url": "https://gl.wikipedia.org/wiki?curid=103190", "title": "San Marcos, Sillobre, Fene", "text": "San Marcos \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 36 habitantes no ano 2007 segundo datos do Instituto Galego de Estat\u00edstica dos cales eran 16 homes e 20 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 50 habitantes."}
{"id": "103191", "revid": "85894", "url": "https://gl.wikipedia.org/wiki?curid=103191", "title": "O Reboredo, Sillobre, Fene", "text": "O Reboredo \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "103192", "revid": "85894", "url": "https://gl.wikipedia.org/wiki?curid=103192", "title": "Buio, Sillobre, Fene", "text": "Buio \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 75 habitantes no ano 2007 segundo datos do Instituto Galego de Estat\u00edstica dos cales eran 35 homes e 40 mulleres, o que sup\u00f3n un aumento con relaci\u00f3n ao ano 2000 cando ti\u00f1a 74 habitantes."}
{"id": "103193", "revid": "85894", "url": "https://gl.wikipedia.org/wiki?curid=103193", "title": "O Valado, Sillobre, Fene", "text": "O Valado \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 69 habitantes no ano 2007 segundo datos do Instituto Galego de Estat\u00edstica dos cales eran 34 homes e 35 mulleres, o que sup\u00f3n un aumento con relaci\u00f3n ao ano 2000 cando ti\u00f1a 60 habitantes."}
{"id": "103194", "revid": "85894", "url": "https://gl.wikipedia.org/wiki?curid=103194", "title": "Lubi\u00e1n, Sillobre, Fene", "text": "Lubi\u00e1n \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2007 ti\u00f1a 65 habitantes (29 homes e 36 mulleres), catro m\u00e1is ca en 2000."}
{"id": "103195", "revid": "22570", "url": "https://gl.wikipedia.org/wiki?curid=103195", "title": "Taboado, Sillobre, Fene", "text": "Taboado \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 75 habitantes no ano 2007 segundo datos do Instituto Galego de Estat\u00edstica dos cales eran 31 homes e 44 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 83 habitantes."}
{"id": "103196", "revid": "85894", "url": "https://gl.wikipedia.org/wiki?curid=103196", "title": "Belelle, Sillobre, Fene", "text": "Belelle \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 34 habitantes no ano 2007 segundo datos do Instituto Galego de Estat\u00edstica dos cales eran 18 homes e 16 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "103197", "revid": "2338", "url": "https://gl.wikipedia.org/wiki?curid=103197", "title": "A Ra\u00f1oa, Sillobre, Fene", "text": "A Ra\u00f1oa \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 34 habitantes no ano 2007 segundo datos do Instituto Galego de Estat\u00edstica dos cales eran 18 homes e 16 mulleres, o que non sup\u00f3n ning\u00fan cambio con relaci\u00f3n ao ano 2000cando contaba cos mesmos habitantes."}
{"id": "103198", "revid": "1987", "url": "https://gl.wikipedia.org/wiki?curid=103198", "title": "A\u00falfe, Sillobre, Fene", "text": "A\u00falfe \u00e9 un lugar da parroquia de Sillobre no concello coru\u00f1\u00e9s de Fene na comarca de Ferrol. Ti\u00f1a 13 habitantes no ano 2018 segundo datos do Instituto Galego de Estat\u00edstica dos cales eran 7 homes e 6 mulleres."}
{"id": "103199", "revid": "22570", "url": "https://gl.wikipedia.org/wiki?curid=103199", "title": "As Bardallas, Sillobre, Fene", "text": "As Bardallas \u00e9 un lugar da parroquia de Sillobre no concello coru\u00f1\u00e9s de Fene, na comarca de Ferrol. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica ."}
{"id": "103200", "revid": "5863", "url": "https://gl.wikipedia.org/wiki?curid=103200", "title": "Cultura de Galicia", "text": "A cultura de Galicia ten a s\u00faa orixe na cultura megal\u00edtica da fachada atl\u00e1ntica europea e na cultura castrexa.\nHistoria.\nOs primeiros poboadores de Galicia son os nativos oestrimnios e outros pobos de orixe indoeuropea. A fusi\u00f3n destes pobos no noroeste peninsular dar\u00e1 lugar \u00e1 cultura dos castros entre o macizo Galaico e o r\u00edo Douro, cultura na que deixaron a s\u00faa impronta tam\u00e9n os romanos. A\u00ednda hoxe \u00e9 tema de discusi\u00f3n a pegada celta na cultura galega, hai trazos c\u00e9lticos de importancia, como influencias na cultura material, na toponimia, nos mitos relixiosos e tradici\u00f3ns e posiblemente a lingua falada en todo o territorio galaico antes da romanizaci\u00f3n fose celta.\nPosteriormente, Galicia ser\u00e1 invadida por varias vagas xerm\u00e1nicas. Nun primeiro momento os suevos far\u00e1n de Galicia o primeiro reino independente de Europa, m\u00e1is adiante, este reino ser\u00e1 anexionado polos visigodos. Galicia recibir\u00e1 tam\u00e9n, no transcorrer da s\u00faa historia, a viquingos, bret\u00f3ns e fenicios.\nCoa chegada dos musulm\u00e1ns \u00e1 Pen\u00ednsula Ib\u00e9rica, mediante incursi\u00f3ns b\u00e9licas d\u00faas cidades galegas ser\u00e1n atacadas: Santiago de Compostela e Lugo. A repartici\u00f3n do antigo Reino Visigodo, que se fai entre \u00e1rabes, sirios e b\u00e9rberes, d\u00e1lle a estes \u00faltimos a franxa noroeste. As condici\u00f3ns clim\u00e1ticas incomodan a este pobo, procedente do Magreb m\u00e1is cauc\u00e1sico, as\u00ed que deciden non asentarse, convertendo a Galicia en territorio fronteira con Al-\u00c1ndalus, onde o cristianismo faise un trazo diferenciador que d\u00e1 forzas \u00e1 reconquista.\nGalicia, ao igual ca outros territorios da Pen\u00ednsula Ib\u00e9rica, tam\u00e9n chegar\u00eda a ter nalgunhas cidades unha importante comunidade xud\u00eda, principalmente na zona de Ribadavia e Ourense. Tam\u00e9n cabe destacar na cultura galega a influencia cultural chegada dende as Illas Brit\u00e1nicas e dende o centro de Europa, grazas ao Cami\u00f1o de Santiago.\nCultural e ling\u00fcisticamente as comarcas do Bierzo (Castela e Le\u00f3n) e o Eo-Navia (Asturias) son an\u00e1logas a Galicia. Tam\u00e9n pos\u00fae patr\u00f3ns conxuntos coas rexi\u00f3ns lindeiras portuguesas de Tras-os-Montes e Baixo Minho na m\u00fasica, nos costumes e nas tradici\u00f3ns.\nA cultura galega, ent\u00f3n, \u00e9 froito da fusi\u00f3n de elementos culturais achegados por moi diversos pobos europeos, que se estableceron en Galicia ao longo da s\u00faa historia, coa cultura da poboaci\u00f3n nativa."}
{"id": "103201", "revid": "98629", "url": "https://gl.wikipedia.org/wiki?curid=103201", "title": "Diego Trist\u00e1n", "text": "Diego Trist\u00e1n Herrera, nado en La Algaba (Sevilla) o 5 de xaneiro de 1976, \u00e9 un exfutbolista espa\u00f1ol. Prol\u00edfico dianteiro, marcou preto de 200 goles durante a s\u00faa carreira e destacou especialmente no Deportivo da Coru\u00f1a, club do que \u00e9 o m\u00e1ximo goleador hist\u00f3rico, con 110 tantos, dous m\u00e1is que Xos\u00e9 Manuel Traba. Militou seis anos no club galego, ao que chegou procedente do Mallorca no ano 2000, e ga\u00f1ou con el d\u00faas Supercopas de Espa\u00f1a e a Copa do Rei 2001/02, marcando o segundo gol na hist\u00f3rica final co\u00f1ecida como a do Centenariazo. Esa mesma tempada ga\u00f1ou o Trofeo Pichichi ao m\u00e1ximo goleador da Primeira Divisi\u00f3n, \nXogou tam\u00e9n na Serie A italiana, militando no Livorno, e tam\u00e9n na Premier Legue inglesa, vestindo a camiseta do West Ham, antes de pechar a s\u00faa carreira no C\u00e1diz. Foi 15 veces internacional coa selecci\u00f3n espa\u00f1ola, coa que disputou o Mundial de 2002.\nTraxectoria.\nBetis.\nAfeccionado do Sevilla na s\u00faa infancia, igual que a s\u00faa familia, aos 15 anos foi descartado pola canteira do club debido \u00e1 s\u00faa curta estatura. Ingresou ent\u00f3n na canteira do outro gran equipo da cidade sevillana, o Betis. Na tempada 1995/96 subiu ao Betis B e disputou con este os 38 partidos da Segunda Divisi\u00f3n B, sendo o m\u00e1ximo goleador do equipo con 11 tantos. Repetiu como m\u00e1ximo artilleiro con 11 goles na seguinte campa\u00f1a e marcou outros 11 na 1997/98. \nComezou a adestrar habitualmente co primeiro equipo, dirixido por Luis Aragon\u00e9s, pero as condici\u00f3ns contractuais que lle ofreceu o presidente Lopera parec\u00e9ronlle inaceptables, polo que deixou o club no ver\u00e1n de 1998, cando o Mallorca pagou a s\u00faa cl\u00e1usula de rescisi\u00f3n.\nMallorca (1\u00aa etapa).\nA\u00ednda que chegou \u00e1s Illas Baleares para xogar no primeiro equipo do Mallorca, o adestrador H\u00e9ctor C\u00faper comunicoulle que non entraba nos seus plans, polo que foi asignado ao Mallorca B, na que foi a \u00fanica tempada do filial na Segunda Divisi\u00f3n. Titular indiscutible a car\u00f3n de Albert Luque, formou con este unha prol\u00edfica dianteira, marcando 15 goles cada un, n\u00fameros que, con todo, foron insuficientes para evitar o descenso do equipo \u00e1 categor\u00eda de bronce.\nTralo descenso do filial subiu ao primeiro equipo, co que debutou nun partido da rolda previa da Liga de Campi\u00f3ns ante o Molde en Son Moix o 25 de agosto de 1999, encontro no que substitu\u00edu nos minutos finais a Vicente Engonga e no que o club balear perdeu unha oportunidade hist\u00f3rica de acceder \u00e1 m\u00e1xima competici\u00f3n europea. Tres semanas despois produciuse a s\u00faa estrea na Primeira Divisi\u00f3n, no partido da terceira xornada diante do Numancia, no que xogou como titular marcando o seu primeiro gol na categor\u00eda (3-0).\nDisputou un total de 46 partidos na tempada, na que o equipo adestrado por Fernando V\u00e1zquez rematou en d\u00e9cima posici\u00f3n. M\u00e1ximo goleador do equipo, conseguiu 18 goles no campionato de liga, aos que sumou outros cinco na Copa da UEFA. \nDeportivo da Coru\u00f1a.\nAs s\u00faas destacadas actuaci\u00f3ns en Mallorca propiciaron a s\u00faa chegada no ver\u00e1n de 2000 ao Deportivo da Coru\u00f1a, vixente campi\u00f3n de liga, por uns 2400 mill\u00f3ns de pesetas, convert\u00e9ndose na fichaxe m\u00e1is cara na historia do club ata aquel ent\u00f3n.\nDebutou co equipo galego o 20 de agosto do 2000, no partido de ida da Supercopa de Espa\u00f1a ante o Espanyol en Montju\u00efc, saltando ao terreo de xogo na segunda parte como substituto de Djalminha. No encontro de volta en Riazor sa\u00edu de titular e marcou o 2-0 definitivo, levantando as\u00ed o primeiro t\u00edtulo da s\u00faa carreira. Un par de semanas despois foi un dos once xogadores que ali\u00f1ou o adestrador Irureta no hist\u00f3rico debut do club na Liga de Campi\u00f3ns, ante o Panathinaikos no Estadio Spyros Louis de Atenas.\nPechou a s\u00faa primeira campa\u00f1a na Coru\u00f1a co subcampionato de liga e cun total de 23 goles entre todas as competici\u00f3ns. Foi o cuarto m\u00e1ximo goleador da liga con 19 dianas (entre elas tres tripletes ante Las Palmas, Real Sociedad e Oviedo), sendo superado s\u00f3 por Ra\u00fal, Rivaldo e Javi Moreno, e sumou outro gol na Copa do Rei. O seu primeiro gol na m\u00e1xima competici\u00f3n europea chegou na hist\u00f3rica vitoria ante o PSG en Riazor, na que o Deportivo remontou un 0-3 adverso en menos de media hora.\nOs seus n\u00fameros melloraron a\u00ednda m\u00e1is na seguinte campa\u00f1a (2001/02), na que logrou a mellor cifra goleadora da s\u00faa carreira, cun total de 32 goles en 52 partidos. Os seus 21 goles na liga serv\u00edronlle para facerse co Trofeo Pichichi, con tres tantos de vantaxe sobre Kluivert e Morientes, e contribu\u00edron a un novo subcampionato do equipo. Marcou ademais seis goles na Liga de Campi\u00f3ns, entre eles dous nun mesmo partido en Old Trafford ante o Manchester United. Na Copa do Rei foi titular a partir dos cuartos de final e marcou na pr\u00f3rroga o gol contra o Valladolid que clasificou ao Deportivo para as semifinais, nas que tam\u00e9n conseguiu anotar. Na final contra o Real Madrid, que pasou \u00e1 historia co alcume de Centenariazo, sa\u00edu de titular na dianteira, e conseguiu o segundo gol do equipo galego na primeira parte, contribu\u00edndo a unha hist\u00f3rica vitoria no Santiago Bernab\u00e9u no d\u00eda do centenario do club madrile\u00f1o.\nNas seguintes tempadas non conseguiu achegarse aos seus rexistros anteriores, pero continuou sendo o m\u00e1ximo goleador do equipo cada tempada, excepto na 2002/03, na que Makaay ga\u00f1ou a Bota de Ouro. Compartiu dianteira co seu excompa\u00f1eiro no Mallorca Albert Luque e tam\u00e9n con Pandiani, co que acabou tendo unha mala relaci\u00f3n. Ga\u00f1ou unha segunda Supercopa de Espa\u00f1a en 2002 e superou os 108 goles de Xos\u00e9 Manuel Traba como o m\u00e1ximo goleador da historia do Deportivo. \u00c9 tam\u00e9n o m\u00e1ximo anotador do club galego na Liga de Campi\u00f3ns, competici\u00f3n na que marcou 15 goles. O 3 de maio de 2006 converteu ante o Espanyol o seu 110\u00ba e derradeiro gol co club, no que militou seis tempadas, disputando un total de 254 partidos oficiais.\nMallorca (2\u00aa etapa).\nEn setembro de 2006, co mercado de fichaxes xa pechado e f\u00f3ra dos plans de Caparr\u00f3s para a tempada 2006/07, rescindiu o seu contrato co club, despois de que este o deixase sen ficha tanto a el como a Scaloni. Semanas m\u00e1is tarde incorporouse ao Real Mallorca, que gardou unha ficha para poder contratar ao dianteiro andaluz, ficha que foi denunciada polo Deportivo, ao entender que non era legal. A xustiza deportiva resolveu a favor do club balear e Trist\u00e1n volveu vestir a camiseta vermella durante os seguintes meses, a\u00ednda tivo pouco peso no equipo dirixido por Gregorio Manzano. Disputou un total de 16 encontros, 8 deles como titular, cun baixo rendemento e sen conseguir ning\u00fan gol.\nLivorno.\nNo ver\u00e1n de 2007, despois de expirar o seu contrato co Mallorca, ao que denunciou por deberlle di\u00f1eiro, foi fichado polo Livorno italiano. Chegou \u00e1 Toscana para cubrir o oco deixado polo dianteiro estrela do club, Cristiano Lucarelli, pero non conseguiu cumprir as expectativas. Debutou na Serie A na primeira xornada da tempada 2007/08, nunha derrota ante a Juventus, substitu\u00edndo na segunda parte a Filippini. A\u00ednda que foi titular habitual na parte media da competici\u00f3n, acabou desaparecendo das convocatorias nas \u00faltimas xornadas e o equipo acabou descendendo \u00e1 Serie B. Xogou un total de 22 partidos co equipo \"amaranto\", marcando un gol.\nWest Ham.\nTras rematar o seu contrato co club italiano permaneceu varios meses sen equipo, ata que en decembro de 2008 asinou co West Ham ingl\u00e9s, despois de estar uns d\u00edas a proba e de impresionar ao adestrador Gianfranco Zola. Dedicou as primeiras semanas a po\u00f1erse en forma, debutando finalmente na Premier League o 8 de decembro, na 16\u00aa xornada ante o Tottenham en Boleyn Ground. Ese mesmo mes marcou o seu primeiro gol cos \"Irons\", nun partido de liga ante o Stoke City, desviando nos minutos finais un disparo de Carlton Cole para bater ao gardameta Thomas S\u00f8rensen e darlle a vitoria ao equipo londiniense por 2-1. Na parte final da tempada foi titular durante sete xornadas consecutivas e marcou outros dous goles que supuxeron catro puntos para o equipo, conseguindo o \u00faltimo dos seus tantos cun tiro libre directo ante o Stoke City. Pechou o seu paso por Inglaterra con 18 partidos e 3 goles.\nC\u00e1diz.\nEn xullo de 2009, rematado xa o seu contrato co West Ham, fichou polo C\u00e1diz da Segunda Divisi\u00f3n, regresando as\u00ed \u00e1 s\u00faa Andaluc\u00eda natal despois de 11 anos f\u00f3ra. Asinou contrato por unha tempada, con opci\u00f3n a unha segunda, e debutou na primeira xornada ante o Salamanca. O seu primeiro gol coa camiseta amarela chegou na 14\u00aa xornada, fronte ao Celta de Vigo, e a\u00ednda que non contou demasiado para os t\u00e9cnicos Gracia e Esp\u00e1rrago, aproveitou ben os minutos dos que dispuxo, rendendo a un bo nivel. Acabou a tempada cun total de 8 tantos en 30 partidos, pero non puido evitar o descenso do equipo \u00e1 Segunda Divisi\u00f3n B. Ao remate da campa\u00f1a deixou o club gaditano e finalmente colgou as botas, con 34 anos de idade.\nSelecci\u00f3n nacional.\nFoi 15 veces internacional coa selecci\u00f3n espa\u00f1ola, coa que marcou catro goles. Convocado por primeira vez por Jos\u00e9 Antonio Camacho en 2001, mentres militaba no Deportivo da Coru\u00f1a, debutou como internacional o 2 de xu\u00f1o dese ano, na vitoria por 4-1 sobre Bosnia e Hercegovina no Carlos Tartiere. Foi titular no partido, correspondente \u00e1 fase de clasificaci\u00f3n para a Copa do Mundo, e anotou o cuarto gol do seu equipo no tempo de desconto. Ao ano seguinte foi un dos elixidos por Camacho para integrar o combinado espa\u00f1ol no Mundial de 2002, disputado no Xap\u00f3n e en Corea do Sur. Estreouse na cita mundial na primeira xornada, exactamente un ano despois do seu debut coa selecci\u00f3n, sa\u00edndo de titular ante Eslovenia, e xogou tam\u00e9n de inicio no partido da segunda xornada contra Paraguai. Non volveu disputar ning\u00fan minuto no torneo, caendo Espa\u00f1a nos cuartos de final contra unha das anfitrioas, Corea do Sur.\nTralo Mundial continuou na selecci\u00f3n durante un ano m\u00e1is, disputando o seu \u00faltimo encontro o 6 de setembro de 2003, nun amigable ante Portugal no estadio D. Afonso Henriques de Guimar\u00e3es, no que marcou o terceiro e derradeiro gol (0-3).\nTrala retirada.\nTrala s\u00faa retirada como futbolista dedicouse a impulsar o f\u00fatbol base na s\u00faa vila natal, La Algaba, e converteuse no presidente do club local, o Atl\u00e9tico Algabe\u00f1o. Ademais, emprendeu unha carreira como adestrador que iniciou na selecci\u00f3n andaluza sub-16. En 2013 deixou a Federaci\u00f3n Andaluza para centrarse no Atl\u00e9tico Algabe\u00f1o, pasando a dirixir o primeiro equipo do club, co que se proclamou campi\u00f3n da Primeira Andaluza na tempada 2016/17, ascendendo as\u00ed \u00e1 Divisi\u00f3n de Honra Andaluza."}
{"id": "103204", "revid": "1786", "url": "https://gl.wikipedia.org/wiki?curid=103204", "title": "Podsol", "text": ""}
{"id": "103205", "revid": "12452", "url": "https://gl.wikipedia.org/wiki?curid=103205", "title": "Harvard", "text": ""}
{"id": "103206", "revid": "98629", "url": "https://gl.wikipedia.org/wiki?curid=103206", "title": "Cidade da Cultura de Galicia", "text": "A Cidade da Cultura de Galicia (CDC) \u00e9 un complexo arquitect\u00f3nico que se atopa no monte Gai\u00e1s, na cidade de Santiago de Compostela, pertencente \u00e1 Xunta de Galicia. As funci\u00f3ns dos edificios son m\u00faltiples, dende a Biblioteca e Arquivo de Galicia ou o Museo Centro Gai\u00e1s que se adican \u00e1 difusi\u00f3n, conservaci\u00f3n e investigaci\u00f3n cultural, a edificios como o CINC ou o CEM, centrados na tecnolox\u00eda e o emprendemento empresarial. Ten tam\u00e9n unha extensa rede de \u00e1reas verdes para practicar deporte e pasar tempo de lecer.\nNo eido da cultura, a s\u00faa programaci\u00f3n inclu\u00edu nestes anos exposici\u00f3ns, concertos, teatro e todo tipo de charlas e encontros con artistas e divulgadores culturais.\nNa actualidade, o complexo est\u00e1 rematado e en funcionamento. O complexo foi constru\u00eddo por Copasa e Necso (Acciona), San Jos\u00e9 con Dragados (ACS), e FCC. O seu orzamento era de 108 mill\u00f3ns de euros, a s\u00faa construci\u00f3n custou uns 300 mill\u00f3ns de euros, o custo total ter\u00eda sido duns 500 mill\u00f3ns se fose rematado seguindo o plan orixinal do seu arquitecto, Peter Eisenman.\nArquitectura.\nConcurso.\nO proxecto de construci\u00f3n da Cidade da Cultura de Galicia naceu no ano 1999 cando a Xunta de Galicia convocou un concurso internacional para escoller o proxecto que rexer\u00eda a s\u00faa construci\u00f3n no monte Gai\u00e1s. \u00c9 a propia Xunta quen convida a Ricardo Boffil, Peter Eisenman, Manuel Gallego Jorreto, Annette Gigon e Mike Guyer, Steven Holl, Rem Koolhaas, Daniel Libeskind, Juan Navarro Baldeweg, Jean Nouvel, Santiago Calatrava, Dominique Perrault e C\u00e9sar Portela. A\u00ednda que Santiago Calatrava e o seu estudio finalmente non van tomar parte no concurso.\nUnha vez avaliadas t\u00f3dalas propostas, elixiuse o proxecto do grupo Eisenman Architects, atendendo, segundo o fallo do concurso, \"A s\u00faa singularidade tanto conceptual como pl\u00e1stica, e s\u00faa excepcional sinton\u00eda co lugar\".\nO arquitecto.\nPeter Eisenman (Newark, Nova Jersey, 1932) \u00e9 un prestixioso arquitecto estadounidense membro do grupo Five Architects de Nova York. Licenciado en Arquitectura pola Universidade Cornell, Eisenman \u00e9 doutor en Filosof\u00eda pola Universidade de Cambridge e en Belas Artes pola Universidade de Chicago. Impartiu docencia nalgunhas das universidades m\u00e1is prestixiosas do mundo, como Harvard, Cambridge, Princeton, Yale e Ohio. En 1980 estableceu un estudio de arquitectura de seu na cidade de Nova York.\nProxecto.\nCidade da Cultura \u00e9 un complexo englobado dentro da arquitectura deconstrutivista. Dese\u00f1ado a partir da mestura de diferentes ideas por parte de Peter Eisenman.\nA idea fundamental \u00e9 a idea da monta\u00f1a. Os edificios est\u00e1n situados na parte m\u00e1is alta do monte Gai\u00e1s e comp\u00f3rtanse como unha cima artificial para unha monta\u00f1a natural. Ademais, non s\u00f3 imitan as formas da monta\u00f1a sen\u00f3n que se funden coa propia orograf\u00eda do terreo relacionando o edificio coas teses do land Art e tam\u00e9n coa obra do italiano Alberto Burri no Cretto de Gibellina en Sicilia.\nEst\u00e1n presentes tam\u00e9n en todos os edificios a superposici\u00f3n de tramas ou grellas, algo que vai a ser com\u00fan na obra de Peter Eisenman como se pode ver no seu Memorial os Xudeus Asasinados en Europa de Berl\u00edn, onde traballa sobre a mesma idea. As grellas est\u00e1n presentes en todos os elementos arquitect\u00f3nicos do complexo, nos pavimentos, nos muros e incluso nas superficies acristaladas.\nEisenman r\u00e9ndelle tributo \u00e1 cidade hist\u00f3rica de Santiago superpo\u00f1endo a s\u00faa trama urbana sobre o monte Gai\u00e1s e estabelecendo paralelismos entre elas. No dese\u00f1o orixinal, inclu\u00edu unha referencia xacobea d\u00e1ndolle a todo o complexo unha forma semellante \u00e1 dunha cuncha de vieira, pero as diferentes modificaci\u00f3ns que sufriu o proxecto fixeron que hoxe non se poida apreciar.\nO arquitecto parte destas ideas para artellar os volumes do complexo e posteriormente preoc\u00fapase de asignarlle unha funci\u00f3n espec\u00edfica a cada un deles. Peter Eisenman recolle no seu libro Codex, publicado en 2005, todo o seu discurso te\u00f3rico en torno \u00f3 dese\u00f1o da Cidade da Cultura.\nObras e redefinici\u00f3n.\nAs obras de construci\u00f3n do complexo comezaron no ano 2001, dous anos despois da convocatoria do concurso, cun presuposto inicial de 108 mill\u00f3ns de euros. Nun primeiro momento a Cidade da Cultura estivo formada por seis edificios (Biblioteca, Hemeroteca, Teatro da M\u00fasica, Museo da Historia de Galicia, Novas Tecnolox\u00edas e Servizos Centrais). O tama\u00f1o das obras, o desfase entre o custo real e o presupostado e a tardanza na execuci\u00f3n das obras espertaron movementos de oposici\u00f3n a este proxecto, que era cualificado de fara\u00f3nico por organizaci\u00f3ns cidad\u00e1s e profesionais.\nTralo cambio de goberno na Xunta de Galicia, en agosto do ano 2005 a nova Conseller\u00eda de Cultura e Deporte decidiu redefinir o proxecto co fin de darlle un xiro ao uso dos edificios que beneficiase ao conxunto global do proxecto de Eisenman. O 26 de decembro de 2006 presentouse no Parlamento Galego o novo proxecto de usos da Cidade da Cultura.\nCando se presentou o proxecto de redefinici\u00f3n, parte das obras da Cidade da Cultura xa estaban nunha fase avanzada da s\u00faa execuci\u00f3n: o edificio da hemeroteca atop\u00e1base practicamente rematado, o da biblioteca na metade da s\u00faa construci\u00f3n e o Museo da Historia de Galicia nun terzo constru\u00eddo. O traballo de redefinici\u00f3n do proxecto concentrouse, logo da presentaci\u00f3n da redefinici\u00f3n, nos usos e contidos dos edificios do Teatro da M\u00fasica e o Edificio de Novas Tecnolox\u00edas, a\u00ednda en fase inicial de construci\u00f3n. As\u00ed, no mes de xaneiro de 2006, a Conseller\u00eda de Cultura e Deporte anunciou a suspensi\u00f3n das obras do Teatro da M\u00fasica e do edificio das Novas Tecnolox\u00edas por un per\u00edodo de catorce meses. Neste tempo a Conseller\u00eda contactou con sectores vencellados coa cultura de Galicia para levaren a cabo a redefinici\u00f3n estrutural destes edificios, entre outros co Consello da Cultura Galega e co Museo do Pobo Galego.\nTras a toma de posesi\u00f3n do goberno bipartito o parlamento galego constitu\u00edu unha comisi\u00f3n de investigaci\u00f3n para esclarecer a xesti\u00f3n do anterior goberno. Dita comisi\u00f3n emitiu as s\u00faas conclusi\u00f3ns en decembro do 2007, propo\u00f1endo enviar o seu ditame ao ministerio fiscal. A loita pol\u00edtica chegou ata os tribunais, ao presentar a CIG unha denuncia contra altos cargos do goberno anterior polas presuntas irregularidades cometidas na xesti\u00f3n da Cidade da Cultura, e que finalmente foi arquivada.\nO custo final do proxecto foi de 475.9 mill\u00f3ns de euros, m\u00e1is de catro veces o orzamento inicial.\nAs obras de construci\u00f3n da Cidade da Cultura foron obxecto de atenci\u00f3n do programa \"Extreme Engineering\", emitido en Discovery Channel, que se centra en presentar proxectos arquitect\u00f3nicos e de enxe\u00f1er\u00eda caracterizados polo seu tama\u00f1o ou dificultade excepcionais.\nEdificios e funci\u00f3ns.\nO complexo do Gai\u00e1s ocupa unha superficie de 141.800 metros cadrados. Segundo as previsi\u00f3ns actuais, constar\u00e1 dos seguintes edificios:\nA maiores o Gai\u00e1s conta cunha rede de espazos verdes para uso deportivo ou de lecer. A meirande parte do seu dese\u00f1o est\u00e1 tutelado pola arquitecto paisaxista galega Isabel Aguirre e a Fundaci\u00f3n Juana de Vega.\nEventos.\nDende a s\u00faa posta en marcha realizarose no Gai\u00e1s actividades expositivas, deportivas, musicais, rodaxes, feiras, congresos e un longo etc\u00e9tera.\nM\u00fasica.\nBjork actuou en Cidade da Cultura en xullo de 2012. Sendo un dos primeiros eventos multitudinarios en acollerse no recinto.\nDurante o ver\u00e1n existe unha programaci\u00f3n de concertos aire libre que se ven realizando dende o ano 2012 baixo o nome de Atardeceres no Gai\u00e1s. Polo escenario do complexo temen pasado entre outros; Fanfarlo, Toy, Tachenko, Caxade, Manel, Los Punsetes, Mar\u00eda Rod\u00e9s, La Habitaci\u00f3n Roja, Le\u00f3n Benavente, Novedades Carminha, Mucho, Malandr\u00f3meda, C. Tangana, Boyanka Kostova, Triangulo de Amor Bizarro, Nudozurdo, Terbutalina, Espanto, Familia Caama\u00f1o, Oh! Ayatollah, Rodrigo Cuevas, Las Odio, Agoraphobia ou De Vacas.\nNoutros espazos e ciclos de programaci\u00f3n visitaron a Cidade da Cultura, Carlos Nu\u00f1ez, Noa, Chick Corea, Mar\u00eda Arnal e Marcel Begues, Milladoiro, Siniestro Total, Os Resentidos, Real Filharmon\u00eda de Galicia, Orquesta Galega de C\u00e1mara, Amancio Prada, Ug\u00eda Pedreira, Susana Seivane, Xos\u00e9 Manuel Budi\u00f1o, Cristina Pato, Ux\u00eda Senlle, Davide Salvado ou Leil\u00eda entre outros.\nO Museo Centro Gaias tam\u00e9n albergou d\u00faas edici\u00f3ns a feira internacional de m\u00fasicas do mundo Womex.\nArtes esc\u00e9nicas.\nEscenas do Cambio \u00e9 un festival de teatro e danza que produce a Cidade da Cultura centrado na creaci\u00f3n contempor\u00e1nea. Esther Ferrer, Isidoro Valc\u00e1rcel, Medina, Mithkal Alzghair, Tiago Rodrigues, Israel Galv\u00e1n, Voadora, Takao Kawaguchi, Ch\u00e9vere ou Rodrigo Garc\u00eda entre outros moitos artistas e compa\u00f1\u00edas formaron parte da programaci\u00f3n do festival. A\u00ednda que o Museo Centro Gai\u00e1s \u00e9 a sede principal do festival, algunhas pezas repres\u00e9ntanse noutros lugares da cidade como o Sal\u00f3n Teatro ou o Teatro Principal.\nCidade Imaxinaria \u00e9 unha actividade que xira en torno o mundo do circo e que congrega a varios milleiros de persoas en cada edici\u00f3n. Vense celebrando desde o ano 2012.\nO 29 de xullo de 2020 actuou a compa\u00f1\u00eda catalana La Fura dels Baus co seu novo espect\u00e1culo NN (Nova Normalidade) no que se busca homenaxear \u00e1s persoas que combaten a COVID-19.\nExposici\u00f3ns.\nO principal espazo expositivo da Cidade da Cultura \u00e9 o Museo Centro Gai\u00e1s, que non pos\u00fae unha colecci\u00f3n de seu e que acolle e organiza exposici\u00f3ns temporais. Dende a primeira exposici\u00f3n en 2012 pasaron polo Museo Centro Gai\u00e1s:\nAs Torres Hejduk tam\u00e9n se empregan como espazo expositivo, convidando a artistas en activo a intervir os propios edificios. A Biblioteca e Arquivo de Galicia tam\u00e9n organiza exposici\u00f3ns nas que xeralmente traballan con material que as propias instituci\u00f3n te\u00f1en nos seus fondos para poder amosalas o p\u00fablico.\nPuntualmente tam\u00e9n se empregan os espazos o aire libre para organizar exposici\u00f3ns como foi o caso de \"Inside\" en 2011 ou \"Reveladas na Paisaxe\" en 2018 e 2019.\nDeporte.\nA derradeira etapa de La Vuelta do ano 2014 foi unha loita contra o reloxo individual de 9 quil\u00f3metros con sa\u00edda na Cidade da Cultura e chegada na Praza do Obradoiro. O ga\u00f1ador da etapa foi o italiano Adriano Malori e a clasificaci\u00f3n xeral foi para Alberto Contador. A etapa foi infrecuente non s\u00f3 porque tradicionalmente La Vuelta remata en Madrid, sen\u00f3n tam\u00e9n porque a choiva fixo que os ciclistas afrontasen a etapa con medo \u00e1s ca\u00eddas.\nO 5 de outubro de 2018 inaugurouse \"Castelao Maxistral\". Entre os d\u00edas 3 e 15 de novembro do mesmo ano a Cidade da Cultura acolleu o Mundial de Xadrez Cadete, con participantes de ata 12 anos de idade.\nNo ano 2011 o Gai\u00e1s estivo preto de acoller as semifinais da Copa Davis entre Espa\u00f1a e Francia a\u00ednda que finalmente esta organizou en C\u00f3rdoba.\nComunicaci\u00f3n.\nTen unha \u00fanica li\u00f1a de autob\u00fas que a comunica co centro da cidade, a li\u00f1a 9 (Cidade da Cultura-Casas Novas) (s\u00f3 os d\u00edas laborais). Tam\u00e9n est\u00e1 comunicada coa li\u00f1a circular 11, que a comunica tam\u00e9n co centro (s\u00f3 as fins de semana e festivos)."}
{"id": "103208", "revid": "5863", "url": "https://gl.wikipedia.org/wiki?curid=103208", "title": "Representaci\u00f3n teatral", "text": "A representaci\u00f3n constit\u00fae o momento \u00e1lxido do teatro, pois integra t\u00f3dolos elementos dispersos na creaci\u00f3n dram\u00e1tica achegando o dominio en que a acci\u00f3n dram\u00e1tica acada, grazas \u00f3s personaxes e por mor dun repertorio de situaci\u00f3ns dramat\u00farxicas, a s\u00faa execuci\u00f3n. A representaci\u00f3n \u00e9 un acto comunicativo no cal confl\u00faen m\u00faltiplos participantes: autor, director, actores, espectadores, luminotecnia...\nNa representaci\u00f3n podemos xebrar dous planos:"}
{"id": "103209", "revid": "736", "url": "https://gl.wikipedia.org/wiki?curid=103209", "title": "V\u00e9lez de la Gomera", "text": ""}
{"id": "103211", "revid": "7592", "url": "https://gl.wikipedia.org/wiki?curid=103211", "title": "Placa do Pac\u00edfico", "text": ""}
{"id": "103212", "revid": "895", "url": "https://gl.wikipedia.org/wiki?curid=103212", "title": "Real Madrid CF", "text": ""}
{"id": "103213", "revid": "25871", "url": "https://gl.wikipedia.org/wiki?curid=103213", "title": "Andreas Gottlob Rudelbach", "text": "Andreas Gottlob Rudelbach, nado en Copenhague o 29 de setembro de 1792 e finado en Slagelse, illa de Selandia (Dinamarca) o 3 de marzo de 1862, foi un te\u00f3logo luterano dano-alem\u00e1n adscrito \u00e1 corrente neoluterana.\nTraxectoria.\nEstudou na universidade da s\u00faa cidade natal, onde foi \"Privatdozent\". Adscribiuse \u00e1 corrente ortodoxa do luteranismo e publicou en colaboraci\u00f3n con Nikolaj Frederik Severin Grundtvig, a \"Theologisk Maanedskrift\" (1825-1828), onde atacou o racionalismo de K. F. Hornemann e traduciu a Confesi\u00f3n de Ausburgo e a \"Apologia Confessionis Augustanae\" \u00f3 dinamarqu\u00e9s (1825).\nDesde 1827 traballou no xornal \"Evangelischen Kirchenzeitun\". En 1829 foi nomeado pastor de Glauchau, en Saxonia.\nEn 1830 axudou a establecer a conferencia pastoral de Muldentalkreis e, a\u00ednda que oposto a calquera separaci\u00f3n da Igrexa Luterana oficial, contou cunha forte oposici\u00f3n dentro da xerarqu\u00eda eclesi\u00e1stica. Finalmente volveu a Dinamarca en 1845.\nEntre 1846 e 1848 foi lector de dogm\u00e1tica na Universidade de Copenhague. Despois marchou a Slagelse como pastor e al\u00ed viviu o resto da s\u00faa vida.\nPrincipais publicaci\u00f3ns.\nPublicou a \"Zeitschrift f\u00fcr die gesammte lutherische Theologie und Kirche\" (en colaboraci\u00f3n con H. E. F. Guericke, Leipzig, 1839), que representa unha posici\u00f3n estritamente luterana, antiunionista. a \"Christliche Biographie\" (1849), publicou varios volumes de serm\u00f3ns e \"Hieronymus Savonarola und seine Zeit\" (Hamburgo, 1835); \"Reformation, Luthertum und Union\" (Leipzig, 1839); \"Historische-kritische Einleitung in die Augsburgische Konfession\" (Dresden, 1841); \"Amtliches Gutachten \u00fcber die Wiedereinf\u00fchrung der Katechismus-Examina im K\u00f6nigreich Sachsen, nebst historischer Er\u00f6rterung der Kathechismus-Anstalten in der evangelisch-lutherischen Kirche Deutschlands\" (1841) e \"Om Psalme-Literaturen og Psalmebogs-Sagen, historisk-kritiske Unders\u00f6gelser\" (Copenhaguen, 1856)."}
{"id": "103215", "revid": "12452", "url": "https://gl.wikipedia.org/wiki?curid=103215", "title": "Acto comunicativo", "text": ""}
{"id": "103216", "revid": "98629", "url": "https://gl.wikipedia.org/wiki?curid=103216", "title": "Adri\u00e1n L\u00f3pez Rodr\u00edguez", "text": "Adri\u00e1n L\u00f3pez Rodr\u00edguez, tam\u00e9n co\u00f1ecido como Piscu, nados nas Pontes de Garc\u00eda Rodr\u00edguez o 25 de febreiro de 1987, \u00e9 un exfutbolista galego. \nXogaba de defensa central e criouse nas canteiras do CD As Pontes e do Deportivo da Coru\u00f1a. Xogou co Deportivo en Primeira Divisi\u00f3n tres tempadas antes de iniciar un periplo por equipos de Inglaterra, Canad\u00e1 e Dinamarca. A s\u00faa carreira futbol\u00edstica, marcada polas lesi\u00f3ns, rematou en 2019 na SD Compostela.\nTraxectoria.\nDeportivo.\nOrixinario da vila coru\u00f1esa das Pontes de Garc\u00eda Rodr\u00edguez, xogou no equipo local at\u00e9 a categor\u00eda infantil (12-13 anos), unha vez pasou desta categor\u00eda entrou no Deportivo da Coru\u00f1a, na categor\u00eda cadete, e proseguiu a s\u00faa carreta futbol\u00edstica nos xuven\u00eds do Deportivo. Tras esta etapa na que destacou como central pasou ao filial do Deportivo da Coru\u00f1a, o Fabril, no que xogou d\u00faas tempadas. Al\u00ed comezou a ser co\u00f1ecido entre a afecci\u00f3n como \"Piscu,\" alcume que non lle gustaba ao xogador, para distinguilo do seu compa\u00f1eiro Adri\u00e1n L\u00f3pez \u00c1lvarez.\nNa s\u00faa primeira tempada no Fabril (2006-07) conseguiu o ascenso de Terceira Divisi\u00f3n a Segunda B. Ademais debutou co primeiro equipo na Copa do Rei, xogando os derradeiros minutos nos dous partidos da eliminatoria fronte ao Mallorca, o primeiro en Son Moix e o segundo en Riazor. \nAo ano seguinte rematou co Fabril na primeira posici\u00f3n do seu grupo en Segunda B, sendo o equipo menos goleado da categor\u00eda, ao tempo que compaxinaba partidos co primeiro equipo, tralas lesi\u00f3ns de Albert Lopo e Pablo Amo. O posto vacante no centro da zaga ocupouno nun primeiro momento o m\u00e1is experimentado Aythami Artiles, quen callou actuaci\u00f3n desafortunada. Por iso Miguel \u00c1ngel Lotina decidiu darlle a Adri\u00e1n a oportunidade, quen non a desaproveitou para converterse nun fixo na defensa branquiazul. O seu debut en Primeira Divisi\u00f3n produciuse o 30 de setembro de 2007 na sexta xornada da Liga fronte ao Espanyol no Estadio Ol\u00edmpico de Montju\u00efc. Desde o seu debut en Primeira xogou a totalidade dos minutos nun total de 15 partidos de liga, m\u00e1is un de Copa do Rei. Destacou ademais que xogou como titular durante 13 xornadas seguidas, da 6 at\u00e9 a 18, correspondente ao 13 de xaneiro, cando causou baixa por gripe. Estas grandes estat\u00edsticas para un debutante en Primeira Divisi\u00f3n permit\u00edronlle ser seleccionado no once de ouro dos xogadores novos nacionais realizado por F\u00fatbol Draft.\nNa tempada 2008/09 Lotina preferiu contar no equipo co xogador pont\u00e9s, antes que co citado Aythami, que tivo que marchar cedido ao Xerez CD. Anotou o seu primeiro gol como profesional na xornada 24 contra o Valencia, pero a s\u00faa contribuci\u00f3n co equipo estancouse, xogando 8 partidos de liga, 3 de Copa do Rei e 8 na Copa da UEFA.\nNa tempada 2009/10 disputou s\u00f3 3 partidos de liga e 6 de copa, perdendo o tramo final de liga por unha fractura da clav\u00edcula sufrida contra o Valencia no mes de abril. Tras finalizar a campa\u00f1a a entidade coru\u00f1esa exerceu con Piscu unha opci\u00f3n unilateral de renovaci\u00f3n en virtude dun convenio entre a LFP e a AFE. O xogador, asesorado polo seu representante Eugenio Botas, non estaba de acordo coa renovaci\u00f3n unilateral e non se presentou \u00e1 pretemporada en Abegondo, para a que estaba citado, mentres o club aseguraba desco\u00f1ecer o seu paradoiro. Uns d\u00edas despois de que transcendese que o futbolista estaba adestrando co Wigan Athletic da Premier League inglesa, o Deportivo inscribiuno na lista de 25 xogadores para a tempada 2010/11. A disputa entre o futbolista e o equipo debeu ser resolta pola FIFA. Durante ese per\u00edodo seguiu adestrando co equipo ingl\u00e9s.\nWigan Athletic.\nUnha vez resolta esta situaci\u00f3n, Adri\u00e1n quedou libre para asinar contrato co equipo que desexase. O 31 de decembro de 2010 o Wigan Athletic confirmou a s\u00faa fichaxe oficial ata o final da tempada 2010-2011. Nesa tempada disputou un s\u00f3 partido na Premier League e 3 partidos na FA Cup. Ademais xogou 3 partidos co equipo reserva.\nO adestrador do equipo, Roberto Mart\u00ednez, estaba contento co traballo do defensor galego, polo que Adri\u00e1n acabou renovando o seu contrato por outros dous anos m\u00e1is. Non tivo demasiado protagonismo na s\u00faa segunda tempada no equipo de Wigan, xogando o escaso n\u00famero de 5 partidos de Premier League, as\u00ed coma un na FA Cup e outro na League Cup. As\u00ed mesmo disputou outros 5 partidos co equipo de reservas.\nA s\u00faa derradeira tempada tampouco foi mellor, xogando os mesmos partidos en Premier League e FA Cup e un m\u00e1is na League Cup. A tempada foi mala para os Latics pese a ga\u00f1ar a FA Cup, xa que descenderon \u00e1 League Championship. Tralo descenso, Adri\u00e1n deixou o equipo ingl\u00e9s. Durante a s\u00faa estancia no Wigan Athletic Piscu adaptouse a xogar no lateral dereito cando o equipo o precisou, a\u00ednda que \u00e9 unha posici\u00f3n onde non se sent\u00eda tan c\u00f3modo.\nMontreal Impact.\nUnha vez rematou o seu contrato co Wigan decidiu probar sorte na MLS, asinando co equipo canadense do Montreal Impact, no que coincidiu con xogadores de sona mundial como Alessandro Nesta ou Marco Di Vaio. Asinou contrato o 26 de xullo do 2013, pero s\u00f3 puido disputar un partido da Liga de Campi\u00f3ns da CONCACAF, xa que sufriu unha grave lesi\u00f3n do ligamento cruzado anterior do seu xeonllo dereito cando s\u00f3 levaba un mes no seu novo equipo. A mala sorte cebouse co xogador pont\u00e9s cando, xa recuperado da lesi\u00f3n de xeonllo, recaeu da mesma antes dun partido do equipo reserva do Montreal. O seu adestrador, Frank Klopas, sinalou o infortunio do xogador, que estaba traballando moi ben co equipo reserva e co que contaba para o primeiro equipo. Tras d\u00faas tempadas nas que apenas puido xogar, deixou o equipo canadense ao rematar o seu contrato.\nAarhus GF.\nEn xullo de 2015 asinou contrato co Aarhus GF da Superliga danesa, m\u00e1xima categor\u00eda do f\u00fatbol dan\u00e9s, por seis meses, xa que tras tanto tempo sen xogar o equipo non quixo arriscar cun contrato longo. Por\u00e9n o equipo dan\u00e9s renovoulle o contrato polo que quedaba de tempada, satisfeito co rendemento do xogador, malia non facerse coa titularidade. Acabada a tempada desvinculouse do equipo dan\u00e9s.\nFC Fredericia.\nDespois da s\u00faa primeira tempada en Dinamarca, o defensa galego recaeu das molestias no xeonllo e dedicou a seguinte tempada a recuperarse consultando a distintos re-adaptadores f\u00edsicos. A s\u00faa recuperaci\u00f3n permitiulle asinar co FC Fredericia da Primeira Divisi\u00f3n Danesa, a segunda categor\u00eda do f\u00fatbol no pa\u00eds n\u00f3rdico. Malia que lle custou un pouco facerse cun posto no 11 titular, tendo unha participaci\u00f3n intermitente no comezo da competici\u00f3n ligueira, mediada a tempada o central galego conseguiu a titularidade e s\u00f3 as sanci\u00f3ns e lesi\u00f3ns o apartaron do campo. Deste xeito xogou un total de 16 partidos de liga, e 5 partidos da copa danesa. Precisamente foi nesta competici\u00f3n onde tivo a oportunidade de marcar cadanseu gol nas d\u00faas primeiras roldas da competici\u00f3n nos partidos que xogaron e ga\u00f1aron contra o Esbjerg fB e o RKG Klarup.\nSD Compostela.\nEn agosto de 2018 volveu a Galicia para fichar pola SD Compostela, de Terceira Divisi\u00f3n. Tras debutar con gol fronte ao Polvor\u00edn, xogou un total de 31 partidos, case todos como titular, e foi unha das pezas clave na clasificaci\u00f3n do equipo para a promoci\u00f3n de ascenso. Ao remate da tempada retirouse do f\u00fatbol.\nSelecci\u00f3n nacional.\nFoi convocado coa Selecci\u00f3n de f\u00fatbol de Espa\u00f1a sub-21, a\u00ednda que non chegou a debutar. Tam\u00e9n foi convocado pola Selecci\u00f3n de f\u00fatbol de Galicia para dous partidos, os que disputou contra as selecci\u00f3ns do Camer\u00fan e Ir\u00e1n.\nTras a retirada.\nDespois de deixar a pr\u00e1ctica do f\u00fatbol fundou a empresa Export Players, dedicada \u00e1 representaci\u00f3n de futbolistas.\nPalmar\u00e9s.\nMontreal Impact"}
{"id": "103217", "revid": "98629", "url": "https://gl.wikipedia.org/wiki?curid=103217", "title": "Omar Bravo", "text": "Omar Bravo Tordecillas, nado en Los Mochis (Sinaloa) o 4 de marzo de 1980, \u00e9 un futbolista mexicano. Xoga de dianteiro e o seu actual equipo \u00e9 o CD Guadalajara.\nTraxectoria.\nInicialmente comezou na s\u00faa nenez xogando ao b\u00e9isbol para o equipo municipal de Los Mochis e ademais practicou de maneira non profesional o boxeo, deporte que non foi do agrado dos seus pais; a\u00ednda que en realidade sempre lle apaixonou o f\u00fatbol e sempre so\u00f1ou con converterse en futbolista profesional. \u00c1 idade de 12 anos comezou a meterse de cheo no mundo fubol\u00edstico.\nBravo sempre destacou neste deporte. Iniciouse xogando no equipo da s\u00faa escola, pero constantes participaci\u00f3ns destacadas lev\u00e1rono a xogar co equipo do municipio e m\u00e1is adiante co do Estado.\nEn 1994 foi visitado por visores do equipo Santos Laguna da cidade de Torr\u00e9on, pero os estudos impediron o seu pase. Ao final decidiu aceptar a oferta e foi contratado polo Club Deportivo Guadalajara, indo visitar as instalaci\u00f3ns do club e acordando que se lle convenc\u00eda o que v\u00eda puidese asinar con eles, cousa que finalmente fixo. Finalmente, o 17 de febreiro de 2001 debutou co primeiro equipo do \"Chivas\" de Guadalajara nun partido contra o Tigres de la UANL que rematou en empate (0\u20130). De a\u00ed en diante Bravo consolidouse como un dos mellores goleadores do f\u00fatbol mexicano e da historia de Las Chivas.\nDespois do Mundial 2006.\nNo torneo local logrou ser campi\u00f3n coas Chivas no Apertura 2006; nese torneo Bravo foi peza fundamental para a obtenci\u00f3n do t\u00edtulo cos seus valiosos goles.\nNo torneo de Clausura 2007, Omar Bravo obtivo o t\u00edtulo de goleador do torneo con 11 dianas, superando ao arxentino dos Jaguares de Chiapas Javier C\u00e1mpora, o cal obtivo 1 gol menos que o mochiteco.\nNing\u00fan xogador nacional ga\u00f1ara o t\u00edtulo de goleador desde que o fixese Jared Borgetti no torneo Ver\u00e1n 2001, ademais de que ning\u00fan xogador do Guadalajara o fixera desde 1961, cando o m\u00edtico Salvador Reyes alzouse co t\u00edtulo de goleo con 21 anotaci\u00f3ns.\nO d\u00eda 26 de abril de 2008 alcanzou o seu gol n\u00famero 100 ante a goleada ao Puebla de 4-0, convert\u00e9ndose no segundo mellor goleador da historia de Chivas, a 22 goles de Salvador Reyes.\nDeportivo da Coru\u00f1a.\nO xoves 22 de maio do 2008 f\u00edxose oficial o traspaso de Omar ao Deportivo da Coru\u00f1a. O xogador asinou un contrato de tres anos co equipo espa\u00f1ol un\u00edndose ao seu compatriota Andr\u00e9s Guardado..\nO dianteiro recibir\u00e1 1 mill\u00f3n de euros do Deportivo da Coru\u00f1a, m\u00e1is 1 mill\u00f3n 295 anuais, rexeitando a oferta de 8 mill\u00f3ns de d\u00f3lares en catro anos polo Club Deportivo Guadalajara.\nNo Deportivo levou o n\u00famero 9 e anotou 3 goles, 1 na liga, e outros 2 na Copa do Rei contra o Elche e o Sevilla. O seu paso polo f\u00fatbol europeo rematou cedo, xa que non cumpriu coas expectativas ao participar en poucos partidos e anotando poucos goles, polo que a partir do 27 de febreiro de 2009 regresou ao f\u00fatbol mexicano para xogar cos Tigres de la UANL en calidade de cedido.\nCruz Azul.\nO 2 de decembro\u00a0de 2011 anunciouse que Bravo non volver\u00eda ao Kansas City in 2012, e no seu lugar firmar\u00eda co Cruz Azul no seu M\u00e9xico natal. Bravo anotou dous goles na vitoria contra San Luis FC (3\u20131).\nSelecci\u00f3n nacional.\nO seu debut coa Selecci\u00f3n mexicana, foi o 13 de marzo de 2003 no encontro amigable entre as selecci\u00f3ns de M\u00e9xico e Bolivia, onde o cadro mexicano imp\u00faxose 2-0 en Dallas, Texas, Estados Unidos.\nFoi convocado ao Mundial de Alema\u00f1a 2006 para xogar coa selecci\u00f3n mexicana dirixida naquel ent\u00f3n por Ricardo A Volpe. No partido inicial anotou 2 goles na vitoria do 'Tri' 3-1 sobre Ir\u00e1n. Nos seguintes dous partidos ante Angola e Portugal non tivo tanta sorte, ao non marcar ningunha anotaci\u00f3n, ademais de fallar un tiro penal no \u00faltimo partido. Non participou no encontro de oitavos de final ante Arxentina.\nEn 2007, Bravo foi seleccionado polo adestrador Hugo S\u00e1nchez M\u00e1rquez para representar ao seu pa\u00eds e xogar unha serie de partidos amigables internacionais, as\u00ed como a Copa de Ouro 2007 (perdendo na final ante Estados Unidos), e a Copa Am\u00e9rica 2007 (perdendo en semifinais contra Arxentina), e ga\u00f1ando o 3er. lugar tras vencer ao Uruguai 3-1, na Copa Am\u00e9rica meteu 3 goles.\nCo actual adestrador da selecci\u00f3n Sven-G\u00f6ran Eriksson, Omar foi chamado para xogar o M\u00e9xico-Xamaica, partido de clasificaci\u00f3n para o Mundial de Sur\u00e1frica 2010, onde o resultado foi de 3-0 a favor de M\u00e9xico, Omar non xogou. Tivo participaci\u00f3n no encontro contra Canad\u00e1, nas mesmas eliminatorias, partido no cal Omar Bravo entrou de cambio e anotou un gol; terminando o partido cun marcador de 2-1, favorable para M\u00e9xico."}
{"id": "103219", "revid": "88215", "url": "https://gl.wikipedia.org/wiki?curid=103219", "title": "Joan Verd\u00fa Fern\u00e1ndez", "text": "Joan Verd\u00fa Fern\u00e1ndez, nado en Barcelona o 5 de maio de 1983, \u00e9 un exfutbolista espa\u00f1ol, que xogaba de centrocampista.\nTraxectoria.\nChegou ao D\u00e9por como un dos mozos que formar\u00eda o novo Superd\u00e9por. Despois de debutar con Joaqu\u00edn Caparr\u00f3s xa empezou a mostrar trazos de calidade, pero foi con Miguel \u00c1ngel Lotina con quen empezou a ser un xogador importante na primeira volta da tempada 2007/2008, chegando a dicir o t\u00e9cnico \"o once son Verd\u00fa e 10 m\u00e1is\".\nNa tempada 2008\u201309 volve despuntar facendo xirar ao equipo ao redor del, xogando como mediapunta detr\u00e1s do dianteiro. Sen d\u00fabida tr\u00e1tase dun xogador dun futuro prometedor do que pode sa\u00edr un gran xogador, que marcou o seu primeiro gol como deportivista nun partido Vilarreal-Deportivo.\nTras rematar a tempada 2008\u201309 o RCD Espanyol f\u00edxose cos seus servizos, ao rematar o seu contrato co Deportivo e non renovalo."}
{"id": "103220", "revid": "22570", "url": "https://gl.wikipedia.org/wiki?curid=103220", "title": "Situaci\u00f3n dram\u00e1tica", "text": "A situaci\u00f3n dram\u00e1tica \u00e9 o punto \u00e1lxido en que converxe todo o desenvolvemento da comunicaci\u00f3n dram\u00e1tica, \u00e9 o cl\u00edmax; pero \u00e9 tam\u00e9n a imaxe global da representaci\u00f3n teatral que acadan os espectadores tras conseguiren os personaxes manifestar, de maneira sistematizada, na escena, os comportamentos persoais, as actitudes caracterol\u00f3xicas e mesmo a intriga.\nCaracter\u00edsticas.\nA situaci\u00f3n dram\u00e1tica implica que o espectador asimile ou asuma os cinco momentos interiores da acci\u00f3n dram\u00e1tica (presentaci\u00f3n, desenvolvemento, intensificaci\u00f3n, cl\u00edmax, desenlace). A situaci\u00f3n dram\u00e1tica presup\u00f3n que o texto poida converterse en acci\u00f3n asimilable.\nAtendendo \u00f3 que o autor pode considerar no momento da creaci\u00f3n, a acci\u00f3n dram\u00e1tica \u00e9 o resultado dunha obra en que se proxecta un conxunto de situaci\u00f3ns fragmentarias que se intentan sistematizar: a situaci\u00f3n do suxeito (con funci\u00f3ns de desexo e busca), a do obxecto (o desexado), a do opo\u00f1ente (enfrontado \u00f3 suxeito), a do axudante, a do destinador (forzas ou personaxes que infl\u00faen sobre o destino), a do destinatario (o que se beneficia do obxecto.\nA situaci\u00f3n dram\u00e1tica ser\u00e1 polo tanto, desde a perspectiva da autor\u00eda, a conexi\u00f3n desas seis situaci\u00f3ns fragmentarias pensadas no decorrer -en cada un dos cadros- da obra.\nPara o actor, a situaci\u00f3n dram\u00e1tica incorpora os mecanismos de representaci\u00f3n esc\u00e9nica por seren o \u00fanico medio para que o texto acade a s\u00faa realizaci\u00f3n dram\u00e1tica e por se inmiscu\u00edren no establecemento da dial\u00e9ctica das acci\u00f3ns.\nPara o espectador, a situaci\u00f3n dram\u00e1tica permite acada-la comprensi\u00f3n do texto e do espect\u00e1culo, permite ordena-las referencias expostas na obra, ata-las funci\u00f3ns explicitadas pola trama dos personaxes."}
{"id": "103221", "revid": "98629", "url": "https://gl.wikipedia.org/wiki?curid=103221", "title": "Miguel \u00c1ngel Ferrer", "text": "Miguel \u00c1ngel Ferrer Mart\u00ednez, co\u00f1ecido como Mista, nado en Caravaca de la Cruz (Murcia) o 12 de novembro de 1978, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola.\nBiograf\u00eda.\nMista era un dianteiro oportunista cunha notable capacidade goleadora e gran presenza f\u00edsica. Nos seus inicios caracterizouse pola s\u00faa capacidade para revolucionar os partidos sa\u00edndo desde o banco a\u00ednda que a tempada 2003-2004 na que anotou dezanove goles consagrouna entre a elite.\nFormouse nas categor\u00edas inferiores do Real Madrid CF debutando en pretemporada co primeiro equipo, adestrado naquel ent\u00f3n por Fabio Capello. Naquela \u00e9poca, o Real Madrid B disputaba a Segunda B e Mista non v\u00eda ningunha opci\u00f3n de alcanzar o primeiro equipo. Por iso decidiu demandar ao seu club ao considerar que a cl\u00e1usula de rescisi\u00f3n do seu contrato era demasiado elevada e estaba desporporcionada respecto da s\u00faa ficha. Unha vez iniciado o proceso xudicial, o Real Madrid e o CD Tenerife chegaron a un acordo para o seu traspaso (por unha cantidade moi inferior \u00e1 da s\u00faa cl\u00e1usula).\nO seu periplo co club chicharrero en Primeira foi curto xa que culminou co descenso do equipo canario a\u00ednda que lle deu tempo a mostrar a s\u00faa calidade ao anotar tres goles en trece partidos nun equipo sumido nunha profunda crise.\nEse ver\u00e1n fichou polo Valencia CF que o mantivo cedido no Tenerife esta vez en segunda. Tras unha notable campa\u00f1a na que anotou dezasete goles o equipo logrou o ascenso e xunto co seu compa\u00f1eiro Curro Torres e o adestrador Rafael Ben\u00edtez fixeron as maletas rumbo a Valencia.\nAs d\u00faas primeiras tempadas no club \"che\" foron de adaptaci\u00f3n xa que non foi titular m\u00e1is que en contadas ocasi\u00f3ns, anotando cinco e sete goles respectivamente.\nPero a campa\u00f1a 2003-2004 supuxo un xiro fundamental na s\u00faa carreira xa que anotou dezanove goles convert\u00e9ndose no m\u00e1ximo goleador do equipo e un dos m\u00e1is anotadores de toda a liga. Grazas \u00e1 s\u00faa capacidade goleadora a Valencia CF logrou un hist\u00f3rico dobrete ao anotarse a liga e a Copa da UEFA. P\u00f3dese dicir, que grazas a el, a Valencia logrou t\u00edtulos. Precisamente, neste torneo logrou anotar un gol na final disputada ante o Olympique Marsella, que acabou cun 2-0.\nA tempada seguinte, debido aos problemas de renovaci\u00f3n, xa que os directivos ofrec\u00e9ronlle un p\u00e9simo contrato (ningu\u00e9n co\u00f1ece as cifras, por tanto \u00e9 totalmente subxectivo), unido ao mal nivel xeral do equipo e a que de 29 partidos xogados s\u00f3 en 10 sa\u00edu de titular, xogando poucos minutos no resto, causaron un baj\u00f3n no seu rendemento goleador anotando s\u00f3 oito goles.\nA chegada de David Villa na tempada 2005-2006 relegoulle \u00e1 suplencia o que, xunto a que xogou de mediapunta (a dianteira era para Vila), fixo diminu\u00edr considerablemente os seus rexistros goleadores. Isto, engadido \u00e1 fichaxe de Morientes, condenoulle a un segundo plano na Valencia CF, polo que en xullo de 2006 decidiu fichar polo Atl\u00e9tico de Madrid, grazas \u00e1 intervenci\u00f3n do seu amigo \"Suso\" Garc\u00eda Pitarch, sendo traspasado da capital do Turia \u00e1 capital de Espa\u00f1a a cambio de 4,5 mill\u00f3ns de euros.\nO Deportivo da Coru\u00f1a f\u00edchao en xu\u00f1o de 2008 procedente do Atletico de Madrid coa carta de liberdade debido \u00e1 imposibilidade de colocalo nalg\u00fan equipo previo pago. Firma por tres anos no club coru\u00f1\u00e9s. Marca o seu primeiro gol como deportivista contra o Real Madrid na primeira xornada de Liga, pero perde a titularidade aos poucos partidos polo seu baixo rendemento. O 10 de xu\u00f1o de 2010 chega a un acordo co Deportivo para a rescisi\u00f3n do seu contrato a falta dun ano m\u00e1is na disciplina branquiazul.\nNo ver\u00e1n de 2011 anunciou a s\u00faa retirada do f\u00fatbol.\nSelecci\u00f3n nacional.\nFoi internacional coa Selecci\u00f3n de f\u00fatbol de Espa\u00f1a en d\u00faas ocasi\u00f3ns. O seu debut produciuse o 22 de marzo de 2005 nun partido disputado en Salamanca no que Espa\u00f1a se impuxo a China por tres a cero.\nCoa Selecci\u00f3n de f\u00fatbol de Murcia absoluta disputou tres encontros. Os tres que at\u00e9 agora disputou o seu combinado (ante Lituania, Ecuador e Guinea Ecuatorial)."}
{"id": "103222", "revid": "23204", "url": "https://gl.wikipedia.org/wiki?curid=103222", "title": "Fabian Gottlieb von Bellingshausen", "text": "Fabian Gottlieb Thaddeus von Bellingshausen (en ruso, \u0424\u0430\u0434\u0434\u0435\u0439 \u0424\u0430\u0434\u0434\u0435\u0435\u0432\u0438\u0447 \u0411\u0435\u043b\u043b\u0438\u043d\u0441\u0433\u0430\u0443\u0437\u0435\u043d ou \"Faddei Faddeievich Bellinsgauzen\"), nado o 20 de setembro de 1778 en Lahetaguse e morto o 13 de xaneiro de 1852 en Kronstadt), foi un almirante da frota imperial rusa e explorador do Ant\u00e1rtico.\nTraxectoria.\nVon Bellingshausen naceu nunha familia nobre xermanob\u00e1ltica na illa de Saaremaa en Estonia, na \u00e9poca unha provincia do Imperio Ruso]. \u00d3s dez anos entra como cadete na Mari\u00f1a Imperial Rusa, graduouse na Academia Navl de Kronstadt \u00f3s 18 anos, \u00e9 rapidamente promociona \u00f3 grao de capit\u00e1n. Grande admirador das viaxes de Cook, embarcou, para a primeira expedici\u00f3n rusa arredor do mundo, a bordo do \"Nadezhda\" comandada por Adam Johann von Krusenstern en 1803 rematando en 1806. \u00d3 longo da s\u00faa carreira comandou diversos nav\u00edos no mar B\u00e1ltico e no mar Negro.\nExpedici\u00f3n \u00f3 Ant\u00e1rtico.\nEn 1819 o tsar Alexandre I autorizou unha expedici\u00f3n nos mares polares austrais dirixida por Bellingshausen. O 5 de setembro partiu desde Portsmouth con dous nav\u00edos, unha corveta de 600 toneladas, a \"Vostok\", e un nav\u00edo de sost\u00e9n de 530 toneladas, o \"Mirnii\" (comandado por Mikhail Petrovich Lazarev) con destino a Xeorxia do Sur, aportando en decembro.\nO 26 de xaneiro de 1820 converteuse no primeiro explorador en franquear o c\u00edrculo polar ant\u00e1rtico desde James Cook. O 28 de xaneiro a expedici\u00f3n descobre a Ant\u00e1rtida, aproxim\u00e1ndose a un punto nas coordenadas 69\u00ba21'28\"S 2\u00ba14'50\"W. Logo do seu regreso o 4 de agosto de 1821, Bellingshausen contin\u00faa a servir o tsar. Combateu na guerra ruso-turca de 1828-1829 e obtivo o grao de almirante. En 1839 foi gobernador de Kronstadt].\nToponimia.\nO seu nome p\u00faxose a diversos lugares do Ant\u00e1rtico: "}
{"id": "103223", "revid": "2865", "url": "https://gl.wikipedia.org/wiki?curid=103223", "title": "Omar Bravo Tordecillas", "text": ""}
{"id": "103224", "revid": "23204", "url": "https://gl.wikipedia.org/wiki?curid=103224", "title": "Pablo Amo", "text": "Pablo Amo Aguado, nado en Madrid o 15 de xaneiro de 1978, \u00e9 un exfutbolista espa\u00f1ol. Xogaba de defensa.\nTraxectoria.\nEntre 1999 e 2002 xogou no Sporting de Xix\u00f3n. En 2002 chegar\u00eda ao Deportivo da Coru\u00f1a, sendo cedido en d\u00faas ocasi\u00f3ns, ao Real Valladolid en 2006 e posteriormente ao Recreativo de Huelva (tempada 2006/2007). Na tempada seguinte, 2007/2008, destacou como xogador do Deportivo cando o adestrador deportivista Miguel \u00c1ngel Lotina f\u00edxoo un fixo no seu esquema de cinco defensas, xogando 19 partidos como titular e marcando 3 goles.\nTras non renovar o seu contrato co Deportivo quedou libre ao finalizar a tempada e o 3 de agosto de 2009 foi fichado polo Real Zaragoza, co que debutou nun partido disputado o 29 de agosto no estadio de La Romareda contra o CD Tenerife, correspondente \u00e1 primeira xornada de liga, no que disputou todo o partido e que rematou co resultado final favorable ao Real Zaragoza (1\u20130).\nRecentemente foi contratado polo Panserraikos FC da liga grega."}
{"id": "103226", "revid": "23204", "url": "https://gl.wikipedia.org/wiki?curid=103226", "title": "Juan Rodr\u00edguez Villamuela", "text": "Juan Antonio Rodr\u00edguez Villamuela, m\u00e1is co\u00f1ecido como Juan Rodr\u00edguez, nado en M\u00e1laga o 1 de abril de 1982, \u00e9 un futbolista espa\u00f1ol. Xoga de centrocampista e o seu actual equipo \u00e9 o Getafe CF.\nTraxectoria.\nConseguiu o ascenso do M\u00e1laga CF B a Segunda Divisi\u00f3n, sendo pouco despois ascendido ao primeiro equipo. Co descenso do M\u00e1laga CF a Segunda Divisi\u00f3n na campa\u00f1a 2005\u201306, Juan Rodriguez foi contratado polo Deportivo da Coru\u00f1a o 13 de xullo de 2006.\nCando chegou ao Deportivo non contou co apoio do por aquel ent\u00f3n adestrador Joaqu\u00edn Caparr\u00f3s, xa que para o t\u00e9cnico era a \u00faltima opci\u00f3n por detr\u00e1s dos seus compa\u00f1eiros Sergio e De Guzm\u00e1n e soamente estaba por diante de Duscher a quen o m\u00edster ti\u00f1a condenado ao ostracismo. Coa chegado ao equipo de Miguel \u00c1ngel Lotina en 2007 e unido \u00e1 venda de Duscher, ao baixo rendemento de De Guzm\u00e1n e \u00e1s constantes lesiones do substituto de Antonio Tom\u00e1s, abr\u00edronselle as portas da titularidade a cal non abandonou desde que a estreou, chegando a relegar ao banco a un dos capit\u00e1ns branquiazuis, Sergio. Actualmente forma a dupla de medio co capit\u00e1n facendo a funci\u00f3n de medio de contenci\u00f3n, recuperador de bal\u00f3ns e interceptor de pases.\nO 11 de decembro de 2010 alcanzou os 200 partidos en Primeira Divisi\u00f3n, nun encontro entre o Atl\u00e9tico de Madrid\u00a0e o Deportivo (2\u20130)."}
{"id": "103227", "revid": "2865", "url": "https://gl.wikipedia.org/wiki?curid=103227", "title": "Pablo Amo Aguado", "text": ""}
{"id": "103228", "revid": "1131", "url": "https://gl.wikipedia.org/wiki?curid=103228", "title": "As Pallotas", "text": "O top\u00f3nimo galego As Pallotas pode referirse a:"}
{"id": "103230", "revid": "5729555", "url": "https://gl.wikipedia.org/wiki?curid=103230", "title": "Ameneiro", "text": "O fit\u00f3nimo Ameneiro fai referencia ao amieiro (\"Alnus glutinosa\"), unha \u00e1rbore do x\u00e9nero \"Alnus\", da familia das betul\u00e1ceas. Pode referirse a:"}
{"id": "103231", "revid": "56817", "url": "https://gl.wikipedia.org/wiki?curid=103231", "title": "Os Ameneiros", "text": "Co top\u00f3nimo O Ameneiro podemos referirnos a 2 lugares de Galicia, na provincia da Coru\u00f1a:"}
{"id": "103232", "revid": "114718", "url": "https://gl.wikipedia.org/wiki?curid=103232", "title": "Anniken Huitfeldt", "text": "Anniken Huitfeldt, nada o 29 de novembro de 1969 en B\u00e6rum, \u00e9 unha pol\u00edtica norueguesa do Partido dos Traballadores Noruegueses\nTraxectoria.\nAnniken procede dunha antiga familia nobre de orixe dinamarquesa, os Huitfeldt e \u00e9 sobri\u00f1a do pol\u00edtico conservador, Fritz Huitfeldt. Anniken medrou na pequena cidade de Jessheim, \u00f3 norte de Oslo. Entre 1996 e 2000 foi a l\u00edder da Liga de Traballadores Novos, as mocidades do Partido dos Traballadores.\nNo ano 1993 foi elixida deputada no Storting representando a Akershus, permaneceu ata 1997, en 2001 volveu de novo \u00f3 parlamento. Foi membro do Consello de Goberno de Save the Children (2001-2007). O 29 de febreiro de 2008 converteuse en ministra para a Infancia e a Igualdade no segundo gabinete de Jens Stoltenberg."}
{"id": "103234", "revid": "85894", "url": "https://gl.wikipedia.org/wiki?curid=103234", "title": "Barxa, Barxa de Lor, A Pobra do Broll\u00f3n", "text": "Barxa \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo.\nContaba en 2007 segundo o IGE, con 2 habitantes (1 home e 1 muller), un habitante m\u00e1is ca no ano anterior.\nEst\u00e1 situado a 302 m. de altitude, entre o r\u00edo Lor e o regueiro de Barxa, moi preto da s\u00faa confluencia. Cons\u00e9rvase un mu\u00ed\u00f1o no regueiro."}
{"id": "103235", "revid": "1131", "url": "https://gl.wikipedia.org/wiki?curid=103235", "title": "A Carballeira, Barxa de Lor, A Pobra do Broll\u00f3n", "text": "A Carballeira \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo na comarca de Terra de Lemos.\nEst\u00e1 situada a 287 m de altitude, entre a estrada nacional N-120 e a li\u00f1a de ferrocarril A Coru\u00f1a-Palencia, e moi preto do r\u00edo Lor."}
{"id": "103237", "revid": "1131", "url": "https://gl.wikipedia.org/wiki?curid=103237", "title": "O Castro, Barxa de Lor, A Pobra do Broll\u00f3n", "text": "O Castro \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo.\nEst\u00e1 situada a 384 m de altitude, moi preto dun castro que lle d\u00e1 nome."}
{"id": "103239", "revid": "85894", "url": "https://gl.wikipedia.org/wiki?curid=103239", "title": "A Lama, Barxa de Lor, A Pobra do Broll\u00f3n", "text": "A Lama \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo.\nContaba en 2007 segundo o IGE, con 10 habitantes (4 homes e 6 mulleres), un habitante m\u00e1is que no ano anterior.\nEst\u00e1 situado a 331 m. de altitude, moi preto do r\u00edo Lor.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "103241", "revid": "85894", "url": "https://gl.wikipedia.org/wiki?curid=103241", "title": "A Marquesa, Barxa de Lor, A Pobra do Broll\u00f3n", "text": "A Marquesa \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo.\nEst\u00e1 situada a 336 m de altitude, ao oeste da estrada nacional N-120 e ao p\u00e9 da serra."}
{"id": "103242", "revid": "85894", "url": "https://gl.wikipedia.org/wiki?curid=103242", "title": "Peago, Barxa de Lor, A Pobra do Broll\u00f3n", "text": "Peago \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo. Est\u00e1 situada a 361 m de altitude."}
{"id": "103243", "revid": "85894", "url": "https://gl.wikipedia.org/wiki?curid=103243", "title": "A Ponte, Barxa de Lor, A Pobra do Broll\u00f3n", "text": "A Ponte \u00e9 un lugar da parroquia de Barxa de Lor, no concello da Pobra do Broll\u00f3n, na provincia de Lugo. Segundo o IGE en 2007 ti\u00f1a 3 habitantes (un home e d\u00faas mulleres), os mesmos habitantes ca en 2006.\nEst\u00e1 situado a 292 m de altitude, no interior dun meandro do r\u00edo Lor, que rodea a aldea polo norte, leste e sur. Nela enc\u00f3ntrase a igrexa parroquial e o cemiterio e a ponte da Labrada ou a ponte da Barxa, de orixe medieval que une Barxa de Lor con Quint\u00e1 de Lor, xa no concello de Quiroga."}
{"id": "103244", "revid": "5863", "url": "https://gl.wikipedia.org/wiki?curid=103244", "title": "Barreiro", "text": "O top\u00f3nimo Barreiro pode referirse a:\nAmais, como apelido pode referirse a:"}
{"id": "103247", "revid": "7203", "url": "https://gl.wikipedia.org/wiki?curid=103247", "title": "Cuevillas", "text": ""}
{"id": "103249", "revid": "75439", "url": "https://gl.wikipedia.org/wiki?curid=103249", "title": "Cadea alimentaria", "text": "A cadea alimentaria, tam\u00e9n chamada cadea agroalimentaria, \u00e9 a sucesi\u00f3n de actividades e transformaci\u00f3ns que sofre un alimento desde a produci\u00f3n primaria (na granxa, na agricultura, no mar) ata a venda ou subministraci\u00f3n do alimento \u00f3 consumidor final, inclu\u00edndo a produci\u00f3n de pensos para os animais de abasto.\nA\u00ednda que o concepto de cadea como sucesi\u00f3n de acontecementos no eido da alimentaci\u00f3n era co\u00f1ecido desde hai tempo, \u00e9 a partir de 2002 cando nace a necesidade dunha percepci\u00f3n como un continuo desde a granxa \u00e1 mesa, que debe contemplarse e regularse cun car\u00e1cter integrador e harmonizador se se quere garanti-la seguridade alimentaria.\nDeber\u00e1 contemplar t\u00f3dalas etapas da produci\u00f3n, transformaci\u00f3n e distribuci\u00f3n de alimentos, inclu\u00edndo todas e cada unha das fases que segue a produci\u00f3n e comercializaci\u00f3n dos alimentos, desde a produci\u00f3n primaria ou a s\u00faa importaci\u00f3n, inclusive, ata a s\u00faa transformaci\u00f3n nas diferentes industrias que elaboren alimentos, o seu almacenamento, transporte, venda ou subministraci\u00f3n \u00f3 consumidor final, tam\u00e9n inclusive. Deber\u00e1 considerar tam\u00e9n t\u00f3dalas fases da produci\u00f3n, importaci\u00f3n, almacenamento, distribuci\u00f3n e venda de pensos para a alimentaci\u00f3n dos animais destinados \u00e1 produci\u00f3n de alimentos. As normas legais aplicables excl\u00faen o \u00e1mbito do consumo privado, en aplicaci\u00f3n do principio da non intromisi\u00f3n do estado no \u00e1mbito privado, a\u00ednda que na pr\u00e1ctica, os principios hixi\u00e9nicosanitarios nos que se basea poden e deben aplicarse tam\u00e9n no almacenamento e elaboraci\u00f3n culinaria dos alimentos no fogar.\nDesde esta concepci\u00f3n integrada do conxunto dos procesos que seguen os alimentos, pero \u00e1 vez dividida nas fases sucesivas da cadea alimentaria, \u00e9 posible establecer medidas de control eficaces dos posibles perigos que se poden presentar en cada fase, posibilitando un control das empresas e un control oficial que garanten aquel obxectivo final da seguridade alimentaria."}
{"id": "103250", "revid": "1786", "url": "https://gl.wikipedia.org/wiki?curid=103250", "title": "Era Mesozoica", "text": ""}
{"id": "103251", "revid": "1786", "url": "https://gl.wikipedia.org/wiki?curid=103251", "title": "Era Secundaria", "text": ""}
{"id": "103252", "revid": "1786", "url": "https://gl.wikipedia.org/wiki?curid=103252", "title": "Especie xeneralista", "text": ""}
{"id": "103253", "revid": "1786", "url": "https://gl.wikipedia.org/wiki?curid=103253", "title": "Glicoproteido", "text": ""}
{"id": "103254", "revid": "1505", "url": "https://gl.wikipedia.org/wiki?curid=103254", "title": "Azucre de malte", "text": ""}
{"id": "103256", "revid": "1786", "url": "https://gl.wikipedia.org/wiki?curid=103256", "title": "Especie oportunista", "text": ""}
{"id": "103265", "revid": "7203", "url": "https://gl.wikipedia.org/wiki?curid=103265", "title": "Pondal", "text": ""}
{"id": "103267", "revid": "7203", "url": "https://gl.wikipedia.org/wiki?curid=103267", "title": "Movemento agrario", "text": ""}
{"id": "103269", "revid": "89787", "url": "https://gl.wikipedia.org/wiki?curid=103269", "title": "Econom\u00eda dos Estados Federados de Micronesia", "text": "A econom\u00eda dos Estados Federados de Micronesia consiste principalmente na agricultura e pesca de subsistencia. As illas te\u00f1en poucas miner\u00edas explotables, ag\u00e1s os fosfatos. Existe potencial para o turismo, pero a localizaci\u00f3n remota, a falta de instalaci\u00f3ns adecuadas e as poucas li\u00f1as a\u00e9reas que serven o arquip\u00e9lago dificultan o desenvolvemento. Polos termos orixinais do Pacto de Libre Asociaci\u00f3n, os Estados Unidos forneceron con 1,3 mil mill\u00f3ns de d\u00f3lares en axuda durante o per\u00edodo 1986-2001, despois o nivel de axuda reduciuse. As perspectivas de medio prazo da econom\u00eda do pa\u00eds parecen fr\u00e1xiles debido \u00e1 reduci\u00f3n da axuda dos EEUU e tam\u00e9n debido \u00e1 actual reduci\u00f3n do crecemento do sector privado.\nOs Estados Federados da Micronesia son un pa\u00eds que non pos\u00fae leis sobre patentes."}
{"id": "103270", "revid": "98629", "url": "https://gl.wikipedia.org/wiki?curid=103270", "title": "Catarina Howard", "text": "Catarina Howard, nada entre 1520 e 1525 e falecida en Londres o 13 de febreiro de 1542, tam\u00e9n co\u00f1ecida como Catherine Howard, Katherine Howard ou Katheryn Howard, foi a quinta muller de Henrique VIII de Inglaterra, convert\u00e9ndose entre 1540 e 1542 na ra\u00ed\u00f1a consorte de Inglaterra.\nCatarina casou axi\u00f1a con Henrique VIII, que a alcumaba \"a rosa sen espi\u00f1as\", o 28 de xullo de 1540 no castelo de Oatlands en Surrey, ap\u00f3s a anulaci\u00f3n do matrimonio do rei e de Ana de Cleves. O 13 de febreiro de 1542, ao ser declarada Catarina culp\u00e1bel de adulterio e de traiz\u00f3n, foi degolada na Torre de Londres logo de tan s\u00f3 dous anos de matrimonio.\nBiograf\u00eda.\nMocidade.\nCatherine Howard era a d\u00e9cima filla de Lord Edmund Howard, o fillo m\u00e1is novo do segundo duque de Norfolk e Joyce Culpeper. Os seus fillos maiores foron Ralph, Xurxo, Henrique, Carlos, Mar\u00eda, Tom\u00e1s, Isabel, Joyce e Margarida. Ignoramos a data e o lugar exacto do seu nacemento, mais algunhas fontes falan do 1521, en Londres.\nEra a sobri\u00f1a de Thomas Howard, o terceiro duque de Norfolk, afeccionado papista e opo\u00f1ente pol\u00edtico de Thomas Cromwell. Este parentesco fac\u00eda dela unha curm\u00e1 da segunda muller do rei, a ra\u00ed\u00f1a Ana Bolena, e da irm\u00e1 desta Mar\u00eda Bolena, que fora tam\u00e9n a amante de Henrique.\nA familia de Catarina pertenc\u00eda \u00e1 aristocracia inglesa. Por\u00e9n, a lei de primoxenitura privara o seu pai da herdanza familiar, de xeito que era relativamente pobre e ped\u00eda frecuentemente a axuda dos seus parentes mellor avidos. En 1531, s\u00faa curm\u00e1 Ana Bolena ofreceulle un emprego gobernamental ao servizo do rei en Calais.\nNaquela \u00e9poca, a nova e belida rapaza foi enviada a vivir no pazo de Lambeth de s\u00faa avoa, Agnes Tilney, duquesa vi\u00fava de Norfolk. No palacio de Lambeth, a duquesa estaba \u00e1 cabeceira dunha gran casa que acubillaba entre outras persoas \u00e1s s\u00faas numerosas pupilas, principalmente parentes pobres cuxa familia non pod\u00eda asumir a carga que tra\u00edan consigo. Criar aos mozos e mozas nunha casa nobre diferente \u00e1 s\u00faa foi durante s\u00e9culos unha pr\u00e1ctica com\u00fan na educaci\u00f3n das persoas nobres europeas. Non obstante, a vixilancia en Lambeth era moi laxa. A duquesa vi\u00fava pasaba a meirande parte do tempo na Corte e conced\u00eda moi pouco interese a educaci\u00f3n dos seus pupilos. Catarina foi, xa que logo, a menos instru\u00edda das esposas de Henrique VIII, a\u00ednda que aparentemente soubo ler e escribir, a diferenza doutras inglesas da \u00e9poca menos ben nadas. \u00c9 descrita coma xovial e alegre, mais endexamais coma erudita ou devota. A atmosfera licenciosa e libertina que reinaba no pazo da duquesa afectoulle tam\u00e9n a Henry Manox, o profesor de m\u00fasica de Catarina, comezando unha relaci\u00f3n con ela nos arredores de 1536, cando Catarina s\u00f3 ti\u00f1a entre 11 e 16 anos. Cando acadou o trono, nomeou a Manox m\u00fasico particular nos seus cuartos. E ser\u00e1 el quen achegar\u00e1 m\u00e1is tarde probas incriminatorias na pescuda dirixida na s\u00faa contra.\nManox e Catarina ambos os dous confesaron durante o procedemento teren contactos sexuais no pasado, pero nunca relaci\u00f3ns completas. Esta relaci\u00f3n rematou en 1538, cando un secretario da casa da duquesa, Francisco Dereham, engaiolou a Catarina. Namor\u00e1ronse, dirix\u00edndose o un ao outro coma \"marido\" e \"muller\". Dereham tam\u00e9n lle confiara a Catarina multitude de responsabilidades que incumb\u00edan comunmente a unha esposa, como gardar os seus cartos cando viaxaba por negocios. A inmensa maior\u00eda das compa\u00f1eiras de Catarina, as damas de honor e as pupilas da duquesa, estaban ao tanto desta relaci\u00f3n, que aparentemente rematou en 1539, cando a duquesa tivo conta do asunto. Malia esta desaprobaci\u00f3n, Catarina e Dereham ter\u00edan a intenci\u00f3n de casaren, po\u00f1\u00e9ndose de acordo sobre un \"precontrato\" matrimonial. Se efectivamente fixeron unha promesa de se desposaren denantes de ter contactos sexuais, estar\u00edan considerados coma casados pola Igrexa.\nChegada \u00e1 Corte.\nO t\u00edo de Catarina atopoulle un posto dentro da corte de Henrique VIII, coma dama de honor da nova muller do rei, a alem\u00e1 Ana de Cleves. A atractiva e sedutora Catarina cativou rapidamente ao rei, que dende o principio da s\u00faa maridaxe concedera pouco interese a Ana. Os m\u00e1is achegados a Catarina non pensaban que a fermosa muller fose o bastante madura e intelixente para asumir as responsabilidades dunha verdadeira favorita, porque estaba pouco adoutrinada para a s\u00faa chegada \u00e1 Corte, mais axi\u00f1a outros factores entraron en xogo. A execuci\u00f3n de Ana Bolena por adulterio mancelara a reputaci\u00f3n de Norfolk, e esta prestixiosa familia cat\u00f3lica v\u00eda en Catarina unha figura clave para o seu prop\u00f3sito e determinaci\u00f3n de restaurar a fe cat\u00f3lica en Inglaterra. A s\u00faa influencia medrou xunto co interese do rei pola s\u00faa familia. Aos poucos meses de arribar \u00e1 Corte, Henrique outorgoulle terras e suntuosas e caras roupaxes a Catarina.\nCasamento.\nHenrique obtivo o 9 de xullo de 1540 a nulidade do seu matrimonio con Ana de Cleves, d\u00e1ndolle cr\u00e9dito \u00e1s murmuraci\u00f3ns que afirmaban que Catarina estaba embarazada. O seu fugaz matrimonio, menos de tres semanas despois do divorcio, reflect\u00eda a impaciencia de Henrique de asegurar a sucesi\u00f3n dos Tudor tendo fillos vigorosos e lex\u00edtimos, posto que s\u00f3 ti\u00f1a un, o futuro rei Eduardo VI. Henrique, pr\u00f3ximo \u00e1 cincuentena, ateigaba a s\u00faa m\u00e1is nova esposa de bens, xoias e outros agasallos maxestosos. A guerra contra Francia e a Reforma anglicana cost\u00e1ranlle a Henrique a s\u00faa popularidade, e sufr\u00eda \u00e1 parte gran cantidade de preocupaci\u00f3ns de sa\u00fade. A presenza ao seu car\u00f3n dunha esposa nova, am\u00e1bel e encantadora aportoulle moitas ledicias. O lema desta: \"Non outra vontade que a s\u00faa\" reflect\u00eda o desexo de Catarina de satisfacer a Henrique, un home trinta anos maior ca ela.\nTomou sobre o seu esposo unha influencia consider\u00e1bel e motivouno para un achegamento e reconciliaci\u00f3n coa Igrexa Cat\u00f3lica, atraendo as\u00ed a inimizade do partido da Reforma.\nPese a s\u00faa riqueza e ao seu poder recentes, Catarina encontraba, por\u00e9n, poucos atractivos na s\u00faa relaci\u00f3n conxugal. Non logrou estar nunca embarazada. A obesidade do seu home d\u00e1balle noxo (pesaba en torno aos 136 quilos, e unha \u00falcera na s\u00faa coxa emanaba un cheiro nauseabundo).\nHenrique xamais fora un home refinado e galante; as\u00ed como en todo, as s\u00faas maneiras eran brutais e directas, os pre\u00e1mbulos moi curtos, os desenvolvementos limitados e a conclusi\u00f3n abrupta; o amor f\u00edsico estivo sempre para el reducido ao esencial, un rito biol\u00f3xico sen fantas\u00eda, cun fin de procreaci\u00f3n. A agarimosa Catarina co\u00f1ec\u00e9rao ben antes de casaren, cuxa aparencia non ti\u00f1a por outra banda nada m\u00e1is atractivo.\nNo 1541, Catarina enleouse nunha relaci\u00f3n cun dos favoritos de Henrique, Thomas Culpeper, ao que atopou xa irresist\u00edbel \u00e1 s\u00faa chegada \u00e1 Corte, dous anos antes. As citas galantes foron organizadas por unha das damas de honor m\u00e1is vellas de Catarina, Lady Rochford, a vi\u00fava de Xurxo Bolena, irm\u00e1n de Ana Bolena.\nHenrique e Catarina percorreron Inglaterra xuntos durante o ver\u00e1n de 1541, e os preparativos dunha coroaci\u00f3n, que seguira todo anuncio de pre\u00f1ez, segu\u00edan o seu curso, o que indica que a parella era activa a\u00ednda no concernente ao sexo. Malia isto, a medida que a relaci\u00f3n extraconxugal de Catarina se desenvolv\u00eda, as testemu\u00f1as da s\u00faa conduta desleixada no pazo de Lambeth comezaron a se po\u00f1eren en contacto con ela para obter favores. Co fin de mercar o seu silencio, deulles postos no seu s\u00e9quito \u00e1 inmensa maior\u00eda deles. En particular, nomeou a Henry Mannox m\u00fasico da s\u00faa alcoba e fixo a Francisco Dereham o seu secretario persoal. Esta desastrosa decisi\u00f3n conduciuna a ser acusada de traiz\u00f3n e de adulterio dous anos despois do seu matrimonio.\nA ca\u00edda.\nA finais do ano 1541, a conduta disoluta de Catarina foi descuberta a plena luz do d\u00eda por Xo\u00e1n Lascelles, un reformador protestante cuxa irm\u00e1, Mary Hall, fora dama de c\u00e1mara da duquesa vi\u00fava, e fora, \u00e1 s\u00faa vez, testemu\u00f1a das paix\u00f3ns adolescentes de Catarina. Lascelles informou sobre isto a Thomas Cranmer, ent\u00f3n arcebispo de Canterbury, virulento antipapista e un dos conselleiros m\u00e1is pr\u00f3ximos do rei. Cranmer, consciente que un precontrato conclu\u00eddo con Dereham invalidar\u00eda a maridaxe de Catarina e de Henrique, entregoulle unha carta que conter\u00eda as acusaci\u00f3n levadas contra s\u00faa esposa, mentres asist\u00edan \u00e1 misa o 2 de novembro de 1541. Henrique negouse primeiro a crer estas alegaci\u00f3ns, pensando que a carta era falsa, e pediu que Cranmer afondase m\u00e1is neste asunto. Alg\u00fans d\u00edas m\u00e1is tarde, algunhas probas foron achadas, particularmente as confesi\u00f3ns de Dereham e Culpeper tras seren torturados na Torre de Londres, amais dunha carta de amor de Catarina dirixida a Culpeper.\nCatarina foi acusada de traiz\u00f3n, mais at\u00e9 a fin, mesmo ante o seu confesor algunhas horas antes da s\u00faa morte, negou enganar ao rei con Culpeper. En troques, admitiu que a s\u00faa conduta antes do seu matrimonio fora indigna dunha dama do seu rango, e canto m\u00e1is dunha ra\u00ed\u00f1a de Inglaterra.\nO 12 de novembro de 1541 Catarina foi prendida. Segundo a lenda, fuxiu brevemente dos seus gardas para correr \u00e1 capela onde Henrique comungaba. Tamborilou nas portas e berrou o seu nome. Con todo, foi devolta aos seus apousentos de Hampton Court, onde ficou encerrada, acompa\u00f1ada soamente pola fiel Lady Rochford. Os seus rogos para ver ao rei foron desouvidos, e Cranmer interrogouna en canto aos seus gastos. Disque Cranmer atopouna nun estado tan lastimoso e desacougante, chegando a dicir, \"atopeina na desesperaci\u00f3n m\u00e1is grande e a debilidade m\u00e1is terr\u00edbel que xamais vin nunha criatura, e isto conmover\u00eda o coraz\u00f3n de calquera home ao a ver\". Ordenoulles aos gardas quitar dos seus apousentos todos os obxectos que puidese empregar para se suicidar.\nA existencia dun precontrato entre Catarina e Dereham permitir\u00eda a anulaci\u00f3n do matrimonio e o seu desterro da Corte. Catarina ser\u00eda retirada e exiliada da Corte e da vida p\u00fablica, mais ceibar\u00edase do destino tr\u00e1xico de s\u00faa curm\u00e1 Ana Bolena. Pero negou obstinadamente a existencia de tal precontrato.\nEncadeamento e execuci\u00f3n.\nCatarina foi destitu\u00edda do seu t\u00edtulo de ra\u00ed\u00f1a o 22 de novembro de 1541, e encarcerada en Syon House, en Middlesex. Culpeper e Dereham foron executados en Tyburn o 10 de decembro, o primeiro xugulado, o segundo aforcado, destripado e desmembrado por traiz\u00f3n e, como era o costume, as s\u00faas cabezas foron expostas sobre a ponte de Londres. Os parentes de Catarina foron tam\u00e9n encarcerados na Torre, ag\u00e1s seu t\u00edo Thomas, o duque de Norfolk, que se distanciara dabondo para non verse mergullado no esc\u00e1ndalo. Todo o que se chamase Howard foi xulgado, reco\u00f1ecidos culp\u00e1beis de ocultaci\u00f3n, e m\u00e1is de traiz\u00f3n, e condenados a cadea perpetua e \u00e1 confiscaci\u00f3n dos seus bens. Finalmente, foron liberados e os seus bens f\u00f3ronlles restitu\u00eddos.\nA sorte de Catarina permaneceu tam\u00e9n dubidosa, at\u00e9 que o parlamento ingl\u00e9s promulgou un decreto de morte civil o 21 de xaneiro de 1542, que declaraba a traiz\u00f3n castig\u00e1bel coa morte.\nIsto resolv\u00eda o problema do precontrato supostamente asinado por Catarina e fac\u00edaa indiscutibelmente culp\u00e1bel, porque un adulterio cometido pola ra\u00ed\u00f1a estaba considerado coma unha traiz\u00f3n. Catarina foi trasladada \u00e1 Torre de Londres o 10 de febreiro e o 11 de febreiro, Henrique asinou o decreto de morte civil, e a execuci\u00f3n de Catarina fixouse sobre as 7 da ma\u00f1\u00e1 do 13 de febreiro. A noite anterior \u00e1 s\u00faa execuci\u00f3n, Catarina pasara moitas horas adestr\u00e1ndose en p\u00f3r a s\u00faa cabeza sobre o tallo. Morreu gardando relativamente a calma, mais estaba p\u00e1lida e parec\u00eda arrepiada. Pediu axuda para subir sobre o cadafalso de Tower Green. Fixo un pequeno discurso onde calificou o seu castigo de \"nobre e xusto\". Pediu o perd\u00f3n para a s\u00faa familia e oraci\u00f3ns para a s\u00faa alma. Foi xugulada dun golpe, e o seu corpo foi sepultado nunha tumba an\u00f3nima na capela pr\u00f3xima de St Pedro ad Vincula, onde xa repousaba o corpo de s\u00faa curm\u00e1, Ana Bolena. Henrique non asistiu \u00e1 cerimonia.\nEn 1543, Henrique VIII volveu casar, desta vez con Catarina Parr, mais non poder\u00eda gozar moito tempo da s\u00faa nova maridaxe, xa que morrer\u00eda un ano despois do casamento. O corpo de Catarina Howard foi identificado durante as restauraci\u00f3ns da capela baixo o reinado da ra\u00ed\u00f1a Vitoria no s\u00e9culo XIX, e \u00e9 conmemorada cunha placa na parede occidental adicada aos que finaron na Torre de Londres."}
{"id": "103271", "revid": "23204", "url": "https://gl.wikipedia.org/wiki?curid=103271", "title": "Voice crack", "text": "Voice Crack foi un grupo su\u00edzo que tocaba m\u00fasica improvisada usando electr\u00f3nica.\nFormado a finais do 1972 por Andy Guhl e Norbert M\u00f6slang, Voice Crack adic\u00e1ronse inicialmente ao free jazz. Comezaron a incorporar gravaci\u00f3ns en cinta magnetof\u00f3nica e a procesar o son en directo, abandonando no 1973 a instrumentaci\u00f3n \"normal\" polo que eles chamaron \"cracked everyday electronics\": obxectos mundanos como \"radios, pratos xiradiscos, transmisores, dict\u00e1fonos\" e outros aparatos electr\u00f3nicos son diseccionados e manipulados para producir \"novos sons usando ondas magn\u00e9ticas e ondas de radio nun sistema complexo controlado por movementos das s\u00faas mans e pola luz.\"\nA m\u00fasica resultante -varios zunidos superpostos, clics, drones e oscilaci\u00f3ns- foi descrita como \"un arco de ondas magn\u00e9ticas caendo en cascada a trav\u00e9s do ceo mentres tres criaturas tric\u00e9falas corren e remexen flora alien\u00edxena ... ou polo menos sona a iso.\", e foi comparada a algunha das obras de John Cage.\nVoice Crack colaboraron con Borbetomagus, Butch Morris (como parte dun grupo meirande), e foron membros de poire z.\nOs membros de Voice Crack decidiron finalizar a s\u00faa colaboraci\u00f3n no ano 2002 despois de trinta anos."}
{"id": "103273", "revid": "2822", "url": "https://gl.wikipedia.org/wiki?curid=103273", "title": "Brunelleschi", "text": ""}
{"id": "103274", "revid": "89787", "url": "https://gl.wikipedia.org/wiki?curid=103274", "title": "Jacopo Bellini", "text": "Jacopo Bellini, nado en Venecia en 1396 e finado en 1470, foi un pintor italiano. Pai de Gentile e Giovanni Bellini. A s\u00faa obra, \u00f3 igual que a de Antonio Vivarini representa a fin do estilo g\u00f3tico internacional, nos anos 30 do Quattrocento e o inicio do Renacemento en Venecia.\nTraxectoria.\nBellini foi disc\u00edpulo de Gentile da Fabriano. En 1411-1412 estivo en Foligno como axudante de Gentile para traballar no ciclo de frescos do Palazzo Trinci. En 1423 viaxou ata Florencia, onde se puxo en contacto coa obra de Brunelleschi, Donatello e Masaccio. En 1424 abriu o seu propio obradoiro en Venecia, que dirixir\u00e1 ata a s\u00faa morte.\nAproximadamente de 1430 \u00e9 a \"Virxe co neno\" na Accademia Carrara, atribu\u00edda no pasado a Gentile da Fabriano, a t\u00e1boa \u00e9 o elemento central dun complexo dispersos. A escena representa o neno Xes\u00fas xogando cun paporroibo, s\u00edmbolo da s\u00faa futura morte. En 1436 est\u00e1 en Verona para realizar a \"Crucifixi\u00f3n\" para o Duomo, hoxe perdida. De 1440 \u00e9 a \"Virxe da Humildade\", realizada en Ferrara mentres estaba \u00f3 servizo de Leonello d'Este, \u00e1 quen tam\u00e9n retratou a\u00ednda que non se conserva ese retrato.\nA influencia de Masolino da Panicale anovou a pintura de Bellini, na \"Virxe co neno\" da Pinacoteca de Brera, datada en 1448, por vez primeira a perspectiva est\u00e1 presente e nas figuras acentr\u00faase a monumentalidade. Tam\u00e9n na \"Virxe co neno\" dos Uffizi, do 1450 e na \"Virxe co neno\" da Galleria dell'Accademia di Belle Arti Tadini de Lovere.\nEn Venecia traballou nas igrexas de San Giovanni Evangelista en 1452 e na de San Marco en 1466, obras \u00e1mbalas d\u00faas perdidas. De 1455, aproximadamente \u00e9 a \"Virxe co neno beicendo\" da Gallerie dell'Accademia en Venecia. De 1465 \u00e9 a \"Virxe co neno\" do LACMA dos \u00c1nxeles. Da \u00faltima fase son a \"Crucifixi\u00f3n\" do Museo de Verona, obra constru\u00edda cunha rigorosa perspectiva e a \"Anunciaci\u00f3n\" en Sant'Alessandro en Brescia."}
{"id": "103276", "revid": "43327", "url": "https://gl.wikipedia.org/wiki?curid=103276", "title": "Bellini", "text": "Bellini \u00e9 un apelido italiano, l\u00e9vano entre outros:"}
{"id": "103279", "revid": "1822", "url": "https://gl.wikipedia.org/wiki?curid=103279", "title": "Cadea alimentaria (ecolox\u00eda)", "text": ""}
{"id": "103281", "revid": "23204", "url": "https://gl.wikipedia.org/wiki?curid=103281", "title": "Ludvig Harboe", "text": "Ludvig Harboe (16 de agosto de 1709 - 15 de xu\u00f1o de 1783), foi un eclesi\u00e1stico e historiador dinamarqu\u00e9s.\nBiograf\u00eda.\nCando fixo 18 anos anos, seus pais envi\u00e1rono a estudar a un instituto de Hamburgo, posteriormente estudou nas universidades de Rostock, Wittenberg e Jena. En 1732 volveu a Dinamarca para completar os seus estudos de teolox\u00eda en Broager e en 1735 estableceuse en Copenhaguen.\nEn 1738 escribiu conxuntamente con Jacob Langebek a \"D\u00e4nische Bibliotek oder Sammlung von alten und neuen gelehrten Sachen aus D\u00e4nnemark\". En 1738 foi nomeado capel\u00e1n alem\u00e1n da Igrexa Garnisons de Copenhaguen. Entre 1741 e 1745 foi visitador en Islandia da Generalkirkeinspektionskollegietp\u00e5 coa misi\u00f3n de co\u00f1ecer de primeira man as posibilidades de introducir al\u00ed a confirmaci\u00f3n e o catecismo de Erik Pontoppidan, de car\u00e1cter pietista.\nBispo.\nEn 1743, mentres a\u00ednda estaba en Islandia, recibiu o nomeamento como bispo de Trondheim, a\u00ednda que non se estableceu na diocese ata 1746. Nos dous anos que durou a s\u00faa pastoral procurou reformar a diocese nun senso pietista pero atopou a oposici\u00f3n de boa parte da poboaci\u00f3n e o clero. En 1748 volveu a Dinamarca, casou con Frederikke Louise Hersleb, filla do bispo de Selandia Peder Hersleb do que Harboe era axudante e en 1757, \u00e1 s\u00faa morte, converteuse no novo bispo.\nEn 1777 Harboe e Ove H\u00f8egh-Guldberg recibiron o encargo de redactar un novo libro de salmos, aprobado en 1778 que \u00e9 \u00fanico porque m\u00e1is dunha terceira parte d\u00e9bese a unha muller, Birgitte Cathrine Boye."}
{"id": "103283", "revid": "98629", "url": "https://gl.wikipedia.org/wiki?curid=103283", "title": "Fosfato", "text": "Os fosfatos son as sales ou os \u00e9steres do \u00e1cido fosf\u00f3rico. Te\u00f1en en com\u00fan un \u00e1tomo de f\u00f3sforo rodeado por catro \u00e1tomos de os\u00edxeno en forma tetra\u00e9drica.\nOs fosfatos secundarios e terciarios son insolubles na auga, ag\u00e1s os de sodio, potasio e amonio.\nOrtofosfatos.\nOs fosfatos m\u00e1is com\u00fans son os ortofosfatos. (Co prefixo \"orto\" ad\u00f3itase denominar aos \u00e1cidos m\u00e1is hidratados). Conte\u00f1en o ani\u00f3n PO43-. Os ortofosfatos enc\u00f3ntranse amplamente distribu\u00eddos na natureza, sobre todo en forma de apatita e forman parte esencial de dentes e osos.\nTam\u00e9n son compostos indispensables na formulaci\u00f3n dos abonos minerais. A s\u00faa ausencia limita o crecemento das plantas. Normalmente en xardiner\u00eda empr\u00e9ganse abonos ricos en fosfato para inducir e fortalecer a floraci\u00f3n.\nNa industria alimentaria os ortofosfatos (en forma de fosfato de sodio) se utilizan na elaboraci\u00f3n de queixo fundido.\nUnha achega suficiente de f\u00f3sforo en forma de fosfato \u00e9 esencial para o bo funcionamento do corpo humano xa que interve\u00f1en nos procesos bioqu\u00edmicos m\u00e1is elementais. En experimentos con ratas e ratos non se te\u00f1en detectado efectos t\u00f3xicos con doses de ata varios gramos por kg de animal.\nOs fosfatos forman unha parte importante das augas residuais. Poden ser eliminados con m\u00e9todos fisicoqu\u00edmicos precipit\u00e1ndoos con cloruro f\u00e9rrico (FeCl3) ou son retidos nas lamas que se separan e que m\u00e1is tarde poden ser reconvertidos en compostaxe para abonos org\u00e1nicos\nOs fosfatos na materia viva.\nNa materia viva o f\u00f3sforo aparece sempre en forma de i\u00f3n fosfato soluble (ortofosfato, PO43\u2212); a\u00ednda que tam\u00e9n se pode obter en reacci\u00f3ns inorg\u00e1nicas, nas ecuaci\u00f3ns bioqu\u00edmicas abr\u00e9viase Pi (\u00abfosfato inorg\u00e1nico\u00bb).\nAdemais do Pi, nas reacci\u00f3ns pode aparecer implicado o pirofosfato (P2O74\u2212), abreviado como PPi. Da hidr\u00f3lise do segundo obtense o primeiro. Esa hidr\u00f3lise \u00e9 moi exot\u00e9rmica, e na formaci\u00f3n da ponte entre \u00e1tomos de f\u00f3sforo \u00e9 endot\u00e9rmica, base\u00e1ndose nesta a funci\u00f3n dos transferidores biol\u00f3xicos de enerx\u00eda, principalmente o ATP.\nO fosfato forma parte dos nucle\u00f3tidos, os mon\u00f3meros nos que se basea a composici\u00f3n do ADN e os \u00e1cidos nucleicos. Tam\u00e9n hai fosfato na composici\u00f3n dalg\u00fans l\u00edpidos formadores de membranas, como os fosfoglic\u00e9ridos, onde a s\u00faa elevada constante de ionizaci\u00f3n contrib\u00fae \u00e1 carga el\u00e9ctrica da \u00abcabeza hidr\u00f3fila\u00bb.\nNalgunhas disciplinas tam\u00e9n se denomina como fonte de f\u00f3sforo org\u00e1nico ao producido por seres vivos.\nOs fosfatos org\u00e1nicos.\nOs fosfatos org\u00e1nicos son \u00e9steres do \u00e1cido fosf\u00f3rico, polo que se caracterizan por ser mol\u00e9culas m\u00e1is complexas que outros fosfatos. Sintet\u00edzanse por reacci\u00f3n de O=PCl3 cos alcois correspondentes en presenza dunha base. Moitos destes \u00e9steres son neurot\u00f3xicos e gardan unha estreita relaci\u00f3n cos gases nerviosos e alg\u00fans insecticidas. Por\u00e9n alg\u00fans empr\u00e9ganse para amolecer pl\u00e1sticos como o cloruro de polivinilo PVC.\nOs trifosfatos.\nOs trifosfatos 2-O3P-O-PO2--O-PO32- (sales do anhidruro formado por tres grupos de fosfato) empr\u00e9ganse nos deterxentes para abrandar a auga xa que enmascaran o calcio formando un complexo que evitan a s\u00faa precipitaci\u00f3n. Co tempo hidrolizan para dar ortofosfatos que contrib\u00faen \u00e1 eutrofizaci\u00f3n das augas superficiais. \u00c9 por isto que se intenta substitu\u00edr os trifosfatos por resinas org\u00e1nicas ou ceolitas que tam\u00e9n atrapan o calcio e non ti\u00f1en efectos prexudiciais.\nInfluencias no medio.\nA incorporaci\u00f3n nas formulaci\u00f3ns de deterxentes de uso dom\u00e9stico ten producido fen\u00f3menos de eutrofizaci\u00f3n nos ecosistemas acu\u00e1ticos continentais e costeiros."}
{"id": "103284", "revid": "47401", "url": "https://gl.wikipedia.org/wiki?curid=103284", "title": "Brea", "text": "Brea pode referirse a:\nAmais, como top\u00f3nimo Brea pode referirse a:"}
{"id": "103286", "revid": "98629", "url": "https://gl.wikipedia.org/wiki?curid=103286", "title": "Carl Michael Bellman", "text": "Carl Michael Bellman, nado en S\u00f6dermalm (Estocolmo) o 4 de febreiro de 1740 e finado o 11 de febreiro de 1795, foi un poeta sueco. Bellman \u00e9 unha figura central da canci\u00f3n tradicional sueca e a s\u00faa influencia \u00e9 moi importante na m\u00fasica sueca e na literatura escandinava en xeral.\nTraxectoria.\nCarl Michael Bellman foi fillo do avogado Johan Arendt Bellman (fillo), secretario do palacio real, e de Catharina Hermonia, filla do pastor luterano Michael Hermonius. Bellman comezou a escribir en 1757, as s\u00faas primeiras poes\u00edas ti\u00f1an car\u00e1cter relixioso. A partir de 1760 comezou a ser co\u00f1ecido polas s\u00faas canci\u00f3ns de pousada (\"dryckesvisor\") e parodias b\u00edblicas.\nEn 1770 comezou a traballar no que \u00eda ser \"Fredmans epistlar\", con problemas econ\u00f3micos constantes, a s\u00faa situaci\u00f3n mellorou despois do golpe de Gustavo III, quen se converteu no seu protector e posibilitou que mellorase a s\u00faa situaci\u00f3n econ\u00f3mica.\nObras.\nAs s\u00faas obras principais son \"Fredmans s\u00e5nger\" (1791) e \"Fredmans epistlar\" (1790), entre as d\u00faas incl\u00fae unhas 150 canci\u00f3ns, a maior\u00eda versan sobre o mundo das tabernas e pousadas. Un mestre do ritmo e da rima, cun marabilloso sentido na combinaci\u00f3n da letra e da m\u00fasica, que unhas veces coll\u00eda de pezas musicais contempor\u00e1neas e outras eran de creaci\u00f3n propia, anovando e arriquecendo a canci\u00f3n tradicional parodiando e renovando os estilos literarios contempor\u00e1neos. As letras, celebrando a embriaguez e o pracer sexual conx\u00fagase co amor, a morte e as cualidades do presente, reflicten a vida dos baixos fondos de Estocolmo do s\u00e9culo XVIII. Bellman contou co apoio do rei Gustavo III de Suecia, e a s\u00faa composici\u00f3n Gustafs sk\u00e5l, converteuse nun himno real informal."}
{"id": "103288", "revid": "56817", "url": "https://gl.wikipedia.org/wiki?curid=103288", "title": "Bellman", "text": "Bellman p\u00f3dese referir a:"}
{"id": "103291", "revid": "25871", "url": "https://gl.wikipedia.org/wiki?curid=103291", "title": "Gine Mazi Mou Paidi", "text": "\"Gine Mazi Mou Paidi\" \u00e9 unha canci\u00f3n escrita por Thanos Papanikolaou en 2006 para conseguir di\u00f1eiro para unha fundaci\u00f3n organizada por ANT1 TV. Moitos co\u00f1ecidos presentadores, actores e cantantes participaron para axudar a conseguir di\u00f1eiro para os nenos pobres e desfavorecidos de toda Grecia."}
{"id": "103292", "revid": "1822", "url": "https://gl.wikipedia.org/wiki?curid=103292", "title": "BOE", "text": ""}
{"id": "103293", "revid": "85894", "url": "https://gl.wikipedia.org/wiki?curid=103293", "title": "Iago Garc\u00eda", "text": "Iago Garc\u00eda P\u00e9rez, nado en Ferrol en 1979, \u00e9 un actor galego.\nTraxectoria.\nAos 18 anos marchou a Londres para reflexionar sobre o seu futuro, e durante a s\u00faa estancia na capital inglesa decidiu dedicarse \u00e1 interpretaci\u00f3n. Regresou a Madrid para ingresar na Real Escola de Arte Dram\u00e1tica, e al\u00ed traballou como camareiro, comercial e figurante no parque Warner Bros. En televisi\u00f3n participou en diversas campa\u00f1as publicitarias relacionadas coas elecci\u00f3ns as\u00ed como intervenci\u00f3ns en series como \"A\u00edda\", \"Sete vidas\" ou \"Memoria de Espa\u00f1a\", onde deu vida a Henrique II, o primeiro monarca da dinast\u00eda dos Trast\u00e1mara. Deuse a co\u00f1ecer ao gran p\u00fablico grazas ao seu traballo na serie de TVE, \"Amar en tiempos revueltos\", onde encarnou o papel de Ernesto Exp\u00f3sito, un home disposto a calquera cousa con tal de alcanzar os seus obxectivos."}
{"id": "103294", "revid": "1131", "url": "https://gl.wikipedia.org/wiki?curid=103294", "title": "R\u00edas de Galicia", "text": "As r\u00edas de Galicia son unha caracter\u00edstica xeomorfol\u00f3xica de Galicia, peculiar na costa atl\u00e1ntica. As r\u00edas son vales fluviais, de orixe tect\u00f3nico, abertos ao oc\u00e9ano e anegados por auga. Topograficamente v\u00e9nse como indentanci\u00f3ns do mar no que afl\u00faen r\u00edos. As r\u00edas galegas est\u00e1n tradicionalmente divididas en R\u00edas Altas e R\u00edas Baixas, segundo a s\u00faa posici\u00f3n respecto a Fisterra, que \u00e9 o punto m\u00e1is occidental de Galiza.\nAs r\u00edas galegas son ecosistemas de afloramento de augas ricas en nutrientes e, polo tanto, cunha alta importancia pesqueira. Iso d\u00e1 p\u00e9 a que as costas galega sexa unha das zonas pesqueiras m\u00e1is importantes do mundo. Asemade atraen multitude de turistas polas magn\u00edficas vistas e praias.\nDescrici\u00f3n.\nUsando Fisterra como o linde, as r\u00edas galegas ad\u00f3itanse catalogar como r\u00edas Altas ou r\u00edas Baixas.\nAs r\u00edas Altas son as r\u00edas da Costa da Morte, as do Golfo \u00c1rtabro e as Cant\u00e1bricas. As r\u00edas cant\u00e1bricas galegas est\u00e1n ao leste de Estaca de Bares e son a r\u00eda de Ribadeo, Foz, Viveiro, e a do Barqueiro. Incl\u00faese aqu\u00ed tam\u00e9n \u00e1s r\u00edas medias ou centrais, e que son a de Ortigueira, Cedeira, Ferrol, Ares e Betanzos, A Coru\u00f1a, Corme e Laxe e a de Camari\u00f1as. As r\u00edas de Ferrol, Ares-Betanzos e da Coru\u00f1a ou o Burgo son r\u00edas centrais interiores e denom\u00ednanse r\u00edas do Golfo \u00c1rtabro .\nAs R\u00edas Baixas est\u00e1n todas na fachada atl\u00e1ntica, por baixo de Fisterra, e son de maior tama\u00f1o. Enumeradas (de norte a sur) son as r\u00edas de Corcubi\u00f3n, Muros e Noia, Arousa, Pontevedra, Vigo e Baiona.\nA orixe e a xeolox\u00eda das r\u00edas galegas.\nA orixe das r\u00edas.\nA costa atl\u00e1ntica e cant\u00e1brica da pen\u00ednsula presentan unha morfolox\u00eda que nacer\u00eda coa rotura das placas tect\u00f3nicas \u00f3 comezo do Cenozoico e que dar\u00eda froito \u00e1 aparici\u00f3n das r\u00edas. Coa rotura de Panxea no Cenozoico aparece o Oc\u00e9ano Atl\u00e1ntico. Ese novo oc\u00e9ano xorde dunha tripla rotura do continente, que deu comezo \u00e1 separaci\u00f3n da placa Ib\u00e9rica, a Europea e a Norteamericana. As\u00ed, a finais do Mesozoico a costa peninsular atl\u00e1ntica e cant\u00e1brica quedaron definidas xeomorfoloxicamente como na actualidade. Esa fragmentaci\u00f3n fixo aparecer a costa ib\u00e9rica, que se modelou durante o Paleoceno na forma que hoxe a vemos. Durante o Paleoceno, esa nova costa fragmentada foi modelada pola acci\u00f3n fluvial de incisi\u00f3n, algo que ser\u00eda m\u00e1is marcado na cara atl\u00e1ntica da pen\u00ednsula que na cant\u00e1brica .\nDesde o momento da rotura das placas, a costa cant\u00e1brica peninsular e a atl\u00e1ntica evolucionaron de diferente xeito. A marxe cant\u00e1brica actuou como unha zona de choque ata o Eoceno. Pola contra, a zona atl\u00e1ntica foi, dende o primeiro momento de rotura de Panxea, unha rexi\u00f3n onde a costa se expandiu e contraeu de xeito pasivo continuo. As\u00ed, a litosfera arrefriouse progresivamente ao avanzar a veta de fractura atl\u00e1ntica. Iso permitiu a distensi\u00f3n desa parte da placa e o seu afundimento. Durante o Terciario, a parte oeste peninsular foise afundindo por acumulaci\u00f3n de sedimentos na s\u00faa plataforma continental. Iso provocou a aparici\u00f3n de bordos de placa pasivos no que se dar\u00edan ascensos isost\u00e1ticos de placa e unha acentuada erosi\u00f3n por fluxos fluviais. Esa erosi\u00f3n foi m\u00e1is acentuada na parte atl\u00e1ntica da pen\u00ednsula mentres que foi m\u00e1is suave na parte cant\u00e1brica. Este proceso de descensos de nivel de base do mar e a adaptaci\u00f3n da rede fluvial foi o que deu lugar \u00e1 aparici\u00f3n das r\u00edas .\nAs r\u00edas non chegaron a estar cubertas polo mar ata aproximadamente o Neoxeno. Est\u00edmase que durante o Plistoceno o mar estaba a varios quil\u00f3metros da actual li\u00f1a de costa. Durante o Plistoceno ese l\u00edmite variar\u00eda, aumentando e reduc\u00edndose, ata que chegou \u00e1 altura de costa de hoxe en d\u00eda. Durante o Paleozoico, polas oscilaci\u00f3ns glaciais e interglaciais, a erosi\u00f3n fluvial modelar\u00eda, e far\u00eda m\u00e1is acusada a morfolox\u00eda das zonas fluviais que acollen as r\u00edas.\nAs r\u00edas da costa oeste, as r\u00edas Baixas (Laxe, Camari\u00f1as, Muros, Arousa e Vigo), ser\u00edan as primeiras en aparecer. As r\u00edas altas (Ribadeo, Foz, Viveiro, Barqueiro e Ortigueira) ser\u00edan m\u00e1is recentes, do Neoxeno. En concordancia co anterior, as r\u00edas do Golfo \u00c1rtabro (Ferrol, Ares-Betanzos e o Burgo) ser\u00edan r\u00edas de transici\u00f3n que apareceron entre medias no tempo.\nLitolox\u00eda e morfolox\u00eda.\nAs r\u00edas p\u00f3dense clasificar en bloques segundo a orientaci\u00f3n da fachada da r\u00eda con respecto ao mar, xa que iso determina correctamente os principais elementos da s\u00faa oroxenia e do momento de alzamento xeol\u00f3xico de cada bloque. A clasificaci\u00f3n \u00e9 :\nAs orientaci\u00f3ns das r\u00edas son de NNE-SSO (R\u00eda de Arousa), NE-SO (R\u00edas Baixas), e NO-SE (R\u00eda de Corme e o Golfo \u00c1rtabro). As r\u00edas Baixas labr\u00e1ronse a favor das fracturas tect\u00f3nicas, os r\u00edos encaix\u00e1ronse nestas e erosionaron os vales fac\u00e9ndoas m\u00e1is anchas. Nestas r\u00edas o fondo da r\u00eda \u00e9 m\u00e1is profundo, pola intersecci\u00f3n de fracturas de placa no seu interior. As r\u00edas da Costa da Morte son m\u00e1is pequenas, danse sobre intersecci\u00f3ns de fracturas de placas e a s\u00faa forma quedou definida pola intersecci\u00f3n destas. As r\u00edas \u00c1rtabras est\u00e1n definidas pola s\u00faa litolox\u00eda: quedan cerradas dentro de granitos resistentes no bordo lateral e ancheadas pola facilidade de erosi\u00f3n do macizo interior .\nNas r\u00edas p\u00f3dense observar diferentes efectos de erosi\u00f3n remontante. Nos vales recentes, como \u00e9 o tramo final do Tambre, a erosi\u00f3n produciuse por un encaixamento sobre fondos hercinianos de vales antigos, e de a\u00ed a orixe dos saltos presentes nos perf\u00eds da r\u00eda. Noutros casos, foi unha erosi\u00f3n remontante sobre de recheos aluviais a que fixo que se formaran terrazas aluviais. Ese \u00e9 o caso do tramo inferior do r\u00edo Mi\u00f1o (e que non se adoita clasificar como r\u00eda).\nDin\u00e1mica hidrol\u00f3xica e fluxo de nutrientes.\nA costa noroeste da pen\u00ednsula \u00e9 o l\u00edmite superior do sistema de Afloramento do Atl\u00e1ntico Noroeste, que trae augas dende o sur de Dakar ata o norte da Pen\u00ednsula Ib\u00e9rica. A costa galega ten un r\u00e9xime de ventos estacionais que marca a entrada dalgunhas desas masas de auga no interior das r\u00edas. Durante a \u00e9poca seca, de marzo-abril a setembro-outubro, o vento sopra do sur cara ao norte e favorece a entrada dunha corrente leste da masa de Augas Centrais do Atl\u00e1ntico Norte (abreviado e en ingl\u00e9s, ENACW) no interior das r\u00edas. Pola contra, durante o per\u00edodo h\u00famido, de outubro a marzo, o vento sopra cara o norte e non favorece a entrada de correntes no interior das r\u00edas. As\u00ed, no momento de afloramento, que prevalece na primavera e ver\u00e1n, as augas entrantes na r\u00eda prove\u00f1en da ENACW; que son augas fr\u00edas, que se moven en profundidade e con altas concentraci\u00f3ns de nutrientes, como nitratos. Pola contra, no outono e inverno, a costa galega est\u00e1 dominada pola Corrente Ib\u00e9rica Polar (abreviado e en ingl\u00e9s, IPC), que \u00e9 de auga salgada, quente e exterior \u00e1 costa. Cando a ENACW domina na costa, que \u00e9 nos momentos de alta luz e de afloramento de primavera e ver\u00e1n, entran nutrientes nas r\u00edas e favor\u00e9cese o crecemento do fitoplancto; co cal, hai unha alta produci\u00f3n primaria dos ecosistemas das r\u00edas galegas. Pola contra, durante o inverno, a auga da IPC que entra nas r\u00edas aumenta a salinidade da auga e provoca a reduci\u00f3n da concentraci\u00f3n de nutrientes. Isto acent\u00faase pola entrada de correntes fluviais chegadas dos r\u00edos \nA din\u00e1mica de afloramento domina desde Fisterra ata o sur, as r\u00edas Baixas, e \u00e9 m\u00e1is frecuente e intensa durante a temporada de abril a setembro. Por\u00e9n, o afloramento nas r\u00edas centrais e do norte \u00e9 m\u00e1is descontinuo e menos intenso. De feito, mentres que nas r\u00edas Baixas esta entrada \u00e9 case continua, as r\u00edas da Costa \u00c1rtabra nunca te\u00f1en entradas de augas da ENACW no seu interior. Por iso, as r\u00edas Baixas son sistemas eutr\u00f3ficos, ou de produci\u00f3n primaria neta positiva; e as r\u00edas centrais e do norte son sistemas mesotr\u00f3ficos, ou de produtividade intermedia ."}
{"id": "103295", "revid": "5863", "url": "https://gl.wikipedia.org/wiki?curid=103295", "title": "Lola Beccaria", "text": "Mar\u00eda Dolores Beccaria Cig\u00fce\u00f1a, m\u00e1is co\u00f1ecida como Lola Beccaria, nada en Ferrol en 1963, \u00e9 unha escritora galega en lingua castel\u00e1.\nTraxectoria.\n\u00c9 doutora en filolox\u00eda hisp\u00e1nica e terapeuta Gestalt polo Centro de Terapia e Psicolox\u00eda de Madrid (CTP). Traballou na Real Academia Espa\u00f1ola como lexic\u00f3grafa e ling\u00fcista, e actualmente desempe\u00f1a o seu labor no departamento de consultas ling\u00fc\u00edsticas. Ademais, colabora como cr\u00edtica literaria no suplemento cultural ABCD do xornal ABC.\nDescubriu e editou unha comedia perdida de Lope de Vega, \"El otomano famoso\" (Editorial \u00c1ltera, 1996). Foi finalista do Premio Nadal no ano 2000 coa s\u00faa novela \"La Luna en Jorge\", e en febreiro de 2009 conseguiu o premio Azor\u00edn por \"El arte de perder\""}
{"id": "103296", "revid": "5863", "url": "https://gl.wikipedia.org/wiki?curid=103296", "title": "Jos\u00e9 Manuel Parada", "text": "Jos\u00e9 Manuel Parada Rodr\u00edguez, nado en Monforte de Lemos o 9 de decembro de 1953, \u00e9 un presentador de televisi\u00f3n galego.\nTraxectoria.\nSendo a\u00ednda neno trasl\u00e1dase coa s\u00faa familia a Ponferrada, na provincia de Le\u00f3n. Tras estudar Maxisterio e Xornalismo, comeza a traballar no mundo da radio, primeiro en Ourense e m\u00e1is tarde en Barcelona. Terminar\u00eda fichando pola Cadena COPE.\nEn 1989 incorp\u00f3rase a Radio Nacional de Espa\u00f1a onde presenta o espazo nocturno \"La radio de las s\u00e1banas blancas\" (1989-1994) e \"Parada en la 1\" (1994-1997).\nA s\u00faa carreira en televisi\u00f3n estivo sempre vinculada a Televisi\u00f3n Espa\u00f1ola. Debuta en 1988 no espazo musical \"Contigo\", presentado por Norma Duval.\nDespois vir\u00edan \"El salero\" (1990), \"Arco de triunfo\" (1991), con Isabel Gemio, \"Ay vida m\u00eda\" (1992-1993), con Mary Carmen y sus mu\u00f1ecos, \"Hale Bopp\" (1997), un programa de descubrimento de novos talentos, \"Curso del 99\" (1999) e \"Amigos en la noche\" (2001), con Isabel Pantoja.\nEn 1991 incorp\u00f3rase ao equipo que dirixe Mar\u00eda Teresa Campos en \"Pasa la vida\", o magazine diario en TVE. Cando en 1996 Campos e a maior parte dos seus colaboradores fichan por Telecinco, Parada decide permanecer na cadea p\u00fablica. O 10 de xullo de 1995 comezaron as emisi\u00f3ns do programa co que m\u00e1is \u00e9xito alcanzar\u00eda: \"Cine de barrio\", un espazo emitido a tarde dos s\u00e1bados no que se programaba unha pel\u00edcula espa\u00f1ola dos anos 60 ou 70, e charl\u00e1base cun ou varios dos seus int\u00e9rpretes, vellas glorias do cine nacional.\nFixo un pequeno papel en \"Hostal Royal Manzanares\", xunto a Lina Morgan, interpretando o papel de St\u00e9fano. En marzo de 1999 creou a s\u00faa propia produtora, Sil Producciones S.L., a trav\u00e9s da cal financia o seu propio programa e outros e que comeza a facturar a TVE importantes sumas de di\u00f1eiro.\nParada estivo \u00e1 fronte do programa ata finais de 2003. Ese ano, tras o esc\u00e1ndalo provocado pola emisi\u00f3n dun v\u00eddeo gravado para o programa no que, nun iate, a folcl\u00f3rica Marujita D\u00edaz mostrou un espido integral, TVE decide non renovar o seu contrato alegando o elevado custo da produtora e \u00e9 substitu\u00eddo pola actriz Carmen Sevilla. En 2007 volveu a televisi\u00f3n, colaborando como colaborador no programa de actualidade \"Est\u00e1 pasando\", que presentan Emilio Pineda e Luc\u00eda Ria\u00f1o en Telecinco.\nRecibiu o Premio Antena de Ouro (1999) polo seu labor \u00e1 fronte de \"Cine de barrio\"."}
{"id": "103297", "revid": "1131", "url": "https://gl.wikipedia.org/wiki?curid=103297", "title": "Secret Combination the Album", "text": "Secret Combination the Album \u00e9 o cuarto \u00e1lbum da popular cantante greco-estadounidense Kalomoira, lanzado o mercado en Grecia e Chipre o 26 de maio do ano 2008 baixo o selo Heaven Music. O \u00e1lbum cont\u00e9n 12 canci\u00f3ns compostas por Konstantinos Pantzis, Taos Vougiatzis e Sunny X.\nProdutores e colaboradores.\nKalomoira colaborou con moitos produtores populares e prestixiosos. Os escritores e compositores que participaron na produci\u00f3n do \u00e1lbum son Konstantinos Pantzis, Sunny X, Taos Vougiatzis, Poseidonas Giannopoulos, Eftihia Sideri, Marc Eastmont, Nektarios Tirakis e Master Tempo que remesturou a canci\u00f3n \"Secret Combination\".\nPromoci\u00f3n.\nKalomoira lanzou o seu cuarto \u00e1lbum de estudio despois de conseguir a terceira praza no Festival da Canci\u00f3n de Eurovisi\u00f3n 2008. Ti\u00f1a planeado comezar unha grande promoci\u00f3n do \u00e1lbum, pero o 2 de xu\u00f1o de 2008, cando Kalomoira supostamente \u00eda ser a invitada nun popular programa das ma\u00f1\u00e1s en Grecia, tivo que pospo\u00f1er a s\u00faa aparici\u00f3n debido a que tivo que voar a cidade de Nova York inmediatamente debido \u00f3 embarazo da s\u00faa irma. O 4 de xu\u00f1o de 2008, Rythmos FM ti\u00f1a preparada unha festa onde Kalomoira cantar\u00eda t\u00f3dalas s\u00faas novas canci\u00f3ns pero tam\u00e9n tivo que pospo\u00f1erse debido a que estaba fora do pa\u00eds."}
{"id": "103299", "revid": "22570", "url": "https://gl.wikipedia.org/wiki?curid=103299", "title": "Ove H\u00f8egh-Guldberg", "text": "Ove H\u00f8egh-Guldberg (1 de setembro de 1731 - 7 de febreiro de 1808), foi un home de estado e te\u00f3logo dinamarqu\u00e9s, primeiro ministro \"de facto\" (1772-1784).\nSeu pai era enterrador en Horsens (Xutlandia), coa axuda dun t\u00edo materno, que era pastor, conseguiu estudar teolox\u00eda, tras rematar en 1754 foi profesor na Academia de Sor\u00f8. En 1764 entrou \u00f3 servizo da ra\u00ed\u00f1a Xiana Mar\u00eda de Braunschweig-Wolfenb\u00fcttel como profesor do seu fillo, o pr\u00edncipe herdeiro Federico, para o que escribiu obras que lle servisen de libros de texto como \"Den naturlige religion som en indledning til den \u00e5benbarede\" (1765). En 1771 publicou \"Azan, eller den fra Gield udfriede Fyrste\", onde describe o seu modelo de Estado ideal, estritamente autoritario e conservador \u00e1 vez que humanista, o Estado deber\u00eda estar omnipresente na vida dos cidad\u00e1ns. Desde 1771 foi tam\u00e9n secretario do gabinete real, oposto \u00f3 goberno do home forte do pa\u00eds, o alem\u00e1n Johann Friedrich Struensee foi un dos l\u00edderes do golpe de estado que o depuxo en 1772, Guldberg converteuse no novo home forte do goberno, a\u00ednda que non creou un gabinete ministerial formal ata pouco antes da s\u00faa ca\u00edda e formalmente obstentou desde 1776 o t\u00edtulo de primeiro secretario. En 1777 foi ennobrecido como H\u00f8egh-Guldberg. O seu goberno caracterizouse pola paz e as boas condici\u00f3ns financeiras. Como estado neutrall, Dinamarca, gozou de importantes beneficios mercant\u00eds durante a Guerra de Independencia dos Estados Unidos e avanzouse na dinamarquizaci\u00f3n do Estado, en 1773 estableceuse o dinamarqu\u00e9s como a lingua do ex\u00e9rcito substitu\u00edndo \u00f3 alem\u00e1n e en 1776 promulgouse a lei de cidadan\u00eda, que exclu\u00eda os estranxeiros dos cargos p\u00fablicos da monarqu\u00eda. En 1777 redactou con Ludvig Harboe un libro de salmos para a Igrexa Luterana.\nEn abril de 1784 o pr\u00edncipe herdeiro Federico tomou o poder como rexente e forzou o cesamento de Guldberg. Permaneceu como prefecto ata 1802"}
{"id": "103300", "revid": "736", "url": "https://gl.wikipedia.org/wiki?curid=103300", "title": "R\u00edas galegas", "text": ""}
{"id": "103302", "revid": "43327", "url": "https://gl.wikipedia.org/wiki?curid=103302", "title": "Guldberg", "text": "Guldberg \u00e9 un apelido dinamarqu\u00e9s, l\u00e9vano entre outros:"}
{"id": "103305", "revid": "1131", "url": "https://gl.wikipedia.org/wiki?curid=103305", "title": "Secret Combination (sinxelo)", "text": "Secret Combination \u00e9 un sinxelo do cuarto \u00e1lbum da popular cantante greco-estadounidense Kalomoira, lanzado ao mercado en Grecia e Chipre o 6 de febreiro do ano 2008 baixo o selo Heaven Music. Coa canci\u00f3n deste single, a cantante obtivo a terceira praza na final do Festival de Eurovisi\u00f3n dese mesmo ano, rematando por detr\u00e1s de Rusia e Ucra\u00edna, a\u00ednda que comezou liderando a votaci\u00f3n. Dende o concurso, a canci\u00f3n converteuse nun \u00e9xito en Europa alcanzando a primeira posici\u00f3n en Grecia e Chipre, e entrando nos Top 40 en Turqu\u00eda, Irlanda, Lituania, Reino Unido e incluso Canad\u00e1.\nInformaci\u00f3n.\nFoi oficialmente lanzada os medios por ERT o 6 de febreiro de 2008. A canci\u00f3n foi a opci\u00f3n de Kalomoira para o concurso onde se elix\u00eda a representante de Grecia no Festival de Eurovisi\u00f3n 2008. Ela competiu con Chrispa e Kostas Martakis polo posto. A decisi\u00f3n final foi feita o 27 de febreiro de 2008 \u2013 Kalomoira ga\u00f1ou, e despois competiu na semifinal do festival o 20 de maio de 2008 representando a Grecia na final o 24 de maio en Belgrado, Serbia. A s\u00faa actuaci\u00f3n foi a 21 de 25. A s\u00faa canci\u00f3n e a de Kostas Martakis foron filtradas en internet o 3 de febreiro, tres d\u00edas antes do lanzamento oficial, a\u00ednda que as versi\u00f3ns filtradas eran pouco m\u00e1is que demos. A canci\u00f3n foi lanzada para a descarga dixital o 12 de febreiro de 2008 e en CD o 28 de marzo de 2008. Kalomoira comezou cos seus plans de gravar unha versi\u00f3n en grego de \"Secret Combination\" despois do concurso. Foi a canci\u00f3n con m\u00e1is \u00e9xito de Eurovisi\u00f3n 2008 en termos de descargas e en posici\u00f3n nas listas de vendas."}
{"id": "103310", "revid": "1836", "url": "https://gl.wikipedia.org/wiki?curid=103310", "title": "Partido Comunista de Francia", "text": ""}
{"id": "103312", "revid": "5863", "url": "https://gl.wikipedia.org/wiki?curid=103312", "title": "Refraneiro galego sobre o can", "text": "\"O home, de meni\u00f1o rei, de mozo, gal\u00e1n, de casado, burro, e de vello can\". "}
{"id": "103313", "revid": "47401", "url": "https://gl.wikipedia.org/wiki?curid=103313", "title": "Marco Bellocchio", "text": "Marco Bellocchio, nado o 9 de novembro de 1939 en Bobbio, \u00e9 un director de cinema italiano.\nBiograf\u00eda.\nXa de rapaz, na escola salesiana onde estudaba mostrou interese polo mundo do cinema. En 1959 desprazouse ata Londres para estudar cinematograf\u00eda. \u00d3s 26 anos dirixe en Bobbio o seu primeiro filme, \"I pugni in tasca\" (1965), no cal se nota o seu anticonformismo, o que tam\u00e9n sucede nos dous seguintes \"La Cina \u00e8 vicina\" (1967) e \"Il popolo calabrese ha rialzato la testa (Paola)\" (1969). Nese mesmo ano participou cun episodio no filme \"Amor e rabia\" (1969) xunto con Pasolini, Bertolucci, Lizzani e Godard.\nEn 1971 foi un dos sinatarios do manifesto de intelectuais contra o comisario Luigi Calabresi \u00f3 que acusaban da morte do anarquista Giuseppe Pinelli.\nNo filme \"Nel nome del padre\" (1972) con Laura Betti evocou a s\u00faa infancia en clave grotesca e nese ano tam\u00e9n dirixiu a Gian Maria Volont\u00e9 en \"Sbatti il mostro in prima pagina\" (1972). En \"Pianeta Venere\" (1974, dirixido por Elda Tattoli), Bellocchio actuou como actor. A s\u00faa seguinte pel\u00edcula \u00e9 unha dura acusaci\u00f3n contra os manicomios, \"Nessuno o tutti - Matti da slegare\" (1975) e realizou unha versi\u00f3n da novela de Anton Chekhov \"Il gabbiano\" (1977).\nEn 1978 co\u00f1ece o psiquiatra Massimo Fagioli, co que mantivo unha longa e frut\u00edfera relaci\u00f3n: Fagioli participou activamente na realizaci\u00f3n de catro filmes de Bellocchio (\"Il diavolo in corpo\", \"La visione del Sabba\", \"La condanna\" e \"Il sogno della farfalla\").\nLogo de \"Armonica a bocca\" (1979) e \"Vacanze in Val Trebbia\" (1980) dirixiu a Marcello Mastroianni en \"Enrico IV\" (1984), baseado nunha comedia de Luigi Pirandello, e de seguido \"Il diavolo in corpo\" (1986) baseada nun libro de Raymond Radiguet e \u00f3 ano seguinte roda \"La visione del Sabba\" (1987).\nNa s\u00faa produci\u00f3n dos anos noventa son de salientar \"La condanna\" (1990) e \"La balia\" (1999).\nEn 2002 dirixiu a Sergio Castellitto en \"L'ora di religione\", coa que recibe o Nastro d'Argento \u00f3 mellor director, \u00f3 ano seguinte evocou o secuestro de Aldo Moro en \"Buongiorno, notte\".\nEn 2006 foi candidato para a C\u00e1mara dos Deputados na lista da Rosa nel Pugno constitu\u00edda por radicais e socialistas, abandonando o seu hist\u00f3rico apoio \u00f3s comunistas.\nEse mesmo ano realizou o filme \"Il regista di matrimoni\" (2006), novamente con Castellitto.\nEn Bobbio dirixe o Laboratorio \"Farecinema\" e o Festival cinematogr\u00e1fico \"Bobbio film festival\".\nEn 2008 dirixiu \"Vincere\", un filme que d\u00e1 conta da atormentada vida de Ida Dalser, amante de Benito Mussolini e nai do seu fillo Benito Albino."}
{"id": "103316", "revid": "89787", "url": "https://gl.wikipedia.org/wiki?curid=103316", "title": "Eduardo Gonz\u00e1lez Vali\u00f1o", "text": "Eduardo Gonz\u00e1lez Vali\u00f1o, m\u00e1is co\u00f1ecido como Chacho, nado na Coru\u00f1a o 14 de abril de 1911 e finado na mesma cidade o 21 de outubro de 1979, foi un futbolista e adestrador de f\u00fatbol galego. Xogaba de centrocampista e foi internacional coa selecci\u00f3n espa\u00f1ola.\nTraxectoria.\nIniciouse como futbolista en 1927 no Deportivo da Coru\u00f1a, na Segunda Divisi\u00f3n. Xogou no club ata o ano 1934 (obtendo como mellor posici\u00f3n un cuarto posto en 1932), cando fichou por d\u00faas tempadas polo Atl\u00e9tico de Madrid, que acababa de subir a Primeira Divisi\u00f3n. Con este equipo quedou en s\u00e9tima e und\u00e9cima posici\u00f3n. En 1936, e coincidindo co inicio da guerra civil espa\u00f1ola, volveu ao Deportivo, onde exerceu como xogador-adestrador primeiro, e logo s\u00f3 como xogador, e co que conseguiu o ascenso a Primeira no ano 1941, e un cuarto posto o ano seguinte, na primeira tempada deste equipo na m\u00e1xima categor\u00eda. Na tempada 1941-1942 fixo de novo de xogador-adestrador, e 1944 deixou o club. \nNon xogou en ning\u00fan equipo por un tempo pero seguiu adestrando, e en 1945 fichou polo Deportivo Xuvenil para axudalo a ascender \u00e1 Terceira Divisi\u00f3n. Pouco despois volveu ao Deportivo, co que disputou a parte final da tempada 1945/46 e tras o remate desta retornou ao Xuvenil para xogar a Copa Galicia. Retirouse definitivamente ese ano, 1946. Volveu ao banqui\u00f1o coru\u00f1\u00e9s na tempada 1951\u201352.\nEst\u00e1 considerado un dos mellores xogadores da historia do Deportivo e en 1988 inaugurouse unha escultura dedicada a el xunto ao estadio de Riazor.\nFaleceu na Coru\u00f1a o 21 de outubro de 1979.\nSelecci\u00f3n nacional.\nChacho foi internacional coa selecci\u00f3n espa\u00f1ola en tres ocasi\u00f3ns, logrando 7 tantos. Participou no Mundial de Italia de 1934. Ten o r\u00e9cord de maior n\u00famero de goles marcados nun partido coa selecci\u00f3n espa\u00f1ola, cos seis goles que anotou fronte a Bulgaria nun partido amig\u00e1bel en 1933, no seu debut.\nFamilia.\nEra fillo de Carlos Gonz\u00e1lez e Irene Vali\u00f1o P\u00e9rez, irm\u00e1n entre outros de Baldomero Gonz\u00e1lez Vali\u00f1o, \"Mero\", tam\u00e9n futbolista e m\u00e1is tarde presidente do Sporting Ciudad, e cu\u00f1ado de Eduardo Viso, futbolista e adestrador.\nFoi pai dos tam\u00e9n futbolistas Antonio e Jaime Gonz\u00e1lez Meil\u00e1n, alcumados \"Chacho II\" e\" Chacho III\" respectivamente."}
{"id": "103318", "revid": "22570", "url": "https://gl.wikipedia.org/wiki?curid=103318", "title": "O Basante, Magalofes, Fene", "text": "O Basante \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 8 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 15 habitantes."}
{"id": "103319", "revid": "22570", "url": "https://gl.wikipedia.org/wiki?curid=103319", "title": "O Botarigo, Magalofes, Fene", "text": "O Botarigo \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 5 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "103320", "revid": "85894", "url": "https://gl.wikipedia.org/wiki?curid=103320", "title": "O Feal, Magalofes, Fene", "text": "O Feal \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 52 habitantes no ano 2007 segundo datos do Instituto Galego de Estat\u00edstica dos cales eran 21 homes e 31 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 53 habitantes."}
{"id": "103321", "revid": "85894", "url": "https://gl.wikipedia.org/wiki?curid=103321", "title": "O Pedr\u00f3n, Magalofes, Fene", "text": "O Pedr\u00f3n \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 35 habitantes no ano 2007 segundo datos do Instituto Galego de Estat\u00edstica dos cales eran 13 homes e 22 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 38 habitantes."}
{"id": "103322", "revid": "85894", "url": "https://gl.wikipedia.org/wiki?curid=103322", "title": "A Fontenova, Magalofes, Fene", "text": "A Fontenova \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 31 habitantes no ano 2007 segundo datos do Instituto Galego de Estat\u00edstica dos cales eran 17 homes e 14 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 33 habitantes."}
{"id": "103323", "revid": "85894", "url": "https://gl.wikipedia.org/wiki?curid=103323", "title": "A Torre, Magalofes, Fene", "text": "A Torre \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 116 habitantes no ano 2007 segundo datos do Instituto Galego de Estat\u00edstica dos cales eran 52 homes e 64 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 128 habitantes."}
{"id": "103324", "revid": "85894", "url": "https://gl.wikipedia.org/wiki?curid=103324", "title": "A Xunqueira, Magalofes, Fene", "text": "A Xunqueira \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 33 habitantes no ano 2007 segundo datos do Instituto Galego de Estat\u00edstica dos cales eran 16 homes e 17 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 39 habitantes."}
{"id": "103325", "revid": "2338", "url": "https://gl.wikipedia.org/wiki?curid=103325", "title": "As Picas, Magalofes, Fene", "text": "As Picas \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "103326", "revid": "22570", "url": "https://gl.wikipedia.org/wiki?curid=103326", "title": "Os Cadav\u00e1s, Magalofes, Fene", "text": "Os Cadav\u00e1s \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 37 habitantes no ano 2007 segundo datos do Instituto Galego de Estat\u00edstica dos cales eran 21 homes e 16 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 41 habitantes."}
{"id": "103327", "revid": "98629", "url": "https://gl.wikipedia.org/wiki?curid=103327", "title": "Tommy Dorsey", "text": "Tommy Dorsey, nado o 10 de novembro de 1905 e finado o 26 de novembro de 1956, foi un m\u00fasico de jazz, compositor, trombonista, trompetista e l\u00edder de banda durante a era das Big Band. Era o irm\u00e1n m\u00e1is novo de Jimmy Dorsey. O seu lirismo \u00e1 hora de tocar o tromb\u00f3n converteuno nun dos sons de cabeceira da s\u00faa banda e da era do Swing.\nTraxectoria.\nThomas Francis Dorsey, Jr. naceu en Shenandoah, Pensilvania, con s\u00f3 16 anos comezou a tocar en Allentown, Pensilvania na banda de Russ Morgan \"The Scranton Sirens\". Tommy e o seu irm\u00e1n Jimmy traballaron en diversas bandas, inclu\u00eddas as de Rudy Vallee, Vincent Lopez, e especialmente na de Paul Whiteman, antes de formar a s\u00faa propia, a\" Dorsey Brothers Orchestra\" en 1934. Glenn Miller foi un dos membros da \"Dorsey Brothers Orchestra\" en 1934 e 1935, compo\u00f1endo para ela \"Annie's Cousin Fanny\" e \"Dese Dem Dose\". En 1935 logo dunha disputa musical os dous irm\u00e1ns deciden separarse, era o momento no que a banda estaba tendo un grande \u00e9xito con \"Every Little Moment.\"\nBanda de seu.\nA primeira banda de Tommy Dorsey formouna con doce m\u00fasicos da banda de Joe Haymes, asinou contrato con. The new band hit from almost the moment it signed with RCA Victor e de seguida tivo o seu primeiro \u00e9xito \"On Treasure Island\". A orquestra de Tommy meteu 137 temas na lista Billboard, entre eles \"I'm Getting Sentimental Over You\", \"Marie\", \"The Big Apple\", \"Music, Maestro, Please\", \"I'll Never Smile Again\", \"This Love of Mine\", \"On the Sunny Side of the Street\", \"T.D.'s Boogie Woogie\", \"Well, Git 'It\", \"Opus One\", \"Manhattan Serenade\", e \"There Are Such Things\"..\nA banda contou con grandes instrumentistas de jazz, como os trompetistas Bunny Berigan, Ziggy Elman, George Seaberg, Doc Severinsen e Charlie Shavers, os pianistas Milt Raskin, Jess Stacy, o trompetista e compositor Sy Oliver, os clarinetistas Buddy DeFranco, Johnny Mince e Peanuts Hucko, os bater\u00edas Buddy Rich, Louie Bellson, Gene Krupa e Dave Tough e vocalistas como Jack Leonard, Edythe Wright, Jo Stafford, Dick Haymes, Connie Haines e Frank Sinatra, quen conseguiu o seu primeiro grande \u00e9xito coa orquestra de Dorsey.\nA orquestra de Dorsey desf\u00edxose despois en 1946 por problemas econ\u00f3micos pero o \u00e9xito dun \u00e1lbum de \u00e9xitos (\"All-Time Hits\") fixo posible que Dorsey a reorganizase a comezos de 1947.\nEn 1947 realizouse un filme sobre os irm\u00e1ns Dorsey, \"The Fabulous Dorseys\" dirixido por Alfred E. Green. Os irm\u00e1ns finalmente reconcili\u00e1ronse e en 1953 \u00f3 se desfacer a banda de Jimmy este entrou na de Tommy, \"Dorsey Brothers Orchestra\". Contaron co seu propio programa de televisi\u00f3n, \"Stage Show\", entre 1954 e 1956, no cal se deu a co\u00f1ecer Elvis Presley.\nCompositor.\nTommy Dorsey compuxo moitas das canci\u00f3ns populares da era do Swing, \"Chris and His Gang\" en 1938 coescritas con Fletcher e Horace Henderson. \"To You\" e \"This is No Dream\", coescritas con Benny Davis e Ted Shapiro en 1939; \"You Taught Me To Love Again\" en 1939, con m\u00fasica de Tommy Dorsey e Henri Woode e letra de Charles Carpenter, gravado por Gene Krupa e Sarah Vaughan; \"In the Middle of a Dream\" en 1939 con Al Stillman e Einar Aaron Swan, gravado por Glenn Miller e Red Norvo; \"Three Moods\"; \"Night in Sudan\" (1939); \"The Morning After\" en 1937 con Moe Jaffe e Clay Boland, tam\u00e9n gravado por Red Norvo; \"Peckin' with the Penguins\", coescrito con Deane Kincaide para a curtametraxe de 1938 \"Porky's Spring Planting\"; \"You Can't Cheat a Cheater\" con Frank Signorelli e Phil Napoleon. \"Nip and Tuck\" con Fred Norman en 1946.\nFilmograf\u00eda.\nTommy Dorsey (e membros da s\u00faa orquestra) apareceu nos seguintes filmes:"}
{"id": "103330", "revid": "98629", "url": "https://gl.wikipedia.org/wiki?curid=103330", "title": "Maurice Bellonte", "text": "Maurice Bellonte, nado o 25 de outubro de 1896 en M\u00e9ru (Oise) e morto en Par\u00eds o 14 de xaneiro de 1984, foi un aviador franc\u00e9s. Xunto con Dieudonn\u00e9 Costes realizou en 1930 nun Breguet XIX o primeiro voo sen escalas de Par\u00eds a Nova York.\nNado dun pai enxe\u00f1eiro, Bellonte interesouse desde moi novo pola t\u00e9cnica. Participou na primeira guerra mundial na aviaci\u00f3n mais sen pilotar. Foi mec\u00e1nico e navegador nas primeiras li\u00f1as a\u00e9reas despois da gran guerra. En 1923 co\u00f1ece \u00f3 piloto Dieudonn\u00e9 Costes e formaron equipo en numerosos voos. Realizaron unha primeira tentativa de voo sen escalas Par\u00eds-Nova York en 1929 que non tivo \u00e9xito xa que logo de 17 horas tiveron que volver polo mal tempo, pero bateron o r\u00e9cord de distancia cun voo Par\u00eds-Qiqihar, no nordeste da (China), de 7925\u00a0km. Este voo dem\u00f3stralles que o Breguet XIX con motor Hispano-Su\u00edza 650 CV pod\u00eda atravesar o Atl\u00e1ntico norte con ventos contrarios leste-oeste.\nO primeiro voo Par\u00eds-Nova York realizouse finalmente entre o 1 e o 2 de setembro de 1930, despois de 37h 14min.\nCovidado por Air France en 1977, Maurice Bellonte voou no Concorde no primeiro voo comercial supers\u00f3nico Par\u00eds-Nova York, en 3h 30min. Ese ano publicou o libro \"Le premier Paris-New York\"."}
{"id": "103332", "revid": "43327", "url": "https://gl.wikipedia.org/wiki?curid=103332", "title": "Dorsey", "text": "Dorsey \u00e9 un apelido de orixe irlandesa (O' Dorchaidhe) amplamente espallado, l\u00e9vano entre outros:"}
{"id": "103336", "revid": "1987", "url": "https://gl.wikipedia.org/wiki?curid=103336", "title": "Gimp", "text": ""}
{"id": "103341", "revid": "12452", "url": "https://gl.wikipedia.org/wiki?curid=103341", "title": "Tp de Ouro", "text": ""}
{"id": "103342", "revid": "85894", "url": "https://gl.wikipedia.org/wiki?curid=103342", "title": "O Casal, Magalofes, Fene", "text": "O Casal \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 8 habitantes."}
{"id": "103343", "revid": "85894", "url": "https://gl.wikipedia.org/wiki?curid=103343", "title": "O Redondo, Magalofes, Fene", "text": "O Redondo \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 26 habitantes no ano 2007 segundo datos do Instituto Galego de Estat\u00edstica dos cales eran 10 homes e 16 mulleres, o que sup\u00f3n un aumento con relaci\u00f3n ao ano 2000 cando ti\u00f1a 24 habitantes."}
{"id": "103344", "revid": "85894", "url": "https://gl.wikipedia.org/wiki?curid=103344", "title": "Punxeiro, Magalofes, Fene", "text": "Punxeiro \u00e9 un lugar da parroquia de Magalofes no concello coru\u00f1\u00e9s de Fene na comarca de Ferrol. Ti\u00f1a 1 habitante no ano 2007 segundo datos do Instituto Galego de Estat\u00edstica que era 1 home, o que non sup\u00f3n un aumento con relaci\u00f3n ao ano 2000 cando ti\u00f1a s\u00f3 ese habitante."}
{"id": "103345", "revid": "1131", "url": "https://gl.wikipedia.org/wiki?curid=103345", "title": "Feal", "text": "O top\u00f3nimo galego Feal pode referirse a:"}
{"id": "103347", "revid": "1131", "url": "https://gl.wikipedia.org/wiki?curid=103347", "title": "Pedr\u00f3n", "text": "O top\u00f3nimo galego Pedr\u00f3n pode referirse a:"}
{"id": "103350", "revid": "23204", "url": "https://gl.wikipedia.org/wiki?curid=103350", "title": "Saint-Brieuc", "text": "Saint-Brieuc \u00e9 unha comuna francesa situada no departamento de C\u00f4tes-d'Armor, na rexi\u00f3n da Breta\u00f1a. \u00c9 a capital (\"pr\u00e9fecture\") do departamento En 1999 ti\u00f1a 46 087 habitantes."}
{"id": "103351", "revid": "89787", "url": "https://gl.wikipedia.org/wiki?curid=103351", "title": "Club Lemos", "text": "O Club Lemos \u00e9 un club de f\u00fatbol galego, da cidade de Monforte de Lemos, na provincia de Lugo. Fundado en 1924, \u00e9 o quinto equipo de f\u00fatbol m\u00e1is antigo de Galicia, despois de Deportivo da Coru\u00f1a (1906), o R\u00e1pido de Bouzas (1917), o Racing de Ferrol (1919) e o Celta de Vigo (1923). \nDisputou 51 tempadas na Terceira Divisi\u00f3n Espa\u00f1ola, sendo o primeiro equipo galego en acadar esa cifra e o segundo con m\u00e1is participaci\u00f3ns na categor\u00eda. Actualmente xoga no grupo norte da Preferente Galicia.\nHistoria.\nFundaci\u00f3n e primeiros anos.\nO equipo fundouse o 19 de abril de 1924 en Monforte de Lemos nunha asemblea celebrada no teatro Principal, froito da fusi\u00f3n entre o Atl\u00e9tic Club e o Monforte FC, levada a cabo de mutuo acordo. Devandita asemblea foi dirixida por Xos\u00e9 Ib\u00e1\u00f1ez Fern\u00e1ndez, \u00faltimo presidente do Atl\u00e9tic Club, que exerceu de presidente en funci\u00f3ns, e con Francisco \u00c1lvarez Gonz\u00e1lez como secretario. Nac\u00eda as\u00ed a \"Sociedad Deportiva y de Cultura F\u00edsica Lemos Club\", que tivo como primeiro presidente a Ram\u00f3n Taboada Z\u00fa\u00f1iga. O equipo contou tam\u00e9n cun campo novo, o Stadium Lemos, situado na estrada de Ourense, que substitu\u00edu os antigos campos das Lamas e A Compa\u00f1\u00eda.\nEn 1934 conseguiu o ascenso \u00e1 Serie A logo de finalizar na primeira posici\u00f3n ao final da liga, con todo, posteriormente a Federaci\u00f3n Galega de F\u00fatbol sancionou ao club monfortino por ali\u00f1ar a un xogador cuxa situaci\u00f3n non estaba legalizada durante un partido fronte o Ferrol F.C., polo que foi finalmente o equipo departamental o que se alzou co t\u00edtulo da Serie B, mentres que o Lemos conseguiu o ascenso de categor\u00eda. Na tempada 1934-35 participou por primeira vez na Serie A do Campionato de Galicia, no que finalizou na segunda posici\u00f3n con 13 puntos e un rexistro de seis vitorias, un empate e tres derrotas, tan s\u00f3 por detr\u00e1s do Uni\u00f3n Sporting Club de Lavadores, equipo contra o que caeu na derradeira xornada do campionato por dous goles a cero. \nNa tempada seguinte, con todo, alzouse co t\u00edtulo logo de superar no partido decisivo ao Club Coru\u00f1a por cinco goles a dous, finalizando deste xeito a liga con 14 puntos, un m\u00e1is que os coru\u00f1eses, e un rexistro de seis vitorias, dous empates e d\u00faas derrotas. Deste xeito o Lemos clasificouse para disputar a primeira rolda da Copa de Espa\u00f1a ese mesmo ano fronte ao Deportivo da Coru\u00f1a, o Uni\u00f3n Sporting Club e o Real Stadium Club Avilesino (este \u00faltimo ficou descualificado), onde finalizou na segunda posici\u00f3n do seu grupo e polo tanto non conseguiu clasificarse para a segunda rolda.\nConsolidaci\u00f3n en Terceira.\nXogou 51 tempadas na Terceira divisi\u00f3n espa\u00f1ola na s\u00faa historia, a maior parte delas case seguidas, entre as tempadas 1943-44 e 1991-92, descendendo nos anos 1948, 1958, 1969, 1976 e 1986, e ascendendo en 1949, 1959, 1970, 1980 e 1987.\nTras o descenso da tempada 1991-92 volveu ascender na tempada 1996-97. Na tempada 2001-02, con Francis como adestrador, xogou a promoci\u00f3n de ascenso a Segunda Divisi\u00f3n B sen \u00e9xito, descendendo novamente na tempada 2002-03 e ascendendo na 2005-06. Na tempada 2007-08, tras quedar 20\u00ba, descendeu \u00e1 Preferente Norte.\n\u00daltimos anos.\nNa tempada 2010-11 o equipo descendeu a Primeira Auton\u00f3mica por primeira vez na s\u00faa historia. Despois dunha boa traxectoria durante toda a tempada, o equipo conseguiu o ascenso \u00e1 Preferente no 2012 a seis xornadas do final. Por\u00e9n, volveu descender dous anos despois, ficando outra vez un s\u00f3 ano na categor\u00eda Auton\u00f3mica, xa que acadou o ascenso \u00e1 Preferente no 2015. Neste vaiv\u00e9n de ascensos e descensos da segunda d\u00e9cada do s\u00e9culo, no 2017 non conseguiu manter a categor\u00eda, caendo novamente \u00e1 Preferente.\nEstadio.\nO equipo xoga os seus partidos como local no Campo Municipal da Pinguela, inaugurado en 1999. Ten capacidade para 1.100 espectadores nunha \u00fanica bancada cuberta e \u00e9 de herba natural. Arredor do terreo de xogo disp\u00f3n de pista de atletismo e tam\u00e9n de zonas de lanzamento e salto.\nAntes da s\u00faa inauguraci\u00f3n xogaba no campo de f\u00fatbol Lu\u00eds Bodegas, no que actualmente realiza os adestramentos e onde xoga o seu equipo filial. Foi remodelado entre 2007 e 2009 e \u00e9 de c\u00e9spede artificial.\nDatos do club.\nF\u00fatbol base.\nAta 2012 o Lemos tivo equipos de f\u00fatbol base. Ese ano, ante a delicada situaci\u00f3n econ\u00f3mica do club, varios pais de xogadores da canteira decidiron crear un novo club dedicado exclusivamente ao f\u00fatbol base, o Club de F\u00fatbol Monforte. Ten convenios de colaboraci\u00f3n co Lemos, igual que o Club Polideportivo Calasancio, o outro equipo de f\u00fatbol base da cidade."}
{"id": "103352", "revid": "27155", "url": "https://gl.wikipedia.org/wiki?curid=103352", "title": "Hormona", "text": "As hormonas (do grego \u1f41\u03c1\u03bc\u03ae - \"\u00edmpeto, est\u00edmulo\") son substancias qu\u00edmicas liberadas por gl\u00e1ndulas, \u00f3rganos ou por c\u00e9lulas epiteliais ou intersticiais, que afectan ao metabolismo doutras c\u00e9lulas noutras partes do corpo. S\u00f3 se precisa unha pequena cantidade de hormona para modificar o metabolismo doutra c\u00e9lula. Tr\u00e1tase basicamente dun mensaxeiro qu\u00edmico que leva un sinal dunha c\u00e9lula a outra.\nTodos os organismos multicelulares producen hormonas. As hormonas vexetais denom\u00ednanse fitohormonas, entre as que est\u00e1n as auxinas, \u00e1cido absc\u00edsico, citoquinina, xiberelina e o etileno. As hormonas nos animais son xeralmente transportadas polo sangue, pero tam\u00e9n poden selo polos espazos intercelulares. O funcionamento hormonal m\u00e1is complexo d\u00e1se nos vertebrados, pero os invertebrados tam\u00e9n te\u00f1en hormonas, por exemplo a hormona esteroide ecdisona, que interv\u00e9n na muda dos insectos.\nAs c\u00e9lulas responden a unha hormona cando expresan un receptor espec\u00edfico para esa hormona. A hormona \u00fanese \u00e1 prote\u00edna receptora, o que resulta na activaci\u00f3n dun mecanismo de transduci\u00f3n de sinais que, en \u00faltima instancia leva a unha resposta celular espec\u00edfica. Os tecidos que non te\u00f1en receptores para unha determinada hormona non se ver\u00e1n afectados por ela.\nAs hormonas end\u00f3crinas son mol\u00e9culas segregadas (liberadas) directamente no torrente sangu\u00edneo, xeralmente en capilares. Circulando polo sangue poden chegar a partes do corpo moi afastadas de onde foron segregadas. As hormonas que se segregan e funcionan de forma par\u00e1crina, difunden polos espazos intersticiais entre as c\u00e9lulas e chegan a tecidos diana que est\u00e1n pr\u00f3ximos. As hormonas hidrosolubles, como as catecolaminas e as hormonas proteicas, son transportadas polo sistema circulatorio disoltas directamente no plasma. Outras, como as esteroides e as do tiroide, son liposolubles e para a s\u00faa distribuci\u00f3n deben unirse a unha glicoprote\u00edna transportadora do plasma sangu\u00edneo (un exemplo \u00e9 a TBG que se une \u00e1 tiroxina) formando complexos prote\u00edna-ligando. Algunhas hormonas son completamente activas cando se liberan no torrente circulatorio (como a insulina ou a hormona do crecemento), mentres que outras son prohormonas que deben ser activadas en c\u00e9lulas espec\u00edficas por medio dunha serie de pasos de activaci\u00f3n que adoitan estar moi regulados. \nDiversos compostos qu\u00edmicos ex\u00f3xenos, tanto naturais coma sint\u00e9ticos, te\u00f1en efectos similares aos das hormonas nos seres humanos e outros seres vivos. A s\u00faa interferencia coa s\u00edntese, secreci\u00f3n, transporte, uni\u00f3n, acci\u00f3n, ou eliminaci\u00f3n de hormonas naturais no corpo poden cambiar a homeostase, reproduci\u00f3n, desenvolvemento, ou comportamento, do mesmo modo que o far\u00edan as hormonas producidas endoxenamente.\nAs hormonas como mol\u00e9culas de sinalizaci\u00f3n.\nA funci\u00f3n hormonal implica os seguintes aspectos:\nAs c\u00e9lulas produtoras de hormonas son normalmente tipos de c\u00e9lulas especializados, situadas nunha determinada gl\u00e1ndula end\u00f3crina, como a gl\u00e1ndula tiroide, ovarios, e test\u00edculos. As hormonas saen da c\u00e9lula produtora por exocitose ou por outros mecanisos de transporte de membrana. O modelo xer\u00e1rquico da produci\u00f3n hormonal \u00e9 unha simplificaci\u00f3n do proceso de sinalizaci\u00f3n hormonal, que \u00e9 moi complexo. As c\u00e9lulas que reciben o sinal dunha determinada hormona poden ser de varios tipos e estar situados en diferentes tecidos, como ocorre coa insulina, que desencadea diversos efectos fisiol\u00f3xicos sist\u00e9micos actuando en varios tecidos. Diferentes tecidos responden de diferente maneira ao sinal enviado por unha mesma hormona, o que fai que a sinalizaci\u00f3n end\u00f3crina sexa complicada e elaborada.\nInteracci\u00f3ns con receptores.\nA maior\u00eda das hormonas inician a resposta celular ao combin\u00e1rense primeiro con receptores proteicos espec\u00edficos asociados \u00e1 membrana ou intracelulares. Unha c\u00e9lula pode ter varios receptores diferentes que reco\u00f1ezan a mesma hormona e activen diferentes v\u00edas de transduci\u00f3n de sinais, ou unha c\u00e9lula pode ter diferentes receptores que reco\u00f1ezan distintas hormonas que activan a mesma v\u00eda bioqu\u00edmica.\nPara moitas hormonas, entre as que est\u00e1n a maior\u00eda das hormonas proteicas, o receptor est\u00e1 asociado e integrado na membrana plasm\u00e1tica na superficie da c\u00e9lula, xa que polo seu tama\u00f1o non poden penetrar na c\u00e9lula. A interacci\u00f3n da hormona co receptor desencadea unha cascada de efectos secundarios dentro docitoplasma da c\u00e9lula, o que xeralmente implica a fosforilaci\u00f3n ou desfosforilaci\u00f3n doutras prote\u00ednas citoplasm\u00e1ticas, cambios na permeabilidade de canais i\u00f3nicos, ou o incremento da concentraci\u00f3n de mol\u00e9culas intracelulares que poden actuar como segundos mensaxeiros (por exemplo, o AMP c\u00edclico). Algunhas hormonas proteicas tam\u00e9n interaccionan con receptores intracelulares localizados no citoplasma ou no n\u00facleo celular por un mecanismo intr\u00e1crino (a hormona prod\u00facese e act\u00faa dentro da c\u00e9lula).\nOutras hormonas te\u00f1en pequeno tama\u00f1o e unha natureza qu\u00edmica liposoluble que lles permite atravesar doadamente a membrana e penetrar na c\u00e9lula, como as hormonas esteroides ou as hormonas tiroides, as cales te\u00f1en receptores intracelulares no citoplasma da c\u00e9lula diana. A combinaci\u00f3n da hormona co complexo proteico receptor m\u00f3vese despois polo citoplasma ata chegar ao n\u00facleo, onde se une a secuencias de ADN espec\u00edficas da cromatina, amplificando ou suprimindo a expresi\u00f3n de certos xenes, o que afecta \u00e1 s\u00edntese de determinadas prote\u00ednas. Por\u00e9n, non todos os receptores esteroides te\u00f1en unha localizaci\u00f3n intracelular, xa que hai alg\u00fans asociados \u00e1 membrana plasm\u00e1tica.\nUnha importante consideraci\u00f3n, que determina o nivel ao cal se activan as v\u00edas de transduci\u00f3n de sinais celulares en resposta a un sinal hormonal, \u00e9 a concentraci\u00f3n efectiva de complexos hormona-receptor que se forman. As concentraci\u00f3ns dos complexos hormona-receptor est\u00e1n determinados por tres factores:\nA cantidade de mol\u00e9culas de hormona dispo\u00f1ible para a formaci\u00f3n do complexo \u00e9 xeralmente o factor principal que determina a que nivel se activa a v\u00eda de transduci\u00f3n de sinais; o n\u00famero de mol\u00e9culas de hormona dispo\u00f1ible est\u00e1 determinado pola concentraci\u00f3n de hormona circulante, a cal \u00e1 s\u00faa vez est\u00e1 influenciada polo nivel e proporci\u00f3n no que \u00e9 segregada polas c\u00e9lulas biosint\u00e9ticas. O n\u00famero de receptores na superficie celular da c\u00e9lula receptora pode tam\u00e9n variarse, igual que a afinidade entre a hormona e o receptor.\nFisiolox\u00eda das hormonas.\nA maior\u00eda das c\u00e9lulas poden producir mol\u00e9culas que act\u00faan como mol\u00e9culas de sinalizaci\u00f3n para outras c\u00e9lulas, alterando o seu crecemento, funci\u00f3n ou metabolismo. Estas mol\u00e9culas de sinalizaci\u00f3n poden ser citocinas, neurotransmisores, hormonas e outras. As hormonas cl\u00e1sicas producidas por c\u00e9lulas das gl\u00e1ndulas end\u00f3crinas das que falamos ata agora neste artigo son un destes produtos celulares, que est\u00e1n especializadas en servir como reguladores a nivel global do organismo. Por\u00e9n, poden tam\u00e9n exercer os seus efectos s\u00f3 no tecido no cal foron orixinalmente producidas.\nO grao da bios\u00edntese e secreci\u00f3n hormonal \u00e9 xeralmente regulado por un mecanismo de control de retroalimentaci\u00f3n negativa homeost\u00e1tica. Dito mecanismo depende de factores que infl\u00faen no metabolismo e excreci\u00f3n de hormonas. As\u00ed, unha alta concentraci\u00f3n dunha hormona non pode por si soa desencadear o mecanismo de retroalimentaci\u00f3n negativa, sen\u00f3n que a retroalimentaci\u00f3n negativa debe orixinarse pola sobreproduci\u00f3n dun \"efecto\" da hormona.\nA secreci\u00f3n de hormonas pode ser estimulada e inhibida por:\nUn grupo especial de hormonas \u00e9 o das hormonas tr\u00f3picas que estimulan a produci\u00f3n hormonal en gl\u00e1ndulas end\u00f3crinas. Por exemplo, a hormona estimulante da tiroide (TSH), producida na adenohip\u00f3fise, causa o crecemento e incremento de actividade doutra gl\u00e1ndula end\u00f3crina, a gl\u00e1ndula tiroide, que aumenta a produci\u00f3n de hormonas tiroides.\nUn tipo de hormonas recentemente identificado \u00e9 o das \"hormonas da fame\", como ghrelina, orexina, e PYY 3-36, e o das \"hormonas da saciedade\", como colecistoquinina, leptina, nesfatina-1 e obestatina.\nPara liberaren hormonas activas rapidamente na corrente sangu\u00ednea, as c\u00e9lulas que biosintetizan as hormonas poden producir e almacenar hormonas bioloxicamente inactivas en forma de pre- ou prohormonas. Estas poden ser rapidamente convertidas na s\u00faa forma hormonal activa en resposta a un est\u00edmulo determinado.\nAs hormonas poden segregarse en forma c\u00edclica, contribu\u00edndo ao establecemento de biorritmos (por exemplo, secreci\u00f3n de prolactina durante a lactaci\u00f3n, secreci\u00f3n de esteroides sexuais durante o ciclo menstrual). O sistema end\u00f3crino pode autorregularse por medio de mecanismos de retroalimentaci\u00f3n (\"feed-back\"), os cales poden ser de dous tipos:\n\u00c1 s\u00faa vez, segundo o n\u00famero de gl\u00e1ndulas implicadas nos mecanismos de regulaci\u00f3n, os circu\u00edtos glandulares poden clasificarse en:\nEfectos das hormonas en mam\u00edferos.\nAs hormonas te\u00f1en os seguintes efectos no corpo:\nUnha hormona pode tam\u00e9n regular a produci\u00f3n e liberaci\u00f3n doutras hormonas. Os sinais hormonais controlan o ambiente interno do corpo por medio da homeostase.\nTipos de hormonas.\nSe clasificamos as hormonas dos vertebrados pola s\u00faa natureza qu\u00edmica, distinguimos tres tipos:\nFarmacolox\u00eda.\nMoitas hormonas e os seus an\u00e1logos util\u00edzanse como medicinas. As hormonas prescritas m\u00e1is comunmente son os estr\u00f3xenos e os proxest\u00e1xenos (como m\u00e9todos de contraconcepci\u00f3n hormonal e como tratamento da menopausa), a tiroxina (en forma de levotiroxina, para tratar o hipotiroidismo) e diversos esteroides (para enfermidades autoinmunitarias e trastornos respiratorios). A insulina util\u00edzase en casos de diabetes mellitus. Os preparados para uso en otolaringolox\u00eda con frecuencia conte\u00f1en equivalentes farmacol\u00f3xicos da adrenalina, e as cremas con esteroides e vitamina D utilizanse en tratamentos dermatol\u00f3xicos.\nUnha \"dose farmacol\u00f3xica\" ou \"suprafisiol\u00f3xica\" dunha hormona \u00e9 un termo m\u00e9dico que se refire a unha cantidade de hormona moito maior da natural normal. Os efectos de doses farmacol\u00f3xicas de hormonas poden ser diferentes das respostas observadas coas doses naturais e poden ser \u00fatiles terapeuticamente, a\u00ednda que non sen efectos secundarios adversos potenciais. Un exemplo \u00e9 a capacidade que te\u00f1en doses farmacol\u00f3xicas de glicocorticoides de suprimir a inflamaci\u00f3n.\nHistoria.\nO concepto de secreci\u00f3n interna apareceu no s\u00e9culo XIX, cando Claude Bernard o describiu en 1855, pero non especificou a posibilidade de que existisen mol\u00e9culas mensaxeiras que transmitisen sinais desde un \u00f3rgano a outro.\nO termo hormona foi acu\u00f1ado en 1905, a partir do verbo grego \u1f41\u03c1\u03bc\u1f00\u03c9 (\"po\u00f1er en movemento, impulsar, estimular\"), a\u00ednda que xa antes se descubriran d\u00faas funci\u00f3ns hormonais en \u00f3rganos do corpo. A primeira, fundamentalmente realizada no f\u00edgado, descuberta por Claude Bernard en 1851. A segunda foi a funci\u00f3n da medula suprarrenal, descuberta por Alfred Vulpian en 1856. A primeira hormona que se descubriu foi a adrenalina, descrita polo xapon\u00e9s Jokichi Takamine en 1901. Posteriormente o estadounidense Edward Calvin Kendall illou a tiroxina en 1914."}
{"id": "103353", "revid": "25871", "url": "https://gl.wikipedia.org/wiki?curid=103353", "title": "Left of the Middle", "text": "Left of the Middle \u00e9 o \u00e1lbum debut da cantante australiana Natalie Imbruglia, lanzado o mercado en Reino Unido o 24 de novembro de 1997, baixo o selo RCA. O \u00e1lbum tivo un \u00e9xito considerable a nivel mundial. Impulsado polo \u00e9xito do seu principal single \"Torn\", o \u00e1lbum alcanzou o n\u00famero 1 no seu pa\u00eds de orixe e entrou no Top 10 no Reino Unido e en Estados Unidos. O \u00e1lbum recibiu un nomeamento para os Grammy como mellor \u00e1lbum dunha cantante pop, perdendo fronte o \u00e1lbum Ray of Light de Madonna. Distribu\u00edronse sete mill\u00f3ns de copias do \u00e1lbum a nivel mundial."}
{"id": "103356", "revid": "89787", "url": "https://gl.wikipedia.org/wiki?curid=103356", "title": "White Lilies Island", "text": "White Lilies Island \u00e9 o segundo \u00e1lbum da cantante australiana Natalie Imbruglia, lanzado o mercado en Europa e Australia o 4 de novembro do ano 2001 baixo o selo RCA. O nome deste \u00e1lbum ven da localizaci\u00f3n da casa de Imbruglia en Windsor.\nAs primeiras copias do lanzamento no Reino Unido ti\u00f1an unha protecci\u00f3n anticopia creada por Cactus Data Shield que supo\u00f1\u00edame que evitaba que os usuarios ripearan as canci\u00f3ns do \u00e1lbum nos seus ordenadores. O disco tam\u00e9n conti\u00f1a versi\u00f3ns das canci\u00f3ns en baixa calidade que estaban ocultas no disco e que reproducir\u00edanse en lugar das versi\u00f3ns normais cando o \u00e1lbum se reproducira nun PC. A protecci\u00f3n anticopia tam\u00e9n causou conflitos nalg\u00fans outros reprodutores de CD .\nA\u00ednda que o \u00e1lbum non entrou no Top 10 do Reino Unido o \u00e1lbum vendeu por encima das 150.000 copias. O lanzamento estadounidense tivo un \u00e9xito limitado pero de novo o \u00e1lbum vende sobre as 200.000 copias. A nivel mundial o \u00e1lbum vendeu un mill\u00f3n e medio de copias.\nLista de temas.\nT\u00f3dalas canci\u00f3ns compostas por Imbruglia e Gary Clark, excepto nas que se indique o contrario"}
{"id": "103359", "revid": "1131", "url": "https://gl.wikipedia.org/wiki?curid=103359", "title": "A Fontenova", "text": "O top\u00f3nimo galego A Fontenova pode referirse a:"}
{"id": "103362", "revid": "5863", "url": "https://gl.wikipedia.org/wiki?curid=103362", "title": "A Xunqueira", "text": "Co top\u00f3nimo A Xunqueira podemos referirnos a diversos lugares de Galicia:"}
{"id": "103363", "revid": "56817", "url": "https://gl.wikipedia.org/wiki?curid=103363", "title": "As Xunqueiras", "text": "Co top\u00f3nimo As Xunqueiras podemos referirnos a diversos lugares de Galicia:"}
{"id": "103364", "revid": "25871", "url": "https://gl.wikipedia.org/wiki?curid=103364", "title": "Xunqueira", "text": "Unha xunqueira \u00e9 un terreo no que crecen xuncos de forma natural. Como or\u00f3nimo, Xunqueira p\u00f3dese referir a:"}
{"id": "103365", "revid": "5863", "url": "https://gl.wikipedia.org/wiki?curid=103365", "title": "Assia Djebar", "text": "Assia Djebar (en \u00e1rabe \u0622\u0633\u064a\u0627 \u062c\u0628\u0627\u0631), nada en Cherchell (Tipasa) o 30 de xu\u00f1o de 1936 e finada en Par\u00eds o 6 de febreiro de 2015, foi unha profesora de historia, xornalista, directora de cine e escritora alxeriana de expresi\u00f3n francesa.\nBiograf\u00eda.\nAssia Djebar naceu co nome de \"Fatima-Zohra Imalhay\u00e8ne\"' nunha familia da pequena burgues\u00eda tradicional alxeriana . O seu pai, Tahar Imalhay\u00e8ne, era profesor de secundaria orixinario de Gouraya, a s\u00faa nai Bahia Sahraoui, pertenc\u00eda \u00e1 familia b\u00e9rber dos Berkani. Assia Djebar pasou a infancia en Mouza\u00efaville (Mitidja), estudando na escola francesa e nunha escola cor\u00e1nica privada. A partir dos 10 anos estudou no Instituto de Blida, na secci\u00f3n cl\u00e1sica (grego, lat\u00edn e ingl\u00e9s), rematando o bacharelato en 1953, entrando nas clases preparatorias literarias en Alxer e \u00f3 ano seguinte en Par\u00eds para pasar en 1955 \u00e1 Escola Normal Superior Feminina de S\u00e8vres, foi a primeira muller alxeriana que admit\u00edan, onde elixe o estudo da historia. En 1957 publicou a s\u00faa primeira novela, \"La Soif\". Casou o ano seguinte cun alxeriano, deixou Francia vivindo en Su\u00edza e en Tunisia, onde traballou como xornalista e realizou o doutoramento. A partir de fins de 1959, \u00e9 profesora axudante de historia moderna e contempor\u00e1nea do Maghreb na facultade de letras de Rabat. O 1 de xullo de 1962 volta a Alxeria enviada por \"L'Express\" para cubrir os primeiros d\u00edas da independencia alxeriana. Entre 1962 e 1965 foi profesora de historia na Universidade de Alxer, logo da arabizaci\u00f3n do ensino da s\u00faa disciplina decidiu marchar a Par\u00eds. En 1974 volveu a Alxer como profesora de franc\u00e9s. De 1995 a 2001 foi directora do Centre d'\u00e9tudes fran\u00e7aises et francophones de Luisiana en Baton Rouge, e en 1999, foi elixida membro da Academia Real de Lingua e de Literatura Francesas en B\u00e9lxica. Despois de 2001 ensinou no departamento de estudos franceses da Universidade de Nova York. O 16 de xu\u00f1o de 2005 foi elixida para a Acad\u00e9mie fran\u00e7aise, sucedendo a Georges Vedel."}
{"id": "103368", "revid": "56817", "url": "https://gl.wikipedia.org/wiki?curid=103368", "title": "Counting Down the Days", "text": "Counting Down the Days \u00e9 o terceiro \u00e1lbum de estudio da cantante australiana Natalie Imbruglia, lanzado o mercado o 4 de abril de 2005 baixo o selo Brightside Recordings. O \u00e1lbum debutou na primeira posici\u00f3n no Reino Unido vendendo sobre 40.000 copias na s\u00faa primeira semana e convert\u00e9ndose no \u00e1lbum que alcanzou a posici\u00f3n m\u00e1is altas nas lista da cantante. Foi certificado como disco de ouro no Reino Unido e vendeu sobre as 800.000 copias a nivel mundial."}
{"id": "103369", "revid": "98629", "url": "https://gl.wikipedia.org/wiki?curid=103369", "title": "Uni\u00f3n Deportiva Almer\u00eda", "text": "A Uni\u00f3n Deportiva Almer\u00eda \u00e9 un club de f\u00fatbol espa\u00f1ol da cidade de Almer\u00eda. Foi fundado en 1989 baixo a denominaci\u00f3n de Almer\u00eda Club de F\u00fatbol, adoptando a denominaci\u00f3n actual en 2001. Actualmente compite na Primeira Divisi\u00f3n, logo de ascender na tempada 2021-22.\nO equipo viviu os seus anos m\u00e1is exitosos no s\u00e9culo XXI, ascendendo a Primeira Divisi\u00f3n na tempada 2006-07, e permanecendo 4 tempadas na mesma, ademais de chegar a unhas semifinais da Copa do Rei en 2011.\nHistoria.\nInicios.\nO club nace en 1989 co nome de Almer\u00eda Cf. Cambia \u00e1 s\u00faa actual denominaci\u00f3n en 2001 (tras a retirada do Club Polideportivo Almer\u00eda) para conseguir a unidade do f\u00fatbol almeriense e ter un equipo competitivo. As primeiras orixes, con todo, dun club de f\u00fatbol da capital rem\u00f3ntanse ata 1909, co nome de Almer\u00eda Foot-Ball Club.\nParticipou durante tres tempadas na Rexional Preferente de Almer\u00eda ata que logrou subir \u00e1 Terceira Divisi\u00f3n de Espa\u00f1a en 1992. Permanece unha tempada nesta categor\u00eda e en 1993 cons\u00e9guese o ascenso \u00e1 Segunda Divisi\u00f3n B de Espa\u00f1a. Tras consolidarse nunha primeira campa\u00f1a moi sufrida, na seguinte l\u00f3grase un dos principais obxectivos do club que non era outro que o ascenso \u00e1 Segunda Divisi\u00f3n de Espa\u00f1a en 1995. Converteuse ent\u00f3n na entidade m\u00e1is nova en participar na Liga de F\u00fatbol Profesional. Tras d\u00faas tempadas cargadas de ilusi\u00f3ns, unha mala planificaci\u00f3n leva ao club ao descenso \u00e1 Segunda Divisi\u00f3n B de Espa\u00f1a en 1997.\nA pesar de ter unha dos mellores persoais da categor\u00eda, o club non logra o obxectivo de loitar polo ascenso e na segunda tempada na categor\u00eda, de novo a mala planificaci\u00f3n leva ao club ao descenso \u00e1 Terceira Divisi\u00f3n de Espa\u00f1a en 1999. Este momento sup\u00f3n un punto de inflexi\u00f3n e, cun equipo infestado de xogadores almerienses, cons\u00e9guese retornar \u00e1 Segunda Divisi\u00f3n B de Espa\u00f1a no ano 2000.\nCambio de denominaci\u00f3n.\nA tempada do regreso a devandita categor\u00eda s\u00e1ldase finalmente coa permanencia non sen dificultades, e co cambio de denominaci\u00f3n da entidade, que sup\u00f3n elinicio dun novo proxecto deportivo m\u00e1is ambicioso co apoio de toda a cidade. As\u00ed, a seguinte trouxo consigo a sorpresa dun novo ascenso \u00e1 Segunda Divisi\u00f3n de Espa\u00f1a en 2002.\nA primeira tempada desta nova etapa na categor\u00eda cons\u00e9guese salvar coa permanencia pasando apuros ata o final. A seguinte, pola contra, ofreceu d\u00faas caras ben distintas: de equipo revelaci\u00f3n a candidato ao descenso categor\u00eda, pero o equipo seguiu loitando ata conseguir a permanencia de novo con certos problemas. A terceira tempada consecutiva na Segunda Divisi\u00f3n de Espa\u00f1a sup\u00f3n a consolidaci\u00f3n na categor\u00eda, a\u00ednda que non de xeito moi folgado, pero que posibilita que a campa\u00f1a seguinte prod\u00fazase un salto de nivel e o equipo ocupe os postos altos da clasificaci\u00f3n con posibilidades de ascenso ata case o final da liga. Finalmente, tras unha quinta tempada consecutiva na Segunda Divisi\u00f3n de Espa\u00f1a alc\u00e1nzase, de xeito espectacular, o so\u00f1o do ascenso \u00e1 Primeira Divisi\u00f3n de Espa\u00f1a o 19 de maio de 2007, de forma matem\u00e1tica a falta de catro xornadas para o final da competici\u00f3n, ao vencer por 3-1 \u00e1 SD Ponferradina.\nPaso por Primeira Divisi\u00f3n.\nNa s\u00faa primeira tempada en Primeira divisi\u00f3n, a 2007-08, logrou callar unha excelente campa\u00f1a, destacando a vitoria en Riazor o d\u00eda do seu debut por 0-3, a goleada por 1-4 ao Sevilla no S\u00e1nchez Pizju\u00e1n e o triunfo por 2-0 fronte ao Real Madrid no Estadio de los Juegos Mediterr\u00e1neos. Conseguiu a permanencia matem\u00e1tica ao empatar 1-1 contra o Betis, a falta de tres xornadas para terminar o campionato, sen pisar os postos de descenso en toda a tempada e, finalmente, quedando oitavo na t\u00e1boa clasificatoria.\nA seguinte tempada non pode comezar mellor, o Almer\u00eda gana ao Athletic de Bilbao por 1-3 en A Catedral. O Diario Marca na s\u00faa cr\u00f3nica do partido afirmaba que \"O Almer\u00eda saca as cores ao Athletic\". O 21 de decembro de 2008, tras unha mala serie de resultados, habendo s\u00f3 conseguido 6 puntos de 30 posibles, o presidente Alfonso Garc\u00eda decide destitu\u00edr a Gonzalo Arconada. O 22 de decembro do mesmo ano an\u00fanciase que o novo adestrador \u00e9 o mexicano Hugo S\u00e1nchez, quen chegou de ga\u00f1ar dous t\u00edtulos consecutivos de Primeira Divisi\u00f3n de M\u00e9xico cos Pumas da UNAM en 2004 e de ga\u00f1ar o terceiro lugar na Copa Am\u00e9rica de Venezuela 2007 coa Selecci\u00f3n de M\u00e9xico.\nNa tempada 2009-10, Hugo S\u00e1nchez foi destitu\u00eddo na xornada 15 tras un c\u00famulo de malos resultados que achegaron ao equipo aos postos de descenso, sendo substitu\u00eddo por Juanma Lillo o cal f\u00edxoo reaccionar, afast\u00e1ndoo dos postos de descenso e deix\u00e1ndoo clasificado en d\u00e9cimo terceira posici\u00f3n.\nJuanma Lillo tam\u00e9n foi cesado na tempada seguinte, a 2010-11, na xornada 12, despois dunha hist\u00f3rica derrota por 0-8 contra o FC Barcelona. Jos\u00e9 Luis Oltra substitu\u00eduno e o equipo chegou por primeira vez na s\u00faa historia \u00e1s semifinais da Copa do Rei, \u00e1s que chegou habendo ga\u00f1ado todos os partidos, pero foi eliminado polo FC Barcelona por un resultado global de 8-0. Pero Oltra foi cesado tam\u00e9n o 5 de abril de 2011, estando o club en posici\u00f3ns de descenso. Roberto Olabe adestrou ao equipo ata final dunha tempada na que non puido evitar a s\u00faa volta \u00e1 Segunda Divisi\u00f3n.\nNova etapa en Segunda e ascenso.\nA tempada 2011-12 volve xogar en Segunda tras catro anos na m\u00e1xima categor\u00eda. O club elixe a Lucas Alcaraz para intentar volver a Primeira. O inicio de tempada \u00e9 moi bo e o equipo chega a alcanzar o liderado. Despois entrar\u00eda nunha din\u00e1mica negativa que levar\u00eda a destituci\u00f3n do t\u00e9cnico. Esteban Vigo foi contratado como substituto, pero o equipo non puido lograr o obxectivo, acabando en s\u00e9tima posici\u00f3n, a un s\u00f3 punto dos postos de playoff de ascenso.\nO 11 de xu\u00f1o de 2012 an\u00fanciase que Javi Gracia ser\u00e1 o novo t\u00e9cnico para a tempada 2012-13. O equipo almeriense terminou a Liga regular en 3\u00ba posto, accedendo \u00e1 promoci\u00f3n de ascenso. Despois de eliminar en semifinais ao Las Palmas, o 22 de xu\u00f1o de 2013, o Almer\u00eda sobe a Primeira Divisi\u00f3n tras derrotar 3-0 ao Girona en casa (0-1 na ida).\nEscudo.\nO escudo da Uni\u00f3n Deportiva Almer\u00eda leva o s\u00edmbolo do indalo representativo de Almer\u00eda. \nO escudo do Almer\u00eda Club de F\u00fatbol ti\u00f1a un dese\u00f1o moi similar ao escudo da cidade.\nUniforme.\nFabricado pola marca Puma.\nEstadio.\nA Uni\u00f3n Deportiva Almer\u00eda disputa os seus encontros como local no Estadio de los Juegos Mediterr\u00e1neos inaugurado en 2004, constru\u00eddo para albergar os XV Xogos Mediterr\u00e1neos Almer\u00eda 2005, con capacidade para 14.758 espectadores sentados. Na tempada 2007/2008, ampliouse o aforamento a 22.000 espectadores sentados mediante a instalaci\u00f3n de bancadas supletorias. Local\u00edzase nos arredores da cidade, no barrio de la Vega de Ac\u00e1, xunto \u00e1 canle do R\u00edo Andarax.\nAnteriormente xogaban os encontros no Estadio Municipal Juan Rojas (antes Franco Navarro, inaugurado en 1976). O seu aforamento \u00e9 de 13648 espectadores (5468 sentados e 8000 de p\u00e9). Est\u00e1 situado no barrio almeriense de Torrec\u00e1rdenas.\nXogadores.\nCadro actual.\n\"Actualizado a 1 de setembro de 2014\"\nFilial.\nO equipo filial do Almer\u00eda \u00e9 a Uni\u00f3n Deportiva Almer\u00eda B, fundada en 2001. O equipo xoga actualmente na Terceira Divisi\u00f3n RFEF."}
{"id": "103370", "revid": "10599", "url": "https://gl.wikipedia.org/wiki?curid=103370", "title": "Segunda Divisi\u00f3n de Espa\u00f1a", "text": ""}
{"id": "103371", "revid": "12452", "url": "https://gl.wikipedia.org/wiki?curid=103371", "title": "Segunda Divisi\u00f3n B de Espa\u00f1a", "text": ""}
{"id": "103372", "revid": "10599", "url": "https://gl.wikipedia.org/wiki?curid=103372", "title": "Primeira Divisi\u00f3n de Espa\u00f1a", "text": ""}
{"id": "103379", "revid": "1131", "url": "https://gl.wikipedia.org/wiki?curid=103379", "title": "Psicolox\u00eda da linguaxe", "text": ""}
{"id": "103381", "revid": "89787", "url": "https://gl.wikipedia.org/wiki?curid=103381", "title": "Oklahoma City Thunder", "text": "Os Oklahoma City Thunder son un equipo americano profesional de baloncesto. Xogan na Divisi\u00f3n Noroeste da Conferencia Oeste da National Basketball Association (NBA). Te\u00f1en a sede en Oklahoma City, Oklahoma. \u00c9 o equipo sucesor dos Seattle Supersonics.\nHistoria da franqu\u00eda.\nCreaci\u00f3n dos Thunder.\nNo per\u00edodo posterior ao Furac\u00e1n Katrina en Nova Orle\u00e1ns e en zonas circundantes, os New Orleans Hornets recoloc\u00e1ronse temporalmente en Oklahoma City, xogando a maior\u00eda dos seus partidos coma locais no Ford Center, nas tempadas 2005-06 e 2006-07. A cidade amosou que pod\u00eda ter unha franqu\u00eda da NBA, e o comisionado da NBA, David Stern, dixo que Oklahoma City poder\u00eda ter unha franqu\u00eda propia.\nEn 2006, os SuperSonics foron vendidos por 350 mill\u00f3ns de d\u00f3lares a un grupo de investidores de Oklahoma City, liderados por Clay Bennett, un movemento aprobado polos donos da NBA en outubro. Bennett pasou a maior\u00eda do ano 2007 intentando fundar un novo pavill\u00f3n ou facer unha gran remodelaci\u00f3n do KeyArena. Despois de 12 meses de desacordos cos gobernos locais e estatais e o equipo, Bennett anunciou a s\u00faa intenci\u00f3n de levar a franqu\u00eda a Oklahoma City tan cedo coma o contrato co KeyArena expirara.\nEn xu\u00f1o de 2008, un xu\u00edzo entre a cidade de Seattle e Bennett sobre os intentos de Bennett de non cumprir os \u00faltimos dous anos que os Sonics ti\u00f1an por contrato co KeyArena foi \u00e1s cortes federais, e preto dun mes m\u00e1is tarde, as d\u00faas partes chegaron a un acordo. Os propietarios acordaron deixar o nome dos SuperSonics, o logo e as cores en Seattle para unha posible franqu\u00eda da NBA no futuro. O 3 de setembro de 2008, o nome do equipo, o logo e as cores para a franqu\u00eda de Oklahoma City foron anunciados.\nGalard\u00f3ns individuais.\nMVP da Tempada da NBA\nMellor Sexto Home da NBA\nAdestrador do Ano da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo Defensivo da NBA\nSegundo Equipo Defensivo da NBA\nPrimeiro Equipo de Rookies da NBA\nSegundo Equipo de Rookies da NBA\nAparici\u00f3ns NBA All-Star Game"}
{"id": "103386", "revid": "7523", "url": "https://gl.wikipedia.org/wiki?curid=103386", "title": "M\u00e1laga Club de F\u00fatbol", "text": "O M\u00e1laga Club de F\u00fatbol \u00e9 un club de f\u00fatbol de Espa\u00f1a, establecido na cidade de M\u00e1laga, Andaluc\u00eda. Actualmente milita na Segunda Divisi\u00f3n Espa\u00f1ola. Desde xu\u00f1o de 2010 o seu propietario \u00e9 o qatar\u00ed Abdullah ben Nasser Al Thani, primeiro xeque en converterse en m\u00e1ximo accionista dun club espa\u00f1ol.\nA\u00ednda que o primeiro equipo da cidade de M\u00e1laga foi fundado en 1904, non \u00e9 ata 1933 cando se funda o \"CD M\u00e1laga\", do cal, o actual \u00e9 herdeiro. Os mellores momentos do club c\u00e9ntranse na d\u00e9cada dos 70, nos primeiros anos da d\u00e9cada de 2000 e 2009.\nNa tempada 2002/03 xogou a Copa da UEFA por primeira vez na s\u00faa historia como ga\u00f1ador da Copa Intertoto en 2002. Na tempada 2011/12 o equipo acaba cuarto, clasific\u00e1ndose por primeira vez para a Liga de Campi\u00f3ns, competici\u00f3n na que acadou os cuartos de final.\nHistoria do malaguismo.\nA historia do equipo foi unha sucesi\u00f3n de aparici\u00f3ns, fusi\u00f3ns, desaparici\u00f3ns e problemas econ\u00f3micos, sendo o seu maior expo\u00f1ente o CD M\u00e1laga, equipo do que o actual M\u00e1laga CF \u00e9 herdeiro.\nOrixes: As primeiras d\u00e9cadas.\nO primeiro equipo de f\u00fatbol da cidade, o \"M\u00e1laga Foot-Ball Club\", foi fundado en 1904. Non era m\u00e1is que unha sociedade coa que se deu a co\u00f1ecer na cidade este novo deporte procedente de Inglaterra. Entre os primeiros rivais atop\u00e1banse equipos formados por tripulantes de barcos estranxeiros que atracaban no porto. En 1907, outro intento de popularizar o balomp\u00e9 na cidade foi levado a cabo polo \"M\u00e1laga Club de F\u00fatbol\", denominaci\u00f3n que coincide coa do equipo actual.\nEn 1912 naceu o \"F.C. Malague\u00f1o\", unha escisi\u00f3n deste equipo conv\u00e9rtese en 1915 o novo \"M\u00e1laga F.C.\" e nace unha gran rivalidade entre ambos os equipos. En 1917 o \"M\u00e1laga F.C.\" fusi\u00f3nase co \"R\u00e1cing\" cre\u00e1ndo o \"M\u00e1laga Racing\".\nTras dous anos sen f\u00fatbol, desde 1919 ata 1921, o \"M\u00e1laga F.C.\" renace. Dous anos m\u00e1is tarde, en 1923 unha escisi\u00f3n do \"M\u00e1laga F.C.\" fusi\u00f3nase co \"Vitoria Balomp\u00e9\", \"Espa\u00f1a\" e \"Atl\u00e1ntida\" e d\u00e1 lugar ao \"Malague\u00f1o F.C.\". De 1923 a 1933 existiu unha gran rivalidade na cidade entre o \"M\u00e1laga F.C.\" e o \"Malague\u00f1o F.C.\".\nMentres o \"F.C. Malague\u00f1o\" sempre conservou o seu nome, o \"M\u00e1laga F.C.\" tivo serios problemas econ\u00f3micos. Foi renombrado \"Real M\u00e1laga F.C.\" en 1927, tras o ofrecemento do t\u00edtulo real por Afonso XIII (ademais, o Pr\u00edncipe de Asturias pasaba a ser Presidente de Honra do club), tivo que desaparecer en 1930 e volver aparecer como \"M\u00e1laga Sport Club\" logo da fusi\u00f3n co \"Sporting\".\nA fusi\u00f3n dos dous clubs rivais.\nEn 1933 \"Malague\u00f1o F.C.\" e \"M\u00e1laga S.C.\" fusion\u00e1ronse, a\u00ednda que en realidade non foi unha fusi\u00f3n real, sen\u00f3n m\u00e1is ben un cambio de denominaci\u00f3n do \"Malague\u00f1o\", que desde ent\u00f3n se chamou \"Club Deportivo Malacitano\". Isto foi acordado por ambas as partes, pois o \"M\u00e1laga S.C.\" arrastraba unha gran d\u00e9beda econ\u00f3mica, mentres o \"Malague\u00f1o\" ti\u00f1a mellor persoal, e os seus xogadores, no caso de que se fundase un novo club, quedasen en liberdade.\nO \"C.D. Malacitano\" vestiu con camiseta celeste con reberetes brancos e pantal\u00f3n branco. Logo da guerra civil cambiou a s\u00faa indumentaria, vestindo camiseta branca e pantal\u00f3n negro. En 1940 o Malacitano proclamouse campi\u00f3n da Copa Presidente (un trofeo que s\u00f3 se disputou ese ano).\nEn setembro de 1941, coa inauguraci\u00f3n do Estadio La Rosaleda, decidiuse cambiar a denominaci\u00f3n do club a \"C.D. M\u00e1laga\". Aquel d\u00eda sinalado o equipo vestiu camisa de raias celestes e brancas e pantal\u00f3n negro. Esa mesma tempada (1941-42) o \"M\u00e1laga\" instaurou como equipamento definitivo a camiseta branquiazul a raias verticais e pantal\u00f3n azul, que con distintas tonalidades debidas \u00e1 moda de cada \u00e9poca mantense ata hoxe.\nO debut en Primeira.\nEn 1949, o M\u00e1laga ascendeu por primeira vez na s\u00faa historia a Primeira Divisi\u00f3n, tras varias tempadas en Segunda Divisi\u00f3n e ata un par delas en Terceira Divisi\u00f3n.\nDa man do presidente Miguel Navarro Nogueroles e o adestrador Luis Urquiri, o club logrou o seu ascenso na \u00faltima xornada da tempada 1948-49, finalizando a mesma en segunda posici\u00f3n s\u00f3 por detr\u00e1s do l\u00edder Real Sociedade, e grazas \u00e1 positiva diferenza de goles con Selecta CF, que permaneceu en Segunda Divisi\u00f3n. Un dos xogadores m\u00e1is notables foi o goleador Pedro Baz\u00e1n, m\u00e1ximo anotador do equipo e da categor\u00eda, e quen previamente conseguira proezas como a de marcar 9 goles nun mesmo partido contra o H\u00e9rcules Cf.\nNesta primeira etapa en Primeira Divisi\u00f3n, o M\u00e1laga permaneceu por d\u00faas tempadas consecutivas na elite do f\u00fatbol espa\u00f1ol, co m\u00edtico ex xogador Ricardo Zamora ocupando o banco da Rosaleda. O primeiro descenso a Segunda Divisi\u00f3n veu ao final da tempada 1950-51, habendo faltado unicamente un punto para poder conseguir a permanencia na categor\u00eda.\nNos anos inmediatamente posteriores, o M\u00e1laga conseguiu dous novos ascensos a Primeira Divisi\u00f3n nas tempadas 1951-52 e 1953-54, s\u00f3 para atopar novos descensos a Segunda Divisi\u00f3n ao termo das tempadas 1952-53 e 1954-55, con estancias dunha \u00fanica tempada en cada unha destas d\u00faas \u00e9tapas na elite. A tempada 1952-53, a\u00ednda as\u00ed, foi remarcable pola avultada goleada que o M\u00e1laga conseguiu endosarlle ao Real Madrid na Rosaleda, nun partido que terminou co resultado de M\u00e1laga 6 - Real Madrid 0, e que a d\u00eda de hoxe segue sendo o m\u00e1is amplo resultado que o club malaguista materializou fronte a este equipo.\nNon foron anos afortunados os seguintes para o M\u00e1laga. En 1956, a expedici\u00f3n malaguista sufriu un accidente a\u00e9reo no aeroporto de Tenerife; afortunadamente sen consecuencias. E en 1959, o club sufriu un novo descenso \u00e1 Terceira Divisi\u00f3n, trece anos logo de emigrar da mesma por \u00faltima vez.\nOs anos dourados na d\u00e9cada dos setenta.\nLogo de varios ascensos a Primeira Divisi\u00f3n en toda a d\u00e9cada dos sesenta, que acababan en descensos inmediatos tras unha estancia de soamente unha ou d\u00faas tempadas na m\u00e1xima categor\u00eda, o M\u00e1laga conseguiu un novo ascenso a Primeira Divisi\u00f3n na tempada 1969-70, baixo a presidencia de Antonio Rodr\u00edguez L\u00f3pez e os labores no banco de Jen? K\u00e1lm\u00e1r, que marcou historia por ser o comezo dunha das andainas malaguistas m\u00e1is longas na m\u00e1xima categor\u00eda, con cinco tempadas consecutivas na mesma. Desgraciadamente, o presidente en funci\u00f3ns Antonio Rodr\u00edguez L\u00f3pez foi matado por un asasino a soldo en 1971 (que tam\u00e9n acabou morto debido \u00e1s acci\u00f3ns en defensa propia do se\u00f1or Rodr\u00edguez L\u00f3pez), debido a irregularidades en negocios con mafias ilegais. Foi substitu\u00eddo por Rafael Serrano Carvajal, que ocupou a presidencia na maior parte desta frut\u00edfera etapa en Primeira Divisi\u00f3n.\nCon destacados xogadores como Miguel Ramos Vargas \"Migueli\", Sebastian Viberti, Juan Antonio Deusto e Jos\u00e9 D\u00edaz Mac\u00eda, o club conseguiu nestes anos consecutivos na elite alg\u00fans dos seus mellores logros ata o d\u00eda de hoxe, como dous s\u00e9timos postos (as mellores clasificaci\u00f3ns na s\u00faa historia en Primeira Divisi\u00f3n) nas tempadas 1971-72 e 1973-74, un premio Ricardo Zamora (o \u00fanico nas vitrinas do club) na tempada 1971-72 conseguido polo porteiro Deusto, e a mellor participaci\u00f3n na historia do conxunto malaguista na Copa do Rei, alcanzando as semifinais na tempada 1972-73 e quedando a un s\u00f3 paso de alcanzar a final tras ser eliminado polo Athletic de Bilbao. Tam\u00e9n se logrou un hist\u00f3rico primeiro triunfo do M\u00e1laga no Camp Nou, vencendo ao FC Barcelona polo resultado de Barcelona 0 - M\u00e1laga 1 na \u00faltima xornada da tempada 1971-72. Por outra banda, en 1973 foi instaurado o himno oficial do club a d\u00eda de hoxe, M\u00e1laga, A Bombonera.\nLogo dunha sa\u00edda pol\u00e9mica de Viberti do club ao finalizar a tempada 1973-74, os considerados como anos dourados acabaron cun novo descenso a Segunda Divisi\u00f3n na tempada 1974-75.\nAtl\u00e9tico Malague\u00f1o: Filial do M\u00e1laga e posteriormente o seu sucesor.\nEn 1948, o C.D. M\u00e1laga compraba os dereitos federativos ao C.D. Santo Tom\u00e1s para convertelo na s\u00faa filial, baixo o nome de Club Atl\u00e9tico Malague\u00f1o.\nDurante a tempada 1959-60 o C.A. Malague\u00f1o e C.D. M\u00e1laga \u00edanse a atopar xuntos na Terceira Divisi\u00f3n de Espa\u00f1a. Como filial o C.A. Malague\u00f1o deber\u00eda ser descendido. Para evitar isto, separaron ambos os clubs na Federaci\u00f3n, podendo as\u00ed evitar o descenso.\nCando en 1992 o C.D. M\u00e1laga tivo que desaparecer por problemas econ\u00f3micos, puido seguir baixo a denominaci\u00f3n da s\u00faa filial, Atl\u00e9tico Malague\u00f1o, grazas a que na Federaci\u00f3n Espa\u00f1ola de F\u00fatbol ti\u00f1an n\u00famero de rexistro independente, polo que este puido asumir a substituci\u00f3n do ata ese momento equipo representativo da cidade. A Sociedade Deportiva Malague\u00f1a, equipo fundado en 1990, converteuse ent\u00f3n no filial en categor\u00eda rexional.\nNa Tempada 1992-93, o C.A. Malague\u00f1o xogaba en Terceira divisi\u00f3n Grupo IX, e tras unha exitosa campa\u00f1a, ascenderon a Segunda Divisi\u00f3n B, a\u00ednda que volveron descender nesa campa\u00f1a a Terceira Divisi\u00f3n e afrontaron problemas de solvencia do mesmo xeito que o antigo equipo. O 19 de decembro de 1993 celebrouse un referendo de socios, cambi\u00e1ndose a denominaci\u00f3n oficial do equipo, fac\u00e9ndose legal o 19 de xu\u00f1o de 1994, sendo o actual M\u00e1laga Club de F\u00fatbol S.A.D. (o filial, a S.D. Malague\u00f1a, ser\u00eda a partir de ent\u00f3n co\u00f1ecido como M\u00e1laga B).\nNova grande etapa en Primeira a comezos de s\u00e9culo.\nLogo dunha breve estancia en Segunda Divisi\u00f3n B, o retorno a Segunda Divisi\u00f3n consumouse en 1998, acabando o equipo como campi\u00f3n tanto no Grupo Cuarto de Segunda Divisi\u00f3n B como na ligui\u00f1a de ascenso. E o retorno a Primeira Divisi\u00f3n foi r\u00e1pido e exitoso, tras conseguirse un novo e ansiado ascenso \u00e1 m\u00e1xima categor\u00eda en 1999 da man do presidente Fernando Puche e o adestrador Joaqu\u00edn Peir\u00f3.\nA comezos do novo s\u00e9culo, o M\u00e1laga comezou a labrar outra nova gran andaina na m\u00e1xima categor\u00eda, establecendo un novo r\u00e9cord de permanencia na mesma con sete tempadas consecutivas, e nos catro primeiros anos das mesmas coa militancia no banco do remarcado adestrador Joaqu\u00edn Peir\u00f3, un dos adestradores con m\u00e1is partidos en Primeira no banco malaguista. Estes anos coincideron tam\u00e9n cunha nova a\u00ednda que lenta remodelaci\u00f3n do Estadio A Rosaleda.\nNo ver\u00e1n de 2002, o club comeza a primeira participaci\u00f3n en competici\u00f3n europea da s\u00faa historia coa s\u00faa andaina na Copa Intertoto da UEFA, que consegue logo de avanzar en tres roldas eliminatorias vencendo a Gent, Willem II e Vilarreal. A primeira participaci\u00f3n do M\u00e1laga na Copa da UEFA foi notable, alcanzando os cuartos de final tras superar en catro roldas eliminatorias a Zeljeznicar, Amica Wronki, Leeds United e AEK Atenas, e caendo na quenda de penaltis fronte ao Boavista portugu\u00e9s.\nO M\u00e1laga actual.\nTras unha tempada marcada polo fracaso econ\u00f3mico do club e nova venda de xogadores, o M\u00e1laga acabou descendendo a Segunda Divisi\u00f3n en 2006, sendo o club posto en venda. Ese mesmo ver\u00e1n, Lorenzo Sanz, expresidente do Real Madrid, adquiriu o 97% das acci\u00f3ns do club e nomeo ao seu fillo, Fernando Sanz ent\u00f3n capit\u00e1n do equipo, presidente do club.\nNa tempada 2008-2009 xoga en primeira divisi\u00f3n ao conseguir o ascenso tras unha tempada en cuxas 42 xornadas mant\u00edvose sempre en postos de ascenso. Foi o 15 de xu\u00f1o de 2008, na \u00faltima xornada, cando conseguiu o ascenso tras ga\u00f1ar por 2 goles a 1, ambos os anotados por Antonio Hidalgo ao Tenerife, acabando en segunda posici\u00f3n na clasificaci\u00f3n.\nNa tempada 2011-12 acaba en 4\u00aa posici\u00f3n, clasific\u00e1ndose por primeira vez na s\u00faa historia para a rolda previa da Liga de Campi\u00f3ns.\nEstadio.\nLa Rosaleda, estadio do M\u00e1laga CF, at\u00f3pase situado ao final do Paseo de Martiricos \u00e1 beira do r\u00edo Guadalmedina. Inaugurado en 1941, foi reformado e ampliado para a Copa Mundial de F\u00fatbol de 1982. No ano 2000 comezou unha interminable obra de remodelaci\u00f3n que chega ata o ano 2006. As bancadas de tribuna e preferencia quedan cubertas, mentres que as bancadas de fondo e gol xa disp\u00f3n de asentos. O aforamento do estadio \u00e9 de 28.963 persoas.\nA Rosaleda alberga todos os anos a disputa do Trofeo Costa do Sol, torneo de pretemporada organizado por primeira vez en 1961 polo C.D. M\u00e1laga. Ademais foi escenarios de partidos internacionais da selecci\u00f3n nacional espa\u00f1ola e da selecci\u00f3n auton\u00f3mica de Andaluc\u00eda.\nEscudo.\nO escudo do M\u00e1laga CF \u00e9 similar ao utilizado polo extinto C.D. M\u00e1laga. \u00c9 un escudo aguzado na punta, no centro do cal aparece unha cinta co nome do club e un bal\u00f3n de f\u00fatbol. Esta cinta que o cruza de abaixo a arriba e de dereita a esquerda formando un \u00e1ngulo de 45\u00ba divide ao escudo en dous cuarteis: no cuartel superior-esquerdo reproduce un gravado do Castelo de Gibralfaro, a cidade de M\u00e1laga sobre a ba\u00eda tal e como aparece no escudo municipal (\"unhas penas cimadas dunha vila acompa\u00f1ada dun porto no baixo\") en referencia \u00e1 cidade onde est\u00e1 establecido o club; no cuartel inferior-dereito aparece un campo azul cruzado por cinco barras verticais brancas en referencia \u00e1s cores de uniforme titular do equipo (azul, predominante en pantal\u00f3n e camiseta, e franxas verticais azul e branco na camiseta). A zona superior-central do escudo cont\u00e9n as siglas \"TM\" en referencia ao lema \"Tanto Monta\", consigna persoal de Fernando o Cat\u00f3lico que outorgou \u00e1 Cidade de M\u00e1laga tras a s\u00faa reconquista. O lema \"TM\" non debe ser confundido coas siglas de \"Trade Mark\" como erroneamente se pensa. A bordura do escudo \u00e9 dourada.\nNas primeiras d\u00e9cadas do f\u00fatbol espa\u00f1ol era normal que os equipos portasen o escudo da cidade da que proced\u00edan e as\u00ed se pode observar nos escudos dos primeiros equipos representativos de M\u00e1laga, que sufriron varias modificaci\u00f3ns ata chegar \u00e1 forma actual. Nos \u00faltimos anos modificouse o escudo do club d\u00e1ndoselle un aspecto m\u00e1is moderno, estes cambios son apreciables no cuartel superior relativo ao monte Gibralfaro.\nHimno.\nO himno do M\u00e1laga C.F. \u00e9 co\u00f1ecido entre os afeccionados como \"M\u00e1laga, A Bombonera\" debido \u00e1 letra da s\u00faa primeira estrofa. \u00c9 oficial desde 1973, cando foi elixido como himno para o C.D. M\u00e1laga baixo a presidencia de Rafael Serrano Carvajal. A m\u00fasica \u00e9 obra de Lu\u00eds Celada e Alonso, mentres que a letra foi composta por Pousada e Tenorio. A pesar do cambio de denominaci\u00f3n, este himno contin\u00faa sendo o oficial para o novo M\u00e1laga C.F. grazas aos afeccionados que sempre se pronunciaron a favor de manter o cl\u00e1sico himno para o club no canto doutra versi\u00f3n m\u00e1is moderna.\nFilial.\nO Atl\u00e9tico Malague\u00f1o \u00e9 o equipo filial do club. Creado como Sociedade Deportiva Malague\u00f1a en 1990, cambiou o seu nome a M\u00e1laga CF \"B\" en 1995 e, posteriormente, ao de Atl\u00e9tico Malague\u00f1o en xullo de 2009.\nTen como principal obxectivo formar a mozos xogadores para que posteriormente ascendan ao primeiro equipo. Habitualmente permaneceu en divisi\u00f3ns inferiores, pero na tempada 2003/2004 debutou en Segunda Divisi\u00f3n, onde permaneceu tres tempadas consecutivas. Actualmente milita en Terceira Divisi\u00f3n."}
{"id": "103387", "revid": "1027032", "url": "https://gl.wikipedia.org/wiki?curid=103387", "title": "M\u00e1laga CF", "text": ""}
{"id": "103388", "revid": "2338", "url": "https://gl.wikipedia.org/wiki?curid=103388", "title": "O Tellado, Fene, Fene", "text": "O Tellado \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 137 habitantes no ano 2007 segundo datos do Instituto Galego de Estat\u00edstica dos cales eran 62 homes e 75 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 154 habitantes."}
{"id": "103389", "revid": "85894", "url": "https://gl.wikipedia.org/wiki?curid=103389", "title": "A Casanova, Fene, Fene", "text": "A Casanova \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 139 habitantes no ano 2007 segundo datos do Instituto Galego de Estat\u00edstica dos cales eran 73 homes e 66 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 159 habitantes."}
{"id": "103390", "revid": "85894", "url": "https://gl.wikipedia.org/wiki?curid=103390", "title": "A Fonte do Campo, Fene, Fene", "text": "A Fonte do Campo \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 57 habitantes no ano 2007 segundo datos do Instituto Galego de Estat\u00edstica dos cales eran 27 homes e 30 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 73 habitantes."}
{"id": "103391", "revid": "2338", "url": "https://gl.wikipedia.org/wiki?curid=103391", "title": "A Porta do Sol, Fene, Fene", "text": "A Porta do Sol \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 71 habitantes no ano 2007 segundo datos do Instituto Galego de Estat\u00edstica dos cales eran 36 homes e 35 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 72 habitantes."}
{"id": "103392", "revid": "85894", "url": "https://gl.wikipedia.org/wiki?curid=103392", "title": "As Foxas, Fene, Fene", "text": "As Foxas \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2007 ti\u00f1a 219 habitantes (99 homes e 120 mulleres), 29 menos ca en 2000."}
{"id": "103393", "revid": "85894", "url": "https://gl.wikipedia.org/wiki?curid=103393", "title": "Chamoso, Fene, Fene", "text": "Chamoso \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 98 habitantes no ano 2007 segundo datos do Instituto Galego de Estat\u00edstica dos cales eran 54 homes e 44 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 116 habitantes."}
{"id": "103394", "revid": "22570", "url": "https://gl.wikipedia.org/wiki?curid=103394", "title": "Formosende, Fene, Fene", "text": "Formosende \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 140 habitantes no ano 2007 segundo datos do Instituto Galego de Estat\u00edstica dos cales eran 73 homes e 67 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 153 habitantes."}
{"id": "103395", "revid": "85894", "url": "https://gl.wikipedia.org/wiki?curid=103395", "title": "Santa Ana, Fene, Fene", "text": "Santa Ana \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 19 habitantes no ano 2007 segundo datos do Instituto Galego de Estat\u00edstica dos cales eran 10 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 26 habitantes."}
{"id": "103396", "revid": "85894", "url": "https://gl.wikipedia.org/wiki?curid=103396", "title": "Conces de Baixo, Fene, Fene", "text": "Conces de Baixo \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 327 habitantes no ano 2007 segundo datos do Instituto Galego de Estat\u00edstica dos cales eran 161 homes e 166 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 345 habitantes."}
{"id": "103397", "revid": "22570", "url": "https://gl.wikipedia.org/wiki?curid=103397", "title": "Teller\u00edas, Fene, Fene", "text": "Teller\u00edas \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 89 habitantes no ano 2007 segundo datos do Instituto Galego de Estat\u00edstica dos cales eran 43 homes e 46 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 107 habitantes."}
{"id": "103398", "revid": "85894", "url": "https://gl.wikipedia.org/wiki?curid=103398", "title": "O C\u00e1davo, Fene, Fene", "text": "O C\u00e1davo \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 234 habitantes no ano 2007 segundo datos do Instituto Galego de Estat\u00edstica dos cales eran 120 homes e 114 mulleres, o que sup\u00f3n un aumento con relaci\u00f3n ao ano 2000 cando ti\u00f1a 88 habitantes. O forte aumento da poboaci\u00f3n, que sufriu este lugar, foi a consecuencia da urbanizaci\u00f3n destes \u00faltimos anos."}
{"id": "103399", "revid": "55340", "url": "https://gl.wikipedia.org/wiki?curid=103399", "title": "O Sartego, Fene, Fene", "text": "O Sartego \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2007 ti\u00f1a 144 habitantes (67 homes e 77 mulleres), tres m\u00e1is ca en 2000."}
{"id": "103400", "revid": "22795", "url": "https://gl.wikipedia.org/wiki?curid=103400", "title": "O inicio do s\u00e9culo XX dende Galicia", "text": "O amencer do s\u00e9culo XX en Galiza, a\u00ednda que se iniciase coa folga xeral de 1900, semellaba achegar unha nova \u00e9poca de progreso.\nIntroduci\u00f3n.\nO s\u00e9culo XX \"era -\"segundo Crouzet\"- a imaxe dun pobo pr\u00f3spero, aberto, no cal as barreiras de toda clase se reducen \u00f3 m\u00ednimo, no cal circulan libremente os homes e mercanc\u00edas, capitais, ideas; no cal a produci\u00f3n e o comercio acadan o nivel m\u00e1is alto da historia da humanidade\"\nA pesar disto, segue Crouzet, \"esta Rep\u00fablica da Utop\u00eda est\u00e1 moi lonxe de ser todo o mundo, nin tan sequera toda Europa, tr\u00e1tase soamente da Europa dominante\".\nCando a I guerra mundial sacode o mundo, \"a paz de Versalles trocou o mapa de Europa e deu satisfacci\u00f3n \u00e1s nacionalidades asoballadas polos grandes imperios europeos. Houbo no mundo un respiro de esperanza para os pobos d\u00e9biles politicamente, e tam\u00e9n as nacionalidades hisp\u00e1nicas volveron entre si e trataron de revaloriza-las s\u00faas culturas. Galicia non pod\u00eda ficar atr\u00e1s naquel movemento nacionalista, con tanta m\u00e1is raz\u00f3n canto que fora un galego, Alfredo Bra\u00f1as, quen primeiro elaborara as ideas rexionalistas\"\nA Revoluci\u00f3n Rusa supuxo o triunfo do proletariado e obrigou \u00f3s intelectuais a tomar posici\u00f3n. As\u00ed o comenta Florentino L\u00f3pez Cuevillas:\nA fin da guerra do 14, supuxo o nacemento de moitas naci\u00f3ns independentes. Este feito supuxo para Galiza un pulo anovador- comenta Ram\u00f3n Pi\u00f1eiro- \"que se foi condensando en tres focos principais de actividades: o foco ourens\u00e1n-pontevedr\u00e9s, que deu orixe \u00e1 revista N\u00f3s, o foco coru\u00f1\u00e9s, que deu orixe as Irmandades da Fala, e o foco compostel\u00e1n [...] que deu orixe \u00e1 creaci\u00f3n do Seminario de Estudos Galegos\"\nAs mudanzas agrarias.\nAs melloras t\u00e9cnicas agr\u00edcolas e a redenci\u00f3n foral, a cal se realizou sobre todo no per\u00edodo 1918/1923, van modificar notabelmente a sociedade galega do primeiro terzo do s\u00e9culo XX.\nA industria conserveira.\nA partir de 1880 vaise instalando unha importante industria conserveira nas r\u00edas galegas, e no ano 1907 temos localizadas f\u00e1bricas conserveiras en Vigo, Pontevedra, Arousa, Noia, Corcubi\u00f3n, o golfo Artabro, Ortigueira, Viveiro e Ribadeo."}
{"id": "103401", "revid": "1576", "url": "https://gl.wikipedia.org/wiki?curid=103401", "title": "Galinux", "text": "Galinux pode referirse a:"}
{"id": "103408", "revid": "2822", "url": "https://gl.wikipedia.org/wiki?curid=103408", "title": "Canaletto", "text": ""}
{"id": "103409", "revid": "5768265", "url": "https://gl.wikipedia.org/wiki?curid=103409", "title": "Yaoi", "text": "O yaoi (xap. \u300c\u3084\u304a\u3044), abreviatura de \"yama-nashi ochi-nashi imi-nashi\" (sen cl\u00edmax, sen resoluci\u00f3n, sen sentido), \u00e9 un subx\u00e9nero do manga e anime. A caracter\u00edstica principal dun manga ou serie yaoi \u00e9 o amor entre personaxes masculinos. O x\u00e9nero adoita estar englobado dentro do sh\u014djo, manga orientado a rapazas, por estar enfocado principalmente a un p\u00fablico feminino.\nA maior parte das obras yaoi no mundo son doujinshis, a\u00ednda que o n\u00famero de publicaci\u00f3ns profesionais no Xap\u00f3n \u00e9 moi alto.\nSeme/Uke.\nNo yaoi e sh\u014dnen-ai adoita haber dous personaxes principais, xeralmente os membros da parella. Cada un leva un rol (variable, a\u00ednda que case sempre estable) na consumaci\u00f3n do seu amor.\nExiste un terceiro grupo de personaxes (Suke, da combinaci\u00f3n de ambos termos) que poden ser tanto semes como ukes, dependendo sempre da parella.\nO yaoi e o sh\u014dnen-ai, ao tratarse case sempre de historias amorosas, intentan recrear relaci\u00f3ns reais que poden ser moi complicadas, as\u00ed que non se pode xeneralizar ao falar dos semes e os ukes ao igual que non se pode xeneralizar ao falar dos diferentes protagonistas masculinos e femininos s\u00f3 polo seu sexo.\nDiferenza entre Yaoi e Sh\u014dnen-ai.\nO sh\u014dnen-ai \u00e9 un americanismo e retrata o amor entre personaxes masculinos, nunca amosa relaci\u00f3ns sexuais entre eles, cousa que si fai o yaoi. O sh\u014dnen-ai s\u00f3 amosa expresi\u00f3ns de amor ou afecto tanto verbais como apertas ou caricias. O m\u00e1is expl\u00edcito que adoita mostrar o Sh\u014dnen-ai son bicos entre ambos personaxes. De a\u00ed que o Sh\u014dnen-ai se considere un x\u00e9nero netamente dentro do manga Sh\u014djo.\nPopularidade.\nNo Xap\u00f3n, \u00e9 un dos x\u00e9neros m\u00e1is populares entre as rapazas, public\u00e1ndose desde os anos sesenta. Existen revistas especializadas, tomos recompilatorios e OVAs. Durante moito tempo, a editorial Biblos capitalizou al\u00ed as edici\u00f3ns de obras yaoi, pero a s\u00faa recente creba, debido ao fracaso das s\u00faas publicaci\u00f3ns non yaoi, deixou paso a un espazo comercial m\u00e1is compartido.\nEstas historias profesionais tam\u00e9n poden denominarse \"june\" ou \"BL\" (abreviatura do ingl\u00e9s \"Boys' Love)\", xa que no Xap\u00f3n o termo yaoi ten certas connotaci\u00f3ns pexorativas herdadas, refer\u00edndose m\u00e1is \u00e1s obras derivativas do doujinshi ou o fanart.\nAs obras derivativas conforman a maior parte do yaoi que se difunde. Moitas prove\u00f1en de animes que non son yaoi, como \"Naruto\", \"One Piece\", \"Fullmetal Alchemist\", \"Saint Seiya\", \"Death Note\", \"Yu-Gi-Oh!\" ou \"Bleach\".\nEn galego publicouse no 2008 \"B\u00edcame profe\", de Kazuma Kodaka, publicado por Edici\u00f3ns do Cumio e traducido por Mar\u00eda do Carme Pamp\u00edn Otero."}
{"id": "103411", "revid": "23204", "url": "https://gl.wikipedia.org/wiki?curid=103411", "title": "Live from London", "text": "Live from London \u00e9 un mini-\u00e1lbum dixital da cantante de pop australiana Natalie Imbruglia, dispo\u00f1ible unicamente a trav\u00e9s da tenda iTunes como parte da serie Live from London. Foi lanzado o 17 de agosto de 2007 baixo o selo Brightside Recordings. O \u00e1lbum cont\u00e9n cinco versi\u00f3ns ac\u00fasticas gravadas en directo dos seus \u00e9xitos do recompilatorio de sinxelos ."}
{"id": "103415", "revid": "56817", "url": "https://gl.wikipedia.org/wiki?curid=103415", "title": "O Sartego", "text": "Co top\u00f3nimo O Sartego podemos referirnos a 3 lugares de Galicia, na provincia da Coru\u00f1a:"}
{"id": "103416", "revid": "98629", "url": "https://gl.wikipedia.org/wiki?curid=103416", "title": "Bernardo Bellotto", "text": "Bernardo Bellotto, nado en Venecia o 30 de xaneiro de 1721 e finado en Varsovia o 17 de outubro de 1780, foi un pintor e gravador veneciano.\nTraxectoria.\nBernardo Bellotto era sobri\u00f1o, por parte da nai, de Canaletto, que contribu\u00edu \u00e1 s\u00faa formaci\u00f3n e xa de rapaz amosou talento para a pintura de paisaxes urbanas. En 1738 quedou inscrito na corporaci\u00f3n de pintores venecianos, e decontado viaxou polo V\u00e9neto, Roma (1742), Florencia e Tur\u00edn, para volver a Venecia por breve tempo. En 1747 recibiu unha invitaci\u00f3n do elector de Saxonia Augusto III para establecerse en Dresde, a s\u00faa fama espallouse en toda Europa, e en 1758 a emperatriz Mar\u00eda Tareixa de Austria chamouno a Viena . Tres anos despois est\u00e1 en M\u00fanic, despois volve a Dresde pero a morte do elector Augusto fixo que recibise menos encargos polo que aceptou en 1763 o convite de Catarina II para establecerse en San Petersburgo ata 1764 cando o novo elector de Saxonia e rei de Polonia, Estanislau para establcerse en Varsovia para o que realizou ademais de vistas, retratos e escenas hist\u00f3ricas.\nObra.\nO seu estilo \u00e9 semellante \u00f3 de seu t\u00edo, e el mesmo asinou moitas obras como Bernardo Canaletto pero Bellotto amosa un realismo m\u00e1is cru, cunha m\u00e1is exacta observaci\u00f3n da arquitectura e das vistas, un tratamento m\u00e1is din\u00e1mico do ceo e da auga, e un maior predominio do claroescuro, e naturalmente unha cantidade m\u00e1is variada de lugares retratados lugares que visitou deixou unha indeleble mostra nos seus lenzos, que se distinguen polo traballado dos detalles e unha luminosidade caracter\u00edstica con vistas de gran radio. As s\u00faas vistas realizadas en Varsovia tom\u00e1ronse como modelo para a reconstruci\u00f3n da cidade logo dos bombardeos da segunda guerra mundial."}
{"id": "103417", "revid": "98629", "url": "https://gl.wikipedia.org/wiki?curid=103417", "title": "Glorious", "text": "Glorious \u00e9 o und\u00e9cimo \"single\" da cantante australiana Natalie Imbruglia, lanzado o mercado no Reino Unido e en Australia o 27 de agosto do ano 2007 baixo o selo BMG. A semana do seu lanzamento, Imbruglia interpretou a canci\u00f3n, xunto con \"Torn\", no festival Blackpool Illuminations, o 31 de agosto.\nV\u00eddeo.\nO v\u00eddeo musical para \"Glorious\" foi dirixido por Frank Borin (Red Hot Chili Peppers, Eminem, Good Charlotte) e rodado en California. O v\u00eddeo inspirase na pel\u00edcula Y Tu Mam\u00e1 Tambi\u00e9n, na que Imbruglia colaborara na banda sonora, coa canci\u00f3n \"Cold Air\" e seguir\u00eda con Natalie e os seus amigos nun viaxe a trav\u00e9s de M\u00e9xico. \"En lugar de gravar en M\u00e9xico, acabei grav\u00e1ndoo no deserto de California a 45 graos\", declarar\u00eda posteriormente.\n\"Remixes\".\nRealizados por Bimbo Jones"}
{"id": "103419", "revid": "25871", "url": "https://gl.wikipedia.org/wiki?curid=103419", "title": "Counting Down the Days (sinxelo)", "text": "Counting Down the Days \u00e9 o d\u00e9cimo single da cantante australiana Natalie Imbruglia, lanzado o mercado o 25 de xullo do ano 2005 baixo o selo BMG. O single ter\u00eda un considerablemente menor \u00e9xito que \"Shiver\", pero a\u00ednda as\u00ed axudou a manter o \u00e1lbum nas listas de vendas un pouco m\u00e1is de tempo. Alcanzar\u00eda o posici\u00f3n 23 nas listas do Reino Unido e a posici\u00f3n 52 en Australia. Existen d\u00faas versi\u00f3ns da cara A do single. Unha delas \u00e9 a versi\u00f3n que poderemos encontrar no \u00e1lbum que leva por nome o t\u00edtulo da canci\u00f3n, mentres que a segunda versi\u00f3n a podemos encontrar neste single. Basicamente a versi\u00f3n do single e m\u00e1is curta debido a que non ten \"prechorus\"."}
{"id": "103420", "revid": "1131", "url": "https://gl.wikipedia.org/wiki?curid=103420", "title": "Conces", "text": "O top\u00f3nimo galego Conces pode referirse a:"}
{"id": "103421", "revid": "85894", "url": "https://gl.wikipedia.org/wiki?curid=103421", "title": "Conces de Riba, Fene, Fene", "text": "Conces de Riba \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 74 habitantes no ano 2007 segundo datos do Instituto Galego de Estat\u00edstica dos cales eran 35 homes e 39 mulleres, o que sup\u00f3n un aumento con relaci\u00f3n ao ano 2000 cando ti\u00f1a 64 habitantes."}
{"id": "103422", "revid": "1093", "url": "https://gl.wikipedia.org/wiki?curid=103422", "title": "Santa Ana", "text": "O nome de Santa Ana pode referirse a:\nComo top\u00f3nimo, Santa Ana pode referirse a varios lugares:\nNoutros contextos:"}
{"id": "103423", "revid": "23204", "url": "https://gl.wikipedia.org/wiki?curid=103423", "title": "Shiver", "text": "Shiver \u00e9 o noveno single da cantante australiana Natalie Imbruglia, lanzado o mercado o 25 de marzo do ano 2005 baixo o selo BMG e producido por Stephen Lipson. Tanto a canci\u00f3n como o v\u00eddeo musical da mesma foron amplamente emitidos tanto en emisoras de radio como na televisi\u00f3n. Considerado como un \u00e9xito a nivel mundial, entrou nas listas dalg\u00fans pa\u00edses e obtivo a oitava posici\u00f3n na lista oficial do Reino Unido, a\u00ednda as\u00ed non conseguiu unhas vendas significativas. Foi a canci\u00f3n m\u00e1is emitida no Reino Unido en cinco semanas non consecutivas, e se mantivo no Top 10 catorce semanas. \"Shiver\" \u00e9 considerado o segundo grande \u00e9xito de Imbruglia tras \"Torn\".\nV\u00eddeo.\nO v\u00eddeo musical da canci\u00f3n, inspirado no filme The Bourne Supremacy, comezou a emitirse en febreiro de 2005. Foi dirixido por Jake Nava que tam\u00e9n dirixiu o v\u00eddeo musical de \"My Prerogative\" de Britney Spears, e o v\u00eddeo de \"State of Mind\" de Holly Valance. Foi gravado en K\u00ediv, Ucra\u00edna, durante o inverno."}
{"id": "103424", "revid": "88215", "url": "https://gl.wikipedia.org/wiki?curid=103424", "title": "Magne Myrmo", "text": "Magne Myrmo, nado o 30 de xullo de 1943 en Rennebu, \u00e9 un antigo esquiador de fondo noruegu\u00e9s.\nMyrno ga\u00f1ou o Festival de Esqu\u00ed de Holmenkollen d\u00faas veces en 15\u00a0km (1970 e 1972) e unha vez en 50\u00a0km (1974), recibiu a medalla Holmenkollen en 1972, compartida con Rauno Miettinen. Nas Olimpiadas de Inverno de 1972 levou unha medalla de prata nos 50\u00a0km.\nEntre 1973 e 1974 produciuse unha revoluci\u00f3n no equipamento do esqu\u00ed de fondo \u00f3 quedar substitu\u00eddos os esqu\u00eds de madeira pola fibra de vidro pero o equipo noruegu\u00e9s competiu nos Campionatos de Esqu\u00ed N\u00f3rdico de 1974 en Falun cos tradicionais esqu\u00eds de madeira, a\u00ednda as\u00ed Myrmo conseguiu a medalla de ouro en 15\u00a0km \u00f3 superar por menos dun segundo \u00f3 alem\u00e1n oriental Gerhard Grimmer que compet\u00eda cos novos esqu\u00eds de fibra de vidro, Myrmo foi o \u00faltimo campi\u00f3n do mundo en usar esqu\u00eds de madeira. Neses campionatos tam\u00e9n conseguiu a medalla de bronce en relevos 4x10 km."}
{"id": "103434", "revid": "25871", "url": "https://gl.wikipedia.org/wiki?curid=103434", "title": "Beauty on the Fire", "text": "Beauty on the Fire \u00e9 o oitavo single da cantante australiana Natalie Imbruglia, lanzado o mercado o 22 de xullo do ano 2002 baixo o selo BMG e producido por Pascal Gabriel e Gary Clark."}
{"id": "103438", "revid": "25871", "url": "https://gl.wikipedia.org/wiki?curid=103438", "title": "Wrong Impression", "text": "Wrong Impression \u00e9 o s\u00e9timo sinxelo da cantante australiana Natalie Imbruglia, lanzado o mercado o 29 de xaneiro do ano 2002 baixo o selo BMG e producido por Ian Stanley. Este sinxelo tivo mellor acollida en comparaci\u00f3n co primeiro sinxelo do \u00e1lbum White Lilies Island, \"That Day\". A\u00ednda que non tivo o \u00e9xito que tiveron as canci\u00f3ns de Left of the Middle alcanzou a 10 posici\u00f3n na lista do Reino Unido."}
{"id": "103440", "revid": "56817", "url": "https://gl.wikipedia.org/wiki?curid=103440", "title": "A Fonte", "text": "Unha fonte \u00e9 un manancial ou lugar por onde sae auga. Como top\u00f3nimo, A Fonte pode referirse a:"}
{"id": "103441", "revid": "23204", "url": "https://gl.wikipedia.org/wiki?curid=103441", "title": "P\u00e9rigueux", "text": "P\u00e9rigueux, en occitano \"Periguers\" [peri'g\u028f:] ou \"Peireguers\" [pejre'g\u028f:], \u00e9 unha cidade do departamento franc\u00e9s de Dordo\u00f1a, na rexi\u00f3n Aquitania. \u00c9 a capital (\"pr\u00e9fecture\") do departamento. O primeiro de xullo do 2005 estim\u00e1base a s\u00faa poboaci\u00f3n en 29 600 habitantes. Est\u00e1 vencellada ao Cami\u00f1o de Santiago.\nMonumentos e lugares tur\u00edsticos.\nPeriguers presenta un patrimonio admirable, con 43 monumentos hist\u00f3ricos e un importante sector conservado. Son destac\u00e1beis:"}
{"id": "103445", "revid": "197", "url": "https://gl.wikipedia.org/wiki?curid=103445", "title": "Os verbos irregulares galegos", "text": "Os verbos irregulares son aqueles que te\u00f1en diferente o tema de presente do tema de perfecto.\nO tema verbal \u00e9 a suma da ra\u00edz e a vogal tem\u00e1tica. Hai dous temas: o de perfecto (enc\u00f3ntrase no pret\u00e9rito de indicativo, antepret\u00e9rito de indicativo, pret\u00e9rito de subxuntivo e futuro de subxuntivo) e o de presente (resto de tempos verbais).\nExemplos.\nComo dixemos na definici\u00f3n hai un grupo de 18 verbos que te\u00f1en un tema espec\u00edfico para a conxugaci\u00f3n do presente no pret\u00e9rito de indicativo, antepret\u00e9rito de indicativo, pret\u00e9rito de subxuntivo e futuro de subxuntivo. Velaqu\u00ed tres exemplos"}
{"id": "103446", "revid": "6410623", "url": "https://gl.wikipedia.org/wiki?curid=103446", "title": "Paradigmas dos verbos irregulares galegos", "text": "\"Os paradigmas dos verbos irregulares son os seguintes:\""}
{"id": "103447", "revid": "5312", "url": "https://gl.wikipedia.org/wiki?curid=103447", "title": "Pr\u00edncipe de Asturias (R-11)", "text": "O Pr\u00edncipe de Asturias (R-11) foi un buque porta aeronaves clase CVV, da Armada Espa\u00f1ola. O R-11 foi o buque insignia da frota, e xunto as s\u00faas fragatas de escolta, formaron o Grupo 1 de Proxecci\u00f3n da Frota. Foi o terceiro portaaeronaves na historia da Armada, logo dos dous D\u00e9dalo, o ex USS Cabot (CVL-28) e o portahidroavi\u00f3ns do mesmo nome que participou activamente no desembarco de Alhucemas de 1925.\nHistoria.\nO portaavi\u00f3ns foi constru\u00eddo no Ferrol pola Empresa Nacional Baz\u00e1n (agora Navantia) partindo dun dese\u00f1o inicial realizado nos Estados Unidos, chamado \"Sea Control Ship\" (SCS) e rematado en 1977. Non obstante, os planos e especificaci\u00f3ns entregados non correspond\u00edan exactamente coas necesidades espa\u00f1olas, realizando a Empresa Nacional Baz\u00e1n numerosos cambios e melloras.\nA orde de execuci\u00f3n do buque deuse aos estaleiros de Baz\u00e1n Ferrol o 29 de xu\u00f1o de 1977, e a colocaci\u00f3n en bancada do primeiro bloque prefabricado estaba prevista para mediados de 1979, sendo a data real o 8 de outubro de 1979. A data prevista para a botadura era 1981, pero a real foi o 22 de maio de 1982, un ano m\u00e1is tarde do previsto. Entre a botadura e a entrega houbo moito atraso e un importante aumento de custos, debidos, entre outras causas, aos numerosos problemas laborais de Baz\u00e1n, o cambio nos sistemas de contrataci\u00f3n de equipos en plena fase de construci\u00f3n e \u00e1s modernizaci\u00f3ns que impuxo a Armada durante esta fase.\nO proxecto, que naquel momento era dunha grande envergadura econ\u00f3mica e tecnol\u00f3xica, carrexou atrasos e aumentos nos custos; mais o Goberno de Felipe Gonz\u00e1lez apoiou o proxecto e rematouno.\nOs cambios nas esixencias navais significaron que moitos dos sistemas do barco tiveron que ser modificados coa adici\u00f3n do \u00abTritan Digital Command\u00bb e o Sistema de Control. Non entrou en servizo activo ata o 30 de maio de 1988 e regresou aos estaleiros de Ferrol para reformarse rapidamente en 1990.\nO portaaeronaves tailand\u00e9s \"HTMS Chakri Naruebet\" foi constru\u00eddo nos mesmos estaleiros, tomando como base o dese\u00f1o do \"Pr\u00edncipe de Asturias\".\nO grupo a\u00e9reo embarcado.\nO grupo a\u00e9reo embarcado soportaba ata 29 aeronaves, doce AV-8 Harrier II e AV-8B Harrier II Plus, as\u00ed como doce helic\u00f3pteros, normalmente unha combinaci\u00f3n de modelos Sikorsky e Agusta, seis Sikorsky Sea King SH-3H, catro Agusta AB-212 e dous Sikorsky SH-3 AEW. Debido \u00e1 capacidade STOL, STOVL e VTOL dos aparatos embarcados, a cuberta de voo descentrada era de 175,3 m, inclu\u00edndo unha rampla (\"ski-jump\") de 12\u00ba e 46,5 m de lonxitude que lograba un maior arranque en menor distancia.\nAs d\u00faas grandes turbinas de gas xeraban 34,6 Mw por unidade (46.400 CV), propulsando unha \u00fanica h\u00e9lice de cinco palas. A velocidade media m\u00e1xima era de 27 n\u00f3s, cunha autonom\u00eda de 6.500 millas n\u00e1uticas a unha velocidade de cruceiro de 20 n\u00f3s.\nNovo buque.\nEn 2010, ao \"Pr\u00edncipe de Asturias\" unir\u00e1selle un novo nav\u00edo de dese\u00f1o e tecnolox\u00eda punteira, capaz de desempe\u00f1ar labores como portaavi\u00f3ns e como buque multiprop\u00f3sito. Tr\u00e1tase do LHD, chamado \"Juan Carlos I (L-61)\", botado nos estaleiros de Navantia en Ferrol en marzo do 2008 e que \u00e9 o meirande nav\u00edo da Armada Espa\u00f1ola."}
{"id": "103448", "revid": "1131", "url": "https://gl.wikipedia.org/wiki?curid=103448", "title": "George Bellows", "text": "George Wesley Bellows, nado en Columbus (Ohio) o 12 de agosto de 1882 e finado en Nova York o 8 de xaneiro de 1925, foi un pintor e lit\u00f3grafo estadounidense, co\u00f1ecido polas s\u00faas intr\u00e9pidas representaci\u00f3ns da vida urbana en Nova York.\nTraxectoria.\nMocidade.\nEstudou na Universidade Estatal de Ohio entre 1901 e 1904, xogou nos equipos universitarios de b\u00e9isbol e baloncesto e realizou ilustraci\u00f3ns para \"Makio\", o anuario dos estudantes. rexeitou unirse \u00f3s Cincinnati Reds como xogador profesional de b\u00e9isbol e traballou como ilustrador comercial mentres estudaba. En 1904 marchou a Nova York para estudar arte. Bellows foi alumno de Robert Henri na Escola de Arte de Nova York e integrou o grupo co\u00f1ecido como The Eight da Ashcan School, un grupo de artistas que pretend\u00edan pintar a sociedade norteamericana en todas as s\u00faas formas. En 1906 Bellows alugou o seu propio estudo.\nNova York.\nBellows participou por primeira vez nunha exhibici\u00f3n en 1908 organiz\u00e1rona os alumnos de Henri e os cr\u00edticos recib\u00edrona con disparidade de criterios. En 1909 comezou a dar clases na Art Students League of New York.\nAs escenas urbanas do Nova York de Bellows reflicten a crueza e o caos da clase traballadora e dos barrios, as clases altas aparecen satirizadas frecuentemente nos seus traballos. Entre 1907 e 1915 realizou unha serie de pinturas amosando Nova York cuberta de neve. Esas pinturas foron un campo de probas no que Bellows xoga coa cor e a textura visual que despois ser\u00e1n centrais nas s\u00faas pinturas. Elas exhiben un contraste total entre o azul e branco da neve e as superficies, esgrevias e cotrosas, da cidade e creando unha imaxe esteticamente ir\u00f3nica dos igualmente esgrevios e costrosos homes loitando por limpar as impurezas da neve pura. Con todo foi a serie de pinturas retratando boxeadores afeccionados a s\u00faa contribuci\u00f3n m\u00e1is salientable \u00e1 historia da arte Esas pinturas caracter\u00edzanse pola s\u00faa atmosfera escrura, nas que as pinceladas brillantes das figuras humanas vividamente dan un forte sentido de movemento e direcci\u00f3n.\nTemas sociais e pol\u00edticos.\nO aumento do seu prestixio como pintor dan cun cambio a s\u00faa vida e obra, a\u00ednda que continuou os seus temas anteriores, Bellows comezou a recibir petici\u00f3ns para retratos e convites da elite de Nova York e comezou a pasar os ver\u00e1ns en Maine, pintando paisaxes mari\u00f1as en Monhegan e na illa de Matinicus.\n\u00d3 tempo, o sempres socialmente consciente Bellows asociouse cun grupo de artistas e activistas radicais, chamados The Lyrical Left, que tend\u00eda \u00f3 anarquismo na s\u00faa procura dos dereitos individuais. Bellows ensinou na Escola Moderna de Nova York (que segu\u00eda as ideas de Francesc Ferrer e foi membro do consello editorial do xornal socialista, \"The Masses\" \u00f3 que tam\u00e9n contribu\u00eda con debuxos e litograf\u00edas a comezos de 1911. Bellows que cr\u00eda que a liberdade art\u00edstica do autor ti\u00f1a que estar por riba de calquera pol\u00edtica ideol\u00f3xica editorial tivo problemas mantivo un apoio p\u00fablico \u00e1 intervenci\u00f3n dos Estados Unidos na primeira guerra mundial e realizou unha serie de litograf\u00edas e pinturas coas atrocidades cometidas polos alem\u00e1ns durante a invasi\u00f3n de B\u00e9lxica, a m\u00e1is famosa foi \"The Germans Arrive\", baseada nun relato real e que amosaba un soldado alem\u00e1n contendo un mozo belga coas mans cortadas. O seu posicionamento non lle impediu criticar a censura interior e a persecuci\u00f3n que a Lei de espionaxe permit\u00eda contra os disientes antibelicistas.\n\u00daltimos anos.\nOs lenzos dos \u00faltimos anos de Bellows c\u00e9ntranse na s\u00faa vida dom\u00e9stica, coa s\u00faa muller e fillas como obxectos centrais das s\u00faas obras, que amosan tam\u00e9n un incremento programado e te\u00f3rico cara a cor e o dese\u00f1o, unha marcada diferenza coas s\u00faas obras anteriores.\nLitograf\u00edas.\nBellows fixo contribuci\u00f3ns significativas, axudando a divulgar o seu uso como medio art\u00edstico nos Estados Unidos. En 1916 instalou unha prensa litogr\u00e1fica no seu estudio e entre 1921 e 1924 colaborou con Bolton Brown na realizaci\u00f3n de m\u00e1is dun cento de imaxes. Bellows tam\u00e9n ilustrou numerosos libros durante a s\u00faa carreira, inclu\u00edndo varios de H. G. Wells."}
{"id": "103453", "revid": "839", "url": "https://gl.wikipedia.org/wiki?curid=103453", "title": "Calin Popescu-Tariceanu", "text": ""}
{"id": "103455", "revid": "98629", "url": "https://gl.wikipedia.org/wiki?curid=103455", "title": "Emirato de Dubai", "text": "O Emirato de Dubai (en \u00e1rabe \u0625\u0645\u0627\u0631\u0629 \u062f\u0628\u064a\u0651 , transliterado \"Im\u0101rat Dubayy\"), \u00e9 un dos sete estados que constit\u00faen os Emiratos \u00c1rabes Unidos, sendo o segundo deles en extensi\u00f3n. A capital do emirato \u00e9 a cidade de Dubai, onde se acolleu a exposici\u00f3n mundial de 2021.\nA m\u00e1xima autoridade \u00e9 o emir Mohammed bin Rashid Al Maktoum.\nDous feitos cruciais a comezos da d\u00e9cada dos setenta do s\u00e9culo pasado d\u00e9ronlle un gran pulo \u00f3 desenvolvemento do emirato. Un foi a independencia e o establecemento da federaci\u00f3n en 1971. O outro foi a gran subida do prezo do cru provocada pola crise do petr\u00f3leo de 1973, que axudou a relanzar as finanzas do estado. O emirato contrib\u00fae en gran medida \u00f3 PIB dos Emiratos \u00c1rabes Unidos. Os servizos como o tranporte, a lox\u00edstica e o turismo contrib\u00faen dun xeito crecente \u00f3 PIB do estado, desprazando \u00e1 tradicional econom\u00eda baseada na industria petrol\u00edfera.\nXeograf\u00eda.\nO Emirato de Dubai est\u00e1 situado na costa do golfo P\u00e9rsico dos Emiratos \u00c1rabes Unidos, a uns 9 msnm de altitude media. Limita ao sur co emirato de Abu Dabi, ao nordeste co de Sharjah e ao sueste co sultanato de Om\u00e1n a trav\u00e9s do exclave de Hatta, que tam\u00e9n fai fronteira cos emiratos de Ajm\u00e1n polo oeste e co de Ras al-Jaima polo norte. Ten unha superficie de 4113\u00a0km\u00b2, que representa unha expansi\u00f3n significativa pois nos seus inicios contaba con 3885\u00a0km\u00b2, por mor das reclamaci\u00f3ns sobre a s\u00faa soberan\u00eda no mar.\nO Khor Dubai \u00e9 un rego que vai desde o nordeste cara ao suroeste, atravesando toda a capital. No leste da capital do emirato est\u00e1 a localidade de Deira, que limita co emirato de Sharjah ao leste e coa localidade de Al Aweer ao sur.\nEcolox\u00eda.\nO deserto de area que rodea a capital pos\u00fae algunhas palmeiras datileiras. Os lirios crecen nas chairas occidentais dos \"sabkha\", ao leste da cidade, mentres que as acacias e os \"ghaf\" crecen nas chairas interiores, preto das monta\u00f1as occidentais de Al Hayar. Varias \u00e1rbores aut\u00f3ctonas como a palmeira datileira e os \"neem\", as\u00ed como \u00e1rbores importadas como os eucaliptos, crecen nalg\u00fans parques naturais do emirato.\nAs especies animais m\u00e1is com\u00fans nos desertos da zona son a avetarda hubara, a hiena raiada, o caracal, o raposo do deserto, os falc\u00f3ns e o \u00f3rice de Arabia. O territorio constit\u00fae un paso de migraci\u00f3n entre Europa, Asia e \u00c1frica, polo que m\u00e1is de 320 especies de aves migratorias atravesan o emirato entre a primavera e o outono. Nas augas pr\u00f3ximas \u00e1 costa viven m\u00e1is de 300 especies de peixes, como o mero. Nas augas m\u00e1is afastadas hai tam\u00e9n peixes tropicais e medusas, as\u00ed como corais, dugongos, golfi\u00f1os, baleas e tibur\u00f3ns. Tam\u00e9n hai varios tipos de tartaruga, como a tartaruga carei ou a tartaruga verde, ambas as d\u00faas consideradas en perigo de extinci\u00f3n."}
{"id": "103456", "revid": "1131", "url": "https://gl.wikipedia.org/wiki?curid=103456", "title": "Ajman", "text": ""}
{"id": "103457", "revid": "10599", "url": "https://gl.wikipedia.org/wiki?curid=103457", "title": "Arquip\u00e9lago Chinijo", "text": "O arquip\u00e9lago Chinijo \u00e9 un arquip\u00e9lago que se atopa no nord\u00e9s das illas Canarias, fronte \u00e1 costa norte da illa de Lanzarote. \u00c9 un espazo natural protexido e constit\u00fae a reserva mari\u00f1a m\u00e1is grande de Europa con 700 quil\u00f3metros cadrados.\nInt\u00e9grano a illa de La Graciosa (a \u00fanica habitada) e os illotes de Alegranza, Monta\u00f1a Clara, Roque del Este e Roque del Oeste, todas pertencentes ao municipio de Teguise.\nToponimia.\nO termo \"chinijo\" significa \"pequeno\" e \u00e9 propio do l\u00e9xico de Lanzarote, onde principalmente se utiliza para referirse cari\u00f1osamente aos nenos. A denominaci\u00f3n de \"chinijo\" para referirse ao arquip\u00e9lago comeza a usarse ao redor de 1980 en mapas tur\u00edsticos, ensaios divulgativos e outras publicaci\u00f3ns.5 Con todo, non se popularizou na sociedade lanzarote\u00f1a, sendo com\u00fan chamar ao arquip\u00e9lago \"Los Islotes\" (\"Os Illotes\").\nO termo \"islote\" en Lanzarote pode facer referencia a dous accidentes xeogr\u00e1ficos: insular, referido ao arquip\u00e9lago Chinijo e outros illotes da costa de Arrecife e de Tinajo, e volc\u00e1nico, para pequenos espazos de terra cultivable que quedaron rodeados de roca volc\u00e1nica.\nXeograf\u00eda.\nEst\u00e1 situado sobre unha ampla plataforma submarina de menos de cen metros de profundidade, a\u00ednda que nalg\u00fans puntos pode chegar a alcanzar os douscentos metros. Pos\u00fae unhas 19.270 hect\u00e1reas que pertencen ao municipio lanzarote\u00f1o de Teguise, na provincia das Palmas.\nConta cos espazos protexidos da Reserva Natural Integral dos Illotes e o Parque Natural do Arquip\u00e9lago Chinijo. O parque tomou a s\u00faa condici\u00f3n de espazo protexido en 1986, e foi reclasificado e reco\u00f1ecido como zona de especial protecci\u00f3n para as aves en 1994.\nDemograf\u00eda.\nA \u00fanica illa habitada do arquip\u00e9lago Chinijo \u00e9 La Graciosa, cunha poboaci\u00f3n de 737 habitantes en 2019."}
{"id": "103461", "revid": "89787", "url": "https://gl.wikipedia.org/wiki?curid=103461", "title": "Steinar Schj\u00f8tt", "text": "Steinar Schj\u00f8tt, nado o 13 de novembro de 1844 en Porsgrunn e finado o 11 de xaneiro de 1920 en Oslo, foi un tradutor, fil\u00f3logo e lexic\u00f3logo noruegu\u00e9s.\nTraxectoria.\nOrixe e familia.\nSeu pai foi o pastor e pol\u00edtico Ole Hersted Schj\u00f8tt (1805-1848) e s\u00faa nai Anna Jacobine, nada Olrog, e naceu en Porsgrunn onde seu pai era vigairo. Pux\u00e9ronlle Stener Johannes Stenersen Schj\u00f8tt polo profesor de teolox\u00eda Stener Johannes Stenersen. En 1845 a familia trasladouse a Skien. O seu irm\u00e1n m\u00e1is vello Peter Olrog foi un pol\u00edtico e fil\u00f3logo. Por matrimonio foi cu\u00f1ado da escritora Mathilde Schj\u00f8tt e t\u00edo do xurista Sofie Schj\u00f8tt.\nCarreira.\nSteinar Schj\u00f8tt estudou na Universidade de Oslo en 1862, graduouse en 1870. Partidario do landsm\u00e5l norueguisou o seu nome de Stener a Steinar. Foi profesor de secundaria en Halden e Skien, \u00e9 sobre todo co\u00f1ecido pola traduci\u00f3n do \"Heimskringla\" \u00f3 landsm\u00e5l (1874-1879) que foi controvertida por non seguir as prescrici\u00f3ns de Aasen, escribiu un libro escolar sobre a historia de Noruega, \"Norigs soga, til heimbruk og bruk for l\u00e6rarar\" (1879) e dous importantes dicionarios \"Dansk-norsk ordbog\" (1909) e \"Norsk ordbok, med ordtyding paa norsk-dansk\" (1914)."}
{"id": "103463", "revid": "2822", "url": "https://gl.wikipedia.org/wiki?curid=103463", "title": "Lingua nynorsk", "text": ""}
{"id": "103468", "revid": "98629", "url": "https://gl.wikipedia.org/wiki?curid=103468", "title": "Bonifacio Bembo", "text": "Bonifacio Bembo, nado en Brescia, Lombard\u00eda, foi un pintor e miniaturista italiano do s\u00e9culo XV, activo entre 1447 e 1477.\nTraxectoria.\nFormouse no g\u00f3tico serodio pero o seu estilo viuse influenciado polo primeiro Renacemento e polas ideas neoplat\u00f3nicas de Gemistus Pletho. As s\u00faas obras comprenden os frescos da igrexa de Santo Agosti\u00f1o en Cremona e os retratos de Francesco I Sforza e da s\u00faa dona Bianca Maria Visconti (\u00e1mbolos dous datados en 1462), e conservados na Pinacoteca di Brera de Mil\u00e1n.\nTam\u00e9n pintou o claustro de \"La Colomba\" en Cremona e Bembo \u00e9 xeralmente considerado o autor das famosas barallas de tarot Visconti-Sforza realizadas para o duque de Mil\u00e1n Filippo Maria Visconti e Francesco Sforza, onde o simbolismo reflicte o interese de Bembo polo neoplatonismo. \nA s\u00faa morte d\u00e1tase en 1498, mais outras fontes sit\u00faana antes de 1482 . \nFoi o irm\u00e1n de Benedetto Bembo e t\u00edo de Giovanni Francesco Bembo, os dous pintores igualmente. "}
{"id": "103470", "revid": "43327", "url": "https://gl.wikipedia.org/wiki?curid=103470", "title": "Bembo", "text": "Bembo \u00e9 un apelido italiano, l\u00e9vano entre outros:"}
{"id": "103473", "revid": "92340", "url": "https://gl.wikipedia.org/wiki?curid=103473", "title": "Lina Sandell", "text": "Lina Sandell, nada co nome de Karolina Wilhelmina Berg en Fr\u00f6deryd o 3 de outubro de 1832 e finada en Estocolmo o 27 de xullo de 1903, foi unha escritora sueca, co\u00f1ecida como autora de himnos relixiosos.\nTraxectoria.\nO seu pai era pastor luterano nunha pequena comunidade rural e ela naceu na reitor\u00eda da igrexa. En 1858, cando ela ti\u00f1a vinte e seis anos acompo\u00f1ou a seu pai nunha viaxe en barco polo lago V\u00e4ttern ata Gotemburgo pero o seu pai caeu \u00f3 mar e afundiu diante dela. Esta traxedia marcou a s\u00faa vida e inspirouna para escribir himnos.\nOskar Ahnfelt compuxo a m\u00fasica de todos os seus himnos e deunos a co\u00f1ecer por toda Escandinavia. Lina casou en 1867 co comerciante e deputado Oscar Berg e pasou a apelidarse legalmente Sandell-Berg, a\u00ednda que escribiu os seus himnos coa sinatura L.S. Escribiu tam\u00e9n textos para uso das escolas dominicais, \"Ber\u00e4ttelser f\u00f6r s\u00f6ndagsskolan\" (1870-1874), \"Samlade s\u00e5nger\" (1882\u20131885), e publicou durante moitos anos o almanaque \"Korsblomman\" (1865-1902) que inclu\u00eda poemas, historias e biograf\u00edas. Desde 1889 foi colaboradora de \"Barnens v\u00e4n\", o voceiro da Misi\u00f3n Evanx\u00e9lica Sueca. Escribiu m\u00e1is de 1700 himnos relixiosos e poemas entre eles, \"Tryggare kan ingen vara\", \"Blott en dag\" e \"Jag kan icke r\u00e4kna dem alla\".\nNa \u00faltima versi\u00f3n (1986) do libro oficial de salmos da Igrexa de Suecia, \"Den svenska psalmboken\", hai 15 dos seus salmos."}
{"id": "103474", "revid": "1131", "url": "https://gl.wikipedia.org/wiki?curid=103474", "title": "Elecci\u00f3ns municipais en Donostia", "text": "Corporaci\u00f3ns democr\u00e1ticas en Donostia desde a aprobaci\u00f3n da Constituci\u00f3n de 1978."}
{"id": "103480", "revid": "1131", "url": "https://gl.wikipedia.org/wiki?curid=103480", "title": "Sandell", "text": "Sandell \u00e9 un apelido sueco. L\u00e9vano entre outros:"}
{"id": "103482", "revid": "2248", "url": "https://gl.wikipedia.org/wiki?curid=103482", "title": "Espazos Radiof\u00f3nicos Galegos en Catalu\u00f1a", "text": ""}
{"id": "103484", "revid": "1131", "url": "https://gl.wikipedia.org/wiki?curid=103484", "title": "Santa Maria del Cam\u00ed", "text": "Santa Maria del Cam\u00ed \u00e9 un concello das Illas Baleares. Est\u00e9ndese por unha \u00e1rea de 37.62\u00a0km\u00b2 onde no ano 2007 viv\u00edan 5.497 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Santa Maria del Cam\u00ed dende a d\u00e9cada dos 50 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "103486", "revid": "1131", "url": "https://gl.wikipedia.org/wiki?curid=103486", "title": "Elecci\u00f3ns municipais en Hernani", "text": "Corporaci\u00f3ns democr\u00e1ticas en Hernani desde a aprobaci\u00f3n da Constituci\u00f3n de 1978."}
{"id": "103487", "revid": "25871", "url": "https://gl.wikipedia.org/wiki?curid=103487", "title": "Ludwig Bemelmans", "text": "Ludwig Bemelmans, nado o 27 de abril de 1898 e finado o 1 de outubro de 1962, foi un escritor e ilustrador estadounidense, m\u00e1is co\u00f1ecido pola s\u00faa serie de libros para nenos Madeline.\nTraxectoria.\nO pai de Bemelmans era belga, Lambert Bemelmans, e a s\u00faa nai alem\u00e1, Frances Fischer, e el naceu en Merano, actualmente en Italia pero ent\u00f3n en Austria, onde seu pai rexentaba un hotel. Medrou en Gmunden, \u00e1s beiras do lago Traunsee na Alta Austria.\nEn 1904, seu pai deixou \u00e1 familia e s\u00faa nai levou a Ludwig e a seu irm\u00e1n \u00e1 s\u00faa cidade natal, Regensburg, Bemelmans deixou a escola e traballou cun seu t\u00edo nun hotel en Austria, pero despois dun problema co director do hotel marchou \u00f3s Estados Unidos, onde viv\u00eda seu pai.\nDurante anos traballou en hoteis e restaurantes e en 1917 entrou no ex\u00e9rcito, onde chegou \u00f3 grao de tetente segundo. En 1918 conseguiu a cidadan\u00eda estadounidense. Nos anos vinte intentou dedicarse \u00e1 pintura, con pouca fortuna. Tivo unha serie de historietas no New York World, \"The Thrilling Adventures of the Count Bric a Brac\" pero despois de seis meses cancelouse. En 1934 comezou con \"Hansi\" a escribir libros para nenos e en 1939 apareceu o primeiro libro da serie de Madeline. Ademais de libros infant\u00eds, Bemelmans escribiu libros de viaxe e humor\u00edsticos e alg\u00fan gui\u00f3ns para Hollywood, como o de \"Yolanda and the Thief\" de Vincente Minnelli.\nA serie de Madeline.\nCada un dos libros da serie, profusamente ilustrada, comeza da mesma maneira: \"In an old house in Par\u00eds, that was covered with vines, lived twelve little girls in two straight lines... the smallest one was Madeline.\"\nAs nenas est\u00e1n \u00f3 coidado dunha monxa, Miss Clavel. Outros personaxes son Pepito, fillo do embaixador espa\u00f1ol, Lord Covington (\u00f3 que as nenas chaman Cucuface), \u00e9 o dono da casa e o can Genevieve.\nBemelmans publicou seis historias de Madeline durante a s\u00faa vida, e sete m\u00e1is descubr\u00edronse e public\u00e1ronse postumamente"}
{"id": "103489", "revid": "1131", "url": "https://gl.wikipedia.org/wiki?curid=103489", "title": "Elecci\u00f3ns municipais en Zarautz", "text": "Corporaci\u00f3ns democr\u00e1ticas en Zarautz desde a aprobaci\u00f3n da Constituci\u00f3n de 1978."}
{"id": "103490", "revid": "2338", "url": "https://gl.wikipedia.org/wiki?curid=103490", "title": "A Revolta, Fene, Fene", "text": "A Revolta \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 74 habitantes no ano 2007 segundo datos do Instituto Galego de Estat\u00edstica dos cales eran 41 homes e 33 mulleres, o que sup\u00f3n un aumento con relaci\u00f3n ao ano 2000 cando ti\u00f1a 73 habitantes."}
{"id": "103491", "revid": "85894", "url": "https://gl.wikipedia.org/wiki?curid=103491", "title": "Fene, Fene, Fene", "text": "Fene \u00e9 unha vila da parroquia de Fene no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2007 ti\u00f1a 1574 habitantes (841 homes e 913 mulleres), 85 m\u00e1is ca en 2000.\n\u00c9 a capital do concello ao que d\u00e1 nome."}
{"id": "103492", "revid": "85894", "url": "https://gl.wikipedia.org/wiki?curid=103492", "title": "Vista Alegre, Fene, Fene", "text": "Vista Alegre \u00e9 un lugar da parroquia de Fene no concello coru\u00f1\u00e9s de Fene na comarca de Ferrol. Ti\u00f1a 201 habitantes no ano 2007 segundo datos do Instituto Galego de Estat\u00edstica dos cales eran 104 homes e 97 mulleres, o que sup\u00f3n un aumento con relaci\u00f3n ao ano 2000 cando ti\u00f1a 193 habitantes."}
{"id": "103498", "revid": "85894", "url": "https://gl.wikipedia.org/wiki?curid=103498", "title": "R\u00edo Castro, Limodre, Fene", "text": "R\u00edo Castro \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 30 habitantes no ano 2007 segundo datos do Instituto Galego de Estat\u00edstica dos cales eran 17 homes e 13 mulleres, o que sup\u00f3n un aumento con relaci\u00f3n ao ano 2000 cando ti\u00f1a 23 habitantes. Na zona est\u00e1 o Castro de R\u00edo Castro."}
{"id": "103499", "revid": "85894", "url": "https://gl.wikipedia.org/wiki?curid=103499", "title": "O Souto Vello, Limodre, Fene", "text": "O Souto Vello \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 6 homes e 4 mulleres, o que sup\u00f3n un aumento con relaci\u00f3n ao ano 2000 cando ti\u00f1a 8 habitantes."}
{"id": "103500", "revid": "2338", "url": "https://gl.wikipedia.org/wiki?curid=103500", "title": "O Cami\u00f1o Grande, Limodre, Fene", "text": "O Cami\u00f1o Grande \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 200 habitantes no ano 2007 segundo datos do Instituto Galego de Estat\u00edstica dos cales eran 98 homes e 102 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 206 habitantes.\n "}
{"id": "103501", "revid": "85894", "url": "https://gl.wikipedia.org/wiki?curid=103501", "title": "O Campanario, Limodre, Fene", "text": "O Campanario \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 53 habitantes no ano 2007 segundo datos do Instituto Galego de Estat\u00edstica dos cales eran 33 homes e 20 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 69 habitantes."}
{"id": "103502", "revid": "2338", "url": "https://gl.wikipedia.org/wiki?curid=103502", "title": "O Cotarelo, Limodre, Fene", "text": "O Cotarelo \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 7 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "103503", "revid": "2338", "url": "https://gl.wikipedia.org/wiki?curid=103503", "title": "O Cotill\u00f3n, Limodre, Fene", "text": "O Cotill\u00f3n \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 82 habitantes no ano 2007 segundo datos do Instituto Galego de Estat\u00edstica dos cales eran 34 homes e 48 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 91 habitantes."}
{"id": "103504", "revid": "85894", "url": "https://gl.wikipedia.org/wiki?curid=103504", "title": "A Fonte, Limodre, Fene", "text": "A Fonte \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 61 habitantes no ano 2007 segundo datos do Instituto Galego de Estat\u00edstica dos cales eran 31 homes e 30 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 62 habitantes."}
{"id": "103505", "revid": "85894", "url": "https://gl.wikipedia.org/wiki?curid=103505", "title": "A Fraga de Limodre, Limodre, Fene", "text": "A Fraga de Limodre \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 50 habitantes no ano 2007 segundo datos do Instituto Galego de Estat\u00edstica dos cales eran 24 homes e 26 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 51 habitantes."}
{"id": "103506", "revid": "85894", "url": "https://gl.wikipedia.org/wiki?curid=103506", "title": "Rachabordos, Limodre, Fene", "text": "Rachabordos \u00e9 un lugar da parroquia de Limodre no concello coru\u00f1\u00e9s de Fene na comarca de Ferrol. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n un aumento con relaci\u00f3n ao ano 2000 cando ti\u00f1a 1 habitante."}
{"id": "103507", "revid": "25871", "url": "https://gl.wikipedia.org/wiki?curid=103507", "title": "That Day", "text": "That Day \u00e9 o sexto single da cantante australiana Natalie Imbruglia, lanzado o mercado o 29 de outubro do ano 2001 baixo o selo BMG e producido por Ian Stanley. A canci\u00f3n alcanzar\u00eda o Top 10 en Australia, mentres que no Reino Unido chegou a und\u00e9cima posici\u00f3n nas listas. That Day non foi lanzado nos Estados Unidos, onde \"Wrong Impression\" foi o primeiro e \u00fanico single do \u00e1lbum \"White Lilies Island\"."}
{"id": "103508", "revid": "98629", "url": "https://gl.wikipedia.org/wiki?curid=103508", "title": "Identify", "text": "Identify \u00e9 o quinto single da cantante australiana Natalie Imbruglia, lanzado o mercado o ano 1999. A canci\u00f3n que d\u00e1 nome o single \u00e9 unha balada de pop escrita por Billy Corgan e interpretada pola cantante na banda sonora de \"Stigmata\". A canci\u00f3n foi inclu\u00edda unicamente como single promocional, polo que, a\u00ednda que Imbruglia filmou un v\u00eddeo musical para ela, dirixido por Samuel Bayer (ser\u00eda inclu\u00eddo no DVD de \"Stigmata\"), non entrou nas listas. Escura en estilo, a canci\u00f3n alexase do estilo habitual da cantante."}
{"id": "103509", "revid": "23204", "url": "https://gl.wikipedia.org/wiki?curid=103509", "title": "Cotarelo", "text": "O top\u00f3nimo galego Cotarelo pode referirse a:"}
{"id": "103510", "revid": "25871", "url": "https://gl.wikipedia.org/wiki?curid=103510", "title": "Smoke", "text": "Smoke \u00e9 o cuarto single da cantante australiana Natalie Imbruglia, lanzado o mercado o 11 de outubro do ano 1998 baixo o selo RCA e producido por Matt Bronleewe. O single alcanzou a quinta posici\u00f3n nas listas do Reino Unido pero foi incapaz de entrar no Top 40 de Australia, qued\u00e1ndose na posici\u00f3n 42."}
{"id": "103512", "revid": "1131", "url": "https://gl.wikipedia.org/wiki?curid=103512", "title": "O Campanario", "text": "O top\u00f3nimo galego O Campanario pode referirse a:"}
{"id": "103513", "revid": "25871", "url": "https://gl.wikipedia.org/wiki?curid=103513", "title": "Wishing I Was There", "text": "Wishing I Was There \u00e9 o terceiro single da cantante australiana Natalie Imbruglia, lanzado o mercado o 25 de maio do ano 1998 baixo o selo RCA e producido por Phil Thornalley. A cara B do single \u00e9 a canci\u00f3n \"Why\", unha canci\u00f3n escrita por Imbruglia e Matt Bronleewe."}
{"id": "103514", "revid": "98629", "url": "https://gl.wikipedia.org/wiki?curid=103514", "title": "Filipe I de Parma", "text": "Filipe I de Parma (Madrid, 15 de marzo de 1720 - Alessandria 18 de xullo de 1765), foi duque de Parma (1748-1765), o primeiro da dinast\u00eda Borb\u00f3n.\nEra fillo de Filipe V, rei de Espa\u00f1a e da s\u00faa segunda muller Isabel de Farnesio e como tal infante de Espa\u00f1a, foi tam\u00e9n conde de Chinc\u00f3n, con grandeza de Espa\u00f1a entre 1738 e 1754. En 1739 casou en Alcal\u00e1 de Henares con Lu\u00edsa Isabel de Francia (1727-1759), princesa de Francia, filla do rei Lu\u00eds XV e Mar\u00eda Leszczy\u0144ska.\nBiograf\u00eda.\nEn 1744, durante a Guerra de Sucesi\u00f3n Austr\u00edaca, o infante Filipe asumiu o mando do ex\u00e9rcito conxunto hispanofranc\u00e9s durante a campa\u00f1a contra Carlos Manuel III de Sarde\u00f1a. En 1748 en virtude dos acordo da Paz de Aquisgr\u00e1n conv\u00e9rtese no duque de Parma, Piacenza e Guastalla, a coroaci\u00f3n foi o 18 de outubro dese ano .\nO duque Filipe desenvolveu unha pol\u00edtica ilustrada, expansiva e xansenista, nomeou ministro a Guillaume du Tillot que introduciu reformas que sanearon as finanzas, reforzou o poder do Estado, creou escolas p\u00fablicas. En 1768 decretou a expulsi\u00f3n dos xesu\u00edtas, a confiscaci\u00f3n das propiedades da Igrexa Cat\u00f3lica e a supresi\u00f3n dos tribunais eclesi\u00e1sticos do ducado.\nFillos.\nFilipe de Parma deu orixe \u00e1 p\u00f3la Borb\u00f3n-Parma da dinast\u00eda de Borb\u00f3n, e tivo tres fillos"}
{"id": "103517", "revid": "1131", "url": "https://gl.wikipedia.org/wiki?curid=103517", "title": "Cotill\u00f3n", "text": "O top\u00f3nimo galego Cotill\u00f3n pode referirse a:"}
{"id": "103518", "revid": "22570", "url": "https://gl.wikipedia.org/wiki?curid=103518", "title": "Big Mistake", "text": "Big Mistake \u00e9 o segundo single da cantante australiana Natalie Imbruglia, lanzado o mercado o 23 de febreiro do ano 1998 baixo o selo RCA e producido por Mark Goldenberg. O v\u00eddeo musical foi gravado en Barcelona e dirixido por Alison Maclean. O v\u00eddeo am\u00f3sanos a un pretendinte de Imbruglia persegu\u00edndoa a trav\u00e9s da cidade. Moitos obst\u00e1culos imp\u00eddenlle alcanzala, e o final do v\u00eddeo, ela se lle escapa nunha camioneta de cor vermella. No v\u00eddeo non se deixa claro se ela sabe que el a est\u00e1 a perseguir. O single alcanzou a segunda posici\u00f3n no Reino Unido e a sexta en Australia."}
{"id": "103519", "revid": "65337", "url": "https://gl.wikipedia.org/wiki?curid=103519", "title": "Charles B\u00e9mont", "text": "Charles B\u00e9mont, nado en Par\u00eds o 16 de novembro de 1848 e finado 21 de setembro de 1939 en Croissy-sur-Seine, foi un historiador franc\u00e9s.\nTraxectoria.\nEn 1884 graduouse con d\u00faas teses, \"Simon de Montfort, comte de Leicester\" e \"La Condamnation de Jean Sansterre\" (\"Revue historique\", 1886). A s\u00faa \"Chartes des libert\u00e9s anglaises (1100-1305)\" (1892) foi un traballo fundamental para o co\u00f1ecemento da Carta Magna. Escribiu tam\u00e9n unha historia de Europa durante a Idade Media, \"Histoire de l'Europe au moyen \u00e2ge 395-1270\" en colaboraci\u00f3n con Gabriel Monod (1896).\nFoi tam\u00e9n responsable da continuaci\u00f3n do \"Catalogue des Rolles Gascons\" que comezara Francisque Xavier Michel en 1885."}
{"id": "103521", "revid": "98629", "url": "https://gl.wikipedia.org/wiki?curid=103521", "title": "Torn", "text": "\"Torn\" \u00e9 o primeiro sinxelo da cantante australiana Natalie Imbruglia, lanzado o mercado o 27 de outubro do ano 1998 baixo o selo RCA e producido por Phil Thornalley. A canci\u00f3n que d\u00e1 t\u00edtulo ao sinxelo tr\u00e1tase dunha versi\u00f3n, sendo a versi\u00f3n orixinal unha canci\u00f3n do grupo Ednaswap. Pola canci\u00f3n a cantante recibir\u00eda unha candidatura aos Grammy a \"mellor interpretaci\u00f3n vocal feminina\", perdendo fronte a \"My Heart Will Go On\" de Celine Dion."}
{"id": "103522", "revid": "51526", "url": "https://gl.wikipedia.org/wiki?curid=103522", "title": "La L\u00ednea de la Concepci\u00f3n", "text": "La L\u00ednea de la Concepci\u00f3n \u00e9 unha cidade andaluza da provincia de C\u00e1diz, pertencente \u00e1 comarca do Campo de Xibraltar. No ano 2008 ten 64.240 habitantes. A s\u00faa extensi\u00f3n superficial \u00e9 de 26\u00a0km\u00b2 e ten unha densidade de 3333,68 hab./km\u00b2. At\u00f3pase situada a unha altitude de 5 metros e a 134 quil\u00f3metros da capital de provincia, C\u00e1diz.\nOs seus habitantes reciben o xentilicio de linenses.\nAs\u00e9ntase sobre o istmo areoso que une a Rocha de Xibraltar coa costa, no flanco leste da Ba\u00eda de Alxeciras, entre Serra Carbonera e Xibraltar."}
{"id": "103523", "revid": "27249", "url": "https://gl.wikipedia.org/wiki?curid=103523", "title": "San Fernando", "text": "O top\u00f3nimo San Fernando pode referirse a:"}
{"id": "103525", "revid": "23204", "url": "https://gl.wikipedia.org/wiki?curid=103525", "title": "Arrecife, Lanzarote", "text": "Arrecife \u00e9 un municipio canario pertencente \u00e1 provincia das Palmas. Est\u00e1 situado no leste da illa de Lanzarote, da cal \u00e9 capital. O seu clima \u00e9 subtropical, con escasas precipitaci\u00f3ns. \u00c9 o municipio de menor extensi\u00f3n da illa, con 22\u00a0km\u00b2 de superficie, a\u00ednda que \u00e9 o m\u00e1is poboado de Lanzarote, con 57.357 habitantes (INE 2011).\nDescrici\u00f3n.\nO centro de Arrecife corresp\u00f3ndese coa fronte mar\u00edtima da cidade e as s\u00faas inmediaci\u00f3ns. Vai desde a contorna da praia do Reduto ata o Charco de San Gin\u00e9s. O Charco, unha lagoa de auga mari\u00f1a que penetra cara ao interior da cidade, \u00e9 a \u00e1rea fundacional de Arrecife, e nas s\u00faas inmediaci\u00f3ns \u00e1chanse alg\u00fans dos lugares de maior interese da cidade, como a parroquia de San Gin\u00e9s Obispo, o Castelo de San Gabriel ou a zona comercial da R\u00faa Real. Seguindo a li\u00f1a da costa cara ao norte at\u00f3panse os dous portos da cidade: o pesqueiro, chamado Puerto de Naos, e o principal (comercial, de mercanc\u00edas e cruceiros), chamado Puerto de los M\u00e1rmoles, terceiro en importancia das Canarias. Preto deste \u00faltimo \u00e1chase a outra fortaleza da cidade, o Castelo de San Jos\u00e9, no que se sit\u00faa un Museo Internacional de Arte Contempor\u00e1nea. \nCara ao interior sit\u00faanse os barrios perif\u00e9ricos, entre os que destacan Titerroy, Valterra, Altavista, Argana, La Vega, San Francisco Javier e Maneje.\nHistoria.\nO pasado m\u00e1is remoto da actual capital de Lanzarote rem\u00f3ntase \u00e1 \u00e9poca guanche, a\u00ednda que o seu potencial para albergar a un importante continxente humano viuse prexudicado por factores como o perigo de ataques por mar ou a escaseza de auga de choiva. A\u00ednda as\u00ed, est\u00e1 constatada a existencia de tres poboados abor\u00edgenes no termo municipal: Argana, Maneje, e un terceiro situado cerca do Lomo. O primeiro nome con que os ind\u00edxenas denominaron a Arrecife foi \"Elguinaguayra\", en referencia \u00e1 zona costeira da actual cidade e os seus illotes.\nA s\u00faa localizaci\u00f3n, ao abrigo das correntes oce\u00e1nicas grazas a un conxunto de formaci\u00f3ns rochosas e illotes, permitiu crecer a Arrecife ata converterse no porto principal da illa. Tanto \u00e9 as\u00ed, que tradicionalmente Arrecife foi co\u00f1ecido entre os insulares como \"El Puerto\", por antonomasia. Ademais do vi\u00f1o, que comeza a cultivarse na illa tras as erupciones volc\u00e1nicas de Timanfaya (1730-1736), ser\u00e1 a barrilla o produto de exportaci\u00f3n que afianzar\u00e1 a Arrecife desde o punto de vista comercial e urbano, produc\u00edndose un importante desenvolvemento do porto nas \u00faltimas d\u00e9cadas do s\u00e9culo XVIII e as primeiras do XIX. Ao ciclo da barrilla s\u00e9guelle o da exportaci\u00f3n da cochinilla, un insecto parasito da tunera, chumbera ou nopal, da que se extrae unha tinguidura avermellada moi empregado na por ent\u00f3n incipiente industria t\u00e9xtil brit\u00e1nica. Coincidindo co auxe da cochinilla, Arrecife consegue arrebatar \u00e1 Vila de Teguise a capital da illa, en 1847, afianz\u00e1ndose como centro econ\u00f3mico e pol\u00edtico de Lanzarote. Case ao mesmo tempo, Arrecife vese beneficiada polo Decreto de Portos Francos de 1852, lei a trav\u00e9s da cal conc\u00e9dese aos principais portos canarios a capacidade de comerciar nos mercados internacionais salvando boa parte dos impostos e aduanas vixentes no resto de Espa\u00f1a.\n\u00c1 parte da actividade comercial, a maior fonte de ingresos econ\u00f3micos da cidade foi durante d\u00e9cadas a pesca, sendo Arrecife a base fundamental da frota que faenaba no banco pesqueiro Canario-Sahariano. Coa ocupaci\u00f3n do S\u00e1hara Occidental por parte de Marrocos en 1975, a pesca entra en decadencia, e con ela a industria conserveira e de salgaduras que se xerou ao redor dela. \nDesde ent\u00f3n Arrecife foise convertendo nunha cidade cunha econom\u00eda baseada no sector servizos, como centro comercial e administrativo da illa de Lanzarote, que desde a d\u00e9cada de 1970 afi\u00e1nzase como importante destino tur\u00edstico.\nNas \u00faltimas d\u00e9cadas Arrecife experimentou un gran desenvolvemento demogr\u00e1fico debido fundamentalmente \u00e1 chegada de poboaci\u00f3n inmigrante, procedente fundamentalmente da Pen\u00ednsula Ib\u00e9rica e pa\u00edses como Colombia ou Marrocos.\nClima.\nArrecife conta cun r\u00e9xime clim\u00e1tico subtropical en canto \u00e1s temperaturas e moi seco no referente \u00e1s precipitaci\u00f3ns. A variaci\u00f3n t\u00e9rmica entre o inverno e o ver\u00e1n \u00e9 moi escasa. A temperatura media do mes m\u00e1is fr\u00edo, xaneiro, \u00e9 de 17\u00a0\u00b0C, con temperaturas di\u00farnas superiores a 20\u00a0\u00b0C. A media do mes m\u00e1is c\u00e1lido, agosto, \u00e9 de 24,4\u00a0\u00b0C, con temperaturas di\u00farnas pr\u00f3ximas a 28\u00a0\u00b0C. As temperaturas non adoitan baixar dos 14\u00a0\u00b0C durante as noites de inverno. As choivas son moi escasas, cun total de 110 mm anuais. As precipitaci\u00f3ns conc\u00e9ntranse principalmente entre os meses de novembro e marzo, sendo escasas ou nulas entre maio e setembro. Nunca nevou nin se rexistraron xeadas.\nOs fen\u00f3menos ambientais que m\u00e1is infl\u00faen sobre o clima arrecife\u00f1o son a proximidade ao mar, que suaviza as temperaturas; o influxo do vento alisio, que sopra con forza durante boa parte do ano e modera os rexistros clim\u00e1ticos e a proximidade ao continente africano, que posibilita a presenza de episodios ocasionais de n\u00e9boa seca ou po en suspensi\u00f3n procedente do deserto do S\u00e1hara acompa\u00f1ado de temperaturas m\u00e1is altas cando o vento sopra desde o continente.\nCultura e festas.\nA cultura tradicional de Arrecife \u00e9 de orixe mari\u00f1eira, debido \u00e1 historia da cidade. A pesar do desenvolvemento e modernizaci\u00f3n dos \u00faltimos anos esta a\u00ednda mantense viva a trav\u00e9s de agrupaci\u00f3ns folcl\u00f3ricas como a Parranda Marinera de Los Buches, xogos tradicionais como os \"jolateros\" (barquillos constru\u00eddos con bid\u00f3ns de hoxalata) e regatas de vela latina.\nAs festas patronais cel\u00e9branse o 25 de agosto en honra a San Xenxo (\"San Gin\u00e9s\"). Tam\u00e9n ten importancia o Entroido de Arrecife. Durante a celebraci\u00f3n do Corpus Christi elab\u00f3ranse polas r\u00faa do centro da cidade alfombras de sal.\nTransporte.\nArrecife at\u00f3pase nunha posici\u00f3n c\u00e9ntrica con respecto a boa parte das principais v\u00edas de comunicaci\u00f3n terrestre de Lanzarote. A estrada LZ-2 comunica \u00e1 capital co sur da illa, direcci\u00f3n Yaiza, e a LZ-20 co interior, cara ao municipio de Tinajo. Ambas contan con tramos de autov\u00eda. Mentres, a estrada LZ-1 conecta Arrecife co norte de Lanzarote.\nO transporte p\u00fablico urbano por estrada l\u00e9vase a cabo a trav\u00e9s das catro li\u00f1as da empresa municipal de guaguas. Ademais, desde Arrecife, principalmente desde a s\u00faa estaci\u00f3n, parten a maior\u00eda das rutas interurbanas de transporte p\u00fablico da illa.\nO Aeroporto de Lanzarote at\u00f3pase a 5 km de Arrecife, en Playa Honda, situada no municipio de San Bartolom\u00e9.\nO Porto de Arrecife, co\u00f1ecido como porto de Los M\u00e1rmoles, conecta polo mar as illas de Tenerife, Gran Canaria e Fuerteventura. Ademais, existen rutas coa Pen\u00ednsula Ib\u00e9rica que arriban ao porto de C\u00e1diz. Tr\u00e1tase do principal punto de entrada de mercanc\u00edas \u00e1 illa, e nos \u00faltimos anos consolidouse como o segundo porto en tr\u00e1fico de cruceristas das Canarias, s\u00f3 superado polo Porto de Santa Cruz de Tenerife.\nDeporte.\nO equipo de f\u00fatbol representativo da cidade \u00e9 a Uni\u00f3n Deportiva Lanzarote, que milita na Terceira Divisi\u00f3n de Espa\u00f1a e xoga os seus partidos como local na Ciudad Deportiva Lanzarote."}
{"id": "103526", "revid": "23204", "url": "https://gl.wikipedia.org/wiki?curid=103526", "title": "Puerto del Rosario", "text": "Puerto del Rosario \u00e9 un municipio espa\u00f1ol, capital da illa de Fuerteventura, provincia das Palmas, Canarias. Forma unha franxa desde a costa oeste \u00e1 leste.\nHistoria.\nSegundo varios autores, o casar\u00edo inicial de Puerto de Cabras estableceuse cara a finais do s\u00e9culo XVIII e desenvolveuse en paralelo ao crecemento do tr\u00e1fico mar\u00edtimo do seu porto, declarado habilitado para a exportaci\u00f3n en 1713.\nEn 1812 as Cortes de C\u00e1diz iniciaron unha serie de cambios entre os que se inclu\u00eda a creaci\u00f3n de novos municipios, establec\u00e9ndose en Fuerteventura un por cada parroquia existente naquel momento. As\u00ed xurdiron Antigua, Betancuria, Casillas del \u00c1ngel, La Oliva, P\u00e1jara, Tetir e Tuineje, sendo Puerto de Cabras dependente de Tetir.\nAnos despois, o 30 de decembro de 1834, mediante Orde Gobernativa, cr\u00e9ase o municipio, independente de Tetir, comezando a funcionar como tal o 1 de febreiro de 1835 con L\u00e1zaro Rugama Nieves como primeiro alcalde. Durante ese ano, delimitouse o termo municipal, entreg\u00e1ndose oficialmente o 13 de febreiro de 1836. Dez anos despois, o 12 de agosto de 1846 os municipios de Casillas del \u00c1ngel, Puerto de Cabras e Tetir, ratificaron o deslinde.\nAos poucos vanse instalando no municipio as distintas instituci\u00f3ns da administraci\u00f3n e o goberno, convert\u00e9ndoo en capital en 1860, substitu\u00edndo a Betancuria, capital da illa ata ent\u00f3n.\nEntre os anos 1876 e 1899 xorden unha serie de conflitos territoriais entre Tetir e Puerto de Cabras, que finalmente foron resoltos a favor de Tetir. Anos m\u00e1is tarde, chega unha nova demarcaci\u00f3n da capital da illa e as\u00ed Tetir e Casillas del \u00c1ngel pasan a ser parte do termo municipal como Distritos Censales o 24 de xu\u00f1o de 1925 e o 21 de setembro de 1926 respectivamente.\nEn 1936 o coronel Jes\u00fas Ferrer Gimeno, gobernador civil, ordena mediante a circular 630 a disoluci\u00f3n do concello republicano e establece unha Comisi\u00f3n Xestora integrada por Esteban Dom\u00ednguez Cabrera, Luis Rodr\u00edguez de Vera, Isidro Gonz\u00e1lez D\u00edaz e Benito Herrera Cruz. A comisi\u00f3n xestionou o municipio ata o 6 de febreiro de 1949, momento no que tomaron posesi\u00f3n do seu cargo os novos concelleiros elixidos por decreto o 30 de setembro de 1948.\nO 19 de febreiro de 1954 o Consello de Ministros aproba a Carta Econ\u00f3mica Municipal dos concellos de Fuerteventura, permitindo o saneamento da econom\u00eda municipal. Nesta \u00e9poca, empeza a exporse a necesidade de cambiar de nome ao municipio, cambio que se aproba no Consello de Ministros o 16 de marzo de 1956, pasando a chamarse Puerto del Rosario, nome que mant\u00e9n actualmente.\nDurante os anos 1960, moitos habitantes da illa emigran a outras illas e ao S\u00e1hara e a capital vai crecendo aos poucos debido \u00e1 chegada de xente procedente dos pobos do interior.\nEn 1976, tras a morte de Franco e coa descolonizaci\u00f3n do S\u00e1hara, o Terzo Don Juan de Austria 3\u00ba da Lexi\u00f3n, ao mando do Coronel Pall\u00e1s, chega a Puerto del Rosario, permanecendo na illa ata 1995. Sendo ben recibida ao principio, a\u00ednda que non por todos os seus habitantes, a chegada da Lexi\u00f3n trouxo, por unha banda, a dinamizaci\u00f3n da econom\u00eda tanto da capital como da illa no seu conxunto, e por outra, os problemas e conflitos propios dun repentino crecemento da poboaci\u00f3n.\nCoa transici\u00f3n chega unha perda de interese pola pol\u00edtica municipal que se fai patente coa chegada a alcalde en 1979 de Ferm\u00edn Vera Mos\u00e9guez tras renunciar ao posto os alcaldes anteriores. A pesar das dificultades desta \u00e9poca, Puerto del Rosario iniciou a etapa democr\u00e1tica na que se atopa hoxe en d\u00eda.\nNa actualidade, varios colectivos e personalidades defenden a recuperaci\u00f3n do antigo nome da capital, Puerto de Cabras.\nDemograf\u00eda.\nOs seus principais n\u00facleos de poboaci\u00f3n son Puerto del Rosario, Casillas del \u00c1ngel (termo independente ata 1926), Tetir (termo independente ata 1925) e La Asomada.\nContorno.\nEntre as s\u00faas praias destacan as de \"Jarugo\", \"Puerto Lajas\" e \"Playa Blanca\", que ofrecen as condici\u00f3ns necesarias para a pr\u00e1ctica de deportes acu\u00e1ticos como o surf e o windsurf. No seu territorio at\u00f3panse dous espazos naturais protexidos, o \"Parque Rural de Betancuria\" e a \"Paisaxe Protexida de Vallebr\u00f3n\", que se estenden tam\u00e9n por outros municipios.\nTransportes.\nAeroporto.\n\u00c9 o principal punto de acceso \u00e1 illa. As s\u00faas instalaci\u00f3ns est\u00e1n capacitadas, segundo Aena, para dar servizo a cinco mill\u00f3ns de pasaxeiros ao ano (entre chegadas e sa\u00eddas). At\u00f3pase situado en El Matorral, a cinco quil\u00f3metros de Puerto del Rosario. Est\u00e1 conectado aos distintos municipios mediante varias li\u00f1as de \"guaguas\" (autobuses).\nPortos.\nA actividade principal do porto de Puerto del Rosario \u00e9 o tr\u00e1fico de mercanc\u00edas a\u00ednda que as s\u00faas instalaci\u00f3ns permiten a atracada de cruceiros tur\u00edsticos. Actualmente estase ampliando e constru\u00edndo un porto deportivo.\nEstradas.\nDesde Puerto del Rosario saen as d\u00faas v\u00edas principais da illa. A FV-1 une a capital con Corralejo, ao norte, e a FV-2 con Jand\u00eda, ao sur. Ambas as estradas discorren bordeando a costa da illa.\nO crecemento de Fuerteventura fixo que estas v\u00edas se vexan saturadas e cun alto \u00edndice de sinistralidade. Por iso, estanse levando a cabo melloras en distintos tramos desta estrada que, no futuro, pret\u00e9ndese converter no eixo norte-sur que una Morro Jable con Corralejo.\nActualmente estase finalizando a construci\u00f3n dunha estaci\u00f3n de \"guaguas\". Esta estaci\u00f3n, que contar\u00e1 con espazo para 15 \"guaguas\" normais e d\u00faas articuladas de grandes dimensi\u00f3ns, dar\u00e1 servizo tanto \u00e1s municipais como \u00e1s li\u00f1as que unen as distintas poboaci\u00f3ns da illa."}
{"id": "103529", "revid": "23204", "url": "https://gl.wikipedia.org/wiki?curid=103529", "title": "Telde", "text": "Telde \u00e9 un municipio espa\u00f1ol situado ao leste da illa de Gran Canaria, na comunidade aut\u00f3noma das Illas Canarias. Pos\u00fae o rango de cidade e o t\u00edtulo de \"Moi Ilustre\".\nTen unha extensi\u00f3n de 102,43\u00a0km\u00b2, e cunha poboaci\u00f3n de 98.399 habitantes (a 1 de xaneiro de 2007, segundo o Instituto Canario de Estat\u00edstica ISTAC), \u00e9 a cuarta poboaci\u00f3n do Arquip\u00e9lago Canario. A altitude da cabeceira do municipio \u00e9 de 130 metros sobre o nivel do mar."}
{"id": "103530", "revid": "23204", "url": "https://gl.wikipedia.org/wiki?curid=103530", "title": "Santa Luc\u00eda de Tirajana", "text": "Santa Luc\u00eda de Tirajana \u00e9 un municipio canario pertencente \u00e1 provincia das Palmas. Est\u00e1 situado no sueste da illa de Gran Canaria. \u00c1chase entre os municipios de San Bartolom\u00e9 de Tirajana (do cal sep\u00e1rao o barranco de Tirajana) e Ag\u00fcimes (do que est\u00e1 separado polo barranco de Balos). \nPos\u00fae d\u00faas zonas con caracter\u00edsticas ben diferenciadas: \nA s\u00faa principal actividade econ\u00f3mica \u00e9 o comercio, acompa\u00f1ada da agricultura (tomate, flores etc., cultivados principalmente en invernadoiros), a\u00ednda que gran parte da poboaci\u00f3n traballa no sector tur\u00edstico de San Bartolom\u00e9 de Tirajana ou en pequenas industrias locais (sobre todo, no veci\u00f1o pol\u00edgono industrial de Arinaga, pertencente ao municipio de Ag\u00fcimes). \nForma unha mancomunidade municipal (Mancomunidade do Sueste) cos municipios de Ag\u00fcimes e Ingenio, comarca que desde a chegada \u00e1 democracia en Espa\u00f1a co\u00f1eceu un intenso desenvolvemento demogr\u00e1fico, econ\u00f3mico e social. "}
{"id": "103531", "revid": "23204", "url": "https://gl.wikipedia.org/wiki?curid=103531", "title": "San Bartolom\u00e9 de Tirajana", "text": "San Bartolom\u00e9 de Tirajana \u00e9 un municipio canario pertencente \u00e1 provincia das Palmas, ao sur da illa de Gran Canaria. \nPresenta forma triangular, cun v\u00e9rtice no interior da illa (a unha altitude de 1.900 m) e unha ancha base que abarca boa parte do litoral sur de Gran Canaria. \u00c9 o municipio con maior superficie da illa, cubrindo m\u00e1is da s\u00faa quinta parte. \nA capital do municipio \u00e9 San Bartolom\u00e9, situada na chamada caldeira das Tirajanas. No municipio at\u00f3pase a localidade de Maspalomas, principal destino tur\u00edstico da illa de Gran Canaria."}
{"id": "103533", "revid": "23204", "url": "https://gl.wikipedia.org/wiki?curid=103533", "title": "Valverde, El Hierro", "text": "Valverde \u00e9 un municipio canario pertencente \u00e1 provincia de Santa Cruz de Tenerife. Est\u00e1 situado no nordeste da illa de El Hierro, da que \u00e9 a capital.\nA s\u00faa localizaci\u00f3n en altitude sup\u00f3n que est\u00e1 con frecuencia cuberto polas nubes que arrastran os ventos alisios, sendo o seu clima h\u00famido. \u00c9 a \u00fanica capital insular cuxo centro urbano, Villa de Valverde, non se atopa \u00e1 beira do mar. Tam\u00e9n \u00e9 a capital insular m\u00e1is occidental e meridiana.\nO aeroporto da illa e o porto de La Estaca at\u00f3panse situados dentro deste municipio.\nFestas.\nCada catro anos a Virxe dos Reis (\"Virgen de Los Reyes\"), patroa da illa, baixa en romar\u00eda ata Valverde tras percorrer a illa de lado a lado. Esta romar\u00eda popular dura case un mes. Mentres a virxe est\u00e1 na capital, permanece na Igrexa da nosa Se\u00f1ora da Concepci\u00f3n."}
{"id": "103535", "revid": "23204", "url": "https://gl.wikipedia.org/wiki?curid=103535", "title": "San Sebasti\u00e1n de la Gomera", "text": "San Sebasti\u00e1n de la Gomera, co\u00f1ecido popularmente como La Villa, \u00e9 un municipio espa\u00f1ol pertencente \u00e1 provincia de Santa Cruz de Tenerife. \u00c9 a capital da illa de La Gomera, pertencente \u00e1s Canarias. Neste municipio at\u00f3pase a ermida da Virxe de Guadalupe, patroa da illa.\nTen unha poboaci\u00f3n de 9.120 habitantes (INE, 2011). Ademais do casco, as entidades poboacionais m\u00e1is importantes son El Molinito, Laguna de Santiago e Tecina. Preto de 1850 absorbeu ao municipio de Jerdu\u00f1e.\nDescrici\u00f3n.\nEst\u00e1 situado ao leste da illa. Ten unha extensi\u00f3n de 114,47 km\u00b2 e a s\u00faa altitude \u00e9 de 5 metros sobre o nivel do mar.\nConta cun porto comercial, polo que pasou Cristovo Col\u00f3n nas s\u00faas viaxes ao continente americano. O lugar onde se aloxou, a Casa de Col\u00f3n, \u00e9 agora un museo.\nNeste municipio at\u00f3pase \"La Torre del Conde\" que foi constru\u00edda entre os anos 1447 e 1450 polo Conde da Gomera. Durante unha rebeli\u00f3n dos nativos da illa foi lugar de refuxio para os espa\u00f1ois. Tam\u00e9n destaca en San Sebasti\u00e1n a igrexa da nosa Se\u00f1ora da Asunci\u00f3n e a Ermida de San Sebasti\u00e1n.\nA econom\u00eda no pasado estivo baseada na agricultura, pero nos \u00faltimos anos cobrou importancia o sector servizos.\nAo redor de 1599, un grupo de holandeses intentaron invadir a illa polo porto da Vila, pero foron rexeitados polos gomeros.\nPanorama.\nA Vila de San Sebasti\u00e1n de la Gomera at\u00f3pase nun val \u00e1 beira do mar, a \"silueta\" de San Sebasti\u00e1n est\u00e1 dominada pola figura do Teide situado na illa de Tenerife. A monta\u00f1a \u00e9 claramente visible desde a maior parte da illa de La Gomera, inclu\u00edda a s\u00faa capital San Sebasti\u00e1n de la Gomera, e \u00e9 representada a mi\u00fado por artistas gomeros en pinturas, souvenirs e demais obxectos."}
{"id": "103537", "revid": "23204", "url": "https://gl.wikipedia.org/wiki?curid=103537", "title": "Santa Cruz de la Palma", "text": "Santa Cruz de la Palma \u00e9 un concello espa\u00f1ol, capital da illa de La Palma, na provincia de Santa Cruz de Tenerife, nas Canarias.\nFoi fundada o 3 de maio de 1493 co nome de \"Villa de Apur\u00f3n\" sobre unha praia situada nunha ba\u00eda que fac\u00eda de porto natural. Posteriormente, e xa como Santa Cruz de la Palma, o rei Filipe II conceder\u00edalle o t\u00edtulo de \"Moi Nobre e Leal\". No seu termo municipal at\u00f3pase o Real Santuario da nosa Se\u00f1ora a Virxe das Neves, patroa da illa de La Palma.\nXeograf\u00eda.\nA cidade at\u00f3pase situada na vertente oriental da illa de La Palma, de cuxo Cabido \u00e9 capital, entre o Risco da Concepci\u00f3n, no bordo da Caldereta (antiga caldeira volc\u00e1nica), e o Barranco Seco. Parte da cidade e o porto sit\u00faanse sobre o antigo derramo da lava da Caldereta, arrefriada bruscamente ao romper a parte da parede que queda cara ao nord\u00e9s, co que a lava chegou rapidamente ao mar onde formou unha coada bas\u00e1ltica. Goza durante todo o ano dun clima suave a\u00ednda que \u00e9 habitual que o seu ceo estea cuberto por nubes debido \u00e1 influencia dos ventos alisios procedentes do Oc\u00e9ano Atl\u00e1ntico. O seu c\u00f3digo postal \u00e9 38700.\nO municipio ten unha extensi\u00f3n de 43,38\u00a0km\u00b2, con 4,03\u00a0km de Lonxitude de costa e unha poboaci\u00f3n de 17.353 habitantes (INE, xaneiro 2007), dos cales 15.000 residen na cidade e os demais nos barrios perif\u00e9ricos. O n\u00facleo urbano at\u00f3pase ao nivel do mar, pero o territorio municipal est\u00e9ndese ata os 1.800 m de altitude.\nBarrios.\nOs principais barrios son: \nEconom\u00eda.\nO porto da cidade \u00e9 o \u00fanico porto de pasaxeiros e mercanc\u00edas da illa, e mant\u00e9n conexi\u00f3ns regulares cos portos de C\u00e1diz, Los Cristianos (Tenerife), Santa Cruz de Tenerife, As Palmas de Gran Canaria e Arrecife. A pesar dos obst\u00e1culos orixinados pola topograf\u00eda, as v\u00edas de comunicaci\u00f3n co resto dos municipios da illa son bastante boas, sobre todo logo das melloras realizadas nas \u00faltimas d\u00e9cadas: non debemos esquecer que, a\u00ednda que de menor poboaci\u00f3n que Los Llanos de Aridane, Santa Cruz de la Palma ten unha pr\u00f3spera econom\u00eda cun comercio moi importante por ser a v\u00eda de entrada \u00e1 importaci\u00f3n as\u00ed como a de sa\u00edda dos produtos de exportaci\u00f3n de toda a illa. Desde o sur da cidade ch\u00e9gase rapidamente ao Aeroporto de Mazo a trav\u00e9s dunha autoestrada cuxo lado oeste (o que sae cara ao aeroporto) abriuse a trav\u00e9s dun t\u00fanel que corta unha das paredes da Caldereta. E ao final do porto comeza a zona comercial da cidade, composta por d\u00faas r\u00faas paralelas \u00e1 li\u00f1a da costa e que vir\u00eda terminar na Avenida de El Puente unha e na praza de La Alameda a outra."}
{"id": "103540", "revid": "109216", "url": "https://gl.wikipedia.org/wiki?curid=103540", "title": "John Barber", "text": "John Barber, nado en 1734 e finado en 1801, foi un inventor ingl\u00e9s.\nTraxectoria.\nNaceu en Nottinghamshire, trasladouse a Warwickshire arredor de 1760 para dirixir explotaci\u00f3ns de carb\u00f3n na zona de Nuneaton. Durante un tempo viviu en Camp Hill House, entre Hartshill e Nuneaton, e m\u00e1is tarde estableceuse en Attleborough. Patentou diversas invenci\u00f3ns entre 1766 e 1792, das cales a m\u00e1is remarcable foi unha para unha turbina a gas e a\u00ednda que desta patente non sa\u00edu ning\u00fan aparello pr\u00e1ctico, o certo \u00e9 que Barber foi a primeira persoa en describir en detalle o principi odunha turbina a gas, e hai poucos anos constru\u00eduse un modelo baseado nas especificaci\u00f3ns de Barber.\nTurbina a gas de Barber.\nEn 1791 Barber rexistrou unha patente (UK patent no. 1833 - \"Obtaining and Applying Motive Power, &amp; c. A Method of Rising Inflammable Air for the Purposes of Procuring Motion, and Facilitating Metallurgical Operations\") que conti\u00f1a todos as caracter\u00edsticas esenciais para realizar con \u00e9xito unha turbina a gas. Pensada como un m\u00e9todo para extraer sen cabalos, o dese\u00f1o de Barber contaba con cadeas, compresor, c\u00e1mara de combusti\u00f3n e turbina.\nA turbina de Barber funcionaba co gas que se obti\u00f1a queimando madeira, carb\u00f3n, aceite ou outras substancias. Eses gases quent\u00e1banse nunha retorta de onde pasaban a un receptor e arrefriaban. O aire e o gas comprim\u00edanse en diferentes cilindros e inxect\u00e1banse nunha c\u00e1mara de combusti\u00f3n onde tam\u00e9n se botaba auga auga na boca da c\u00e1mara de combusti\u00f3n para arrefriala e para aumentar o volume dos gases.\nA tecnolox\u00eda da \u00e9poca imped\u00edalle crear a suficiente eners\u00eda para que fose \u00fatil. En 1972 a firma alem\u00e1 Kraftwerk-Union AG realizou un aparello para a Feira de Han\u00f3ver que traballaba segundo o modelo de Barber."}
{"id": "103542", "revid": "65337", "url": "https://gl.wikipedia.org/wiki?curid=103542", "title": "Barber", "text": "Barber p\u00f3dese referir a:"}
{"id": "103544", "revid": "1131", "url": "https://gl.wikipedia.org/wiki?curid=103544", "title": "Cabo Ortegal", "text": "Ortegal \u00e9 un cabo situado no concello de Cari\u00f1o. \u00c9 un dos punto m\u00e1is setentrionais da Pen\u00ednsula Ib\u00e9rica, s\u00f3 superado polo cabo da Estaca de Bares. Dende este cabo e ata a fronteira portuguesa at\u00f3pase unha das costas m\u00e1is recurtadas do continente europeo, s\u00f3 comparable \u00e1s costas bretoas.\nPaisaxe.\nA localidade m\u00e1is pr\u00f3xima \u00e9 Cari\u00f1o, porto pesqueiro de importancia e lugar dende o que se chega ao cabo Ortegal e ao seu faro. \u00c1 dereita est\u00e9ndese a r\u00eda de Ortigueira cos seus cant\u00eds e os seus areais. Preto do cabo, as ladeiras ga\u00f1an en verticalidade e altura para configurar un lugar maxestoso.\nO cabo Ortegal \u00e9, en realidade, unha ampla arcada que se abre ao oc\u00e9ano franqueada por dous sa\u00edntes rochosos: a punta do Limo, ao oeste, e a punta dos Aguill\u00f3ns ao leste. \u00c9 nesta onde se empraza o faro do cabo Ortegal, unha torre cil\u00edndrica pintada de branco e vermello, dende a cal pode divisarse:\nXeolox\u00eda.\nOrtegal \u00e9 ademais un complexo xeol\u00f3xico de interese internacional. Alg\u00fans dos seus materiais xurdiron da colisi\u00f3n de anacos continentais do Atl\u00e1ntico norte e B\u00e1ltico. Rochas b\u00e1sicas, ultrab\u00e1sicas, gneis ou ecloxitas (pedras de gran dureza e moi resistentes \u00e1 erosi\u00f3n) abundan na contorna do cabo. Mais \u00e9 o granito negro a rocha m\u00e1is espectacular desta paraxe, xa que as que aqu\u00ed se atopan, son as m\u00e1is antigas da Pen\u00ednsula Ib\u00e9rica e as 4\u00aa do planeta, de antig\u00fcidade semellante a algunhas en Australia, Canad\u00e1 ou Polonia. Este granito negro formouse baixo a superficie terrestre, a partir do magma, hai aproximadamente 1.160 mill\u00f3ns de anos, o que, \u00e1 s\u00faa vez, implica que a Pen\u00ednsula Ib\u00e9rica \u00e9 anterior \u00e1 chamada \"explosi\u00f3n da biodiversidade na Terra\".\nNaquela \u00e9poca a terra ti\u00f1a unha aparencia \"bastante inh\u00f3spita\". S\u00f3 exist\u00edan seres vivos unicelulares, a atmosfera era pobre en os\u00edxeno e o sol era un 10% menos brillante, segundo os investigadores. Estas rochas permaneceron a gran profundidade ata que afloraron cando os continentes, que estaban agrupados nun s\u00f3, Panxea, divid\u00edronse, o que produciu un cantil de m\u00e1is de 600 metros de altura.\nFlora e fauna.\nDurante a primavera, as repisas e fendas dos cant\u00eds son ocupadas por centos de gaivotas patiamarelas, e en moito menor n\u00famero por outras especies como a choia biquivermella, o pa\u00ed\u00f1o com\u00fan, o merlo azul o corvo mari\u00f1o cristado ou o falc\u00f3n peregrino.\nCoa chegada do outono, numerosas aves mari\u00f1as de decenas de especies diferentes migran cara ao sur fronte a este cabo, convertido as\u00ed (xunto coa Estaca de Bares) nun dos mellores lugares de Europa para estudar as s\u00faas viaxes dun mar a outro. Tam\u00e9n \u00e9 habitual contemplar cet\u00e1ceos como delf\u00edns, caldeir\u00f3ns e, en ocasi\u00f3ns, baleas.\nInterese ambiental e xeol\u00f3xico.\nPolo seu interese de conservaci\u00f3n ambiental, desde ornitol\u00f3xico a paisax\u00edstico, est\u00e1 inclu\u00eddo na zona especial de conservaci\u00f3n (ZEC) Costa \u00c1rtabra e na zona de especial protecci\u00f3n para as aves (ZEPA) Costa de Ferrolterra-Valdovi\u00f1o. O esteiro que ampara este cabo est\u00e1 catalogado tam\u00e9n como zona h\u00famida da convenci\u00f3n de Ramsar.\nAdemais, o cabo est\u00e1 dentro do \"Complexo de Cabo Ortegal\" que \u00e9 un lugar de interese xeol\u00f3xico, Geosite. Representa unha zona de cant\u00eds e macizos monta\u00f1osos, que son unha floraci\u00f3n al\u00f3ctona que ten a s\u00faa orixe no arco volc\u00e1nico que bordeou ao supercontinente Godwana.\nRuta.\nO cabo Ortegal \u00e9 a orixe da Gran Ruta de Sendeirismo do Medievo (GR 50). \u00danica deste tipo nas r\u00edas altas, une este lugar co centro hist\u00f3rico de Betanzos. A s\u00faa duraci\u00f3n \u00e9 de aproximadamente 23 horas de cami\u00f1ada continua."}
{"id": "103545", "revid": "1131", "url": "https://gl.wikipedia.org/wiki?curid=103545", "title": "Medina del Campo", "text": "Medina del Campo \u00e9 unha vila espa\u00f1ola de orixe prerromana situada na comunidade Aut\u00f3noma de Castela e Le\u00f3n, na provincia de Valladolid.\nSit\u00faase no suroeste da provincia de Valladolid, de cuxa capital dista 46,6\u00a0km. Medina del Campo at\u00f3pase a 727 msnm, a beiras do r\u00edo Zapardiel. O seu termo municipal est\u00e9ndese sobre 153\u00a0km\u00b2, onde se destacan outros tres n\u00facleos urbanos: Gomeznarro, Rodilana e unha parte da urbanizaci\u00f3n das Salinas, que \u00e9 compartida con outro municipio.\nEn 2007 Medina del Campo contaba con 21.256 habitantes censados, sendo o terceiro municipio da provincia en poboaci\u00f3n, tras Valladolid e Laguna de Duero."}
{"id": "103547", "revid": "5863", "url": "https://gl.wikipedia.org/wiki?curid=103547", "title": "Laguna de Duero", "text": "Laguna de Duero \u00e9 un concello e cidade de Espa\u00f1a, na provincia de Valladolid, comunidade aut\u00f3noma de Castela e Le\u00f3n. Ten unha superficie de 29,25 km\u00b2 cunha poboaci\u00f3n de 21.483 habitantes e unha densidade de 734,46 hab/km\u00b2. \u00c9 a segunda cidade da provincia en poboaci\u00f3n tras Valladolid e lixeiramente por encima de Medina del Campo.\nActualmente \u00e9 unha localidade industrial, situada a 7 quil\u00f3metros de distancia da capital e \u00e9 unha cidade dormitorio. Ten varios n\u00facleos de poboaci\u00f3n entre os que destacan Torrelago e El Villar. Conta con tres Pol\u00edgonos industriais entre os que destacan o pol. ind. \"Las Lobas\" e o pol. ind. \"Los Barredos\".\nRodeada de bosques de pi\u00f1eiros, ba\u00f1ada polo r\u00edo Douro, cunha situaci\u00f3n privilexiada que noutros tempos propiciou a abundancia de fontes e mananciais, actualmente estes at\u00f3panse en desuso ou desaparecidos. A m\u00e1is representativa \u00e9 a Fonte de San Pedro Regalado en El Abrojo."}
{"id": "103548", "revid": "1131", "url": "https://gl.wikipedia.org/wiki?curid=103548", "title": "Tudela", "text": "Tudela \u00e9 un municipio e cidade situada no sur de Navarra, cabeceira da comarca co\u00f1ecida como La Ribera, as\u00ed como do partido xudicial e do meiri\u00f1ado hom\u00f3nimos. \u00c9 a segunda cidade de Navarra tras Pamplona, con 35.358 habitantes segundo o Padr\u00f3n Municipal de habitantes de 2012.\nEst\u00e1 situada a beiras do caudaloso e estacional r\u00edo Ebro e na desembocadura do r\u00edo Queiles que atravesa a cidade.\nDista 94,3\u00a0km de Pamplona, a capital da Comunidade Foral de Navarra. A 86\u00a0km de Zaragoza, a 99,5\u00a0km de Logro\u00f1o e a 90,1\u00a0km de Soria. E est\u00e1 situada a 264 metros de altitude.\nToponimia.\nAlg\u00fans autores dan por feito que o significado v\u00e9n da palabra latina \"Tutela\" (\"gardar\"), xa que se atopa no \u00faltimo outeiro, ata Zaragoza, que esta xunto ao Ebro, e \u00e9 un bo lugar para crear fortificaci\u00f3ns. De feito, hainas desde a \u00e9poca da Idade de Bronce.\nOs nomes cos que est\u00e1 rexistrada na documentaci\u00f3n hist\u00f3rica dos anos 1119-1121, son \"Thudela, Totela, Tudela, Tudella, Tutela, Tutele, Tutella\" e \"Tutellam\".\nEn \u00e9uscaro ch\u00e1mase \"Tutera\". Hai outras tres Tudelas en Espa\u00f1a: Tudela de Duero, Tudela de Segre e a localidade de Tudela Vegu\u00edn en Oviedo.\nXeograf\u00eda.\nTudela est\u00e1 situada a beiras do r\u00edo Ebro e na desembocadura do seu afluente o Queiles, que atravesa a cidade. Est\u00e1 situada a 264 metros de altitude. O concello de Tudela limita ao norte con Arguedas e Castej\u00f3n; \u00f3 leste con Ejea de los Caballeros; \u00f3 sur con Cabanillas, Fontellas e Murchante; e \u00f3 oeste con Corella e Cintru\u00e9nigo. Ademais de ser lim\u00edtrofe cos citados concellos, Tudela limita coa zona deshabitada do \"deserto\" arxiloso das Bardenas.\nNa ribeira do Ebro, \u00e1 que pertence Tudela, afloran materiais de natureza continental cuxa idade atopar comprendida entre o Oligoceno e o Mioceno. A zona da Ribeira ocupa a metade sur da provincia. Situada na depresi\u00f3n do Ebro, ofrece extensas \u00e1reas chairas, principalmente terrazas do per\u00edodo cuaternario, cruzadas por pequenas lombas e serras; destas \u00faltimas, as principais son: Serra de Peralta, Montes de Cierzo e a Loma Negra.\nClima.\nCon clara influencia mediterr\u00e1nea, terras esteparias e clima seco. As \u00fanicas choivas que chegan \u00e1 zona prove\u00f1en dos escasos temporais mediterr\u00e1neos asociadas a vento do sueste (augas arriba do Ebro) e \u00e1s achegas de tormentas de ver\u00e1n. Os valores do coeficiente de variaci\u00f3n interanual da precipitaci\u00f3n son moi elevados. Temperatura media anual entre 13 e 14\u00a0\u00b0C, precipitaci\u00f3ns duns 400\u00a0mm.; horas de sol despexado 2.500, con m\u00e1is de 120 d\u00edas despexados ao ano, debido \u00e1 influencia do vento racheado do noroeste, o cerzo."}
{"id": "103549", "revid": "23204", "url": "https://gl.wikipedia.org/wiki?curid=103549", "title": "Aranda de Duero", "text": "Aranda de Duero \u00e9 un concello espa\u00f1ol da provincia de Burgos (Castela e Le\u00f3n), pertencente \u00e1 comarca da Ribera del Duero. At\u00f3pase situada ao sur da provincia. Conta cunha poboaci\u00f3n de 33.257 habitantes (INE 2013), sendo unha das cidades m\u00e1is poboadas da provincia, xunto a Burgos e Miranda de Ebro.\nNo plano econ\u00f3mico \u00e9 especialmente co\u00f1ecida pola calidade dos seus vi\u00f1os D.O. Ribera del Duero. Nun radio duns 95\u00a0km at\u00f3panse as cidades de Burgos, Palencia e Valladolid. En Aranda de Duero cel\u00e9brase anualmente o festival de m\u00fasica Sonorama."}
{"id": "103550", "revid": "83672", "url": "https://gl.wikipedia.org/wiki?curid=103550", "title": "Tortosa", "text": "Tortosa \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Baix Ebre, da que \u00e9 capital.\nHistoria e caracter\u00edsticas.\n\u00c9 s\u00e9 episcopal e constit\u00fae un importante centro agr\u00edcola, comercial e industrial. O municipio constit\u00faeno a cidade de Tortosa e as localidades de Jes\u00fas, B\u00edtem, els Reguers, Campred\u00f3 e Vinallop. Tortosa \u00e9 cabeza de partido xudicial (ata 1923 foi distrito electoral, xunto a Roquetes e Gandesa, escollendo 1 deputado a Cortes desde 1846) e na actualidade te\u00f1en a s\u00faa sede nela boa parte dos servizos territoriais da Generalitat de Catalu\u00f1a nas Terres de l'Ebre ao configurarse o seu territorio como vigair\u00eda.\nO 31 de decembro de 2005 o padr\u00f3n municipal de habitantes reflect\u00eda unha poboaci\u00f3n de 36.430 habitantes. En novembro de 2007 ascend\u00eda a 39.774 habitantes (26,7% estranxeiros). Tortosa constit\u00fae unha conurbaci\u00f3n urbana coa veci\u00f1a localidade de Roquetes agrupando a uns 40.000 habitantes.\nTortosa ten numerosos restos de arquitectura militar, debido a s\u00faa situaci\u00f3n estrat\u00e9xica no baixo Ebro."}
{"id": "103551", "revid": "5863", "url": "https://gl.wikipedia.org/wiki?curid=103551", "title": "Don Benito", "text": "Don Benito \u00e9 unha cidade de Espa\u00f1a, na provincia de Badaxoz, Comunidade Aut\u00f3noma de Estremadura. Contaba en 2012 con 37.048 habitantes, sendo a terceira cidade da provincia en poboaci\u00f3n.\nXeograf\u00eda.\nSituada na comarca das Vegas Altas, forma xunto \u00e1 veci\u00f1a Villanueva de la Serena unha conurbaci\u00f3n de gran relevancia en toda a rexi\u00f3n, dando lugar a un centro agr\u00edcola, industrial e de servizos cunha grande influencia tanto a nivel comarcal como rexional, que alcanza os 60.000 habitantes.\nO termo de Don Benito at\u00f3pase situado entre os 5\u00ba49\u00b47\u00b4\u00b4 e os 6\u00ba12\u00b410\u00b4\u00b4 de Lonxitude Oeste (Meridiano de Greenwich), e entre os 38\u00ba43\u00b427\u00b4\u00b4 e os 39\u00ba5\u00b449\u00b4\u00b4 de Latitude Norte.\nDon Benito, con 561,6 quil\u00f3metros cadrados, \u00e9 un dos termos municipais m\u00e1is extensos de Espa\u00f1a."}
{"id": "103552", "revid": "117277", "url": "https://gl.wikipedia.org/wiki?curid=103552", "title": "Alc\u00e1zar de San Juan", "text": "Alc\u00e1zar de San Juan \u00e9 unha cidade da comunidade aut\u00f3noma de Castela-A Mancha, situada no nord\u00e9s da provincia de Cidade Real. Est\u00e1 situada 150\u00a0km ao sur de Madrid e no l\u00edmite coa provincia de Toledo. Ao oeste de Alc\u00e1zar de San Juan existen tres lagoas, chamadas \"La Veguilla\", Lagoa do \"Camino de Villafranca\" e \"Lagoa de Las Yeguas\", que se converteron nun importante refuxio de aves debido \u00e1 reduci\u00f3n doutros espazos como as Tablas de Daimiel, onde durante todo o ano poden atoparse aves como flamengos e garzas. Alc\u00e1zar ocupa o d\u00e9cimo posto de Castela-A Mancha en poboaci\u00f3n.\nContaba en 2007 cunha poboaci\u00f3n de 30.408 habitantes."}
{"id": "103554", "revid": "1131", "url": "https://gl.wikipedia.org/wiki?curid=103554", "title": "Tarifa", "text": "Tarifa \u00e9 un municipio situado no extremo meridional da provincia de C\u00e1diz, ocupando a parte occidental da comarca do Campo de Xibraltar.\nXeograf\u00eda.\nDentro do seu termo municipal at\u00f3pase o punto m\u00e1is meridional da Pen\u00ednsula Ib\u00e9rica, a Punta de Tarifa ou \"Marroqu\u00ed\", accidente xeogr\u00e1fico que se sit\u00faa na Illa de Las Palomas, unida hoxe \u00e1 propia cidade por medio dunha estrada-r\u00faa, que serve de acceso ao faro que nela se sit\u00faa.\nO cabo ou Punta de Tarifa serve ademais de divisoria \u00e1s augas do Mar Mediterr\u00e1neo e do Oc\u00e9ano Atl\u00e1ntico, que se cruzan xusto enfronte da propia cidade, que polo tanto est\u00e1 situada na parte m\u00e1is angosta da canle ou Estreito de Xibraltar, a unha distancia m\u00e1xima de 14 quil\u00f3metros das costas marroqu\u00eds, o que a converte na cidade europea m\u00e1is pr\u00f3xima ao continente africano.\nTarifa pos\u00fae un termo municipal cuxa extensi\u00f3n \u00e9 de 414,56\u00a0km\u00b2, o que lle converte no m\u00e1is extenso da comarca campoxibraltare\u00f1a, achegando un 27,4% do marco territorial da mesma.\nTarifa linda ao leste cos termos municipais de Alxeciras e Los Barrios, ao norte con Medina-Sidonia, e ao noroeste con Vejer de la Frontera e Barbate. Os l\u00edmites oeste, sur e sueste non son pol\u00edtico-administrativos sen\u00f3n f\u00edsicos, as\u00ed ao oeste limita co Oc\u00e9ano Atl\u00e1ntico e ao sur e sueste co mar Mediterr\u00e1neo.\nHistoria.\nEn Tarifa at\u00f3pase m\u00e1is de medio centenar de covas e abrigos con arte rupestre, pertencentes ao conxunto co\u00f1ecido localmente como arte sure\u00f1a. De todos estes xacementos destaca a Cueva del Moro con gravados de cabalos dunha antig\u00fcidade de 20.000 anos.\nContaba en 2007 con 17.736 habitantes."}
{"id": "103555", "revid": "1308", "url": "https://gl.wikipedia.org/wiki?curid=103555", "title": "Pa\u00ed\u00f1o com\u00fan", "text": ""}
{"id": "103558", "revid": "89787", "url": "https://gl.wikipedia.org/wiki?curid=103558", "title": "Diurno (Renfe)", "text": "Diurno foi o nome comercial que recibiu o servizo de pasaxeiros di\u00farno da \"Unidade de Negocio de Grandes Li\u00f1as\" e, posteriomente, de AVE - Longa Distancia realizados por RENFE e Renfe Operadora respectivamente. Substitu\u00edu gradualmente aos antigos trens \"R\u00e1pidos\" e estivo operativo entre 1990 e 2012.\nHistoria.\nEste modelo \u00e9 o cl\u00e1sico concepto de tren, en canto a que \u00e9 unha locomotora que arrastra un conxunto de coches de viaxeiros. Actualmente s\u00f3 quedan un servizo en funcionamento, que cobren a relaci\u00f3n entre o Pa\u00eds Vasco e Salamanca. Son arrastrados por m\u00e1quinas da serie 269 ou da 333. Os coches en si, son da serie 9000; estes veh\u00edculos foron adquiridos por Renfe entre 1980 e 1985, e foron unha aut\u00e9ntica revoluci\u00f3n, pois te\u00f1en unha excelente calidade e estabilidade na marcha, e son aptos para circular a 160\u00a0km/h, grazas aos bogies tipo GC (Gran Confort) ou Fiat. \nEstes servizos est\u00e1n actualmente en declive, debido ao escaso coidado ao que somet\u00e9ronse estes veh\u00edculos nos \u00faltimos anos, a ausencia de mantemento, e \u00e1 prioridade da alta velocidade fronte a calquera outro sistema de transporte por ferrocarril.\nInicialmente, estes trens ofrec\u00edan 1\u00aa e 2\u00aa clase, cafeter\u00eda ou restaurante, e incluso garder\u00eda; ademais alg\u00fans dos servizos contaban con servizo de paqueter\u00eda, e incluso levaban un vag\u00f3n de correos; outros incorporaban tam\u00e9n plataformas portaautom\u00f3biles \"Autoexpreso\", se ben estes \u00faltimos servizos repart\u00edanse tam\u00e9n cos trens nocturnos.\nA d\u00eda de hoxe foron despezados, alleados, abandonados en estaci\u00f3ns ou transformados na serie 2000 (Arco).\nO 17 de xu\u00f1o de 2012, co cambio de horarios, a \u00fanica relaci\u00f3n que perduraba con este tipo de trens, o \"Diurno Iberia\" entre Salamanca e Euskadi, foi suprimida malia as protestas dos cidad\u00e1ns bilba\u00ednos e salmantinos, e substitu\u00edda por un transbordo en Valladolid polo que desaparece o produto \"Diurno\"."}
{"id": "103564", "revid": "98629", "url": "https://gl.wikipedia.org/wiki?curid=103564", "title": "Franz Benda", "text": "Franz Benda (en checo Franti\u0161ek Benda), nado en Ben\u00e1tky nad Jizerou e bautizado o 22 de novembro de 1709 e finado o 7 de marzo de 1786, foi un compositor e violinista bohemio, irm\u00e1n m\u00e1is vello de Ji\u0159\u00ed Anton\u00edn Benda, e que traballou a maior parte da s\u00faa vida na corte de Frederico o Grande e foi o fundador da escola alem\u00e1 de viol\u00edn.\nTraxectoria.\nFranz naceu nunha familia de m\u00fasicos, estudou m\u00fasica cos xesu\u00edtas en Praga e desde os dez anos no coro da capela real de Dresde \u00f3 tempo que aprend\u00eda a tocar o viol\u00edn. \u00d3s 18 anos volveu a Praga e de al\u00ed a un pouco marchou a Viena, onde estudou viol\u00edn con Johann Heinrich Graun, pupilo de Tartini. Logo de dous anos foi nomeado mestre de capela en Varsovia e despois foi membro da banda do Pr\u00edncipe Real de Prusia e despois sucedeu a Graun na direcci\u00f3n dos concertos reais.\nComezou a compo\u00f1er as s\u00faas propias pezas \u00f3s catorce anos. Entre as s\u00faas numerosas composici\u00f3ns est\u00e1 o concerto para frauta e orquestra en sol menor, quince concertos para viol\u00edn e m\u00e1is dun centro doutras pezas para viol\u00edn. As s\u00faas composici\u00f3ns at\u00f3panse entre o barroco e o clasicismo vien\u00e9s."}
{"id": "103567", "revid": "56817", "url": "https://gl.wikipedia.org/wiki?curid=103567", "title": "Benda", "text": "Benda p\u00f3dese referir a:"}
{"id": "103569", "revid": "6371268", "url": "https://gl.wikipedia.org/wiki?curid=103569", "title": "Modesto Fraga", "text": "Modesto Fraga Moure, nado en Fisterra o 27 de febreiro de 1974, \u00e9 un escritor galego.\nTraxectoria.\nTen colaborado cos seus poemas en numerosos libros colectivos, como \"A poes\u00eda \u00e9 o gran milagre do mundo\" (PEN Clube de Galicia), \"Mar por medio\" (Toxosoutos), \"El mundo al otro lado\" (Universidade de Salamanca), \"25 anos de poes\u00eda galega\" (n.\u00ba 82 da Biblioteca Galega 120) ou \"De mar e vento\" (Espiral Maior). Ademais, textos seus aparecen espallados en revistas literarias diversas (Dorna, A Xanela, Feros Corvos). Estudou Filolox\u00eda Galega na Universidade de Santiago de Compostela. Forma parte da AELG e do PEN Clube de Galicia, e foi membro fundador do Batall\u00f3n Literario da Costa da Morte e do Consello editorial da colecci\u00f3n de poes\u00eda Letras de Cal."}
{"id": "103570", "revid": "23204", "url": "https://gl.wikipedia.org/wiki?curid=103570", "title": "Idanha", "text": "Idanha (do lat\u00edn \"Egitania\") pode designar:"}
{"id": "103571", "revid": "23204", "url": "https://gl.wikipedia.org/wiki?curid=103571", "title": "C\u00e1ntabros", "text": "Ademais de ser o adxectivo que se aplica aos habitantes da actual Cantabria, os C\u00e1ntabros eran un conxunto de once pobos que ocupaban unha parte do norte da Pen\u00ednsula Ib\u00e9rica, nas monta\u00f1as da actual comunidade aut\u00f3noma de Cantabria e Castela e Le\u00f3n: a pr\u00e1ctica totalidade da comunidade aut\u00f3noma de Cantabria, o norte da provincia de Burgos e da Palencia, o nordeste da provincia de Le\u00f3n, o leste do Principado de Asturias e a parte m\u00e1is occidental de Bizcaia. Ti\u00f1an por cidade principal Amaya e eran veci\u00f1os dos autrigones, turmogos, vacceos e \u00e1stures.\nLocalizaci\u00f3n e caracter\u00edsticas.\nTi\u00f1an por veci\u00f1os aos vacceos e aos turmogos ao sur, aos autrig\u00f3ns ao leste e aos \u00e1stures ao oeste. Desafiaron moito tempo as lexi\u00f3ns romanas entre a s\u00faa primeira guerra contra os romanos en -150 e a s\u00faa submisi\u00f3n final, m\u00e1is dun s\u00e9culo m\u00e1is tarde. S\u00f3 se someteron cando Agrippa e Augusto levaron as guerras c\u00e1ntabras (-29 - -19) que remataron pola s\u00faa parcial extinci\u00f3n. A partir dese momento, as s\u00faas terras formaron parte da provincia romana da Tarraconense. Romaniz\u00e1ronse aos poucos, pero viv\u00edan en aldea se menci\u00f3nanos pouca nas historias. Proporcionaron levas para o ex\u00e9rcito romano, como os seus veci\u00f1os os \u00e1stures. As s\u00faas terras conti\u00f1an minas de chumbo.\nOs once pobos c\u00e1ntabros eran os avarixinos, os blendios (ou plentusios), os cam\u00e1ricos, os concanos, os coniacos, os moroecanos, os noegos, os orxenomescos, os salaenos, os vadinienses e os v\u00e9licos."}
{"id": "103574", "revid": "1131", "url": "https://gl.wikipedia.org/wiki?curid=103574", "title": "Getaria", "text": "Getaria \u00e9 un concello da provincia de Guip\u00fascoa, no Pa\u00eds Vasco. No ano 2014 ti\u00f1a 2\u00a0696 habitantes. \u00c9 principalmente co\u00f1ecida como destino tur\u00edstico no Pa\u00eds Vasco e por ser a vila natal do mari\u00f1o Juan Sebasti\u00e1n Elcano, que participou na primeira expedici\u00f3n que deu a volta ao planeta Terra, e capitaneou os derradeiros compases desta. Tam\u00e9n \u00e9 famoso o seu chacol\u00ed, que pos\u00fae a categor\u00eda de Denominaci\u00f3n de Orixe \"Getariako Txakolina\" dende o ano 1989.\nPol\u00edtica.\nCorporaci\u00f3ns democr\u00e1ticas en Getaria desde a aprobaci\u00f3n da Constituci\u00f3n de 1978."}
{"id": "103575", "revid": "89787", "url": "https://gl.wikipedia.org/wiki?curid=103575", "title": "\u00c6gidius Elling", "text": "Jens William \u00c6gidius Elling, nado en Oslo o 26 de xullo de 1861 e finado en 1949, foi un inventor noruegu\u00e9s, considerado o pai da turbina a gas.\nTraxectoria.\nPatentou a s\u00faa primeira turbina a gas en 1884 pero non foi ata 1903 que constru\u00edu a primeira turbina desta clase que era capaz de xerar m\u00e1is enerx\u00eda ca consumida. O seu aparello usaba tanto compresores rotativos e turbinas para producir 11 cabalos de vapor, e pod\u00eda soportar temperaturas de 400\u00a0\u00b0C.\nSeguiu a desenvolver o concepto e en 1912 desenvolveu un sistema de turbina a gas coa unidade da turbina e o compresor afastados. Elling tam\u00e9n traballou no desenvolvemento das m\u00e1quinas de vapor, bombas hidr\u00e1ulicas, compresores etc. En 1914 publicou \"Billig opvarmning: veiledning i at behandle magasinovner \u00f8konomisk og letvint\"."}
{"id": "103577", "revid": "43327", "url": "https://gl.wikipedia.org/wiki?curid=103577", "title": "Elling", "text": "Elling p\u00f3dese referir a:"}
{"id": "103578", "revid": "1131", "url": "https://gl.wikipedia.org/wiki?curid=103578", "title": "Elecci\u00f3ns municipais en Abaltzisketa", "text": "Corporaci\u00f3ns democr\u00e1ticas en Getaria desde a aprobaci\u00f3n da Constituci\u00f3n de 1978."}
{"id": "103579", "revid": "85894", "url": "https://gl.wikipedia.org/wiki?curid=103579", "title": "O Abeledo, Mani\u00f1os, Fene", "text": "O Abeledo \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 55 habitantes no ano 2007 segundo datos do Instituto Galego de Estat\u00edstica dos cales eran 27 homes e 28 mulleres, o que sup\u00f3n un aumento con relaci\u00f3n ao ano 2000 cando ti\u00f1a 54 habitantes."}
{"id": "103580", "revid": "85894", "url": "https://gl.wikipedia.org/wiki?curid=103580", "title": "O Pombal, Mani\u00f1os, Fene", "text": "O Pombal \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 19 habitantes no ano 2007 segundo datos do Instituto Galego de Estat\u00edstica dos cales eran 9 homes e 10 mulleres, o que sup\u00f3n un aumento con relaci\u00f3n ao ano 2000 cando ti\u00f1a 18 habitantes."}
{"id": "103581", "revid": "22570", "url": "https://gl.wikipedia.org/wiki?curid=103581", "title": "O Catal\u00e1n, Mani\u00f1os, Fene", "text": "O Catal\u00e1n \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 73 habitantes no ano 2007 segundo datos do Instituto Galego de Estat\u00edstica dos cales eran 40 homes e 33 mulleres, o que sup\u00f3n un aumento con relaci\u00f3n ao ano 2000 cando ti\u00f1a 70 habitantes."}
{"id": "103582", "revid": "2338", "url": "https://gl.wikipedia.org/wiki?curid=103582", "title": "A Armada, Mani\u00f1os, Fene", "text": "A Armada \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 223 habitantes no ano 2007 segundo datos do Instituto Galego de Estat\u00edstica dos cales eran 107 homes e 116 mulleres, o que sup\u00f3n un aumento con relaci\u00f3n ao ano 2000 cando ti\u00f1a 211 habitantes."}
{"id": "103583", "revid": "22570", "url": "https://gl.wikipedia.org/wiki?curid=103583", "title": "O Vaqueiro, Mani\u00f1os, Fene", "text": "O Vaqueiro \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 35 habitantes no ano 2007 segundo datos do Instituto Galego de Estat\u00edstica dos cales eran 16 homes e 19 mulleres, o que sup\u00f3n un aumento con relaci\u00f3n ao ano 2000 cando ti\u00f1a 33 habitantes."}
{"id": "103584", "revid": "85894", "url": "https://gl.wikipedia.org/wiki?curid=103584", "title": "Boado, Mani\u00f1os, Fene", "text": "Boado \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 17 habitantes no ano 2007 segundo datos do Instituto Galego de Estat\u00edstica dos cales eran 7 homes e 10 mulleres, o que sup\u00f3n un aumento con relaci\u00f3n ao ano 2000 cando ti\u00f1a 14 habitantes."}
{"id": "103585", "revid": "85894", "url": "https://gl.wikipedia.org/wiki?curid=103585", "title": "Cornide, Mani\u00f1os, Fene", "text": "Cornide \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 27 habitantes no ano 2007 segundo datos do Instituto Galego de Estat\u00edstica dos cales eran 14 homes e 13 mulleres, o que sup\u00f3n un aumento con relaci\u00f3n ao ano 2000 cando ti\u00f1a 16 habitantes."}
{"id": "103586", "revid": "72012", "url": "https://gl.wikipedia.org/wiki?curid=103586", "title": "Cesare Siepi", "text": "Cesare Siepi, nado en Mil\u00e1n o 10 de febreiro de 1923 e finado en Atlanta o 5 de xullo de 2010, foi un cantante de \u00f3pera Italiano considerado un dos mellores baixos do per\u00edodo posterior as Guerras Mundiais.\nA s\u00faa voz caracterizouse por un profundo e c\u00e1lido timbre. No escenario, o seu porte, elegancia e extraordinario fraseo convert\u00e9rono nun Don Giovanni natural."}
{"id": "103587", "revid": "1131", "url": "https://gl.wikipedia.org/wiki?curid=103587", "title": "Cornide", "text": "O top\u00f3nimo galego Cornide pode referirse a:\nAmais, como apelido pode referirse a:"}
{"id": "103591", "revid": "1028997", "url": "https://gl.wikipedia.org/wiki?curid=103591", "title": "Letizia Ortiz Rocasolano", "text": ""}
{"id": "103592", "revid": "5863", "url": "https://gl.wikipedia.org/wiki?curid=103592", "title": "Clima de Galicia", "text": "O clima de Galicia sofre unha progresi\u00f3n entre unha predominancia do clima oce\u00e1nico puro \u2013con tendencia a un repartimento homox\u00e9neo anual das precipitaci\u00f3ns\u2013 a marxes clim\u00e1ticas que poden ser consideradas como suboce\u00e1nicas e que mesmo foron caracterizadas como de tendencia mediterr\u00e1nea, a\u00ednda que o termo correcto ser\u00eda o de subtropicalizada, xa que a estacionalidade pluviom\u00e9trica en Galicia est\u00e1 controlada, en boa medida, pola compo\u00f1ente clim\u00e1tica subtropical.\nA distribuci\u00f3n espacial das temperaturas presenta unha variaci\u00f3n costa-interior, relacionada coa preseza do oc\u00e9ano Atl\u00e1ntico -quen ten un efecto de regulador t\u00e9rmico nas zonas costeiras e incluso en zonas m\u00e1is interiores-, e outra norte-sur, que hai que po\u00f1er en relaci\u00f3n co balance anual entre as compo\u00f1entes clim\u00e1ticas temperada e subtropical.\nElementos do clima.\nTemperatura.\nO territorio galego ten unha temperatura media anual ponderada de 13,3\u00a0\u00b0C. Durante o inverno a temperatura media \u00e9 de 8,5\u00a0\u00b0C, a da primavera de 15\u00a0\u00b0C, a do ver\u00e1n de 19\u00a0\u00b0C e a do outono de 11\u00a0\u00b0C&lt;. \u00c9, polo tanto, no primeiro terzo do ano (meses de xaneiro a marzo) cando se rexistran os valores m\u00e1is baixos de temperatura para a maior parte de Galicia. As provincias atl\u00e1nticas \u2013A Coru\u00f1a e Pontevedra\u2013 mostran temperaturas medias ponderadas anuais m\u00e1is elevadas, lixeiramente superiores aos 14\u00a0\u00b0C e da orde de 1 a 2\u00a0\u00b0C m\u00e1is altas c\u00e1s de Lugo e Ourense, respectivamente. Ao longo das estaci\u00f3ns o contraste t\u00e9rmico \u00e9 m\u00e1ximo para o inverno, con 2,7\u00a0\u00b0C de diferenza entre as temperaturas medias ponderadas de Ourense e A Coru\u00f1a, seguido do outono, con 2,4\u00a0\u00b0C, e do ver\u00e1n, con 1,8\u00a0\u00b0C.. A primavera \u00e9 a estaci\u00f3n cun menor contraste interprovincial, de 1,4\u00a0\u00b0C, cun m\u00ednimo ponderado de 14,2\u00a0\u00b0C en Ourense e un m\u00e1ximo de 15,6\u00a0\u00b0C en Pontevedra. Os valores medios normalizados van dende m\u00ednimos por baixo dos 6\u00a0\u00b0C nas monta\u00f1as das serras orientais e sudorientais (Os Ancares e O Eixo), ata m\u00e1ximos superiores aos 15\u00a0\u00b0C nas \u00e1reas costeiras a baixa altitude, especialmente nas R\u00edas Baixas. En xeral as temperaturas, marcan un efecto diagonal NW-SE de diminuci\u00f3n da temperatura, \u00e9 dicir, poder\u00edase trazar unha li\u00f1a dende Tui ata Ribadeo que diferenciar\u00eda d\u00faas zonas principais clim\u00e1ticas en Galicia, unha con temperaturas m\u00e1is suaves (a costa) e outra con temperaturas m\u00e1is continentais (o interior).\nPrecipitaci\u00f3ns.\nUnha porcentaxe considerable das chuvias recollidas prod\u00facense no semestre outono-inverno, per\u00edodo no que resulta frecuente que se estableza unha anomal\u00eda negativa do campo de presi\u00f3n sobre o Atl\u00e1ntico norte. Esta situaci\u00f3n permite o establecemento de dispositivos circulatorios, de natureza diversa, capaces de vehicular fluxos h\u00famidos de compo\u00f1ente oestesudoeste. En todo caso, hai que subli\u00f1ar que a abundancia e variabilidade espacial e temporal da precipitaci\u00f3n non pode explicarse satisfactoriamente s\u00f3 baixo presupostos da din\u00e1mica atmosf\u00e9rica, xa que o noroeste peninsular est\u00e1 situado no extremo meridional do percorrido habitual das perturbaci\u00f3ns asociadas aos ventos do oeste, polo que, en teor\u00eda, os seus volumes anuais deber\u00edan ser sensiblemente inferiores aos que realmente son rexistrados. \u00c9 o factor orogr\u00e1fico o que desempe\u00f1a un papel fundamental nun dobre sentido.\nEn primeiro lugar, como intensificador da descarga h\u00eddrica asociada aos sistemas frontais a trav\u00e9s dos ascensos forzados dos relevos. E, en segundo lugar, a trav\u00e9s da diversidade altim\u00e9trica, a orientaci\u00f3n e a exposici\u00f3n dos obst\u00e1culos monta\u00f1osos, como condicionantes do desigual repartimento espacial das precipitaci\u00f3ns no conxunto do\nterritorio galego.\nPrecipitaci\u00f3ns medias ponderadas.\nGalicia ten unha media ponderada de precipitaci\u00f3ns de 1180\u00a0mm, con valores que van dende m\u00ednimos pr\u00f3ximos aos 500\u2013600\u00a0mm no val do Mi\u00f1o- Sil, ata m\u00e1ximos superiores aos 1800\u20132000\u00a0mm nas serras litorais (A Barbanza, A Groba) e a dorsal galega (O Su\u00eddo, Faro de Avi\u00f3n). Segundo a \u00e9poca do ano as estaci\u00f3ns m\u00e1is chuviosas son, por orde, o outono -con 407\u00a0mm recollidos e o 35% das precipitaci\u00f3ns anuais acumuladas-, o inverno -337\u00a0mm (28%)-, a primavera 280\u00a0mm (24%)- e o ver\u00e1n -con 156\u00a0mm (13 %)-. En xeral a distribuci\u00f3n espacial das precipitaci\u00f3ns no territorio galaico \u00e9 bastante complexa, en parte debido \u00e1 orograf\u00eda galega. En conxunto \u00e9 a provincia de Pontevedra a que recolle unha maior precipitaci\u00f3n anual, seguida da Coru\u00f1a e Lugo, mentres que en Ourense os valores son m\u00e1is baixos.\nDistribuci\u00f3n.\nEn porcentaxe, o 25% do territorio galaico presenta medias anuais que non chegan aos 1000\u00a0mm, mentres nun 5% da superficie a precipitaci\u00f3n \u00e9 superior aos 1600\u00a0mm e tan s\u00f3 nun 2% \u00e9 inferior aos 600\u00a0mm.\nA media dominante \u00e9 a de 1000\u20131200\u00a0mm -preto do 30% do territorio-, espall\u00e1ndose principalmente pola costa do nordeste do pa\u00eds, dende o golfo \u00c1rtabro ata a desembocadura do r\u00edo Eo na fronteira con Asturias. Incl\u00fae tam\u00e9n a maior parte do interior da provincia de Lugo, e alg\u00fans sectores de altitude media na provincia de Ourense. Despois at\u00f3panse os 800\u20131000\u00a0mm e 1200\u20131400\u00a0mm, cun 22% (A Terra Ch\u00e1, Monforte, A Limia) e 23% (altitudes baixas e medias das provincias da Coru\u00f1a e Pontevedra) da superficie respectivamente. Destaca a marcada diminuci\u00f3n da precipitaci\u00f3n nos sectores interiores de Galicia, relacionada co papel que cumpren as formas do relevo. Na dorsal, precipitaci\u00f3ns superiores aos 1800\u00a0mm ocorren a altitudes medias (600\u2013700 m), mentres que no interior estes valores s\u00f3 se acadan en cotas superiores aos 1500\u20131600 m na serra dos Ancares e por riba dos 1700 m na serra de Queixa, mentres que na serra do Eixo a precipitaci\u00f3n anual queda moi lonxe destes valores, mesmo nas cotas m\u00e1is elevadas.\nOs efectos do cambio clim\u00e1tico no clima galaico.\nSegundo os expertos, o cambio clim\u00e1tico en Galicia ter\u00e1 como consecuencia un aumento das temperaturas e unha reduci\u00f3n das precipitaci\u00f3ns que far\u00e1n que o clima galaico se asemelle ao clima Mediterr\u00e1neo, salvando a franxa cant\u00e1brica As\u00ed, co cambio clim\u00e1tico en Galicia pasar\u00edase dunha situaci\u00f3n de dominancia do clima mesotemperado, con pequenos enclaves mesomediterr\u00e1neos nas R\u00edas Baixas e Ourense e supratemperados nas zonas altas, a outra, na que dominar\u00eda o piso mesomediterr\u00e1neo con pequenos enclaves supramediterr\u00e1neos, na monta\u00f1a, e mesotemperados, no cant\u00e1brico. No relativo aos pisos bioclim\u00e1ticos (ombrotipos), cunha dominancia case total do car\u00e1cter h\u00famido hoxe, pasar\u00edase a unha penetraci\u00f3n importante (no 30 % da superficie do pa\u00eds) do car\u00e1cter subh\u00famido e, mesmo seco, no cant\u00e1brico. \u00c9 dicir, que o clima temperado dominante de hoxe se virar\u00eda a outro mediterr\u00e1neo dominante. Os cambios no clima ag\u00e1rdase que traian unha importancia mudanza na distribuci\u00f3n xeogr\u00e1fica dos ecosistemas terrestres. Neste caso aqueles ecosistemas senlleiros determinados por un determinado enclave xeol\u00f3xico ou unhas determinadas condici\u00f3ns clim\u00e1ticas son os que m\u00e1is sufriran dos efectos do quecemento global, chegando mesmo a desaparecer da xeograf\u00eda galaica. Co ascenso das temperaturas ag\u00e1rdase un incremento dos incendios que poder\u00eda chegar ao 80% segundo os expertos. As\u00ed mesmo as temperaturas afectar\u00e1 especialmente \u00e1 biodiversidade galega, especialmente aos anfibios que atopan en Galicia un dos mellores h\u00e1bitats da pen\u00ednsula e que co cambio clim\u00e1tico poder\u00edan perder moitos dos seus ecosistemas chegando mesmo a extinguirse un 97% das especies.\nEn Galicia, o aumento xeral das temperaturas ten unha significativa relevancia dende a d\u00e9cada dos 70 aumentando as temperaturas medias anuais en 0,5 graos por d\u00e9cada nos \u00faltimos trinta anos.. En canto \u00e1 subida do nivel do mar, e segundo os \u00faltimos datos do estudo m\u00e1is fiable que se levou a cabo ata o momento, liderado por Portos do Estado, nos vilas de Vigo e A Coru\u00f1a o nivel das augas subiu uns dez cent\u00edmetros nos \u00faltimos cincuenta anos. Entre outros, o cambio clim\u00e1tico poder\u00eda afectar tanto \u00e1 agricultura coma a pesca, sectores estrat\u00e9xicos da econom\u00eda galega, sen contar os cambios no ciclo biol\u00f3xico das especies que viven no pa\u00eds. Segundo estudos realizados pola conseller\u00eda de medio ambiente, o aumento da temperatura est\u00e1 a afectar \u00e1 floraci\u00f3n e ca\u00edda de follas das especies vexetais e \u00e1 aparici\u00f3n ou emigraci\u00f3n das aves. O mesmo estudo amosou que as bolboretas inician o seu voo con seis semanas de antelaci\u00f3n e as abellas polinizan ata 55 d\u00edas antes. As\u00ed mesmo, as andori\u00f1as aparecen quince d\u00edas antes que hai trinta anos e a s\u00faa emigraci\u00f3n atr\u00e1sase d\u00faas semanas.\nInfluencia sobre os ecosistemas terrestres e acu\u00e1ticos."}
{"id": "103593", "revid": "23204", "url": "https://gl.wikipedia.org/wiki?curid=103593", "title": "Vilanova i la Geltr\u00fa", "text": "Vilanova i la Geltr\u00fa \u00e9 unha cidade e municipio da provincia de Barcelona, Catalu\u00f1a, Espa\u00f1a. Situado a 45\u00a0km de Barcelona e a 40\u00a0km de Tarragona, \u00e9 a capital da comarca do Garraf.\nHistoria.\nConta a lenda que a vila nova naceu porque o se\u00f1or feudal de Geltr\u00fa promulgou unha lei segundo a cal, cando unha moza casaba, ti\u00f1a que pasar a s\u00faa primeira noite con el, e moitos geltrunenses f\u00f3ronse, instal\u00e1ndose cerca do mar, en territorios de Cubelles, fundando a Vila Nova de Cubelles. Co tempo ambas creceron ata converterse nunha soa.\nVilanova i la Geltr\u00fa foi fundada, oficialmente, en 1274 cando o Rei Xaime I concedeulle a Carta Poboa, e ten unha longa historia que se traduce en numerosos puntos de interese cultural.\nA mediados do s\u00e9culo XVIII, cando o rei Carlos III permitiu que Vilanova comerciara con Am\u00e9rica, a cidade vive unha efervescencia econ\u00f3mica moi importante. Un progreso que non se limita a unha acumulaci\u00f3n de riquezas, sen\u00f3n que reporta un investimento en cultura. \u00c9 ent\u00f3n cando se fundan as primeiras sociedades recreativas, lugares de encontro e distracci\u00f3n.\nA principios do s\u00e9culo XIX, aparecen os maxestosos xard\u00edns de reuni\u00f3n d\u00e1ndolle un aspecto de gran cidade, alegre debido, en gran parte, ao contacto que coa illa de Cuba \u00eda adquirindo. Este ambiente festivo e cultural xa non abandonar\u00eda a cidade, e aquilo que empezou como xard\u00edns de esparexemento deu lugar a espazos para espect\u00e1culos permanentes e a cuberto. En 1804, Pedro Gum\u00e1 erixiu o primeiro teatro de Vilanova: a \"Sala\", un espazo de planta cadrada, con b\u00f3vedas, que serv\u00eda tanto de teatro como de sala de baile.\nA \u00e9poca dourada da cidade foi durante o Romanticismo, per\u00edodo que se reflicte magn\u00edficamente en edificios como o Museo V\u00edctor Balaguer, constru\u00eddo polo que foi o \u00faltimo ministro de Ultramar espa\u00f1ol. Atopamos palacetes e mansi\u00f3ns de interese como a \"Casa Renard\", \"Foment Vilanov\u00ed\", \"Casa Cabanyes\", \"Casa Sam\u00e0\" e \"Can Pahissa\". As\u00ed mesmo destacan tam\u00e9n as s\u00faas ermidas e igrexas como as de Sant Crist\u00f2fol, Sant Gervasi e Santa Maria de la Geltr\u00fa. Nesta \u00faltima at\u00f3pase un retablo de madeira policromada do s\u00e9culo XVIII.\nComunicaci\u00f3ns.\nAs s\u00faas comunicaci\u00f3ns son excelentes, a C-32, co\u00f1ecida tam\u00e9n como a Autoestrada Pau Casals, permite unha boa comunicaci\u00f3n coa capital catal\u00e1. As\u00ed mesmo conta cunha estaci\u00f3n ferroviaria.\nFestividades.\nEntre as s\u00faas festas e tradici\u00f3ns at\u00f3pase o soado Entroido, tradicional pero innovador, un entroido de s\u00e1tira no que calquera famoso veci\u00f1o \u00e9 nomeado. Con todo, o acto m\u00e1is importante deste entroido son \"Lles Comparses\", nas que, detr\u00e1s de cada bandeira de cada asociaci\u00f3n, desfilan parellas de mozos e mozas (m\u00e1is de 50 por bandeira). Os mozos van con americana e barretina, dependendo da asociaci\u00f3n. As mozas sempre van con mant\u00f3n, caraveis e saia. Todos os mozos levan unha bolsa chea de caramelos e realizan, coas outras bandeiras que se atopan pola r\u00faa, a batalla dos caramelos. Na praza da vila conc\u00e9ntranse todas as bandeiras (por antig\u00fcidade) e real\u00edzase a batalla final, mentres bailan ao ritmo de \"O Turuta\".\nNo mes de agosto cel\u00e9brase a Festa Maior en honra \u00e1 Virxe das Neves, patroa da cidade (5 de agosto).\nEn canto aos seus eventos relacionados co mundo do espect\u00e1culo, o m\u00e1is destacado \u00e9 o Festival Internacional de M\u00fasica Popular Tradicional de Vilanova i la Geltr\u00fa, que se celebra durante unha fin de semana completa de xullo. Tr\u00e1tase do certame m\u00e1is antigo de Espa\u00f1a dedicado \u00e1s m\u00fasicas do mundo ou de ra\u00edz."}
{"id": "103594", "revid": "98629", "url": "https://gl.wikipedia.org/wiki?curid=103594", "title": "El Prat de Llobregat", "text": "El Prat de Llobregat \u00e9 un municipio e cidade da comarca do Baix Llobregat na provincia de Barcelona, comunidade aut\u00f3noma de Catalu\u00f1a, Espa\u00f1a, e forma parte da \u00e1rea metropolitana de Barcelona.\nA cidade at\u00f3pase a beiras do Mar Mediterr\u00e1neo e o seu termo municipal dunha superficie de 32,23\u00a0km\u00b2 linda cos de Barcelona, L'Hospitalet de Llobregat, Cornell\u00e0 de Llobregat, Sant Boi de Llobregat e Viladecans. O terreo \u00e9 practicamente chairo e a s\u00faa altitude m\u00e1xima (5 metros) at\u00f3pase na \"Pla\u00e7a de la Vila\".\nHistoria.\nEl Prat \u00e9 o \u00fanico municipio creado cuxo territorio est\u00e1 integramente no delta do Llobregat. As s\u00faas terras comezaron a ser habitadas cara ao s\u00e9culo X, moito antes da creaci\u00f3n do n\u00facleo urbano. A finais do s\u00e9culo XVII El Prat a\u00ednda non formaba poboado pero posu\u00eda unha vida legal independente cun consello e unhas ordenaci\u00f3ns municipais desde 1689.\nO s\u00e9culo XVII \u00e9 o do nacemento do Prat urbano. As\u00ed, entre 1720 e 1740 comezan a constru\u00edrse as primeiras casas ao redor dos edificios da praza, feito motivado pola autorizaci\u00f3n concedida a Bernat Gual, un granxeiro, para abrir unha carnizar\u00eda pr\u00f3xima a un cruzamento de cami\u00f1os (o que hoxe \u00e9 a Pla\u00e7a da Vila). Posteriormente, conced\u00edase o dereito papal para ter unha parroquia propia, e m\u00e1is tarde crec\u00eda aos arredores o hostal.\nPouco despois o pequeno n\u00facleo vese favorecido pola barca que o mesmo Bernat Gual pon en servizo para pasar o r\u00edo, xa que para ir a comerciar a Barcelona requir\u00edase remontar o r\u00edo ata a primeira ponte, en Martorell, a 23\u00a0km de al\u00ed, o que supu\u00f1a unha viaxe dun d\u00eda s\u00f3 para ir. Coa barca, o traxecto quedou reducido a oito quil\u00f3metros, cousa que fixo que moitos m\u00e1is campesi\u00f1os interes\u00e1sense en instalarse no Prat.\nA construci\u00f3n da ponte de Ferran Puig para cruzar o r\u00edo (1873), a chegada do ferrocarril (1881) e o descubrimento da auga artesiana (1893) abriron perspectivas de desenvolvemento \u00e1 poboaci\u00f3n que se materializar\u00e1n no s\u00e9culo XX.\nEl Prat afronta a entrada do novo s\u00e9culo cun feito fundamental no campo: a consolidaci\u00f3n dos cultivos de regad\u00edo, que conseguiron desbancar totalmente aos cereais de seca\u00f1o. O municipio vive uns anos de expansi\u00f3n grazas \u00e1 comercializaci\u00f3n dos excedentes agr\u00edcolas, e gozan de especial reco\u00f1ecemento pola s\u00faa calidade a alcachofa, a leituga e o mel\u00f3n.\nA ruptura coas formas de vida tradicionais vir\u00e1 provocada, basicamente, pola chegada da industria e a instalaci\u00f3n da aviaci\u00f3n. O paso de man de obra do campo \u00e1 f\u00e1brica, a chegada masiva de traballadores doutros lugares e a consolidaci\u00f3n da semanada en substituci\u00f3n do inseguro xornal, contribuir\u00e1n a alterar profundamente a configuraci\u00f3n social e cultural do Prat. En 1917, coa instalaci\u00f3n da Papelera Espa\u00f1ola, en 1923 cos tres aer\u00f3dromos en funcionamento (eran os campos da Aeron\u00e1utica Naval, o de Josep Canudas e o da compa\u00f1\u00eda francesa Lateco\u00e8re) e en 1926 coa posta en funcionamento de La Seda, ser\u00e1n anos clave no proceso de transici\u00f3n da sociedade agraria \u00e1 industrial.\nA consolidaci\u00f3n do proceso industrializador comportar\u00e1 a chegada masiva de novos poboadores que se atopar\u00e1n cunha cidade que non est\u00e1 preparada para acoller este fluxo demogr\u00e1fico. El Prat de 1950 ti\u00f1a 10.038 habitantes e 25 anos m\u00e1is tarde, en 1975, a poboaci\u00f3n total era de 51.058 persoas. Os principais d\u00e9ficit sit\u00faanse na falta de vivendas e de prazas escolares pero tam\u00e9n se fan evidentes nos servizos, especialmente na auga e na rede de sumidoiros.\nAo longo dos anos setenta do s\u00e9culo XX, El Prat viviu un importante crecemento, non sempre equilibrado, para adaptarse \u00e1 nova realidade social. Nos anos oitenta o crecemento urbano continuou e ampli\u00e1ronse os pol\u00edgonos industriais coa chegada de novas empresas. As preocupaci\u00f3ns urban\u00edsticas van dirixidas a conseguir unha mellora nos equipamentos, especialmente nos barrios m\u00e1is densificados e con m\u00e1is carencias, nun intento de racionalizar o urbanismo incontrolado das d\u00e9cadas anteriores e equilibrar o crecemento.\nEconom\u00eda.\nNo seu termo municipal at\u00f3panse infraestruturas de grande importancia para Barcelona como o Aeroporto de Barcelona-El Prat ao que corresponde o c\u00f3digo IATA BCN, e unha vez finalizadas as obras do desv\u00edo do R\u00edo Llobregat unha parte da zona portuaria do porto de Barcelona."}
{"id": "103595", "revid": "89787", "url": "https://gl.wikipedia.org/wiki?curid=103595", "title": "Viladecans", "text": "Viladecans \u00e9 un municipio e cidade espa\u00f1ola da comarca do Baix Llobregat, na provincia de Barcelona (Catalu\u00f1a). At\u00f3pase no \u00e1rea metropolitana de Barcelona.\n\u00c9 unha cidade que experimentou un crecemento demogr\u00e1fico moi importante nos \u00faltimos anos debido \u00e1 s\u00faa proximidade a Barcelona, o que deu lugar a que no s\u00e9culo XXI super\u00e1ronse os 60.000 habitantes.\nHistoria.\nO top\u00f3nimo \"Viladecans\" \u00e9 dif\u00edcil de datar. Cara ao ano 1000 ref\u00edrese a existencia dun lugar chamado \"canis vallis\" que parece coincidir co que m\u00e1is tarde se denominar\u00e1 a \"Vila de Canibus\", dependente eclesi\u00e1sticamente de Sant Climent de Llobregat, e que posteriormente se chamar\u00e1 \"Lugar de Sant Joan de Viladecans\". No ano 1010 estas terras eran propiedade do Mosteiro de Sant Cugat del Vall\u00e8s.\nComunicaci\u00f3ns.\nViladecans historicamente sempre foi deficitaria en medios de transporte, ultimamente estase mellorando neste aspecto. A primeira mellora realizouse na d\u00e9cada dos noventa coa construci\u00f3n dunha estaci\u00f3n de Renfe, nas proximidades da cidade. Paulatinamente foise mellorando a rede de autobuses interurbanos que conectan as poboaci\u00f3ns pr\u00f3ximas exceptuando o aeroporto e a cidade de El Prat de Llobregat. Ademais creouse unha rede de autobuses urbanos para facilitar a mobilidade interna da cidadan\u00eda.\nLugares de interese.\nA pesar de ser unha cidade nova nalg\u00fans sentidos, Viladecans conserva un gran patrimonio hist\u00f3rico-art\u00edstico:"}
{"id": "103598", "revid": "72012", "url": "https://gl.wikipedia.org/wiki?curid=103598", "title": "Vincent Benedetti", "text": "Vincent Benedetti, nado en Bastia, C\u00f3rsega, o 29 de abril de 1817 e finado o 28 de marzo de 1900, foi un diplom\u00e1tico franc\u00e9s, co\u00f1ecido sobre todo polo seu papel na guerra franco-prusiana. Ostentou o t\u00edtulo de conde, concedido por Napole\u00f3n III.\nTraxectoria.\nEn 1840 entrou \u00f3 servizo do ministerio de exteriores franc\u00e9s, destin\u00e1rono O Cairo \u00e1s ordes do marqu\u00e9s de la Valette, serviu durante oito anos en Exipto, onde era c\u00f3nsul desde 1845. En 1848 marchou a Palermo como o novo c\u00f3nsul. En 1851 acompa\u00f1ou como secretario \u00f3 marqu\u00e9s a Constantinopla, de onde fora nomeado embaixador.\nDurante quince meses durante a guerra de Crimea exerceu de encargado de negocios. En 1855 despois de rexeitar o posto de ministro plenipotenciario en Teher\u00e1n recibiu destino no ministerio en Par\u00eds e actuou como secretario do congreso en Par\u00eds (1855-1856). Levou os asuntos italianos no ministerio e en 1861 elix\u00edrono como o primeiro enviado de Francia diante o rei de Italia pero dimitiu o ano seguinte logo do retiro de \u00c9douard Thouvenel e o aumento do poder do partido antiitaliano. En 1864 recibiu o nomeamento de embaixador en Prusia.\nBenedetti permaneceu en Berl\u00edn ata o comezo da guerra franco-prusiana e neses anos xogou un importante papel na historia diplom\u00e1tica de Europa. Acompa\u00f1ou \u00f3 Estado Maior prusiano no seu avance cara a Viena e axudou a arranxar os preliminares do armiscitico asinado en Nikolsburg e presentou demandas a Bismarck para que Prusia permitise que Francia anexionara B\u00e9lxica e Luxemburgo como compensaci\u00f3n pola s\u00faa neutralidade; a\u00ednda que se redactou un tratado no que Prusia apoiaba a anexi\u00f3n de B\u00e9lxica nunca chegou a asinarse e se mantivo en segredo pero que se publicou en \"The Times\" uns poucos d\u00edas despois do comezo das hostilidades entre Prusia e Francia en 1870.\nDurante 1867 Benedetti realizou xesti\u00f3ns para permitir que Francia mercase Luxemburgo \u00f3s Pa\u00edses Baixos, pero contou coa oposici\u00f3n de Prusia e da opini\u00f3n p\u00fablica en Alema\u00f1a. Finalmente a Conferencia de Londres confirmou a independencia de Luxemburgo garantida polas potencias europeas.\nEn xullo de 1870, cando se fixo p\u00fablica a candidatura do pr\u00edncipe Leopoldo de Hohenzollern \u00f3 trono de Espa\u00f1a, Benedetti recibiu instruci\u00f3ns do duque de Gramont para se presentar \u00f3 rei de Prusia, que estaba no balneario de Bad Ems, as demandas francesas, pretendendo a retirada da candidatura do pr\u00edncipe e a s\u00faa promesa de non a presentar de novo. As informaci\u00f3ns sobre a conversa, que fora informal, deron lugar a un incidente co\u00f1ecido como o despacho de Ems e que fixeron crer \u00f3s alem\u00e1ns que Benedetti insultara o rei e \u00f3s franceses que o rei insultara o embaixador e que serviu de escusa para o comezo da guerra.\nDespois da guerra para rexeitar as acusaci\u00f3ns que lle fixera o duque de Gramont de fallar no seu labor, escribiu \"Ma Mission en Prusse\" (Par\u00eds, 1871). Despois da ca\u00edda do imperio retirouse a C\u00f3rsega. En 1895 publicou un volume de \"Essais diplomatiques\" e en 1897 unha segunda serie."}
{"id": "103605", "revid": "43327", "url": "https://gl.wikipedia.org/wiki?curid=103605", "title": "Benedetti", "text": "O apelido italiano Benedetti pode referirse a:"}
{"id": "103606", "revid": "865", "url": "https://gl.wikipedia.org/wiki?curid=103606", "title": "Os Tempranos de Eir\u00eds", "text": "Os Tempranos de Eir\u00eds da Cru\u00f1a foi un cuarteto musical galego, o primeiro grupo de gaiteiros da Coru\u00f1a e As Mari\u00f1as.\nTraxectoria.\nO cuarteto nace en 1923, formado por Xos\u00e9 Temprano e Alejandro Temprano (gaiteiros), xunto con Xos\u00e9 Castelo \"O Betanceiro\" (tamboril) e Mourenza (bombo). A denominaci\u00f3n dos Tempranos procede do apelido dos gaiteiros, formato moi utilizado nestes grupos ao longo do s\u00e9culo, como Os Garceiras, Os Neiras ou Os irm\u00e1ns Portela.\nNaquela \u00e9poca resaltaban os gaiteiros solistas acompa\u00f1ados de tamboril, coma o t\u00edo Farruco de Montrove (de Oleiros) e Silveira (tamboril), que eran os que fac\u00edan as festas da comarca das Mari\u00f1as. Tam\u00e9n na Coru\u00f1a estaba Enrique Ambite, gaiteiro de San Pedro de Visma, e Emilio Corral. Tam\u00e9n estaban Os Gaiteiros de Soutelo e Os Celi\u00f1as de Lugo.\nDestaca a utilizaci\u00f3n de instrumentos percutivos con tensores de corda (tamboril e bombo) neste cuarteto, pois nesa \u00e9poca e durante o tempo que tocou o cuarteto xa se vi\u00f1an empregando caixa e bombo de lat\u00f3n ou bronce por outros grupos que coexistiran no mesmo tempo, como por exemplo, Os Trintas de Trives. Outro detalle da s\u00faa li\u00f1a enxebre era a utilizaci\u00f3n do traxe galego acompa\u00f1ado por unha monteira baixa cun pequeno corno que era t\u00edpica da comarca e que aparece moi similar noutras zonas da Costa da Morte (Gaiteiros de Nea\u00f1o ou Os Maravillas de Corme) ou en Betanzos polo \"Caf\u00fa\", gaiteiro solista que adoitaba tocar para as danzas gremiais da vila dende finais do s\u00e9culo XIX.\nA fundaci\u00f3n deste cuarteto non foi casual, pois o pai destes dous gaiteiros, de profesi\u00f3n lanterneiro, xa fora m\u00fasico, tocando o acorde\u00f3n diat\u00f3nico ou de bot\u00f3ns. Morreu novo, polo que o fillo m\u00e1is vello, Xos\u00e9, cando a\u00ednda era moi novo, tivo que entrar a traballar na f\u00e1brica de tabacos da Coru\u00f1a \u00e1 que estar\u00eda ligado toda a vida ata xubilarse. Dende pequeno xa tocaba a ocarina, e ao entrar na f\u00e1brica fixo unha frauta no taller da mesma e logo mercou unha traveseira de \u00e9bano con chaves, de segunda man por 7 pesetas (conservada a\u00ednda polo seu fillo Pepe, tam\u00e9n gaiteiro). Posteriormente mercou a s\u00faa primeira gaita ao \"Tintorero\", un artes\u00e1n da r\u00faa do Orz\u00e1n da Coru\u00f1a. Foi ent\u00f3n cando se formou o cuarteto, \u00e1s veces convertido en quinteto grazas \u00e1 pandeireta de Xo\u00e1n Lesta.\nNo ano 1934 Alejandro marcha a facer o servizo militar \u00e1 mari\u00f1a, embarcando no buque \"Juan Sebasti\u00e1n Elcano\" xunto coa s\u00faa gaita, coa que dar\u00eda a volta ao mundo.\nNo seu lugar entra no cuarteto, Farruco Paradela, afamado gaiteiro da r\u00faa Falperra, que combina o toque pechado co aberto, t\u00e9cnicas que utilizaba no cuarteto e que sobresa\u00eda pola s\u00faa mestr\u00eda. Segundo se conta coincidiron nunhas alboradas en Betanzos cos Gaiteiros de Soutelo, que dixeron del que \"era o gaiteiro con m\u00e1is enxebreza que co\u00f1eceran\".\nJuan \"o Pachero\" de Eir\u00eds comeza a tocar o bombo, e Alejandro, ao regresar da mili, fai parella de gaita con Paradela, pasando Xos\u00e9 a tocar o tamboril ininterrompidamente ata finais dos anos 70, cando o cuarteto deixou de tocar.\nCon esta formaci\u00f3n en 1956 chegaron a estar no MeCaribe tres meses e medio coa intenci\u00f3n de actuar en Santo Domingo e M\u00e9xico, pero por cuesti\u00f3ns pol\u00edticas tiveron que quedar actuando en Cuba.\nAlejandro xa deixara de tocar definitivamente nos anos 50 para adicarse \u00e1 s\u00faa carreira pol\u00edtica, que desembocar\u00eda no cargo de tenente de alcalde do concello da Coru\u00f1a. En substituci\u00f3n deste entra Fernando \u00c1lvarez Pardo, traballador tam\u00e9n da F\u00e1brica de Tabacos como Xos\u00e9. Nesta empresa chegaron a formar unha coral e un grupo de baile (1958). Pero os Tempranos de Eir\u00eds xa vi\u00f1an colaborando co grupo da Secci\u00f3n Femenina dende os anos 40. Moito despois tocar\u00edan tam\u00e9n acompa\u00f1ando aos grupos de baile Eidos, Aturuxo, \u00e1 coral Follas Novas e ao Ballet Galego Rey de Viana, pero xa coa \u00faltima formaci\u00f3n do grupo, Fernando \u00c1lvarez, Temprano Castro, Temprano Mari\u00f1as e Jaime Rey. Nesta \u00faltima etapa do cuarteto na que entra o fillo do fundador, Pepito Temprano, \u00e9 cando o grupo desenvolve unha grande actividade percorrendo a Pen\u00ednsula Ib\u00e9rica, Holanda, Francia, Inglaterra, B\u00e9lxica.\nNa f\u00e1brica de Tabacos coincidiron co mestre Anta Seoane, e Fernando \u00c1lvarez e Pepe Temprano aproveitaron moito os seus co\u00f1ecementos, xa que este m\u00fasico xa era membro numerario da Real Academia de Belas Artes da Coru\u00f1a.\nPara rematar \u00e9 importante mencionar que tanto Xos\u00e9 como Alejandro foron presidentes de Cantigas da Terra despois de colaborar coa pr\u00e1ctica totalidade de agrupaci\u00f3ns de baile e coros existentes na Coru\u00f1a.\nAlejandro publicou en 1982 o libro autobiogr\u00e1fico \"Un gaiteiro en la vuelta al mundo\", que abarca a s\u00faa viaxe no buque escola \"Juan Sebasti\u00e1n Elcano\" en 1935, as\u00ed como o seu paso pola pol\u00edtica.\nO grupo tam\u00e9n aparece nos traballos de investigaci\u00f3n do etn\u00f3grafo Alan Lomax, tocando nunha actuaci\u00f3n en Palma de Mallorca en 1952.\nA pervivencia musical e hist\u00f3rica dos Tempranos de Eir\u00eds contin\u00faa na figura de Pepe Temprano, que segue en activo como gaiteiro na agrupaci\u00f3n Eidos da Coru\u00f1a e atesoura unha das colecci\u00f3n tanto discogr\u00e1ficas como de instrumentos musicais m\u00e1is extensa de Galicia."}
{"id": "103607", "revid": "25871", "url": "https://gl.wikipedia.org/wiki?curid=103607", "title": "Pombal", "text": "Un pombal (do lat\u00edn , derivado \u00e1 s\u00faa vez de , \"pomba\") \u00e9 unha construci\u00f3n para a cr\u00eda de pombas. Como top\u00f3nimo, d\u00e1 nome aos seguintes lugares:"}
{"id": "103608", "revid": "839", "url": "https://gl.wikipedia.org/wiki?curid=103608", "title": "Philippe Lebon", "text": "Philippe Lebon (29 de maio de 1767 \u2013 1 de decembro de 1804, foi un inventor, enxe\u00f1eiro e qu\u00edmico franc\u00e9s, inventor do gas de iluminaci\u00f3n.\nNaceu en Brachay, estudou na Escola de Enxe\u00f1er\u00eda de Pontes e Cami\u00f1os de Par\u00eds rematando en 1789 e foi profesor de mec\u00e1nica na de Par\u00eds. Estudou as propiedades do gases de destilaci\u00f3n da madeira, utiliz\u00e1ndoas para a iluminaci\u00f3n e a calefacci\u00f3n. Patentou en 1799 a \"thermolampe\" e en 1801 alugou unha casa onde realizaba demostraci\u00f3ns p\u00fablicas de como pod\u00eda iluminar por medio do gas cidade a casa coa intenci\u00f3n de conseguir investidores para fundar unha compa\u00f1\u00eda que desenvolvese o seu invento. \u00d3 non ser capaz de conseguilo volveu \u00e1s s\u00faas clases, a\u00ednda que o goberno franc\u00e9s lle deu unha concesi\u00f3n forestal para que investigase coa manufactura de alcatr\u00e1n a partir da madeira para a s\u00faa utilizaci\u00f3n pola mari\u00f1a."}
{"id": "103609", "revid": "56817", "url": "https://gl.wikipedia.org/wiki?curid=103609", "title": "Lebon", "text": "Lebon \u00e9 un apelido franc\u00e9s, l\u00e9vano entre outros:"}
{"id": "103610", "revid": "98629", "url": "https://gl.wikipedia.org/wiki?curid=103610", "title": "Pica de Richard", "text": "A pica de Richard \"(Anthus richardi)\" \u00e9 un paxaro de tama\u00f1o medio que cr\u00eda no norte de Asia e pasa o inverno no sur deste continente. Aparece de xeito relativamente frecuente no leste de Europa. O nome desta ave foille dado en lor do naturalista franc\u00e9s Richard de Lun\u00e9ville.\nDescrici\u00f3n.\nA pica de Richard \u00e9 unha pica de tama\u00f1o grande e de patas e dedas longas, particularmente a deda posterior que \u00e9 moi recta, en relaci\u00f3n \u00f3s doutras especies semellantes. Mide entre 17 e 20\u00a0cm, pesa entre 25 e 36 gramos e ten unha envergadura de \u00e1s de entre 20 e 30\u00a0cm. \u00c9 un paxaro esvelto e de cola e bico longos que a mi\u00fado adopta unha postura erguida. A s\u00faa coloraci\u00f3n faino dif\u00edcil de distinguir cando est\u00e1 pousado no chan: a parte superior do corpo ten listas escuras sobre un fondo acasta\u00f1ado; a gorxa, que ten listas negras, e os vaos te\u00f1en cores que van do beixe \u00f3 rosado. O abdome e abrancazado. A cola ten plumas exteriores brancas e o bico \u00e9 negro coa base da parte inferior amarela. A cara \u00e9 moi debuxada cunha banda ocular negra, zona superciliar branca e faixas no \u201cbigote\u201d e a zona malar. As \u00e1s amosan d\u00faas barras p\u00e1lidas.\nAs diferentes subespecies te\u00f1en aspectos algo diferentes: \n\u00c9 unha ave que voa de xeito ondulante pero con forza, e emite unha chamada semellante \u00e1 do pardal. O seu canto e unha serie mon\u00f3tona de notas que emite mentres que voa.\nDistribuci\u00f3n xeogr\u00e1fica e h\u00e1bitat.\nA pica de Richard vive principalmente en estepas herb\u00e1ceas e zonas abertas do leste de Asia, dende o leste de Casaquist\u00e1n ata \u00f3 Oc\u00e9ano Pac\u00edfico. Pasa o inverno no subcontinente indio, o sueste de Asia e o sur da China, e ten sido vista en zonas tan meridionais coma Sri Lanka, Singapur e o norte da illa de Borneo. Algunhas aves despr\u00e1zanse cara \u00f3 oeste no outono e alg\u00fans exemplares adoitan aparecer en case t\u00f3dolos pa\u00edses de Europa, o Oriente Pr\u00f3ximo e o norte de \u00c1frica. De feito pequenas poboaci\u00f3ns invernan na Pen\u00ednsula Ib\u00e9rica e Marrocos.\nPrefire \u00e1s \u00e1reas m\u00e1is h\u00famidas \u00e1s secas e aparece tanto en zonas completamente chas coma nas abas das monta\u00f1as. Durante as migraci\u00f3ns vese a mi\u00fado en zonas de labranza, nas costas e en beiras de r\u00edos cubertas de area.\nReproduci\u00f3n e alimentaci\u00f3n.\nA construci\u00f3n dos ni\u00f1os comeza entre unha e d\u00faas semanas despois de chegaren \u00e1s \u00e1reas de cr\u00eda. Os ni\u00f1os son pequenas depresi\u00f3ns agachadas entre a vexetaci\u00f3n que escalan na terra e cobren de bri\u00f3n e herbas. Po\u00f1en entre catro e seis ovos, moi debuxados con pencas e li\u00f1as acasta\u00f1adas, oliv\u00e1ceas ou grises.\nSon aves insect\u00edvoras que captura as s\u00faas presas no chan ou no aire despois dun voo curto. Ocasionalmente comen tam\u00e9n sementes.\nSituaci\u00f3n das poboaci\u00f3ns.\nNon hai estimaci\u00f3ns sobre o n\u00famero de exemplares desta especie. A IUCN considera que e unha ave habitual, polo menos en parte da s\u00faa \u00e1rea de distribuci\u00f3n, e non a considera unha especie ameazada."}
{"id": "103617", "revid": "25871", "url": "https://gl.wikipedia.org/wiki?curid=103617", "title": "R\u00eda de Foz", "text": "A r\u00eda de Foz, \u00e9 unha r\u00eda galega da provincia de Lugo, en Galicia, Espa\u00f1a. Pertence \u00e1s R\u00edas Altas.\nEst\u00e1 formada pola desembocadura do r\u00edo Masma, as s\u00faas augas ba\u00f1an os municipios de Barreiros e Foz. Facendo de l\u00edmite entre ambos os municipios. A boca do estuario est\u00e1 bastante pechada pola praia de Altar e por instalaci\u00f3ns portuarias e de defensa da costa (praia da Rapadoira). En Foz a r\u00eda acolle un porto pesqueiro e un porto deportivo."}
{"id": "103619", "revid": "1822", "url": "https://gl.wikipedia.org/wiki?curid=103619", "title": "Aparello circulatorio", "text": ""}
{"id": "103620", "revid": "1131", "url": "https://gl.wikipedia.org/wiki?curid=103620", "title": "Serra de Meira", "text": "A serra de Meira \u00e9 unha ali\u00f1aci\u00f3n monta\u00f1osa da provincia de Lugo, pertencente ao macizo Galaico e forma parte das serras orientais de Galiza.\nEst\u00e9ndese ao oeste do r\u00edo Eo. Na s\u00faa vertente oeste nace o r\u00edo Mi\u00f1o. Est\u00e1 formada por lousas paleozoicas. O seu monte m\u00e1is alto \u00e9 o monte Meira, de 896 m de altitude."}
{"id": "103622", "revid": "98629", "url": "https://gl.wikipedia.org/wiki?curid=103622", "title": "A-8", "text": "A autov\u00eda do Cant\u00e1brico (A-8) e autoestrada do Cant\u00e1brico (AP-8) \u00e9 unha v\u00eda terrestre de dobre calzada e sentido que se estende ao longo do norte de Espa\u00f1a paralela \u00e1 costa do mar Cant\u00e1brico que comeza en Bilbao na uni\u00f3n da AP-8 coa AP-68 e remata en Baamonde (provincia de Lugo) onde liga coa A-6. Ten unha lonxitude de 486 quil\u00f3metros. Na Rede de Estradas Europeas ten a denominaci\u00f3n E-70.\nA partir de Bilbao a autoestrada AP-8 pasa a denominarse A-8 (non ten peaxe) e contin\u00faa cara a Galicia pasando por Santander, Xix\u00f3n e Avil\u00e9s, na rolda de Xix\u00f3n conecta coa AS-I (autov\u00eda Mineira) que comunica con Langreu, Mieres e Le\u00f3n. Tam\u00e9n na circunvalaci\u00f3n xixonesa conecta coa AS-II (autov\u00eda Industrial) novo eixo de comunicaci\u00f3n entre Xix\u00f3n e Oviedo. Nos arredores de Xix\u00f3n est\u00e1 o n\u00f3 de Ser\u00edn que conecta coa A-66 en direcci\u00f3n Oviedo e Le\u00f3n. Fai a circunvalaci\u00f3n de Navia e atravesa a r\u00eda de Ribadeo pola ponte dos Santos. En Vilalba liga coa autoestrada Vilalba-As Pontes-Ferrol. Termina en Baamonde desembocando na A-6 entre A Coru\u00f1a e Lugo.\nHistoria.\nNo ano 2014 produciuse un accidente multitudinario no Alto do Fiouco, a causa da n\u00e9boa, morrendo unha persoa. Dende ent\u00f3n sofre cortes peri\u00f3dicos na zona."}
{"id": "103624", "revid": "15490", "url": "https://gl.wikipedia.org/wiki?curid=103624", "title": "Chartres", "text": "Chartres \u00e9 unha cidade francesa, capital (\"pr\u00e9fecture\") do departamento franc\u00e9s Eure e Loir, na rexi\u00f3n Centro-Val de Loira. No ano 2010 ti\u00f1a 144\u00a0057 habitantes."}
{"id": "103626", "revid": "23204", "url": "https://gl.wikipedia.org/wiki?curid=103626", "title": "Quimper", "text": "Quimper (en bret\u00f3n \"Kemper\") \u00e9 unha cidade, capital (\"chef-lieu\") do departamento franc\u00e9s de Finist\u00e8re na rexi\u00f3n da Breta\u00f1a.\nA cidade ostenta a clasificaci\u00f3n de Cidade de arte e historia, \u00e9 unha cidade florida, con catro flores, e a nota @@@@ das cidades internet."}
{"id": "103628", "revid": "23204", "url": "https://gl.wikipedia.org/wiki?curid=103628", "title": "Brest, Breta\u00f1a", "text": "Brest \u00e9 unha cidade e un porto atl\u00e1ntico de Francia situada no departamento franc\u00e9s de Finist\u00e8re, na rexi\u00f3n da Breta\u00f1a. No ano 2008 ti\u00f1a 142.097 habitantes.\n\u00c9 a segunda cidade da rexi\u00f3n administrativa da Breta\u00f1a despois de Rennes.\nXeograf\u00eda.\nBrest ocupa unha situaci\u00f3n estrat\u00e9xica preto da ruta mar\u00edtima m\u00e1is frecuentada do mundo. A rada de Brest, cunha superficie de 150\u00a0km2 e separada do oc\u00e9ano por un estreito paso de 6\u00a0km de longo e 1,8\u00a0km de ancho, protexe a cidade e o seu porto das numerosas tormentas que castigan a mi\u00fado a costa bretoa.\nHistoria.\nA primeira cidadela de Brest foi un campamento romano constru\u00eddo entre os anos 250 e 350: o 'Castellum'. A ocupaci\u00f3n romana termina a comezos do s\u00e9culo V.\nNo s\u00e9culo XVII Richelieu crea a Mari\u00f1a de Po\u00f1ente e o porto de Penfeld; nace o Arsenal e \u00e9 o comezo do desenvolvemento portuario e militar de Brest, o cal levou \u00e1 fortificaci\u00f3n da cidade, segundo a planificaci\u00f3n de Vauban a partir de 1683.\nDurante a primeira guerra mundial foi o porto de desembarco das tropas norteamericanas. Na segunda guerra mundial a cidade foi destru\u00edda polos bombardeiros e a reconstruci\u00f3n, comezada ao finalizar a guerra, non rematou at\u00e9 1961."}
{"id": "103634", "revid": "98629", "url": "https://gl.wikipedia.org/wiki?curid=103634", "title": "Julius Benedict", "text": "Julius Benedict, nado o 27 de novembro de 1804 e finado o 5 de xu\u00f1o de 1885, foi un compositor e director de orquestra nado en Alema\u00f1a e residente en Inglaterra a maior parte da s\u00faa vida.\nTraxectoria.\nBenedict naceu en Stuttgart, fillo dun banqueiro xudeu, aprendeu a compo\u00f1er con Johann Nepomuk Hummel en Weimar e Carl Maria von Weber en Dresde; foi Weber quen lle presentou en Viena a Beethoven o 5 de outubro de 1823. Nese ano foi nomeado \"Kapellmeister\" do teatro K\u00e4rnthnerthor de Viena, e dous anos m\u00e1is tarde, en 1825 \"Kapellmeister\" do teatro San Carlo en N\u00e1poles.\nEn 1829 estreou a s\u00faa primeira \u00f3pera, \"Giacinta ed Ernesto\", e en 1830 \"I Portoghesi in Goa\", ningunha das d\u00faas tivo \u00e9xito. En 1834 marchou a Par\u00eds e por consello de Maria Malibran marchou a Londres en 1835, onde conseguiu traballo na driecci\u00f3n dunha empresa oper\u00edstica no Lyceum Theatre a opereta \"Un anno ed un giorno\" que xa estreara Benedict en N\u00e1poles en 1836.\nEn 1838 converteuse en director da \u00f3pera inglesa no Theatre Royal Drury Lane, estreou aqu\u00ed as \u00f3peras \"The Gipsy's Warning\" (1838), \"The Bride of Venice\" (1843) e \"The Crusaders\" (1846). En 1848 dirixiu o oratorio \"Elias\" de Felix Mendelssohn no Exeter Hall. En 1850 acompa\u00f1ou a Jenny Lind na s\u00faa xira por Am\u00e9rica. \u00c1 s\u00faa volta en 1852 converteuse no director musical do Her Majesty's Theatre e da Harmonic Union. Benedict escribiu a letra para a produci\u00f3n en 1860 dunha versi\u00f3n en italiano do \"Oberon\" de Weber, seguindo a tradici\u00f3n inglesa de representar as \u00f3peras alem\u00e1s en italiano. Nese mesmo ano produciu a s\u00faa cantata \"Undine\" no Festival de Norwich.\nA s\u00faa \u00f3pera m\u00e1is co\u00f1ecida, \"The Lily of Killarney\", escrita baseada en \"The Colleen Bawn\" de Dion Boucicault segundo o libreto de John Oxenford e produciuno polo Covent Garden, estreouse o 10 de febreiro de 1862. En 1864 representouse a s\u00faa opereta \"The Bride of Song\", o oratorio \"St Cecilia\" en 1868, \"St Peter\" en 1870, a cantata \"Graziella\" en 1882, convertida en \u00f3pera en 1883. Tam\u00e9n elaborou unha sinfon\u00eda en 1873.\nBenedict foi o director de todos os Festivais de Norwich Festival desde 1845 a 1878 e dos concertos da Liverpool Philharmonic Society entre 1876 e 1880. Tam\u00e9n actuou como director dos m\u00e1is dos concertos populares dos luns en Londres desde o seu comezo. En 1871 a ra\u00ed\u00f1a nomeouno cabaleiro."}
{"id": "103636", "revid": "2822", "url": "https://gl.wikipedia.org/wiki?curid=103636", "title": "Territorio brit\u00e1nico de ultramar", "text": ""}
{"id": "103637", "revid": "1888", "url": "https://gl.wikipedia.org/wiki?curid=103637", "title": "Correa Calder\u00f3n", "text": ""}
{"id": "103640", "revid": "89787", "url": "https://gl.wikipedia.org/wiki?curid=103640", "title": "Pobo b\u00falgaro", "text": "Os b\u00falgaros, grupo \u00e9tnico eslavo sur que sobre todo viven na Bulgaria. B\u00falgaros eran un nome herdado de pobos de Asia Central hoxe designados co nome de \"protob\u00falgaros\". Entran na historia na Antig\u00fcidade tard\u00eda, con outros pobos migratorios, establec\u00e9ndose entre o Danubio e os montes Haemus, no territorio dun Imperio romano de Oriente xa feble por outras invasi\u00f3ns, a finais do s\u00e9culo V. Liberados sobre o ano 632, crean daquela a Antiga Gran Bulgaria (\u0397 \u03c0\u03b1\u03bb\u03b1\u03b9\u03ac \u03bc\u03b5\u03b3\u03ac\u03bb\u03b7 \u0392\u03bf\u03c5\u03bb\u03b3\u03b1\u03c1\u03af\u03b1 en cr\u00f3nicas bizantinas) baixo o khan Kubrat.\nOs protob\u00falgaros.\nOs protob\u00falgaros migran das estepas do norte do C\u00e1ucaso e do mar de Azov. Propux\u00e9ronse moitas teor\u00edas sobre as s\u00faas orixes: as m\u00e1is recentes l\u00edganos aos pobos que habitaban a Asia Central e de lingua irania, todos cuxos soberanos portaban nomes iranios. Con todo, alg\u00fans elementos turc\u00f3fonos se foron xuntando a ele sen diversas \u00e9pocas.\nCrese que os \"protob\u00falgaros\" estableceron un imperio na beira do mar Caspio no s\u00e9culo II. Este disgregouse, ao que parece, en raz\u00f3n do poder\u00edo dos kh\u00e1zaros no s\u00e9culo VII. Os protob\u00falgaros disp\u00e9rsanse ent\u00f3n cara a Europa Central. As\u00ed, a partir desta \u201cGran Bulgaria\u201d das orixes, por ondas migratorias, constitu\u00edronse estados b\u00falgaros m\u00e1is ou menos duradeiros:\nFormaci\u00f3n da etnia b\u00falgara.\nNa chaira ao sur do Danubio, onde os protoeslavos deran entrado grazas \u00e1s invasi\u00f3ns dos \u00e1varos no s\u00e9culo VI, os protob\u00falgaros fundan un primeiro reino no s\u00e9culo VII, baixo o reinado do khan Asparukh. Este fai reco\u00f1ecer a s\u00faa autoridade aos protoeslavos, moito m\u00e1is numerosos, a cambio da s\u00faa axuda contra o emperador Constantino IV. Tras a s\u00faa vitoria, en 681, Asparukh at\u00f3pase \u00e1 cabeza das tribos protoeslavas.\nAo principio a aristocracia guerreira b\u00falgara goberna apoi\u00e1ndose nos xefes (\"knias\") destas \u00faltima se pon en marcha as estruturas dun poder central do cal se ignora case todo. Con todo, os protob\u00falgaros do Danubio acaban por se asimilaren aos protoeslavos no plano cultural.\nA fusi\u00f3n completa entre os dous elementos \u00e9tnicos \u00e9 especialmente froito da conversi\u00f3n deste primeiro reino b\u00falgaro ao cristianismo, no s\u00e9culo IX, coa instigaci\u00f3n de Boris I (852\u2013889).\nAs\u00ed, se Bulgaria e os b\u00falgaros actuais deben o seu nome a este pobo, na lingua b\u00falgara actual, unha lingua eslava, un n\u00famero relativamente pequeno de palabras prov\u00e9n da lingua dos protob\u00falgaros."}
{"id": "103727", "revid": "65337", "url": "https://gl.wikipedia.org/wiki?curid=103727", "title": "Benedito Calixto", "text": "Benedito Calixto de Jesus, nado en Itanha\u00e9m o 14 de outubro de 1853 e finado en S\u00e3o Paulo o 31 de maio de 1927, foi un pintor e historiador brasileiro.\nTraxectoria.\nEn 1883 obtivo unha bolsa que lle permitiu mudarse a Par\u00eds, onde ingresou na Academia Julian. Tivo como mestres a Camille Boulanger, Jules Lefebvre e Robert Fleury.\nA maior\u00eda da s\u00faa obra est\u00e1 composta de paisaxes mari\u00f1as e temas de historia brasileira."}
{"id": "103728", "revid": "7596", "url": "https://gl.wikipedia.org/wiki?curid=103728", "title": "Jos\u00e9 de Espronceda", "text": "Jos\u00e9 Ignacio Javier Oriol Encarnaci\u00f3n de Espronceda y Delgado, co\u00f1ecido como Jos\u00e9 de Espronceda, nado en Almendralexo (Badaxoz) o 25 de marzo de 1808 e finado en Madrid o 23 de maio de 1842, foi un poeta do s\u00e9culo XIX, considerado como o m\u00e1is destacado poeta rom\u00e1ntico espa\u00f1ol.\nTraxectoria.\nJos\u00e9 de Espronceda foi fillo do militar Juan Jos\u00e9 Camilo de Espronceda y Pimentel, e de Mar\u00eda del Carmen Delgado y Lara. Tivo tres irm\u00e1ns m\u00e1is, pero morreron novos. Estudou no Colexio de San Mateo de Madrid, onde tivo como profesor a Alberto Lista, ao que seguiu no colexio que fundara. Aos quince anos creou cos seus amigos Ventura de la Vega e Patricio de la Escosura unha sociedade secreta \u00e1 que chamaron \"los Numantinos\" (1823-1825), segundo dic\u00edan, para vingar a morte de Rafael del Riego. Denunciado por iso en 1825, foi desterrado a un mosteiro de Guadalaxara durante cinco anos.\nPosteriormente viaxou por Portugal, B\u00e9lxica, Pa\u00edses Baixos, Francia e Inglaterra \u2014onde namorou de Teresa Mancha, filla do coronel liberal emigrado Epifanio Mancha\u2014 en condici\u00f3n de exiliado liberal. Participou nas vagas revolucionarias de 1830 xunto cuns antigos amigos seus. Pouco despois Teresa casou por orde do seu pai co comerciante Guillermo del Amo; por\u00e9n, atop\u00e1ronse de novo en Par\u00eds en 1833, regresando xuntos a Espa\u00f1a xunto con outros liberais, mercede \u00e1 amnist\u00eda declarada pola morte de Fernando VII en 1833. En 1838 Teresa apartouse de Espronceda e pouco despois morreu.\nDesde ent\u00f3n Espronceda dedicouse \u00e1 pol\u00edtica e ao periodismo. Enrolouse na Milicia Nacional, chegando a ser Primeiro Tenente da Compa\u00f1\u00eda de Cazadores de Madrid. En 1841 foi nomeado secretario da Legaci\u00f3n espa\u00f1ola en Den Haag e pouco despois foi elixido deputado progresista por Almer\u00eda. Foi elixido parlamentario ante as Cortes Xerais en 1842 polo Partido Progresista. En 1842 morreu con 34 anos debido a unha difteria na larinxe. Ti\u00f1a pensado casar con Bernarda de Beruete.\nObra.\nDurante a s\u00faa estancia no mosteiro, alentado polo seu mestre, comezou a escribir o poema hist\u00f3rico \"El Pelayo\" en oitavas reais, que deixou inacabado. M\u00e1is tarde escribiu a novela hist\u00f3rica \"Sancho Salda\u00f1a o el castellano de Cu\u00e9llar\". En 1840 escribiu un tomo de \"Poes\u00edas\" que tivo grande \u00e9xito e repercusi\u00f3n. A compilaci\u00f3n incl\u00fae temas coma o pracer, a liberdade, o amor, o desengano, a morte, a patria, a tristeza, a d\u00fabida ou a protesta social.\nConsid\u00e9rase a Espronceda o poeta rom\u00e1ntico espa\u00f1ol por excelencia a causa do seu talante byroniano. A s\u00faa poes\u00eda presenta ecos da de Lord Byron, sobre todo nos seus dous poemas narrativos m\u00e1is extensos: \"El estudiante de Salamanca\", sobre o tema do seductor don-xoanesco, que se pode considerar coma un acabado expo\u00f1ente do x\u00e9nero rom\u00e1ntico lendario, considerado o mellor poema do seu x\u00e9nero do s\u00e9culo XIX, e o incompleto \"El Diablo Mundo\" (1841), heterox\u00e9neo poema filos\u00f3fico onde describe o home coma un ser de inocencia natural que sofre a realidade social e as s\u00faas maldades, no que se incl\u00fae o famoso \u00abCanto a Teresa\u00bb, dedicado \u00e1 s\u00faa amante Teresa Mancha, unha das m\u00e1is grandes elex\u00edas amorosas. Tam\u00e9n escribiu gran cantidade de poemas curtos, que denomin\u00f3 \"Canciones\", destacando como o m\u00e1is co\u00f1ecido a \u00abCanci\u00f3n del pirata\u00bb; tam\u00e9n figuran \u00abA Jarifa en una org\u00eda\u00bb, \u00abEl verdugo\u00bb, \u00abEl mendigo\u00bb, \u00abEl reo de muerte\u00bb ou a \u00abCanci\u00f3n del cosaco\u00bb, todos eles inspirados en personaxes marxinados ou exclu\u00eddos da sociedade, co que por vez primeira aparece claramente formulado o tema social na l\u00edrica espa\u00f1ola. \u00c9 tam\u00e9n digno de menci\u00f3n o poema \u00abDesesperaci\u00f3n\u00bb, obra que toma un ton catastr\u00f3fico e gris, caracter\u00edstico en parte da obra en xeral do poeta estreme\u00f1o.\nNo \u00abHimno al sol\u00bb e no poema \u00ab\u00d3scar y Malvina\u00bb ac\u00e9rcase tam\u00e9n \u00e1 poes\u00eda de James Macpherson, inventor do vate c\u00e9ltico Ossian. O estilo m\u00e1is cultivado polo autor estreme\u00f1o \u00e9 algo amante dos efectos ret\u00f3ricos, pero flexible e inspirado nos seus mellores momentos."}
{"id": "103730", "revid": "56817", "url": "https://gl.wikipedia.org/wiki?curid=103730", "title": "Li\u00f1a de alta velocidade Madrid-Xa\u00e9n-Granada", "text": "A li\u00f1a de alta velocidade Madrid-Alc\u00e1zar de San Juan-Xa\u00e9n-Granada \u00e9 unha li\u00f1a de alta velocidade de Espa\u00f1a, actualmente en construci\u00f3n. Comunicar\u00e1 Madrid con Xa\u00e9n a trav\u00e9s do paso de Despe\u00f1aperros, e seguir\u00e1 posteriormente ata Granada. Est\u00e1 en construci\u00f3n desde 2002 e esp\u00e9rase que entre en servizo ata Xa\u00e9n en 2011.\nSituaci\u00f3n actual.\nActualmente, a v\u00eda convencional entre Madrid e Xa\u00e9n \u00e9 dobre e electrificada, excepto en Despe\u00f1aperros, debido \u00e1 dificultade do seu trazado, onde \u00e9 v\u00eda \u00fanica. As obras te\u00f1en por obxectivo cambiar os ra\u00eds de largo ib\u00e9rico por travesas polivalentes, utilizables tanto por trens convencionais como polos de alta velocidade.\nPercorrido.\nA li\u00f1a de alta velocidade Madrid-Xa\u00e9n empezar\u00e1 en Mora, onde se separar\u00e1 unha galla do novo acceso ferroviario a Andaluc\u00eda. A partir de Alc\u00e1zar de San Juan continuar\u00e1 cara ao sur, ata o seu destino en Xa\u00e9n.\nAmpliaci\u00f3n cara a Granada.\nA Xunta de Andaluc\u00eda est\u00e1 realizando un estudo informativo sobre a posibilidade de estender esta li\u00f1a de alta velocidade cara \u00e1 cidade de Granada. A opci\u00f3n que manexa a Xunta \u00e9 un percorrido por Martos, Alcaudete e Alcal\u00e1 la Real, seguindo parcialmente o trazado das estradas A-316 e N-432."}
{"id": "103732", "revid": "98629", "url": "https://gl.wikipedia.org/wiki?curid=103732", "title": "Novo acceso ferroviario a Andaluc\u00eda", "text": "O Novo acceso ferroviario a Andaluc\u00eda (NAFA) \u00e9 un proxecto da d\u00e9cada de 1980 para constru\u00edr un novo acceso ferroviario que conectase o centro da pen\u00ednsula Ib\u00e9rica con Andaluc\u00eda evitando o lento, longo e conxestionado paso de Despe\u00f1aperros. A evoluci\u00f3n do proxecto fixo que este novo paso terminase formando parte da li\u00f1a de alta velocidade Madrid-Sevilla, que \u00e1 s\u00faa vez forma tronco com\u00fan coa li\u00f1a de alta velocidade C\u00f3rdoba-M\u00e1laga, polo que \u00e1s veces co\u00f1\u00e9cese a estas li\u00f1as co nome de NAFA.\nHistoria.\nNun principio concib\u00edase o NAFA como un acceso alternativo ao Paso de Despe\u00f1aperros a Andaluc\u00eda. Orixinalmente dese\u00f1ouse para tr\u00e1fico mixto (pasaxeiros e mercador\u00edas) e en ancho ib\u00e9rico (1.668\u00a0mm).\nA finais da d\u00e9cada de 1980 adapt\u00e1ronse para esta li\u00f1a multitude de elementos das li\u00f1as m\u00e1is modernas dos ferrocarr\u00eds da Alema\u00f1a Occidental (DB) de ent\u00f3n, como a de Hannover a Wurzburg: Os postes para a catenaria, lonxe dos dese\u00f1os met\u00e1licos ata ent\u00f3n maioritarios en Espa\u00f1a, foron de formig\u00f3n, como no transpirenaico de Puigcerd\u00e0 ou nalgunhas li\u00f1as vascas de v\u00eda estreita, pero de secci\u00f3n cil\u00edndrica. Os tradicionais postes hectom\u00e9tricos de posici\u00f3n empregados pola Renfe de ent\u00f3n, foron substitu\u00eddos por grandes carteis de colocados sobre os postes de catenaria, e a rampla m\u00e1xima empregada ao longo de toda a v\u00eda foi de 12\u00a0mm/m, en previsi\u00f3n de que nas horas de menos tr\u00e1fico de viaxeiros se puidese aproveitar a li\u00f1a para encami\u00f1ar alg\u00fans trens de mercanc\u00edas non moi pesados.\nPor aquel ent\u00f3n (anos 1980) a\u00ednda se pensaba constru\u00edr o NAFA con v\u00eda de ancho ib\u00e9rico, para o que case non se ter\u00eda que facer obra algunha \u00e1 entrada das grandes cidades, pois os trens aproveitar\u00edan durante alg\u00fans curtos tramos os accesos urbanos existentes, como fai o TGV franc\u00e9s ao ser toda a rede francesa de ancho internacional (1435\u00a0mm). Concretamente, Renfe expuxo que os puntos de empalme entre a rede convencional e o N.A.F.A. fosen Xetafe na Comunidade de Madrid e Alcolea na provincia de C\u00f3rdoba.\nCon todo, o 9 de decembro de 1988 tomouse a decisi\u00f3n de que o NAFA, as\u00ed como as novas li\u00f1as que se constru\u00edsen no futuro, fosen de ancho internacional ou UIC. Nesta decisi\u00f3n crese que pesaron dous factores:\nO cambio de ancho de v\u00eda, a\u00ednda que beneficioso a longo prazo, supuxo que na s\u00faa etapa inicial o NAFA tivese un car\u00e1cter de ?illa? con respecto ao resto da rede, illa na que o material rodante preexistente resultou case sempre inservible. Houbo que renunciar \u00e1 posibilidade de introducir trens de mercanc\u00edas, trens de viaxeiros con coches tipo 10.000 e plataformas de auto-expreso, e tam\u00e9n houbo que renunciar a que alg\u00fans trens de viaxeiros puidesen facer m\u00e1is paradas intermedias. O tramo Cidade Real-Puertollano tivo que ser reconstru\u00eddo para ter tripla v\u00eda (dobre do NAFA e \u00fanica para manter a continuidade da li\u00f1a de Cidade Real a Badaxoz).\nComo o tender v\u00eda normal soamente entre Madrid e Alcolea de C\u00f3rdoba impedir\u00eda que os trens AVE S100 de Alsthom puidesen chegar ata Sevilla, onde levaba a cabo a Expo 92, t\u00edvose que prolongar o NAFA desde Alcolea ata Sevilla, cunha dobre v\u00eda de construci\u00f3n enteiramente nova, quedando abandonados varios traballos que se estaban facendo na li\u00f1a convencional C\u00f3rdoba-Sevilla para a s\u00faa inminente duplicaci\u00f3n. Igualmente, en Madrid tivo que facerse un trazado completamente novo para poder levar d\u00faas v\u00edas m\u00e1is ata a nova terminal da estaci\u00f3n de Atocha, bautizada como \"Porta de Atocha\".\nDeste xeito, encargouse a Talgo varios trens, os \"Talgo 200\", co sistema RD de ancho variable, co fin de permitir os enlaces, pola nova li\u00f1a, entre Madrid e varias capitais andaluzas, como M\u00e1laga, C\u00e1diz e Huelva, por medio de cambiadores de eixos, como os de Ir\u00fan e Portbou, e os situados en C\u00f3rdoba e en Majarabique (nos arredores de Sevilla). Estes trens estaban baseados no modelo do Talgo Pendular, e a\u00ednda que ter\u00edan unha velocidade menor \u00e1 dos trens de Alsthom, evitar\u00edan aos viaxeiros os transbordos entre o NAFA e a rede convencional."}
{"id": "103733", "revid": "89787", "url": "https://gl.wikipedia.org/wiki?curid=103733", "title": "Li\u00f1a de alta velocidade La Sagra-Toledo", "text": "A li\u00f1a de alta velocidade La Sagra-Toledo \u00e9 unha li\u00f1a de alta velocidade da rede de ferrocarril en Espa\u00f1a de 21\u00a0km de lonxitude que comeza na li\u00f1a de alta velocidade Madrid-Sevilla na bifurcaci\u00f3n de La Sagra e chega \u00e1 cidade de Toledo.\nCaracter\u00edsticas.\nOs trens que actualmente percorren a li\u00f1a utilizan os primeiros 54\u00a0km da li\u00f1a de alta velocidade Madrid-Sevilla ata La Sagra e despois collen o ramal exclusivo de 21\u00a0km de lonxitude ata Toledo. A parte nova da li\u00f1a foi dese\u00f1ada para admitir velocidades m\u00e1ximas de 270\u00a0km/h, que \u00e9 tam\u00e9n a velocidade m\u00e1xima admitida polo tronco com\u00fan que comparte coa LAV Madrid-Sevilla/M\u00e1laga. Como todas as li\u00f1as de alta velocidade espa\u00f1olas ten un ancho de v\u00eda de 1435\u00a0mm e est\u00e1 electrificada a 25 kV de corrente alterna.\nNo seu traxecto at\u00f3pase un viaduto de 1602 m de lonxitude que salva o r\u00edo Texo e o arroio Valdecaba, que constit\u00fae a obra m\u00e1is destacada da li\u00f1a.\nEstaci\u00f3ns.\nA \u00fanica estaci\u00f3n do ramal \u00e9 a estaci\u00f3n de Toledo, de car\u00e1cter terminal. A chegada dunha LAV a Toledo fixo evidente a necesidade de adaptar a estaci\u00f3n \u00e1s novas necesidades. Todo iso f\u00edxose rehabilitando o edificio hist\u00f3rico da estaci\u00f3n de Toledo que foi proxectado polo arquitecto Narciso Claver\u00eda en estilo neomud\u00e9jar, e inaugurado en 1919.\nAs\u00ed mesmo os clientes dispo\u00f1en entre outros servizos dun aparcadoiro ao aire libre, asfaltado e iluminado que se estende sobre unha superficie de 7.500 m cadrados e capacidade para 325 prazas.\nServizos.\nPor esta li\u00f1a circulan trens da serie 104, operando o servizo comercial Renfe Avant. Dende a apertura da nova LAV Madrid-Levante en decembro de 2010, introduciuse un servizo AVE realizando o percorrido Toledo-Madrid-Cuenca-Albacete, sendo operado por trens da nova Serie 112. Non obstante, o devandito servizo eliminouse en xullo de 2011, debido \u00e1 escasa demanda que recib\u00eda."}
{"id": "103737", "revid": "5863", "url": "https://gl.wikipedia.org/wiki?curid=103737", "title": "Cortes de C\u00e1diz", "text": "Co\u00f1\u00e9cese como Cortes de C\u00e1diz \u00e1 Asemblea constitu\u00ednte celebrada na cidade espa\u00f1ola de C\u00e1diz (Andaluc\u00eda) desde 1810 a 1814 durante a Guerra da Independencia espa\u00f1ola.\nHistoria.\nDurante a Guerra da Independencia (1808-1814) as revoltas populares desembocan na creaci\u00f3n de Xuntas Locais e Rexionais de Defensa. Estas Xuntas te\u00f1en como obxectivo defenderse da invasi\u00f3n francesa e encher o baleiro de poder (xa que non reco\u00f1ec\u00edan a figura de Xos\u00e9 I). Estaban compostas por militares, representantes do alto clero, funcionarios e profesores, todos eles conservadores. En setembro outorgan a direcci\u00f3n suprema \u00e1 Xunta Suprema Central.\nDurante a profunda crise creada pola guerra, a Xunta Central Suprema, que se creou trala derrota francesa na Batalla de Bail\u00e9n, ordenou a celebraci\u00f3n das Cortes que, polo avance napole\u00f3nico, houberon de reunirse primeiro en San Fernando, ent\u00f3n Illa de Le\u00f3n, e despois en C\u00e1diz, que ent\u00f3n estaban sitiadas polas forzas francesas.\nParticiparon nas reuni\u00f3ns representantes das provincias espa\u00f1olas e tam\u00e9n dos territorios americanos e de Filipinas. Exist\u00edan tres grandes tendencias entre os delegados: os absolutistas, que defend\u00edan o regreso da monarqu\u00eda e do reinado absoluto da Casa de Borb\u00f3n, os jovellanistas, ilustrados e defensores das reformas, pero non do car\u00e1cter revolucionario destas, e os liberais, que defend\u00edan a adopci\u00f3n de reformas inspiradas nos principios da Revoluci\u00f3n francesa.\nA tarefa das Cortes de C\u00e1diz foi crear un corpo lexislativo de car\u00e1cter liberal sobre o que crear unha nova orde social que acabase coa sociedade estamental que caracterizara a Espa\u00f1a ata ese momento. O produto deste labor foi a Constituci\u00f3n de 1812, chamada \u00abA Pepa\u00bb, pois promulgouse na festividade de san Xos\u00e9. Esta constituci\u00f3n foi o primeiro texto constitucional co que contou Espa\u00f1a. No texto recoll\u00edanse os principios fundamentais do liberalismo pol\u00edtico: proclamouse a soberan\u00eda nacional, estabeleceuse a divisi\u00f3n de poderes, o sufraxio universal masculino e a igualdade ante a lei; con isto, suprim\u00eda a monarqu\u00eda absoluta.\nNas Cortes de C\u00e1diz estaban representados os tres estamentos. Os liberais, os conservadores e os burgueses que substitu\u00edron a alg\u00fans representantes conservadores ao non poder acceder a C\u00e1diz pola ocupaci\u00f3n francesa.\nAs Cortes crearon un novo sistema pol\u00edtico baseado no principio da soberan\u00eda nacional, coa monarqu\u00eda como forma de goberno, pero con divisi\u00f3n de poderes. Tanto o Rei como as Cortes posu\u00edan a facultade para crear leis de forma conxunta. Ademais, reco\u00f1ec\u00edanse dereitos como a liberdade de imprenta, a igualdade xur\u00eddica, a inviolabilidade do domicilio etc.\nNon obstante, estes adiantos foron suspendidos polo Decreto de 4 de maio de 1814 do rei Fernando VII, que declarou nula a Constituci\u00f3n de 1812 e todas as decisi\u00f3ns das Cortes de C\u00e1diz."}
{"id": "103738", "revid": "75439", "url": "https://gl.wikipedia.org/wiki?curid=103738", "title": "Corredor ferroviario mediterr\u00e1neo", "text": "O corredor ferroviario mediterr\u00e1neo \u00e9 unha li\u00f1a de alta velocidade da rede de ferrocarril en Espa\u00f1a. A li\u00f1a, actualmente en construci\u00f3n, est\u00e9ndese desde a estaci\u00f3n de Camp de Tarragona na provincia hom\u00f3nima ata a localidade de La Encina na Provincia de Alacant e decorrendo en paralelo ao mar Mediterr\u00e1neo.\nA diferenza das primeiras li\u00f1as de alta velocidade espa\u00f1ola, esta li\u00f1a non foi constru\u00edda totalmente de cero sen\u00f3n que se formou a partir de treitos novos e treitos modernizados de li\u00f1as cl\u00e1sicas.\nAo que se finalice a li\u00f1a admitir\u00e1 velocidades m\u00e1ximas entre 200 (en treitos modernizados) e 300\u00a0km/h (en treitos de nova construci\u00f3n) o que permite cualificala como li\u00f1a de alta velocidade.\nHistoria.\nO \"Plan de transporte ferroviario\" de 1987 prev\u00eda entre Barcelona e La Encina un trazado de dobre v\u00eda capaz de admitir velocidades de 200\u00a0km/h. Alg\u00fans treitos moderniz\u00e1ronse segundo este plan pero a velocidade m\u00e1xima elevouse a 220\u00a0km/h. Posteriormente decidiuse integrar estes treitos con outros treitos a modernizar e treitos novos (onde a xeograf\u00eda e a poboaci\u00f3ns o aconsellasen) para constitu\u00edr o que se comezou a denominar corredor mediterr\u00e1neo de alta velocidade.\nTreitos.\nCamp de Tarragona - Vandell\u00f2s.\nTreito en construci\u00f3n con entrada en servizo en 2010. A ligaz\u00f3n cara a Lleida e Zaragoza do corredor mediterr\u00e1neo coa li\u00f1a de alta velocidade Madrid-Barcelona est\u00e1 previsto que finalice en 2011.\nEste novo trazado \u00e9 apto para tr\u00e1fico mixto de viaxeiros e mercador\u00edas e vai substitu\u00edr o treito de v\u00eda \u00fanica que pasa polo centro de Salou. O treito comeza en Vandell\u00f2s e ao chegar aos arredores de Tarragona abre en d\u00faas gallas: unha vai \u00e1 cidade de Tarragona pasando por Vila-seca e outro conecta coa li\u00f1a de alta velocidade Madrid-Barcelona-Fronteira na estaci\u00f3n Camp de Tarragona. No segundo dos treitos prevese a construci\u00f3n dunha nova estaci\u00f3n denominada estaci\u00f3n central de Tarragona nas proximidades do aeroporto de Reus.\nInicialmente prevese instalar v\u00edas de largo UIC (1435\u00a0mm) entre a estaci\u00f3n de Camp de Tarragona e a estaci\u00f3n central de Tarragona e un adaptador de largo ao sur desta \u00faltima para desde al\u00ed cara a Vandell\u00f2s continuar en largo de v\u00eda ib\u00e9rico (1668\u00a0mm). Todas as modernizaci\u00f3ns e treitos novos en que se instalen v\u00edas en largo ib\u00e9rico contar\u00e1n con travesas polivalentes capaces de migrar a largo UIC.\nInicialmente o tr\u00e1fico de mercador\u00edas transitar\u00e1 pola ruta Vila-seca-Tarragona-Sant Vicen\u00e7 de Calders. Posteriormente, cando se implante o largo UIC no corredor mediterr\u00e1neo, deber\u00e1n utilizar outra ruta a\u00ednda non definida.\nVandell\u00f2s-Castell\u00f3.\nEn servizo dobre v\u00eda que admite velocidades de 220\u00a0km/h. Actualmente en largo ib\u00e9rico con travesas polivalentes (para facilitar a migraci\u00f3n a largo UIC) e electrificado a 3 kV de CA.\nCastell\u00f3-Valencia.\nO proxecto do treito de nova construci\u00f3n de 55.3\u00a0km entre Castell\u00f3-Valencia foi licitado en xullo de 2008.\nValencia-X\u00e0tiva.\nTreito en construci\u00f3n. Est\u00edmase que ser\u00e1 mixto (pasaxeiros e mercador\u00edas) para permitir a sa\u00edda das mercador\u00edas da provincia de Almer\u00eda e da rexi\u00f3n de Murcia en trens de largo UIC.\nX\u00e0tiva \u2013 N\u00f3 da Encina.\nEste treito de 41.2\u00a0km at\u00f3pase en servizo con dobre v\u00eda electrificada a 3 kV de CA e admite circulaci\u00f3ns de ata 220\u00a0km/h. Actualmente en servizo en largo ib\u00e9rico tam\u00e9n conta con travesas polivalentes para a s\u00faa futura migraci\u00f3n a largo UIC. Neste punto o corredor mediterr\u00e1neo finaliza na li\u00f1a de alta velocidade Madrid-Cuenca-Levante.\nAs\u00ed mesmo neste treito construirase unha nova plataforma para v\u00edas de largo ib\u00e9rico destinadas a mercador\u00edas, trens rexionais e de proximidades. Unha vez posta en servizo esta dobre v\u00eda en largo ib\u00e9rico desviarase todo o tr\u00e1fico por ela e comezar\u00e1 unha segunda fase para adecuar a actual plataforma (que admite circulaci\u00f3ns de ata 220\u00a0km/h) para o uso de trens de pasaxeiros de alta velocidade (300/350\u00a0km/h) en dobre v\u00eda de largo internacional (1 435\u00a0mm)."}
{"id": "103739", "revid": "98629", "url": "https://gl.wikipedia.org/wiki?curid=103739", "title": "Conduci\u00f3n de calor", "text": "A conduci\u00f3n de calor \u00e9 un mecanismo de transferencia de enerx\u00eda t\u00e9rmica entre dous sistemas baseado no contacto directo das s\u00faas part\u00edculas sen fluxo neto de materia e que tende a igualar a temperatura dentro dun corpo e entre diferentes corpos en contacto por medio de ondas. Est\u00e1 presente en todos os estados da materia e cada substancia ten unha condutividade t\u00e9rmica caracter\u00edstica.\nA conduci\u00f3n da calor \u00e9 moi reducida no espazo ultra alto baleiro e \u00e9 nula no espazo baleiro ideal, espazo sen enerx\u00eda.\nO principal par\u00e1metro dependente do material que regula a conduci\u00f3n de calor nos materiais \u00e9 a condutividade t\u00e9rmica, unha propiedade f\u00edsica que mide a capacidade de conduci\u00f3n de calor ou capacidade dunha substancia de transferir o movemento cin\u00e9tico das s\u00faas mol\u00e9culas \u00e1s s\u00faas propias mol\u00e9culas adxacentes ou a outras substancias coas que est\u00e1 en contacto. A inversa da condutividade t\u00e9rmica \u00e9 a resistividade t\u00e9rmica, que \u00e9 a capacidade dos materiais para opo\u00f1erse ao paso da calor.\nLei de Fourier.\nOs mecanismos de transferencia de enerx\u00eda t\u00e9rmica son de tres tipos:\nA transferencia de enerx\u00eda ou calor entre dous corpos diferentes por conduci\u00f3n ou convecci\u00f3n require o contacto directo das mol\u00e9culas de diferentes corpos, e se diferencian en que na primeira non hai movemento macrosc\u00f3pico de materia mentres que na segunda si o hai. Para a materia ordinaria a conduci\u00f3n e a convecci\u00f3n son os mecanismos principais na \"materia fr\u00eda\", xa que a transferencia de enerx\u00eda t\u00e9rmica por radiaci\u00f3n s\u00f3 representa unha parte min\u00fascula da enerx\u00eda transferida. A transferencia de enerx\u00eda por radiaci\u00f3n aumenta coa cuarta potencia da temperatura (T4), sendo s\u00f3 unha parte importante a partir de temperaturas superiores a varios miles de kelvin.\nA conduci\u00f3n t\u00e9rmica est\u00e1 determinada pola lei de Fourier. Establece que a taxa de transferencia de calor por conduci\u00f3n nunha direcci\u00f3n dada, \u00e9 proporcional ao \u00e1rea normal \u00e1 direcci\u00f3n do fluxo de calor e ao gradiente de temperatura nese enderezo.\nonde formula_2 \u00e9 a taxa de fluxo de calor que atravesa a \u00e1rea A na direcci\u00f3n x, a constante de proporcionalidade \u03bb ch\u00e1mase condutividade t\u00e9rmica, T \u00e9 a temperatura e t o tempo.\nCondutividade t\u00e9rmica.\nA condutividade t\u00e9rmica \u00e9 unha propiedade intr\u00ednseca dos materiais que valora a capacidade de conducir a calor a trav\u00e9s deles. O valor da condutividade var\u00eda en funci\u00f3n da temperatura \u00e1 que se atopa a substancia, polo que adoitan facerse as medici\u00f3ns a 300 K co obxecto de poder comparar uns elementos con outros.\n\u00c9 elevada en metais e en xeral en corpos continuos, e \u00e9 baixa nos gases (a pesar de que neles a transferencia pode facerse a trav\u00e9s de electr\u00f3ns libres) e en materiais i\u00f3nicos e covalentes, sendo moi baixa nalg\u00fans materiais especiais como a fibra de vidro, que se denominan por iso illantes t\u00e9rmicos. Para que exista conduci\u00f3n t\u00e9rmica fai falta unha substancia, de a\u00ed que \u00e9 nula no baleiro ideal, e moi baixa en ambientes onde se practicou un baleiro elevado.\nNalg\u00fans procesos industriais trab\u00e1llase para incrementar a conduci\u00f3n de calor, ben utilizando materiais de alta condutividade ou configuraci\u00f3ns cun elevado \u00e1rea de contacto. Noutros, o efecto buscado \u00e9 xusto o contrario, e des\u00e9xase minimizar o efecto da conduci\u00f3n, para o que se empregan materiais de baixa condutividade t\u00e9rmica, baleiros intermedios, e disp\u00f3\u00f1ense en configuraci\u00f3ns con pouca \u00e1rea de contacto."}
{"id": "103740", "revid": "89787", "url": "https://gl.wikipedia.org/wiki?curid=103740", "title": "Li\u00f1a de alta velocidade Madrid-Zaragoza-Barcelona-Fronteira francesa", "text": "A li\u00f1a de alta velocidade Madrid-Zaragoza-Barcelona-Fronteira francesa \u00e9 unha li\u00f1a de alta velocidade da rede de ferrocarril en Espa\u00f1a, pertencente \u00e1 Rede de Interese Xeral xestionada pola empresa p\u00fablica estatal Adif. A infraestrutura est\u00e1 dese\u00f1ada para unha velocidade de 350\u00a0km/h, se ben actualmente a velocidade comercial m\u00e1xima alcanzada polos trens \u00e9 de 310\u00a0km/h, que permite a conexi\u00f3n por AVE entre as cidades de Madrid e Barcelona nun tempo de d\u00faas horas e media.\nA li\u00f1a ten unha lonxitude total de 804 quil\u00f3metros. Comeza na estaci\u00f3n de Madrid-Puerta de Atocha e finaliza tras a estaci\u00f3n de Figueres-Vilafant, onde ten continuidade cunha secci\u00f3n internacional ata Perpi\u00f1\u00e1n que conecta as redes ferroviarias de Espa\u00f1a e Francia. A li\u00f1a int\u00e9rnase nas cidades de Barcelona, coas estaci\u00f3ns de Barcelona-Sants e Barcelona-La Sagrera (actualmente en construci\u00f3n), e Xirona. Ademais, ten d\u00faas variantes que permiten sa\u00edndo da li\u00f1a acceder \u00e1s estaci\u00f3ns de Zaragoza-Delicias e Lleida-Pireneos, e disp\u00f3n de tres estaci\u00f3ns en plena li\u00f1a: Guadalaxara-Yebes, Calatayud e Camp de Tarragona.\nAdemais dos servizos internos da li\u00f1a (AVE para os de longa distancia e Avant para os de media distancia), existen cambiadores de ancho no \u00e1mbito de Zaragoza que permiten sa\u00edr da li\u00f1a, ademais dun ramal en ancho internacional que finaliza en Huesca. Mediante cambio de ancho en Zaragoza utilizan esta li\u00f1a os trens entre Madrid e Navarra e A Rioxa, e entre Barcelona e o norte de Espa\u00f1a. Ademais, unha conexi\u00f3n coa LAV Madrid-Sevilla permite conexi\u00f3ns Catalu\u00f1a-Andaluc\u00eda sen entrar en Madrid.\nA li\u00f1a foi inaugurada en varios tramos comezando dende Madrid. En outubro de 2003 abriuse ata Lleida, en decembro de 2006 chegouse ata Tarragona, en febreiro de 2008 ata Barcelona e en xaneiro de 2013 completouse a li\u00f1a alcanzando Figueres e a fronteira francesa.\nHistoria.\nMadrid-Barcelona-Figueres.\nNos anos oitenta as comunicaci\u00f3ns ferroviarias entre Madrid e Barcelona estaban en gran parte baseadas en li\u00f1as de v\u00eda \u00fanica, malia daren servizo a m\u00e1is dun cuarto da poboaci\u00f3n espa\u00f1ola. A li\u00f1a segu\u00eda esencialmente o trazado orixinal do s\u00e9culo XIX e os mellores tempos eran de 6:30 h entre Madrid e Barcelona. As aperturas das autov\u00edas e o gran desenvolvemento da ponte a\u00e9rea entre as d\u00faas cidades quitaban competitividade ao enlace ferroviario di\u00farno.\nOs primeiros plans concretos cara a unha mellora importante da li\u00f1a entre Madrid e Barcelona son de abril de 1987 cando se aproba o Plan de transporte ferroviario (PTF). Nese momento non se fala a\u00ednda dunha li\u00f1a de alta velocidade a 300\u00a0km/h ou m\u00e1is sen\u00f3n de duplicar a v\u00eda en todo o treito e facer algunhas variantes, en concreto as seguintes actuaci\u00f3ns: \nO 21 de outubro de 1988, o consello de ministros formulou unha petici\u00f3n a Renfe para que estudase a ampliaci\u00f3n ata Barcelona da li\u00f1a de alta velocidade Madrid-Sevilla, en inicio de construci\u00f3n, con car\u00e1cter inmediato.\nO 9 de decembro de 1988 tomouse a determinaci\u00f3n de que tanto a li\u00f1a de Sevilla (novo acceso ferroviario a Andaluc\u00eda) como a de Barcelona se fixesen en largo internacional ou UIC (1435\u00a0mm). Esta decisi\u00f3n enmarc\u00e1base no proxecto, logo rexeitado, de cambiar a largo internacional toda a rede de RENFE. A determinaci\u00f3n de facela en largo UIC e con par\u00e1metros de alta velocidade mudou os estudos que se vi\u00f1eran facendo en relaci\u00f3n coa li\u00f1a de Madrid a Barcelona. A dobre v\u00eda que orixinariamente chegaba ata Baides (Guadalaxara) estend\u00e9rase ata Calatayud, xa se iniciaran as obras entre Calatayud e Ricla e estaban por iniciarse entre Zaragoza e Lleida. Neses casos chegouse parcialmente a modificar o g\u00e1libo dalg\u00fans t\u00faneles, pero non o de Paracuellos de la Ribera (4.672 m de lonxitude e 75 m\u00b2) que xa se comezara a perforar.\nA partir desta decisi\u00f3n de 1988, comezouse a traballar nunha li\u00f1a de alta velocidade pura para Barcelona, na que se incrustar\u00edan os 3 treitos xa dese\u00f1ados ou en obras: variante de Calatayud, circunvalaci\u00f3n de Zaragoza e variante entre Zaragoza e Lleida, para producir un estudo informativo con diversas variantes, unha das cales \u00e9 o trazado actual (ag\u00e1s a entrada a Barcelona) do que xa se solicitou a declaraci\u00f3n de impacto ambiental en 1994.\nEn 1993, \u00e9poca de recesi\u00f3n econ\u00f3mica e de forte restrici\u00f3n do investimento ferroviario, desde o Ministerio de Fomento reco\u00f1ec\u00edase que esta li\u00f1a ter\u00eda \"un ritmo construtivo moi distinto do da li\u00f1a de alta velocidade Madrid-Sevilla\". De feito, en 1993 prepar\u00e1banse os proxectos construtivos para poder iniciar os traballos na variante de Calatayud-Ricla, que deb\u00eda solucionar o estrangulamento do \u00faltimo treito de v\u00eda \u00fanica entre Madrid e Zaragoza, e a gran variante entre Zaragoza e Lleida. En ambos os casos pens\u00e1base seguir o mesmo esquema que para o corredor ferroviario mediterr\u00e1neo: largo ib\u00e9rico con travesas polivalentes e par\u00e1metros de alta velocidade (no caso de Zaragoza-Lleida para 350\u00a0km/h).\nOs traballos entre Calatayud e Ricla e entre Zaragoza e Lleida foron aprobados polo Consello de Ministros en 1995 e inici\u00e1ronse en 1996.Fonte: V\u00eda Libre O 23 de maio de 1997, o GIF recibiu o encargo da construci\u00f3n da li\u00f1a completa e de seguir os traballos iniciados. En 1988 esper\u00e1base chegar a Barcelona en 2002 e \u00e1 fronteira francesa en 2004.\nA construci\u00f3n destas variantes, que recurtar\u00edan en m\u00e1is dunha hora os tempos de viaxe entre Madrid e Barcelona, avanzou moi lentamente. A partir dos anos 2000 o ritmo acelerou. En febreiro de 2000 adxudicouse a electrificaci\u00f3n entre Madrid e Lleida e os treitos que se iniciaron en 1996, no canto de inser\u00edrense na rede convencional en largo ib\u00e9rico (1668\u00a0mm), pasaron a formar parte directamente dos tramos da li\u00f1a de alta velocidade entre Madrid e Lleida que se inauguraron en outubro de 2003.\nEn marzo de 2008 xa se completara a li\u00f1a ata Barcelona, e quedaba pendente a uni\u00f3n coa fronteira francesa, para a cal ser\u00eda necesario atravesar a cidade de Barcelona en subterr\u00e1neo sa\u00edndo polo n\u00f3 da Trinitat cara a Montcada i Reixac.\nA li\u00f1a de alta velocidade mixta entre Barcelona e Figueres \u00e9 un dos subtreitos da li\u00f1a de alta velocidade Madrid-Zaragoza-Barcelona-Fronteira francesa pensado para tr\u00e1fico mixto pasaxeiros-mercador\u00edas, en concreto est\u00e1 previsto que o sexa a partir de Mollet del Vall\u00e8s. A posta en servizo estaba prevista par febreiro de 2009, ao mesmo tempo que o treito internacional Figueres-Perpi\u00f1\u00e1n. Non obstante, o atraso en numerosos tramos, fai que a s\u00faa inauguraci\u00f3n non remate ata principios de 2013.\nZaragoza-Huesca.\n\u00c1 vez que se constru\u00edu a li\u00f1a entre Madrid e Lleida, duplicouse a v\u00eda entre Zaragoza e Tardienta ao circularen en paralelo unha v\u00eda UIC e unha v\u00eda de largo ib\u00e9rico ata esa estaci\u00f3n. A partir de a\u00ed ata Huesca renovouse a v\u00eda instalando travesas polivalentes e un terceiro carril que permite circular pola mesma v\u00eda trens de eixos con largo UIC ou ib\u00e9rico.\nAs\u00ed tras a finalizaci\u00f3n desta mellora creouse unha li\u00f1a de altas prestaci\u00f3ns que permitiu a circulaci\u00f3n dun tren AVE diario entre Madrid e Huesca en 2:30 con parada en Guadalaxara-Yebes, Calatayud, Zaragoza, Tardienta e Huesca. Posteriormente ampliouse a oferta a dous trens diarios, un deles semidirecto con parada s\u00f3 en Zaragoza.\nCabe destacar que este tramo non \u00e9 unha li\u00f1a de alta velocidade, sen\u00f3n que \u00e9 simplemente unha v\u00eda compatible cos trens de largo UIC (xa que os trens AVE utilizan ese largo) de tal maneira que permite o acceso directo dos devanditos trens ata a cidade sen necesidade de dispo\u00f1er de rodadura desprazable; caracter\u00edstica com\u00fan nos trens Alvia que ten o inconveniente de permitir menores velocidades m\u00e1ximas de circulaci\u00f3n.\nFigueres-Fronteira francesa.\nAdemais de unir as d\u00faas cidades m\u00e1is poboadas de Espa\u00f1a, a li\u00f1a busca unir as redes ferroviarias de Espa\u00f1a e Francia mediante unha li\u00f1a mixta pasaxeiros-mercador\u00edas que una Barcelona e Perpi\u00f1\u00e1n atravesando a fronteira a trav\u00e9s dun novo t\u00fanel polos Pireneos no paso fronteirizo de La Jonquera/El Pert\u00fas.\nTrazado.\nA elecci\u00f3n do trazado foi dif\u00edcil, algo normal para unha obra desta envergadura. Tres foron os treitos m\u00e1is complicados: \nAspectos t\u00e9cnicos.\nMadrid-Barcelona-Figueres.\nAg\u00e1s no treito mencionado antes entre Calatayud e Ricla, a li\u00f1a est\u00e1 de dese\u00f1ada para unha velocidade m\u00e1xima sostida de 350\u00a0km/h. Os radios m\u00ednimos para as curvas superan os 7000 m, a pendente m\u00e1xima admitida \u00e9 de 25 mil\u00e9simas a\u00ednda que nos treitos proxectados na primeira fase, cando se pensaba en que ser\u00edan utilizados en largo ib\u00e9rico, as pendentes son menores. As\u00ed no treito Zaragoza - Lleida, non superan as 12,5 mil\u00e9simas, excepcionalmente 18. Tam\u00e9n \u00e9 o caso do treito entre a estaci\u00f3n de Camp de Tarragona e Castellbisbal, pois se contemplou a posibilidade de tr\u00e1fico mixto para dar servizo ao porto de Tarragona.\nO treito Madrid-Lleida (442\u00a0km) \u00e9 o primeiro dunha li\u00f1a de alta velocidade en que se aplicou comercialmente ERTMS nivel 1, circulando a un m\u00e1ximo de 250\u00a0km/h desde o 19 de maio de 2006 e a un m\u00e1ximo de 280\u00a0km/h desde o 16 de outubro de 2006.\nO sistema de control est\u00e1 constitu\u00eddo por un subsistema de encrave electr\u00f3nico SEI, completado por un subsistema ATP (Automatic Train Protection) - ERTMS nivel 2, que debe cumprir as especificaci\u00f3ns de trens a 350\u00a0km/h e intervalos de 2'30\" entre trens, apoiado por ERTMS nivel 1, que permite a circulaci\u00f3n de trens a 300\u00a0km/h cun intervalo de 5'30\" e o subsistema de protecci\u00f3n puntual compatible ASFA a 220\u00a0km/h e intervalo de 8', co que se inaugurou a li\u00f1a.\nFigueres-Perpi\u00f1\u00e1n.\nAo ser unha li\u00f1a de tr\u00e1fico mixto son lixeiramente diferentes \u00e1s dos treitos exclusivos de viaxeiros:"}
{"id": "103741", "revid": "56817", "url": "https://gl.wikipedia.org/wiki?curid=103741", "title": "Li\u00f1a de alta velocidade Figueres-Perpi\u00f1\u00e1n", "text": "A li\u00f1a de alta velocidade Figueres-Perpi\u00f1\u00e1n \u00e9 unha li\u00f1a ferroviaria internacional que une Espa\u00f1a e Francia, conectando a rede de alta velocidade espa\u00f1ola coa rede ferroviaria francesa. Tr\u00e1tase dunha li\u00f1a de concesi\u00f3n privada, explotada pola sociedade TP Ferro. Est\u00e1 dese\u00f1ada para permitir tr\u00e1ficos mixtos, tanto de viaxeiros coma de mercador\u00edas, e enc\u00f3ntrase aberta ao tr\u00e1fico comercial de trens dende decembro de 2010.\nTen unha lonxitude total de 44,4 quil\u00f3metros: 24,6 en Francia e 19,8 en Espa\u00f1a. O trazado discorre entre a estaci\u00f3n de Figueres-Vilafant, onde enlaza coa li\u00f1a de alta velocidade Madrid-Zaragoza-Barcelona-Fronteira francesa, e a cidade de Perpi\u00f1\u00e1n, onde conecta coa rede ferroviaria convencional francesa cara a Montpellier. A li\u00f1a incl\u00fae un t\u00fanel de 8,3 quil\u00f3metros, o t\u00fanel do Pert\u00fas, que atravesa o Pireneo baixo a fronteira.\nActualmente \u00e9 a \u00fanica conexi\u00f3n ferroviaria Espa\u00f1a-Francia que non require de cambio de ancho ou transbordo."}
{"id": "103744", "revid": "7523", "url": "https://gl.wikipedia.org/wiki?curid=103744", "title": "Denver Nuggets", "text": "Os Denver Nuggets son un equipo profesional de baloncesto estadounidense con sede en Denver, Colorado. Os Nuggets xogan na Divisi\u00f3n Noroeste da Conferencia Oeste da National Basketball Association (NBA). O equipo foi fundado en 1967 co nome de Denver Larks, sendo unha das franqu\u00edas fundadoras da American Basketball Association (ABA), a\u00ednda que mudaron o seu nome antes do comezo da s\u00faa primeira temporada a Denver Rockets. En 1974 adoptaron o seu actual nome, chegando a xogar en 1976 a final da competici\u00f3n.\nO equipo unir\u00edase \u00e1 NBA en 1976 despois da fusi\u00f3n desta competici\u00f3n coa ABA. Tras o seu ingreso na liga goza de verios per\u00edodos de explendos, xogando os playoffs durante nove temporadas consecutivas nos anos 1980. Por\u00e9n, o equipo a\u00ednda non consegue chegar a unha final da competici\u00f3n desde o seu \u00faltimo na ABA. Os Nuggets xogan os seus partidos como local no Ball Arena, pavill\u00f3n que comparten cos Colorado Avalanche da National Hockey League (NHL).\nHistoria.\nFundaci\u00f3n.\nEn 1967 foi outorgada unha das franqu\u00edas fundadoras da American Basketball Association (ABA) a un grupo de Kansas City, Missouri, encabezado polo empresario californiano James Trindle. Por\u00e9n, Trindel foi incapaz de encontrar un pavill\u00f3n axeitado na rexi\u00f3n. Ent\u00f3n, o comisionado da liga George Mikan, suxeriulle trasladar o equipo a Denver. Na capital de Colorado p\u00faxose en contacto co ex xogador local da NBA Vince Boryla para ser o director deportivo da franqu\u00eda, nacendo as\u00ed en 1976 os \"Denver Larks\". Con todo, o grupo de Trindle estaba extremadamente descapitalizado, polo que Mikan lles solicitou unha fianza de 100.000 d\u00f3lares para non perder a franqu\u00eda. Horas antes da data l\u00edmite, Tindle vendeu unha participaci\u00f3n maioritaria da franqu\u00eda ao empresario local Bill Ringsby por 350.000 d\u00f3lares. Ringsby decidiu mudar o nome do equipo a \"Denver Rockets\" (don ingl\u00e9s: \"cohetes\"), xa que era o propietario dunha importante compa\u00f1\u00eda de transportes.\nGalard\u00f3ns individuais.\nMVP da Tempada da NBA\nMVP das Finais de Conferencia da NBA\nXogador Defensivo do Ano da NBA\nXogador M\u00e1is Mellorado da NBA\nAdestrador do Ano da NBA\nXogador M\u00e1is Deportivo da NBA\nExecutivo do Ano da NBA\nCidad\u00e1n do Ano da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo Defensivo da NBA\nSegundo Equipo Defensivo da NBA\nPrimeiro Equipo de Rookies da NBA\nSegundo Equipo de Rookies da NBA"}
{"id": "103747", "revid": "109216", "url": "https://gl.wikipedia.org/wiki?curid=103747", "title": "Li\u00f1a de alta velocidade Madrid-Segovia-Valladolid", "text": "A Li\u00f1a de Alta Velocidade Madrid - Segovia - Valladolid \u00e9 unha li\u00f1a de alta velocidade que se abriu ao servizo comercial o 23 de decembro de 2007, e constit\u00fae o primeiro tramo que entrou en funcionamento dos corredores norte e noroeste do ferrocarril de alta velocidade en Espa\u00f1a.\nConexi\u00f3ns.\nSegundo o PEIT 2005-2020 esta li\u00f1a estar\u00e1 conectada coas seguintes: \nCaracter\u00edsticas.\nEsta li\u00f1a est\u00e1 constru\u00edda cunha plataforma preparada para a circulaci\u00f3n de trens a 350\u00a0km/h, sinalizaci\u00f3n de tipo ERTMS II e ASFA dixital, franqueamiento de desv\u00edos a 220\u00a0km/h e sup\u00f3n unha reduci\u00f3n de m\u00e1is de 70\u00a0km (28%) respecto ao trazado da Li\u00f1a Xeral do Norte ou Imperial grazas aos t\u00faneles de San Pedro e de Guadarrama, de 9 e 28\u00a0km respectivamente. Reduciu os tempos de percorrido entre Madrid e Valladolid das 2:30 h a 56 min (velocidade media de 192\u00a0km/h). Ademais, grazas aos tres cambiadores de ancho duais que se instalaron en Chamart\u00edn, Valdestillas e Valladolid tam\u00e9n reduciu os tempos de viaxe en todos os traxectos entre Madrid e o Norte-Noroeste de Espa\u00f1a.\nReduci\u00f3n dos tempos de viaxe.\nOs trens Talgo foron substitu\u00eddos por trens Alvia ao incorporar \u00e1s ramas de Talgo VII as novas cabezas da Serie 130 de Renfe, sendo as\u00ed o conxunto do tren de rodaxe desplazable.\nAs\u00ed, estes trens pasan polo cambiador de ancho de Valdestillas ou de Valladolid para incorporarse \u00e1 Li\u00f1a Xeral do Norte desde esta li\u00f1a de alta velocidade e viceversa reducindo o seu tempo de viaxe por reduci\u00f3n da distancia e aumento da velocidade comercial no tramo Madrid-Valladolid.\nO Talgo Madrid-Galicia desviouse m\u00e1is tarde pola L.A.V. circulando ata o cambiador de Valdestillas, onde inviste o sentido da marcha e cambia de locomotora. Neste caso a reduci\u00f3n de tempo foi menor, tan s\u00f3 15-20 min, a\u00ednda que no tren Galicia-Madrid supuxo unha vantaxe o uso da li\u00f1a ao poder recuperar mellor o atraso acumulado.\nServizos que circulan por estas li\u00f1as.\nVelocidades m\u00e1ximas.\nAs velocidades m\u00e1ximas admisibles na li\u00f1a coa sinalizaci\u00f3n ERTMS II en servizo son as seguintes. N\u00f3tese que por agora s\u00f3 se autoriza a circular a un m\u00e1ximo de 300\u00a0km/h durante 147 km da li\u00f1a (82% de toda a li\u00f1a)."}
{"id": "103748", "revid": "82922", "url": "https://gl.wikipedia.org/wiki?curid=103748", "title": "Mucha e Nucha", "text": "Mucha e Nucha, anteriormente co\u00f1ecidos como \"Os dous de sempre\", \u00e9 o nome do d\u00fao humor\u00edstico formado polos actores de Culleredo Marcos Pereiro e Xos\u00e9 Antonio Touri\u00f1\u00e1n. Tam\u00e9n se chaman \"Cantareiras de Ardebullo\" ou \"Pandeireteiras de Ardebullo\".\nTraxectoria.\nComezaron en 2004 a facer actuaci\u00f3ns soltas en obras colectivas de humor na sala Nasa de Santiago de Compostela e noutras salas e concursos de humor en Galicia. En 2007 comezan a participar puntualmente en programas da Radio Galega e, posteriormente, no programa de variedades da Televisi\u00f3n de Galicia m\u00e1is lonxevo, o \"Luar\". Remataron a s\u00faa colaboraci\u00f3n con Luar o 30 de decembro do 2011, en pleno \u00e9xito, cunha emotiva despedida por parte dos seus compa\u00f1eiros do programa.. En 2013 volveron \u00e1 TVG protagonizando o programa \"A casa da Conexa\" que se mantivo ao longo de tres tempadas, ata 2015.\nForma e estilo.\nBas\u00e9anse no humor dialogado, en xeral entre os dous actores, de estrutura sinxela e baseado na retranca. O seu sketch b\u00e1sico consiste na adaptaci\u00f3n dun tema de fondo, do que sae un rumor que non queren contar, pero que acaban contando. Por \u00faltimo cantan unha canci\u00f3n, normalmente adaptada e ridiculizada.\nPersonaxes.\nMucha e Nucha son d\u00faas irm\u00e1s dun lugar chamado Ardebullo. Contan que son 13 irm\u00e1s, e de entre elas, Carmucha forma parte do tr\u00edo, pero explican que nunca pode asistir. Son fillas da Conexa, muller de reputaci\u00f3n por ter as paletas moi longas. Tam\u00e9n \u00e9 personaxe de referencia habitual o Padre Nicanor, \u00f3 que lle dedican canci\u00f3ns e m\u00e1is dun rumor."}
{"id": "103749", "revid": "1987", "url": "https://gl.wikipedia.org/wiki?curid=103749", "title": "Orbital at\u00f3mico", "text": "No modelo at\u00f3mico xurdido trala aplicaci\u00f3n da mec\u00e1nica cu\u00e1ntica ao \u00e1tomo de Bohr, e en xeral en qu\u00edmica, denom\u00ednase orbital at\u00f3mico a cada un dos estados estacionarios da funci\u00f3n de onda dun electr\u00f3n nun \u00e1tomo (funci\u00f3ns propias do Hamiltoniano (H) na ecuaci\u00f3n de Schr\u00f6dinger H\u03a8 = E\u03a8 ; \u03a8 a funci\u00f3n de onda). Non representan a posici\u00f3n concreta dun electr\u00f3n no espazo, que non poden co\u00f1ecerse dada a s\u00faa natureza mecanocu\u00e1ntica, sen\u00f3n que presentan unha rexi\u00f3n do espazo en torno ao n\u00facleo at\u00f3mico na que a probabilidade de atopar ao electr\u00f3n \u00e9 elevada (polo que en ocasi\u00f3ns ao orbital se lle chama \"rexi\u00f3n espazo enerx\u00e9tica de manifestaci\u00f3n probabil\u00edstica electr\u00f3nica\" ou REEMPE).\nO nome dos orbitais deriva das s\u00faas li\u00f1as espectrosc\u00f3picas (en ingl\u00e9s, s \"sharp\", p \"principal\", d \"diffuse\" e f \"fundamental\", o resto das nomes seguen a orde alfab\u00e9tico: g, h, i...).\nCaracter\u00edsticas.\n\u00c1tomo de hidr\u00f3xeno.\nNo caso do \u00e1tomo de hidr\u00f3xeno, Schr\u00f6dinger puido resolver a ecuaci\u00f3n anterior de forma exacta, atopando que as funci\u00f3ns de onda est\u00e1n determinadas polos valores de catro n\u00fameros cu\u00e1nticos: n, l, m e s.\nformula_1\nA notaci\u00f3n (procedente da espectroscopia) \u00e9 a seguinte:\nformula_2\nA funci\u00f3n de onda p\u00f3dese descompo\u00f1er, empregando coordenadas esf\u00e9ricas, da seguinte forma:\nOnde:\nPara a representaci\u00f3n do orbital empr\u00e9gase a funci\u00f3n cadrado, |\u0398\"l\", \"ml\" (\u03b8)|\u00b2 |\u03a6\"ml\" (\u03c6)|\u00b2, xa que esta \u00e9 proporcional \u00e1 densidade de carga e, polo tanto, \u00e1 densidade de probabilidade. \u00c9 dicir, o volume que encerra a maior parte da probabilidade de atopar ao electr\u00f3n ou, se se prefire, o volume ou rexi\u00f3n do espazo na que o electr\u00f3n pasa a maior parte do tempo.\nOutros \u00e1tomos.\nEn sentido estrito, os orbitais son construci\u00f3ns matem\u00e1ticas que tratan de describir, de forma coherente coa mec\u00e1nica cu\u00e1ntica, os estados estacionarios dun electr\u00f3n nun campo el\u00e9ctrico central. Pero dado que o n\u00facleo non est\u00e1 descrito de forma expl\u00edcita, nin sequera describen de forma completa ao \u00e1tomo de hidr\u00f3xeno. Estas construci\u00f3ns matem\u00e1ticas non est\u00e1n preparadas, pola s\u00faa orixe monoelectr\u00f3nica, para ter en conta nin a correlaci\u00f3n entre electr\u00f3ns nin a antisimetr\u00eda esixida pola estat\u00edstica de Fermi (os electr\u00f3ns son fermi\u00f3ns).\nPor\u00e9n, sa\u00edndose do seu sentido estrito, demostraron ser de enorme utilidade para os qu\u00edmicos, de forma que se utilizan non s\u00f3 para sistemas polielectr\u00f3nicos, sen\u00f3n tam\u00e9n para sistemas polinucleares, como as mol\u00e9culas. Tam\u00e9n m\u00e1is al\u00e1 do seu sentido estrito, os qu\u00edmicos ref\u00edrense a eles como entes f\u00edsicos m\u00e1is que como construci\u00f3ns matem\u00e1ticas, con expresi\u00f3ns como \"nun orbital caben dous electr\u00f3ns\".\nFormas dos orbitais.\nPor simplicidade, rec\u00f3llense as formas da \"parte angular\" dos orbitais, obviando os nodos radiais, que sempre te\u00f1en forma esf\u00e9rica.\nOrbitais.\nO orbitais te\u00f1en simetr\u00eda esf\u00e9rica arredor do n\u00facleo at\u00f3mico. Na figura seguinte m\u00f3stranse dous formas alternativas de representar a nube electr\u00f3nica dun orbital s: na primeira, a probabilidade de atopar ao electr\u00f3n (representada pola densidade de puntos) dimin\u00fae a medida que nos afastamos do centro; na segunda, repres\u00e9ntase o volume esf\u00e9rico no que o electr\u00f3n pasa a maior parte do tempo. Principalmente pola simplicidade da representaci\u00f3n \u00e9 esta segunda forma a que usualmente se emprega. Para valores do n\u00famero cu\u00e1ntico principal maiores que un, a funci\u00f3n densidade electr\u00f3nica presenta n-1 nodos nos que a probabilidade tende a cero. Nestes casos, a probabilidade de atopar ao electr\u00f3n conc\u00e9ntrase a certa distancia da poboaci\u00f3n.\nOrbital p.\nA forma xeom\u00e9trica dos orbitais p \u00e9 a de d\u00faas esferas achatadas para o punto de contacto (o n\u00facleo at\u00f3mico) e orientadas segundo os eixes de coordenadas. En funci\u00f3n dos valores que pode tomar o terceiro n\u00famero cu\u00e1ntico ml (-1, 0 e 1) obt\u00e9\u00f1ense os tres orbitais p sim\u00e9tricos respecto aos eixes \"x\", \"z\" e \"y\". Analogamente ao caso anterior, os orbitais p presentan n-2 nodos radiais na densidade electr\u00f3nica, de modo que ao incrementarse o valor do n\u00famero cu\u00e1ntico principal a probabilidade de atopar o electr\u00f3n se afasta do n\u00facleo at\u00f3mico. O orbital p representa tam\u00e9n a enerx\u00eda que pos\u00fae un electr\u00f3n e increm\u00e9ntase a medida que se afasta entre a distancia do n\u00facleo e o orbital.\nOrbital d.\nOs orbitais d te\u00f1en unha forma m\u00e1is diversa: catro deles te\u00f1en forma de 4 l\u00f3bulos de signos alternados (dous planos nodais, en diferentes orientaci\u00f3ns do espazo), e o \u00faltimo \u00e9 un dobre l\u00f3bulo rodeado por un anel (un dobre cono nodal). Seguindo a mesma tendencia, presentan n-3 nodos radiais.\nOrbital f.\nOs orbitais f te\u00f1en formas a\u00ednda m\u00e1is ex\u00f3ticas, que se poden derivar de engadir un plano nodal \u00e1s formas dos orbitais d. Presentan n-4 nodos radiais."}
{"id": "103751", "revid": "1576", "url": "https://gl.wikipedia.org/wiki?curid=103751", "title": "Is\u00f3topo estable", "text": "Un is\u00f3topo estable \u00e9 aquel is\u00f3topo que non \u00e9 radioactivo. So esta definici\u00f3n at\u00f3panse 256 is\u00f3topos estables co\u00f1ecidos dos elementos qu\u00edmicos.\nUn elemento qu\u00edmico ten un ou varios is\u00f3topos, dos cales todos, alg\u00fans, ou ning\u00fan, poden ser is\u00f3topos estables. Os is\u00f3topos que non son estables, a diferenza dos estables, desint\u00e9granse para daren lugar a outros n\u00faclidos emitindo part\u00edculas ou radiaci\u00f3n electromagn\u00e9tica.\nPor exemplo, o tecnecio non ten ning\u00fan is\u00f3topo estable mentres que o esta\u00f1o ten dez is\u00f3topos estables.\nCo\u00f1\u00e9cense uns 2500 n\u00faclidos, dos cales son estables menos de 300. A representaci\u00f3n do n\u00famero de neutr\u00f3ns (N) fronte ao n\u00famero de prot\u00f3ns (n\u00famero at\u00f3mico, Z) indic\u00e1ndose os is\u00f3topos estables denom\u00ednase carta de Segr\u00e8 (dese\u00f1ada polo f\u00edsico Emilio Segr\u00e8).\nA rexi\u00f3n de estabilidade definida por esta gr\u00e1fica \u00e9 estreita, cumpr\u00edndose que para n\u00fameros de masa (A) pequenos o n\u00famero de prot\u00f3ns e de neutr\u00f3ns \u00e9 similar, mentres que conforme aumenta A, a relaci\u00f3n N/Z tam\u00e9n aumenta (ata un valor de aproximadamente 1,6).\nOs n\u00faclidos que est\u00e1n \u00e1 dereita desta franxa de estabilidade son n\u00faclidos con demasiados prot\u00f3ns para os neutr\u00f3ns que ten, e os n\u00facleos r\u00f3mpense por repulsi\u00f3n.\nOs n\u00faclidos que est\u00e1n \u00e1 esquerda son n\u00faclidos con demasiados neutr\u00f3ns para os prot\u00f3ns que te\u00f1en, e prod\u00facese un proceso de decaemento convertendo neutr\u00f3ns en prot\u00f3ns.\nAt\u00f3pase que para Z=43, Z=61 ou Z&gt;83 non hai ning\u00fan n\u00faclido estable.\nA forza nuclear forte \u00e9 a encarregada de manter unido o n\u00facleo at\u00f3mico, a pesar de que a forza electromagn\u00e9tica faga que os elementos co mesmo signo de carga el\u00e9ctrica (os prot\u00f3ns, que te\u00f1en todos unha carga positiva) se repelan. Por\u00e9n, a forza nuclear forte ten un radio de acci\u00f3n moi pequeno, o que explica que non se atopen n\u00facleos estables para Z&gt;83, xa que, ao aumentar o n\u00famero de prot\u00f3ns, aumenta o tama\u00f1o do n\u00facleo, polo que a forza nuclear forte se ve superada pola forza electromagn\u00e9tica, que logra chegar a expulsar alg\u00fan prot\u00f3n."}
{"id": "103752", "revid": "22570", "url": "https://gl.wikipedia.org/wiki?curid=103752", "title": "Radiois\u00f3topo sint\u00e9tico", "text": "Os radiois\u00f3topos sint\u00e9ticos son is\u00f3topos radioactivos que non se atopan de forma natural na Terra, pero que se poden crear mediante reacci\u00f3ns nucleares (alg\u00fans is\u00f3topos radioactivos poden estar presentes de forma natural ou ben ser preparados artificialmente).\nUn exemplo \u00e9 o is\u00f3topo tecnecio-99 metaestable, 99mTc, que se obt\u00e9n por desintegraci\u00f3n beta de 99Mo. Empr\u00e9gase en medicina."}
{"id": "103753", "revid": "6", "url": "https://gl.wikipedia.org/wiki?curid=103753", "title": "Gramo", "text": "O gramo (g), \u00e9 unha unidade de medida de masa do Sistema Internacional de Unidades.\nEn orixe foi definido como a masa dun cent\u00edmetro c\u00fabico de auga a 3,98 \u00b0C. Na actualidade consid\u00e9rase como un subm\u00faltiplo do quilogramo, exactamente a mil\u00e9sima parte."}
{"id": "103754", "revid": "127505", "url": "https://gl.wikipedia.org/wiki?curid=103754", "title": "Galicia na monarqu\u00eda visigoda", "text": "Gallaecia foi unha provincia do Reino visigodo, mais continuou a ter unha condici\u00f3n diferente do resto de provincias visigodas peninsulares. tal \u00e9 o caso que a documentaci\u00f3n visigoda denota tres entidades pol\u00edticas: Galicia (Gallaecia), Espa\u00f1a (Hispania) e Septimania, derivadas da antiga condici\u00f3n pol\u00edtica destas. As\u00ed, o estado visigodo conformouse de tres antigos reinos, chegando o caso de que Gallaecia e o Reino visigodo estean rexidos por diferentes reis, como o caso de \u00c9xica e Vitiza.\nHistoria.\nNo ano 585, Leovixildo, rei visigodo de Hispania e Septimania, consegue rematar coa independencia pol\u00edtica que os reis suevos mantiveran en Galiza dende o ano 409, derrotando \u00f3 derradeiro rei suevo, Andeca. Deste xeito, o territorio da chamada ent\u00f3n Gallaecia, pasa a formar parte da \u00f3rbita de poder de Toledo, dende onde os monarcas visigodos exerc\u00edan o seu poder tras seren expulsados da Galia polos francos.\nO per\u00edodo de goberno visigodo en Galiza non supuxo ning\u00fan cambio brusco en relaci\u00f3n a \u00e9pocas pasadas, de xeito que a excepci\u00f3n das dioceses sitas na Lusitania, as dioceses galegas seguiron a desenvolver a s\u00faa actividade con notable normalidade, mant\u00e9ndose activas as dioceses de Braga, Porto, Tui, Iria, Britonia, Lugo, Ourense, Astorga, Co\u00edmbra, Lamego, Viseu e Idanha.\nA organizaci\u00f3n territorial herdada de s\u00e9culos anteriores non muda, e mesmo as elites culturais, relixiosas as\u00ed como aristocr\u00e1ticas aceptaron aos novos monarcas, que se ben ti\u00f1an a s\u00faa corte en Toledo, asum\u00edan o control pol\u00edtico de tres antigos reinos; Hispania, Septimania e Gallaecia, de xeito que nos concilios relixiosos como o realizado en Toledo no ano 589 estaban presentes \"episcoporum totius Hispaniae, Galliae et Gallaetiae\" \u00e9 dicir, \"bispos de toda Hispania, Galia e Gallaecia\", esta concepci\u00f3n tripartita at\u00f3pase ao longo do goberno visigodo dende o ano 585, diferenciando mediante diversas f\u00f3rmulas as tres entidades visigodas nos documentos como: \"fines Spanie, Gallie, Gallecie\" ou \"Spaniae et Galliae vel Gallitiae\" entre outras. Destaca neste contexto a figura de San Froitoso, bispo galaico de ascendencia visigoda, famoso polas numerosas fundaci\u00f3ns levadas a cabo por el en todo o occidente peninsular, case sempre en lugares agochados nas monta\u00f1as e mesmo illas, sobresa\u00edndo a s\u00faa austeridade.\nO certo \u00e9 que as derradeiras d\u00e9cadas da monarqu\u00eda visigoda foron de marcada decadencia, debido en boa parte \u00e1 reduci\u00f3n do comercio cunha importante mingua da circulaci\u00f3n monetaria, consecuencia directa da imposici\u00f3n do poder musulm\u00e1n a principios do s\u00e9culo VIII polo mediterr\u00e1neo sur. A Gallaecia verase afectada polas mesmas pautas. \u00c9 daquela cando San Froitoso denunciou un estado xeneralizado de retroceso cultural, perda da din\u00e1mica de tempos atr\u00e1s, e axi\u00f1a abrollou un certo grao de descontento no alto clero galaico. As\u00ed, no X Concilio de Toledo, no ano 656, Froitoso, pertencente a c\u00edrculos de poder visigodos asumiu a cadeira metropolitana de Braga, acontecendo isto previa renuncia do seu titular Potamio, quen ademais reco\u00f1ec\u00eda explicitamente a crise da vida eclesi\u00e1stica. Na mesma ocasi\u00f3n os al\u00ed reunidos anulaban o testamento deixado polo bispo Recimiro de Dumio, pois nel doaba as riquezas da diocese-mosteiro aos pobres.\nA crise final visigoda remontar\u00eda ao reinado de \u00c9xica. Este monarca declarou herdeiro ao seu fillo Vitiza e xa en vida asociouno ao trono, no ano 698, pese a que a lei visigoda obrigaba \u00e1 elecci\u00f3n dun novo rei e non \u00e1 transmisi\u00f3n hereditaria. Dita asociaci\u00f3n consistiu en entregarlle o goberno da Gallaecia, exercendo como rei con capital en Tui. Vitiza vai ser rei da Gallaecia cando menos ata a morte do seu pai, o que sup\u00f3n unha situaci\u00f3n novidosa nesta etapa final e conflitiva da monarqu\u00eda visigoda, evidenciando a actividade pol\u00edtica que Galiza conservaba cen anos despois da fin da monarqu\u00eda sueva. No ano 702 coa morte de \u00c9xica, Vitiza asume tam\u00e9n o goberno de Hispania, traslad\u00e1ndoo a Toledo onde gobernar\u00eda ata o ano 710. Trala s\u00faa morte, un sector aristocr\u00e1tico visigodo impediu a subida ao trono do seu fillo Akhila, impo\u00f1endo pola forza a Rodrigo, o que supuxo un irresoluble conflito civil entre os seus partidarios e os dos fillos de Vitiza. Ser\u00e1 no ano 711 cando os inimigos de Rodrigo logren que un ex\u00e9rcito musulm\u00e1n cruzase o estreito de Xibraltar e presentase batalla a Rodrigo en Guadalete, onde este \u00e9 derrotado, fito que marca a fin do goberno visigodo en Hispania, e que ter\u00e1 unha transcendencia hist\u00f3rica total para as d\u00faas restantes entidades pol\u00edticas: Gallaecia e Septimania.\nNo ano 715 Abd al-Aziz ibn Musa toma por esposa \u00e1 vi\u00fava de Rodrigo, chamada Exilona titulada \"reginam Spanie,\" confirmando a continuidade din\u00e1stica, transferida as\u00ed lexitimamente ao gobernador musulm\u00e1n. Con este feito os gobernantes musulm\u00e1ns consider\u00e1ronse politicamente continuadores do anterior estado e asumiron os atributos detidos antes polos reis visigodos de Toledo. Deste xeito, coa conquista de toda \"Spania\" polos musulm\u00e1ns, al\u00e9n das s\u00faas fronteiras, os emires cordobeses ser\u00edan co\u00f1ecidos co t\u00edtulo de \"rex Spanie.\" A partir dese intre comeza unha nova concepci\u00f3n xeogr\u00e1fica, pois Espa\u00f1a vai ser o nome co que se designe ao territorio musulm\u00e1n, e Galicia ao territorio cristi\u00e1n. As\u00ed o historiador Al-Maqqari deixa claro a extensi\u00f3n do dominio musulm\u00e1n ao referirse a conquista de comezos do s\u00e9culo VIII:"}
{"id": "103756", "revid": "56817", "url": "https://gl.wikipedia.org/wiki?curid=103756", "title": "Benedict", "text": "Benedict p\u00f3dese referir a:"}
{"id": "103758", "revid": "12452", "url": "https://gl.wikipedia.org/wiki?curid=103758", "title": "Tribunal do Santo Oficio da Inquisici\u00f3n", "text": ""}
{"id": "103764", "revid": "89787", "url": "https://gl.wikipedia.org/wiki?curid=103764", "title": "Y vasco", "text": "A li\u00f1a de alta velocidade Vitoria-Bilbao-Donostia-Fronteira francesa, denominada comunmente Y vasco (en \u00e9uscaro: \"Euskal Y\"), \u00e9 o proxecto ferroviario que pretende unir mediante unha v\u00eda de altas prestaci\u00f3ns as tres capitais vascas, Bilbao, Donostia e Vitoria, conect\u00e1ndoas entre si mediante un trazado en \u00abY\u00bb cun percorrido medio de 35 minutos, e coa fronteira francesa, dando continuidade \u00e1 li\u00f1a de alta velocidade Venta de Ba\u00f1os-Burgos-Vitoria e por tanto conectando con Madrid. \nEste proxecto forma parte da rede de altas prestaci\u00f3ns (apta para mercador\u00edas e pasaxeiros) do \u00abPlan Estrat\u00e9xico de Infraestruturas e Transporte\u00bb do Ministerio de Fomento para o per\u00edodo 2005-2023 e tam\u00e9n do proxecto europeo \u00abProxecto prioritario N\u00ba3 do Eixo Atl\u00e1ntico europeo\u00bb. A conexi\u00f3n da Y vasca entre Vitoria e Bilbao est\u00e1 prevista para 2023, a\u00ednda que polo momento as obras de acceso \u00e1s capitais poder\u00edan atrasalo, mentres que o ramal guipuscoano incluirase m\u00e1is tarde.\u200b Este macroproxecto consta de varios proxectos b\u00e1sicos de segmentos do trazado, subdivididos \u00e1 s\u00faa vez en tramos menores de 10 km que se desenvolven nos correspondentes proxectos construtivos.\nProxecto.\nA lonxitude total do trazado \u00e9 de 175 km, dos cales 94 son da galla Vitoria - Bilbao. Hai un total de 157 quil\u00f3metros de v\u00eda dobre, e outros 37\u00a0km de v\u00eda \u00fanica.\nA utilizaci\u00f3n desta v\u00eda ser\u00e1 mixta, e compartir\u00e1 o tr\u00e1fico de mercador\u00edas e o de viaxeiros. As caracter\u00edsticas t\u00e9cnicas do trazado son: radio m\u00ednimo de curvas de 3.100 m e pendentes m\u00e1ximas de 15 mil\u00e9simas por metro, con velocidades que oscilan entre 120\u00a0km/h de m\u00e1xima para o tr\u00e1fico de mercador\u00edas e os 250\u00a0km/h de m\u00e1xima para os viaxeiros. O trazado realizarase nun 70% baixo t\u00faneles, o que sup\u00f3n un 40% da totalidade do percorrido, ou sobre viadutos, un 20% do percorrido. Haber\u00e1 23 t\u00faneles e 44 viadutos. Segundo outras fontes, a lonxitude total da infraestrutura \u00e9 de 171,9\u00a0km, dos cales en t\u00fanel son 104,3\u00a0km (60,64%), en viaduto son 17,0\u00a0km (9,93%), e ao descuberto son 50,6\u00a0km (29,43%).\nA entrada en servizo desta infraestrutura permitir\u00e1 reducir o tempo de viaxe entre as tres capitais: Vitoria - Donostia nun 60%, e entre Bilbao - Donostia e Bilbao - Vitoria nun 80% (a duraci\u00f3n no ano 2008 do percorrido en transporte ferroviario entre capitais como Bilbao e Donostia era de algo m\u00e1is de 2 horas e 15 minutos; entre Bilbao e Vitoria era de 2 horas 20 minutos con transbordo en Miranda de Ebro, e para rematar, entre Vitoria e Donostia, era de 1 hora e 40 minutos).\nOs servizos de mercador\u00edas chegar\u00e1n directamente ata o porto de Bilbao en Santurtzi (Biscaia) pola variante sur ferroviaria, e ao porto de Pasaias en Guip\u00fascoa a trav\u00e9s dun acceso desde Ir\u00fan creando unha intermodal de mercador\u00edas en Lezo. Est\u00edmase que se retirar\u00e1n da estrada 800.000 cami\u00f3ns anuais. Prev\u00edronse conexi\u00f3ns ao futuro eixo cant\u00e1brico de alta velocidade (li\u00f1a de alta velocidade da costa cant\u00e1brica) que o unir\u00eda con Santander, e ao corredor navarro que o unir\u00eda con Pamplona e a li\u00f1a do val do Ebro, esta \u00faltima cunha conexi\u00f3n en Ezkio-Itsaso e sen afectar os parques naturais de ao redor.\nPrev\u00edronse seis estaci\u00f3ns e dous postos de adiantamento e estacionamento de trens, un en Aramayona (\u00c1raba) e outro en Ezkio-Itsaso (esta \u00faltima tam\u00e9n ser\u00e1 estaci\u00f3n de pasaxeiros). Estas instalaci\u00f3ns ocupar\u00e1n unha plataforma de 1.500 m de longo, cun largo de entre 42 e 56 metros, e acoller\u00e1n seis ou oito v\u00edas.\nEstaci\u00f3ns.\nPolas estaci\u00f3ns de Astigarraga, Bilbao-Abando, Vitoria e Ezkio-Itsaso pasar\u00edan todos os trens, mentres que nas de Donostia e Ir\u00fan far\u00edase mediante desv\u00edos, o primeiro para chegar ao centro da cidade e o segundo para entrar en Ir\u00fan e conectalo coa v\u00eda convencional francesa (mesmo largo que o Y vasco). As\u00ed mesmo, como \u00e9 posible facer paradas sen ningunha dificultade nos postos de adiantamento e estacionamento de trens, a localidade de Aramayona estar\u00eda preparada desde o primeiro momento para unha posible estaci\u00f3n.\nViadutos e t\u00faneles.\nHaber\u00e1 44 viadutos e 23 t\u00faneles previstos:\nTempos de viaxe.\nComparativa entre as duraci\u00f3ns en tren actuais e futuras entre as cidades do Pa\u00eds Vasco con outras de Francia e Espa\u00f1a."}
{"id": "103765", "revid": "12452", "url": "https://gl.wikipedia.org/wiki?curid=103765", "title": "Li\u00f1a de alta velocidade Olmedo-Medina del Campo-Zamora-Ourense-Santiago de Compostela", "text": ""}
{"id": "103766", "revid": "1576", "url": "https://gl.wikipedia.org/wiki?curid=103766", "title": "Li\u00f1a de alta velocidade subcant\u00e1brica", "text": "A L.A.V. Subcant\u00e1brica \u00e9 unha li\u00f1a de alta velocidade en proxecto que ser\u00e1 unha galla da li\u00f1a Palencia-Le\u00f3n-Xix\u00f3n. Ser\u00e1 a sa\u00edda central de Galicia de alta velocidade.\nSegundo o Plan espa\u00f1ol de infraestruturas 2005-2020 esta li\u00f1a estar\u00e1 conectada coas seguintes:"}
{"id": "103767", "revid": "5863", "url": "https://gl.wikipedia.org/wiki?curid=103767", "title": "Eixe interior de Galicia", "text": "O Eixe interior de Galicia \u00e9 unha li\u00f1a de alta velocidade que unir\u00e1 as cidades galegas de Vigo, Ourense e Monforte de Lemos. Est\u00e1 previsto que estea en servizo antes de 2021.\nSegundo o Plan espa\u00f1ol de infraestruturas 2005-2020 esta li\u00f1a estar\u00e1 conectada coas seguintes:"}
{"id": "103769", "revid": "89787", "url": "https://gl.wikipedia.org/wiki?curid=103769", "title": "Eixe atl\u00e1ntico de alta velocidade", "text": "O eixe atl\u00e1ntico de alta velocidade \u00e9 o corredor ferroviario que discorre pola costa atl\u00e1ntica de Galiza. Est\u00e9ndese entre as cidades da Coru\u00f1a, Santiago de Compostela, Pontevedra e Vigo, e est\u00e1 prevista a s\u00faa prolongaci\u00f3n cara ao norte at\u00e9 Ferrol e polo sur por Tui para conectar coa rede portuguesa. A\u00ednda que Adif a denomina li\u00f1a de alta velocidade, non cumpre os criterios da Uni\u00f3n Internacional de Ferrocarr\u00eds para ser considerada unha li\u00f1a de alta velocidade.\nTr\u00e1tase dunha infraestrutura dese\u00f1ada con v\u00eda dobre e trazado apto para 250\u00a0km/h, con carril de 60\u00a0kg/m. Actualmente \u00e9 de ancho ib\u00e9rico, pero instal\u00e1ronse travesas polivalentes que permitir\u00e1n a transformaci\u00f3n do corredor en ancho UIC a partir de 2019.\nEn decembro de 2011 inaugurouse o tramo de Santiago de Compostela \u00e1 Coru\u00f1a, e en marzo de 2015, inaugurouse o tramo entre a capital galega e Vigo.\nDescrici\u00f3n.\nTramos.\nFerrol - A Coru\u00f1a.\nAdiado sen data prevista para retomar un proxecto que, unicamente chegou a acadar a fase de estudo informativo. En 2013, o goberno espa\u00f1ol, presidido daquela por Mariano Rajoy, admit\u00eda que a s\u00faa execuci\u00f3n era invi\u00e1bel.\nA Coru\u00f1a - Santiago de Compostela.\nEsta parte do corredor foi dese\u00f1ada como un desdobramento e electrificaci\u00f3n -mediante a construci\u00f3n de numerosas variantes- do tramo preexistente entre as d\u00faas cidades da li\u00f1a Zamora - A Coru\u00f1a. De todas as estaci\u00f3ns intermedias orixinais da li\u00f1a unicamente se conservou a de Uxes, suprim\u00edndose os servizos ferroviarios no resto (que foron ficando progresivamente f\u00f3ra das novas variantes), e constru\u00edronse d\u00faas novas: Ordes e Cerceda-Meirama. \nSantiago de Compostela - Bifurcaci\u00f3n de Angueira.\nEsta secci\u00f3n desenvolveuse practicamente na s\u00faa totalidade sobre a plataforma da antiga li\u00f1a de Santiago - Redondela, desdobrando e electrificando a v\u00eda e mantendo en servizo a estaci\u00f3n de Osebe, reconvertida en apeadoiro. \nBifurcaci\u00f3n de Angueira - Vilagarc\u00eda de Arousa.\nTrazado completamente novo. Supuxo a construci\u00f3n dun ic\u00f3nico viaduto sobre o r\u00edo Ulla entre os concellos de Dodro e Catoira. Neste percorrido foi habilitada a nova estaci\u00f3n de Padr\u00f3n-Barbanza e, a\u00ednda que paralelamente se mantivo a circulaci\u00f3n ferroviaria de viaxeiros na vella li\u00f1a para dar servizo a Padr\u00f3n, Pontecesures e Catoira, a estaci\u00f3n da Escravitude quedou exclusivamente operativa para paradas t\u00e9cnicas.\nVilagarc\u00eda de Arousa - Pontevedra.\nPracticamente de novo trazado ag\u00e1s nos accesos \u00e1s cidades, mantivo o apeadoiro de Pontevedra-Universidade, como tam\u00e9n a estaci\u00f3n de Portela (\u00e1 que os trens acceden pola vella li\u00f1a convencional) e supuxo a reconversi\u00f3n do resto da antiga li\u00f1a Santiago-Redondela nun ramal exclusivo de mercador\u00edas at\u00e1 as proximidades da estaci\u00f3n de Portas, ficando esta sen servizos para pasaxeiros.\nPontevedra - Bifurcaci\u00f3n de Arcade.\nRectificaci\u00f3n, desdobramento e electrificaci\u00f3n do antigo trazado entre Santiago e Redondela. Conservouse a estaci\u00f3n de Arcade, reconvertida igual c\u00e1 Osebe en apeadoiro.\nBifurcaci\u00f3n de Arcade - Vigo-Urz\u00e1iz.\nTrazado completamente novo. Constru\u00edronse as novas estaci\u00f3ns de Redondela AV e Vigo-Urz\u00e1iz, restrinxida esta \u00faltima a trens de tracci\u00f3n el\u00e9ctrica por motivos de seguridade derivados da lonxitude do t\u00fanel das Maceiras. Ap\u00f3s a s\u00faa apertura mant\u00edvose a prestaci\u00f3n de servizos de pasaxeiros para os apeadoiros de Cesantes e Redondela-Picota e tam\u00e9n nas estaci\u00f3ns de Redondela e Vigo-Guixar. Unicamente ficou exclu\u00eddo tanto do novo corredor coma do convencional o tramo comprendido entre a Bifurcaci\u00f3n de Chapela e a antiga estaci\u00f3n de pasaxeiros de Vigo, da li\u00f1a Monforte de Lemos - Vigo, o que implicou o peche da estaci\u00f3n de Chapela.\nVigo - Fronteira con Portugal.\nAdiado. Os plans consisten na construci\u00f3n da sa\u00edda sur de Vigo-Urz\u00e1iz, convert\u00e9ndoa nunha estaci\u00f3n pasante, e un novo viaduto sobre o r\u00edo Mi\u00f1o na altura de Tui como obras m\u00e1is destacadas.\nCaracter\u00edsticas t\u00e9cnicas.\nO Eixo Atl\u00e1ntico de Alta Velocida conta -entre A Coru\u00f1a e Vigo-Urz\u00e1iz- con sistema de Bloqueo Autom\u00e1tico con v\u00eda dobre Banalizada (BAB), dotada de balizas ASFA m\u00e1is tren-terra e catenarias de alta velocidade (entre A Coru\u00f1a e Santiago) e compensada (entre Santiago e Vigo) de 25 kV e corrente alterna a 50 Hz. A velocidade m\u00e1xima \u00e9 de 200 km/h e a lonxitude m\u00e1xima permitida para trens de viaxeiros, de 400 metros. \nEn 2016 comezaron as obras para a posta en servizo do sistema ERTMS sobre o BAB existente.\nPosta en servizo.\nO 27 de agosto de 2011 pechouse temporalmente a estaci\u00f3n de Vigo, procedendo \u00e1 demolici\u00f3n de todas as instalaci\u00f3ns inclu\u00edndo as naves de mantemento para proceder \u00e1 construci\u00f3n dunha estaci\u00f3n subterr\u00e1nea a 15 metros por debaixo da cota orixinal. Os servizos ferroviarios desvi\u00e1ronse \u00e1 ata ent\u00f3n estaci\u00f3n de mercanc\u00edas de Vigo-Guixar ata a reapertura da estaci\u00f3n en 2015 en que se producir\u00e1 unha repartici\u00f3n de servizos, os servizos de alta velocidade faranse dende Vigo-Urz\u00e1iz e os servizos convencionais e o enlace internacional con Portugal continuaran en Guixar. Os talleres de mantemento foron trasladados definitivamente \u00e1 estaci\u00f3n de Redondela en xullo de 2012. A nova estaci\u00f3n, que ser\u00e1 intermodal proxectouse cun total de seis v\u00edas, con catro plataformas de 400 m de lonxitude e de entre 10 e 12,7 m de anchura, situados de forma que todas as v\u00edas sexan operativas para o tr\u00e1nsito de viaxeiros.\nA continuaci\u00f3n inici\u00e1ronse as obras da infraestrutura ferroviaria que finalizaron en marzo de 2015. Inicialmente \u00edase constru\u00edr un centro comercial Vialia enriba do caix\u00f3n ferroviario pero a falta de interese dos promotores privados fixo aprazar a obra, tendo as estruturas preparadas para a s\u00faa futura construci\u00f3n. Debido a iso t\u00edvose que constru\u00edr un edificio provisional f\u00f3ra da parcela para poder dar servizos ferroviarios, preparado para compatibilizar coas futuras obras do Vialia.\nO 6 de marzo de 2015 entrou o primeiro tren, da serie 121, \u00e1 nova estaci\u00f3n en probas.\nO 16 de abril de 2015, 14 anos despois de que se asinara o convenio para actualizar o trazado ferroviario que vertebra Galicia, realizouse a viaxe inaugural, coa presenza da ministra de Fomento Ana Pastor e o presidente da Xunta de Galicia Alberto N\u00fa\u00f1ez Feij\u00f3o, desde a estaci\u00f3n da Coru\u00f1a e a nova terminal Vigo-Urz\u00e1iz, dese\u00f1ada por Tom Mayne e que tam\u00e9n se estreou con este motivo, na que entrar\u00e1 pola boca dun dos dous t\u00faneles das Maceiras, o t\u00fanel m\u00e1is longo do Eixe Atl\u00e1ntico.\nFinalmente, o s\u00e1bado 18 de abril de 2015 entrou en servizo comercial a li\u00f1a de alta velocidade Vigo-A Coru\u00f1a e viceversa, cunha oferta de dez frecuencias diarias por sentido que unir\u00e1n ambas as cidades nun tempo de viaxe de 83 minutos, o que representa unha diminuci\u00f3n de 47 minutos respecto \u00e1 anterior.\nConexi\u00f3ns con outras li\u00f1as de alta velocidade.\nPrevense 3 conexi\u00f3ns co resto da rede de Alta Velocidade:"}
{"id": "103770", "revid": "98629", "url": "https://gl.wikipedia.org/wiki?curid=103770", "title": "Ulrich de L\u00f6wendal", "text": "Ulrich de Woldemar ou Ulrich de L\u00f6wendal, conde de L\u00f6wendal, nado o 6 de abril de 1700 e finado o 27 de maio de 1755, foi un nobre e militar de orixe dinamarquesa, mariscal de Francia.\nTraxectoria.\nNaceu en Hamburgo, fillo de Woldemar, bar\u00f3n de L\u00f6wendal, gran mariscal de Polonia, pertenc\u00eda \u00e1 casa de Holstein-Gottorp e estaba emparentado coa Casa Real dinamarquesa. En 1714 xa era capit\u00e1n \u00f3 servir no ex\u00e9rcito imperial de Carlos VI. Loitou no ex\u00e9rcito dinamarqu\u00e9s contra os suecos e despois volveu \u00f3 ex\u00e9rcito imperial para loitar contra os turcos \u00e1s ordes do xeneral Ux\u00edo de Savoia (1716-1718) participando na batalla de Petrovaradin e nos sitios de Timi\u015foara e Belgrado; combateu tam\u00e9n contra os espa\u00f1ois en Italia (1719), estivo \u00f3 servizo de Augusto II de Polonia quen lle deu o grao de mariscal de campo e inspector xeral da infanter\u00eda saxona. Loitou contra os franceses no Rhin (1734) e no ex\u00e9rcito ruso contra os turcos (1739) e en Finlandia contra os suecos (1741-1743).\nO mariscal Mauricio de Saxonia convenceuno para servir no ex\u00e9rcito franc\u00e9s co grao de tenente xeneral (1743), distinguiuse nos sitios de Menen e Ieper e na batalla de Fontenoy, onde estivo \u00f3 mando da reserva e cargou contra a columna inglesa \u00e1 cabeza da brigada de Normand\u00eda, tomou deseguido Gante e diversas poboaci\u00f3ns nos Pa\u00edses Baixos.\nEn 1747, a toma Berg-op-Zoom, que se ti\u00f1a como inexpugnable, elevouno \u00e1 dignidade de mariscal de Francia (17 de setembro de 1747). Foi membro de honra da Academia Real de Ciencias desde 1754 e o seu vicepresidente en 1755. Era tam\u00e9n cabaleiro da Orde do Esp\u00edrito Santo desde 1746."}
{"id": "103786", "revid": "98629", "url": "https://gl.wikipedia.org/wiki?curid=103786", "title": "Can't Help It!", "text": "The 5.6.7.8's Can't Help It! \u00e9 o terceiro \u00e1lbum do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o 26 de marzo do ano 1993 baixo o selo Rockville."}
{"id": "103788", "revid": "98629", "url": "https://gl.wikipedia.org/wiki?curid=103788", "title": "The 5.6.7.8's (\u00e1lbum)", "text": "The 5.6.7.8's \u00e9 o cuarto \u00e1lbum do grupo xapon\u00e9s de rock and roll chamado co mesmo nome lanzado o mercado no Xap\u00f3n o 25 de marzo do ano 1994 baixo o selo Time Bomb."}
{"id": "103789", "revid": "98629", "url": "https://gl.wikipedia.org/wiki?curid=103789", "title": "Xuda\u00edsmo conservador", "text": "O Xuda\u00edsmo Masort\u00ed (Conservador) xorde en Alema\u00f1a a mediados do s\u00e9culo XIX como unha reacci\u00f3n ao xuda\u00edsmo reformista, posicion\u00e1ndose como unha s\u00edntese entre este \u00faltimo e o xuda\u00edsmo ortodoxo. Xunto a estas d\u00faas, o xuda\u00edsmo conservador \u00e9 unha das tres grandes correntes relixiosas do xuda\u00edsmo. O xuda\u00edsmo conservador institucionalizouse nos EUA arredor do 1900.\nO conservadorismo postula a devoci\u00f3n \u00e1 tradici\u00f3n e lei xud\u00eda (masoret e xalax\u00e1), cun achegamento aberto e positivo ao mundo moderno, \u00e1 democracia e ao sionismo.\nOs principios do Xudaismo Conservador incl\u00faen:\nO Xuda\u00edsmo Conservador ten as s\u00faas orixes na escola co\u00f1ecida como o Positivismo Hist\u00f3rico Xudaico, desenvolvida en 1850 como unha reacci\u00f3n \u00e1s posici\u00f3ns m\u00e1is liberais adoptadas polo xuda\u00edsmo reformista. O termo \"conservador\" denotaba a intenci\u00f3n desta corrente de conservar a tradici\u00f3n, no canto de reformarla ou abandonala. O uso do devandito termo est\u00e1 totalmente desprovisto das s\u00faas connotaci\u00f3ns pol\u00edticas.\nPara evitar as confusi\u00f3ns \u00e1s que o termo convida, alg\u00fans rabinos nos Estados Unidos e o Canad\u00e1 propo\u00f1en utilizar o termo Masort\u00ed, que en hebreo significa \"tradicional\", que foi adoptado polas divisi\u00f3ns israel\u00ed e mundial do movemento.\nPrincipios.\nDurante boa parte da s\u00faa historia, o Xuda\u00edsmo Conservador evitou a publicaci\u00f3n sistem\u00e1tica de explicaci\u00f3ns sobre os principios do Xuda\u00edsmo, como parte dos seus esforzos conscientes por mater unha ampla coalici\u00f3n.\nNo 1988 o liderado do Xuda\u00edsmo Conservador nos EUA publicou unha declaraci\u00f3n de principios, chamada \"Emet Ve-Emunah: Statement of Principles of Conservative Judaism\" (\"Emet Ve-Ehunah (Verdade e Fe): Declaraci\u00f3n de Principios do Xuda\u00edsmo Conservador\"). Este documento foi produto dun longo proceso de traballo que involucrou a distintos sectores do movemento, nun intento de producir un documento que reflectise non a opini\u00f3n dunha soa persoa, sen\u00f3n o consenso de toda a comunidade.\n\"Emet Ve-Emunah\" afirma a crenza en Deus e na inspiraci\u00f3n divina da Tor\u00e1, afirmando ao tempo a lexitimidade da multiplicidade de interpretaci\u00f3ns sobre estes temas. As ideas do ate\u00edsmo, polite\u00edsmo e a trindade son rexeitadas de pleno, xunto co relativismo, a interpretaci\u00f3n literal das escrituras e o fundamentalismo.\nDeus.\nO Xuda\u00edsmo Conservador afirma a idea do monote\u00edsmo, a\u00ednda que os seus membros soste\u00f1en distintas crenzas sobre a natureza de Deus, sen que se impo\u00f1a unha en particular. Entre as perspectivas que se soste\u00f1en se incl\u00faen:\nAs ideas do naturalismo relixioso, plasmadas en corrente do xuda\u00edsmo reconstruccionista enunciada por Mordecai Kaplan tiveron moita influencia no movemento conservador, ata que o reconstrucionismo se institu\u00edu nun movemento independente. Nunha edici\u00f3n especial da publicaci\u00f3n \"Conservative Judaism\" (Winter 1999), da Asemblea Rab\u00ednica, o editor declarou que o naturalismo de Caplan parece haber desaparecido do horizonte conservador.\nRevelaci\u00f3n.\nO Xuda\u00edsmo Conservador permite aos seus membros adoptar distintas visi\u00f3ns sobre o concepto de revelaci\u00f3n. A maior\u00eda dos membros do movemento rexeita a idea tradicional de que Deus ditou o contido literal da Tor\u00e1 a Mois\u00e9s no Monte Sinai nun acto de revelaci\u00f3n verbal, pero soste\u00f1en a crenza tradicional de que Deus inspirou aos profetas tard\u00edos para escribir o resto do Tanax. A crenza de que Deus inspirou a Mois\u00e9s -ao igual que aos profetas tard\u00edos- tam\u00e9n goza de ampla aceptaci\u00f3n entre os membros do movemento.\nO xuda\u00edsmo conservador acepta os postulados da cr\u00edtica b\u00edblica, inclu\u00edndo a hip\u00f3tese documentaria -\u00e9 dicir, a teor\u00eda de que a Tor\u00e1 foi redactada a partir de distintas fontes previas. As autoridades rab\u00ednicas do movemento, as\u00ed como o seu comentario oficial sobre a Tor\u00e1 (\"Etz Hayim: A Torah Commentary\") afirma que os xudeus deben facer uso da an\u00e1lise literaria e hist\u00f3rica modernas para entender como a Biblia se desenvolveu.\nLei xud\u00eda.\nO xuda\u00edsmo conservador ve a lei xud\u00eda, a Xalax\u00e1, como un marco normativo co que se establece un v\u00ednculo de obrigatoriedade. Examinando a historia xud\u00eda e a literatura rab\u00ednica a trav\u00e9s dos prismas da cr\u00edtica acad\u00e9mica, o conservadorismo sost\u00e9n que a xalax\u00e1 evolucionou constantemente para adaptarse \u00e1s realidades da vida xud\u00eda, evoluci\u00f3n que debe continuar na vida moderna.\nEsta visi\u00f3n, xunto \u00e1 diversidade de opini\u00f3ns que o xuda\u00edsmo conservador adopta en relaci\u00f3n \u00e1 revelaci\u00f3n divina, \u00e9 responsable de parte da diversidade e desacordo na xalax\u00e1 conservadora. Ao considerar cambios \u00e1 mesma, as autoridades rab\u00ednicas do movemento bas\u00e9anse en consideraci\u00f3ns relixiosas, as\u00ed como da an\u00e1lise hist\u00f3rica. Tal como dixera Salom\u00f3n Schechter: \"a magnitude do valor literario dun c\u00f3digo non lle adxudica inefabilidade, nin o exime do estudante ou o rabino que fan uso do mesmo desde a s\u00faa obriga de examinar cada par\u00e1grafo polos seus propios m\u00e9ritos, fac\u00e9ndoo suxeito das mesmas regras de interpretaci\u00f3n que foron aplicadas sempre \u00e1 Tradici\u00f3n\".\nA din\u00e1mica do movemento no que respecta \u00e1 xalax\u00e1 xera nalg\u00fans casos interpretaci\u00f3ns diametralmente opostas, sendo todas as opci\u00f3ns v\u00e1lidas para o movemento. Un claro e recente exemplo dos resultados desta din\u00e1mica son evidentes nas recentes resoluci\u00f3ns do movemento en relaci\u00f3n \u00e1 homosexualidade.\nVisi\u00f3ns sobre as outras correntes do xuda\u00edsmo.\nO xuda\u00edsmo conservador constrasta coas outras correntes principalmente en d\u00faas \u00e1reas:\nRevelaci\u00f3n da Tor\u00e1.\nEn relaci\u00f3n \u00e1 idea da revelaci\u00f3n da Tor\u00e1, o xuda\u00edsmo conservador asume que a ortodoxia sost\u00e9n a idea de revelaci\u00f3n verbal directa, a\u00ednda cando numerosos fil\u00f3sofos ortodoxos non est\u00e1n de acordo con esta caracterizaci\u00f3n (coma Breuer, Berkovits, Soloveitchik, Kook ou Fox). Por outra banda, o xuda\u00edsmo conservador rexeita a postura reformista segundo a cal a Tor\u00e1 non foi relevada, sen\u00f3n divinamente inspirada.\nA posici\u00f3n conservadora maioritaria difire das anteriores en afirmar a autenticidade da revelaci\u00f3n divina non verbal. Segundo esta visi\u00f3n, a Tor\u00e1 Oral est\u00e1 inspirada na Tor\u00e1 Escrita, pero non ten unha orixe necesariamente divina.\nInterpretaci\u00f3n da Xalax\u00e1.\nA tradici\u00f3n legal xud\u00eda fai que as diferenzas entre as correntes modernas do xuda\u00edsmo incl\u00faan a relevancia, interpretaci\u00f3n e aplicaci\u00f3n da lei e tradici\u00f3n xud\u00eda. O xuda\u00edsmo conservador sost\u00e9n que o seu tratamento da xalax\u00e1 \u00e9 a m\u00e1is aut\u00e9ntica expresi\u00f3n do xuda\u00edsmo, ao ser coma foi practicado tradicionalmente. O conservadorismo considera que o reformismo e o reconstrucionismo se equivocaron ao rexeitar a autoridade tradicional da xalax\u00e1. Tam\u00e9n considera que a ortodoxia se equivocou ao demorar, ou deter, o desenvolvemento hist\u00f3rico da Lei Xud\u00eda: \u201c\"O xuda\u00edsmo conservador cre que o estudo acad\u00e9mico dos textos xudeus indica que o Xuda\u00edsmo se atopou en evoluci\u00f3n permanente, a fin de resolver as necesidades do Pobo Xudeu nas m\u00e1is variadas circunstancias, e que unha autoridade xal\u00e1xica central pode continuar a evoluci\u00f3n xal\u00e1xica na actualidade\"\u201d (Soc. Culture. Jewish Usenet Newsgroup FAQ).\nO movemento conservador utiliza conscientemente as fontes hist\u00f3ricas a fin de determinar que tipo de cambios foron introducidos na tradici\u00f3n xud\u00eda, cando e como ocorreron, e en que contexto hist\u00f3rico.\nA muller no xuda\u00edsmo conservador.\nPode ser consagrada como rabino, asistir \u00e1 sinagoga sen estar nun lugar apartado, facer \"ali\u00e1\" (subir \u00e1 c\u00e1tedra do esp\u00edrito santo onde se atopan os rolos da Tor\u00e1), sumar para o mini\u00e1n (cantidade m\u00ednima de persoas para realizar un servizo relixioso) e ensinar a Tor\u00e1 e o Talmud entre outras cousas; tam\u00e9n pode usar Talit e cumprir co precepto dos Tefil\u00edn (filacterias) a\u00ednda que estes dous \u00faltimos non son obrigatorios; todas estas cuesti\u00f3ns traen inconvenientes principalmente no que se refire a cemiterios, xa que os mesmos en moitas comunidades est\u00e1n (desde o punto de vista relixioso) administrados por sectores ortodoxos que non permiten que unha muller oficie durante un enterro, cabodano ou homenaxe a unha persoa falecida. Se ben o xuda\u00edsmo conservador realizou grandes avances no que ao status da muller se refire, a amplitude ideol\u00f3xica que caracteriza ao movemento permite que o tema do igualitarismo non sexa de aceptaci\u00f3n universal, existindo incluso algunhas sinagogas conservadoras que mante\u00f1en un mini\u00e1n igualitario e un non.\nEn conclusi\u00f3n o home \u00e9 case igual \u00e1 muller, en contraste ao xudaismo ortodoxo, que entende que a muller e o home son diferentes e que se conectan a Deus se forma distinta."}
{"id": "103790", "revid": "2248", "url": "https://gl.wikipedia.org/wiki?curid=103790", "title": "Masort\u00ed", "text": ""}
{"id": "103792", "revid": "98629", "url": "https://gl.wikipedia.org/wiki?curid=103792", "title": "Bomb The Twist", "text": "Bomb The Twist \u00e9 o quinto \u00e1lbum do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o 5 de xaneiro do ano 1996 baixo o selo Time Bomb."}
{"id": "103794", "revid": "98629", "url": "https://gl.wikipedia.org/wiki?curid=103794", "title": "Ah-So/She Was a Mau Mau", "text": "\"Ah-So/She Was a Mau Mau\" \u00e9 o primeiro single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1992 e producido polo propio grupo."}
{"id": "103795", "revid": "98629", "url": "https://gl.wikipedia.org/wiki?curid=103795", "title": "Edie Is a Sweet Candy/Teenage Head Scream", "text": "\"Edie Is a Sweet Candy/Teenage Head Scream\" \u00e9 o segundo single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1993 e producido polo propio grupo."}
{"id": "103796", "revid": "1131", "url": "https://gl.wikipedia.org/wiki?curid=103796", "title": "Sem Benelli", "text": "Sem Benelli, nado en Prato o 10 de agosto de 1877 e finado en Zoagli o 18 de decembro de 1949, foi un dramaturgo e libretista italiano. \nTraxectoria.\nBenelli naceu nunha familia de humildes artes\u00e1ns, tivo que interromper os seus estudos pola morte de seu pai. De forma autodidacta comezou a dedicarse \u00e1 literatura. En 1908 escribiu a s\u00faa primeira comedia, \"T\u00ecgnola\", o \u00e9xito chegoulle axi\u00f1a, o 16 de abril do ano seguinte estreou no Teatro Argentina de Roma o drama \"La cena delle beffe\". Os cr\u00edticos acolleron o traballo de Benelli con benepl\u00e1cito pola s\u00faa creba dos esquemas cl\u00e1sicos da \u00e9poca, centrado no ardor e a crueza do verismo ou na \"ars declamatoria\" do estilo de Gabriele d'Annunzio e a obra representouse numerosas veces tanto en Italia como no estranxeiro. \nBenelli seguiu a escribir nos anos sucesivos obras teatrais de impronta hist\u00f3rica, que contaron co favor do p\u00fablico, \"L'amore dei tre re\" (1910 que converteu en libreto dunha opereta de Italo Montemezzi en 1913), \"Il mantellaccio\" e \"Rosmunda\" (escritas en 1911); \"La Gorgona\" (1913) e \"Le nozze dei centauri\" (publicado en 1915).\nEn 1913 compuxo un poema sinf\u00f3nico en honor de Giuseppe Verdi musicado por Francesco Cilea. En 1914 fixo constru\u00edr en Zoagli un castelo, a\u00ednda denominado \"Il castello di Sem Benelli\", na s\u00faa estrutura e arquitectura am\u00f3sase a personalidade do dramaturgo, materiais herox\u00e9neos nun conxunto maxestoso e compacto suavizado con li\u00f1as curvas, sobre un fondo natural \u00fanico. En 1921 foi elixido deputado, mais despois do asasinato de Giacomo Matteotti (1924) entrou en conflito co r\u00e9xime fascista e en 1925 asinou o Manifesto dos intelectuais antifascitas redactado por Benedetto Croce e en 1933 o Ministerio de Cultura Popular prohibiu a todas as compa\u00f1\u00edas representar as s\u00faas obras. Con todo esa norma non impediu, debido \u00e1 s\u00faa fama nacional e internacional, que puidera seguir a estrear obras, destacan desta \u00faltima \u00e9poca, menos orixinal ca s\u00faa primeira \u00e9poca, as comedias \"Adamo ed Eva\" (1933), \"Madre Regina\" e \"Eroi\" (1934) e \"Caterina Sforza\" (1938). En 1933 escribiu o libreto da opereta \"L'incantesimo\" de Italo Montemezzi que non se representou ata 1943."}
{"id": "103798", "revid": "85894", "url": "https://gl.wikipedia.org/wiki?curid=103798", "title": "A Brea de Mani\u00f1os, Mani\u00f1os, Fene", "text": "A Brea de Mani\u00f1os \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 65 habitantes no ano 2007 segundo datos do Instituto Galego de Estat\u00edstica dos cales eran 30 homes e 35 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 99 habitantes."}
{"id": "103800", "revid": "85894", "url": "https://gl.wikipedia.org/wiki?curid=103800", "title": "A Fraga de Mani\u00f1os, Mani\u00f1os, Fene", "text": "A Fraga de Mani\u00f1os \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 44 habitantes no ano 2007 segundo datos do Instituto Galego de Estat\u00edstica dos cales eran 18 homes e 26 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 49 habitantes."}
{"id": "103801", "revid": "85894", "url": "https://gl.wikipedia.org/wiki?curid=103801", "title": "A Garita, Mani\u00f1os, Fene", "text": "A Garita \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 27 habitantes no ano 2007 segundo datos do Instituto Galego de Estat\u00edstica dos cales eran 16 homes e 11 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 35 habitantes."}
{"id": "103802", "revid": "2338", "url": "https://gl.wikipedia.org/wiki?curid=103802", "title": "A Marnela, Mani\u00f1os, Fene", "text": "A Marnela \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 36 habitantes no ano 2007 segundo datos do Instituto Galego de Estat\u00edstica dos cales eran 15 homes e 21 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "103803", "revid": "85894", "url": "https://gl.wikipedia.org/wiki?curid=103803", "title": "O Monte, Mani\u00f1os, Fene", "text": "O Monte \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 18 habitantes no ano 2007 segundo datos do Instituto Galego de Estat\u00edstica dos cales eran 10 homes e 8 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "103804", "revid": "85894", "url": "https://gl.wikipedia.org/wiki?curid=103804", "title": "A Ribeira, Mani\u00f1os, Fene", "text": "A Ribeira \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 244 habitantes no ano 2007 segundo datos do Instituto Galego de Estat\u00edstica dos cales eran 114 homes e 130 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 261 habitantes."}
{"id": "103805", "revid": "56817", "url": "https://gl.wikipedia.org/wiki?curid=103805", "title": "Benelli", "text": "Benelli \u00e9 un apelido italiano, l\u00e9vano entre outros:"}
{"id": "103806", "revid": "85894", "url": "https://gl.wikipedia.org/wiki?curid=103806", "title": "A Estrada do Seixo, Mani\u00f1os, Fene", "text": "A Estrada do Seixo \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 67 habitantes no ano 2007 segundo datos do Instituto Galego de Estat\u00edstica dos cales eran 32 homes e 35 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 85 habitantes. O top\u00f3nimo ten a s\u00faa orixe por ser esta a v\u00eda de comunicaci\u00f3n que une a parroquia co lugar do Seixo, no veci\u00f1o concello de Mugardos"}
{"id": "103807", "revid": "85894", "url": "https://gl.wikipedia.org/wiki?curid=103807", "title": "A Corredoira, Mani\u00f1os, Fene", "text": "A Corredoira \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 8 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "103808", "revid": "2338", "url": "https://gl.wikipedia.org/wiki?curid=103808", "title": "As Arangas, Mani\u00f1os, Fene", "text": "As Arangas \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 20 habitantes no ano 2007 segundo datos do Instituto Galego de Estat\u00edstica dos cales eran 8 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 24 habitantes.\nLugares e parroquias.\nParroquias de Fene.\nArangas"}
{"id": "103809", "revid": "85894", "url": "https://gl.wikipedia.org/wiki?curid=103809", "title": "O Cruceiro, Mani\u00f1os, Fene", "text": "O Cruceiro \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 53 habitantes no ano 2007 segundo datos do Instituto Galego de Estat\u00edstica dos cales eran 26 homes e 27 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 54 habitantes. O cruceiro que est\u00e1 neste lugar d\u00e1lle o nome, \u00e1 pesar que tam\u00e9n \u00e9 o lugar onde se encontra a igrexa vella."}
{"id": "103810", "revid": "2822", "url": "https://gl.wikipedia.org/wiki?curid=103810", "title": "Everly Brothers", "text": ""}
{"id": "103811", "revid": "85894", "url": "https://gl.wikipedia.org/wiki?curid=103811", "title": "O Chao da Aldea, Mani\u00f1os, Fene", "text": "O Chao da Aldea \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 171 habitantes no ano 2007 segundo datos do Instituto Galego de Estat\u00edstica dos cales eran 78 homes e 93 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 209 habitantes."}
{"id": "103813", "revid": "98629", "url": "https://gl.wikipedia.org/wiki?curid=103813", "title": "I Need a Man/Long Tall Sally", "text": "I Need a Man/Long Tall Rally \u00e9 o terceiro single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1993 e producido polo propio grupo."}
{"id": "103814", "revid": "98629", "url": "https://gl.wikipedia.org/wiki?curid=103814", "title": "I Walk Like Jayne Mansfield", "text": "I Walk Like Jayne Mansfield \u00e9 o cuarto single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1994 e producido polo propio grupo."}
{"id": "103815", "revid": "98629", "url": "https://gl.wikipedia.org/wiki?curid=103815", "title": "The Spell Stroll/Road Runner", "text": "The Spell Stroll/Road Runner \u00e9 o quinto sixelo do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1995 e producido polo propio grupo."}
{"id": "103816", "revid": "98629", "url": "https://gl.wikipedia.org/wiki?curid=103816", "title": "Bomb the Twist (sinxelo)", "text": "\"Bomb the Twist\" \u00e9 o sexto single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1996 e producido polo propio grupo."}
{"id": "103817", "revid": "98629", "url": "https://gl.wikipedia.org/wiki?curid=103817", "title": "Continental Hop/Jump Jack Jump", "text": "Continental Hop/Jump Jack Jump \u00e9 o s\u00e9timo single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1996 e producido polo propio grupo."}
{"id": "103818", "revid": "98629", "url": "https://gl.wikipedia.org/wiki?curid=103818", "title": "The Barracuda/Tallahassee Lassie", "text": "\"The Barracuda/Tallahassee Lassie\" \u00e9 o oitavo sinxelo do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1997 e producido polo propio grupo."}
{"id": "103819", "revid": "98629", "url": "https://gl.wikipedia.org/wiki?curid=103819", "title": "Smilly Willy", "text": "Smilly Willy \u00e9 o noveno single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1998 e producido polo propio grupo."}
{"id": "103820", "revid": "95262", "url": "https://gl.wikipedia.org/wiki?curid=103820", "title": "Premio Carlomagno", "text": "O Premio Carlomagno (\"Internationaler Karlpreis der Stadt Aachen\", e desde 1998 \"Internationaler Karlspreis zu Aachen\") \u00e9 un premio outorgado desde 1950 pola cidade alem\u00e1 de Aquisgr\u00e1n. \u00c9 o premio m\u00e1is antigo e co\u00f1ecido co que son distinguidas as personalidades ou instituci\u00f3ns no \u00e1mbito europeo en xeral e da Uni\u00f3n Europea en particular.\nHistoria.\nA orixe do premio sit\u00faase o 19 de decembro de 1949 cando un comerciante da cidade de Aquisgr\u00e1n, o Dr. Kurt Pfeiffer, que fundara un c\u00edrculo cultural co nome de \u2018\u2019Corona Legentium Aquensis\u2019\u2019 coa intenci\u00f3n de fomentar o di\u00e1logo entre pol\u00edticos, cient\u00edficos e os personaxes culturais de toda Europa, anuncia a creaci\u00f3n dun premio que bautiza co nome do emperador Carlomagno quen no s\u00e9culo VIII fixara a s\u00faa residencia en Aquisgr\u00e1n.\nO obxectivo do Premio Carlomagno definiuse polo seu fundador nos seguintes t\u00e9rmos:\nNo ano 2004, ademais do premio ordinario, concedeuse un premio especial ao papa Xo\u00e1n Paulo II que non se entregou en Aquisgr\u00e1n, sen\u00f3n na Cidade do Vaticano. \u00d3 ano seguinte unha iniciativa cidad\u00e1 intentou sen \u00e9xito retirar o premio a Henry Kissinger, quen obtivera o galard\u00f3n en 1987. A s\u00faa xesti\u00f3n no goberno estadounidense foi criticada pola s\u00faa responsabilidade no golpe de Estado contra o presidente chileno Salvador Allende en 1973.\nO premio.\nO Premio Carlomagno outorgase \u00e1 contribuci\u00f3n (anual) m\u00e1is valiosa para a comprensi\u00f3n e o desenvolvemento da comunidade en Europa Occidental e polos servizos \u00e1 humanidade e \u00e1 paz mundial. A contribuci\u00f3n pode estar encadrada nos campos da literatura, das ciencias, da econom\u00eda ou a pol\u00edtica.\nO xurado que outorga o Premio Carlomagno est\u00e1 formado por 17 persoas, entre as que se encontran o alcalde de Aquisgr\u00e1n, o de\u00e1n da Catedral e reitor da Escola T\u00e9cnica Superior de Renania-Westfalia, radicada de igual xeito en Aquisgr\u00e1n, as\u00ed como representantes dos partidos pol\u00edticos.\nO premio consiste nun premio en met\u00e1lico de 5.000 euros, unha medalla coa imaxe de Carlomagno no trono, e un certificado.\nA s\u00faa entrega real\u00edzase no mes de maio no interior da Sala da Coroaci\u00f3n da Casa do concello de Aquisgr\u00e1n, logo do cal, fanse tres discursos, un polo alcalde da cidade, outro de louvanza por un convidado especial e o terceiro polo propio premiado."}
{"id": "103821", "revid": "1131", "url": "https://gl.wikipedia.org/wiki?curid=103821", "title": "Estaci\u00f3n de Barcelona-Sagrera", "text": "A estaci\u00f3n de Barcelona-Sagrera ou Sagrera-TAV \u00e9 unha estaci\u00f3n de ferrocarril actualmente en construci\u00f3n na cidade de Barcelona. A estaci\u00f3n situarase no barrio de La Sagrera, un dos que conforman o distrito barcelon\u00e9s de Sant Andreu, preto da estaci\u00f3n de proximidades e os talleres de Sant Andreu Comtal. Por mor da proximidade entre estas d\u00faas estaci\u00f3ns, Sant Andreu Comtal situarase m\u00e1is lonxe cara ao norte e aproveitarase para remodelala.\nA apertura da estaci\u00f3n est\u00e1 prevista para 2016, cun custo total de 667 mill\u00f3ns de euros, que pagar\u00e1 o Ministerio de Fomento. Non s\u00f3 \u00e9 necesario constru\u00edr a estaci\u00f3n, sen\u00f3n conectala coa Barcelona-Sants, cuxo t\u00fanel de conexi\u00f3n est\u00e1 actualmente en construci\u00f3n, e conectala coa L.A.V. Barcelona-Fronteira francesa.\nA nova estaci\u00f3n.\nA nova estaci\u00f3n da Sagrera, ocupar\u00e1 unha superficie de 320.000 m\u00b2, estar\u00e1 soterrada e ser\u00e1 un intercambiador organizado en diversos niveis onde confluir\u00e1n os servizos do AVE e TGV, longa distancia, rexionais, d\u00faas li\u00f1as de proximidades, li\u00f1as 4, 9 e 10 do Metro e autobuses urbanos e interurbanos.\nPrimeiro nivel.\nNo primeiro nivel situarase o vest\u00edbulo da alta velocidade con zona comercial e despachos de billetes. Tam\u00e9n estar\u00e1 o gran patio de conexi\u00f3ns, o coraz\u00f3n intermodal da estaci\u00f3n, co acceso principal desde o lado monta\u00f1a de La Sagrera.\nSegundo nivel.\nNo segundo estar\u00e1n as plataformas de 400 metros de longo das 10 v\u00edas do AVE, a estaci\u00f3n de buses e o viario soterrado para veh\u00edculos.\nTerceiro nivel.\nNa terceira planta situarase o vest\u00edbulo de rodalies con dous niveis. Un, con entrada desde o lado mar do parque de Sant Mart\u00ed e conexi\u00f3n coas plataformas do AVE. Outro, e principal, con acceso aos trens a trav\u00e9s dun gran atrio e espazo comercial e de despachos de billetes. Neste nivel situaranse as\u00ed mesmo os catro aparcadoiros previstos con 2.500 prazas e o acceso ao vest\u00edbulo das li\u00f1as de metro.\nCuarto nivel.\nNa cuarta e \u00faltima planta colocaranse as catro plataformas de 240 metros con oito v\u00edas de ancho ib\u00e9rico para as li\u00f1as R1 (L'Hospitalet-Matar\u00f3), a R2 (Sant Vicen\u00e7 de Calders-Ma\u00e7anet-Massanes) e a li\u00f1a rexional R11 (Barcelona-Cerb\u00e8re).\nOutros transportes.\nA estaci\u00f3n da Sagrera contar\u00e1 ademais cunha gran estaci\u00f3n de autobuses interurbanos que absorber\u00e1 parte do tr\u00e1fico doutras terminais como a Estaci\u00f3n do Norte situada xunto \u00e1 estaci\u00f3n de Arc de Triomf. Esta zona servir\u00e1 para conectar co metro, que discorrer\u00e1 baixo a r\u00faa de Josep Soldevila e do viario soterrado de coches. Encima do intercambiador entre o tren e o metro estar\u00e1 a terminal de bus (no lado mar), con 22 plataformas e 15.000 metros cadrados. O proxecto compl\u00e9tase con 75.000 m\u00b2 destinados a aparcadoiro de veh\u00edculos privados (2.800 prazas).\nM\u00e1is ca unha estaci\u00f3n.\n\u00c1 parte da construci\u00f3n da estaci\u00f3n, as obras proporcionar\u00e1n un hotel de luxo, numerosas areas verdes e novas oficinas. Aprov\u00e9itase todo o corredor ferroviario para crear encima un novo parque de 3,5 quil\u00f3metros de lonxitude. Unha actuaci\u00f3n que mellorar\u00e1 a comunicaci\u00f3n entre os distritos de Sant Andreu e Sant Mart\u00ed. O proxecto tam\u00e9n prev\u00e9 a construci\u00f3n de 9.000 novas vivendas, cuxo 43 por cento ser\u00e1 de protecci\u00f3n oficial, o cal significar\u00e1 un incremento de poboaci\u00f3n na zona duns 25.000 habitantes."}
{"id": "103822", "revid": "23204", "url": "https://gl.wikipedia.org/wiki?curid=103822", "title": "Charles Greeley Abbot", "text": "Charles Greeley Abbot, nado o 31 de maio de 1872 e finado o 17 de decembro de 1973, foi un astrof\u00edsico e astr\u00f3nomo estadounidense, secretario da Smithsonian Institution entre 1928 e 1944.\nTraxectoria.\nAbbot naceu en Wilton, Nova Hampshire gradouse na Phillips Academy en 1891 e no Instituto de Tecnolox\u00eda de Massachusetts en 1894, en f\u00edsica qu\u00edmica. Samuel Pierpont Langley procuraba un axudante para o Smithsonian Astrophysical Observatory (SAO) e escolleu a Abbot en 1895 pola s\u00faa experiencia en traballo de laboratorio malia a s\u00faa inexperiencia en astronom\u00eda.\nLangley especializouse en experimentos aeron\u00e1uticos, mentres Abbot actuaba de feito como o director do observatorio desde 1896. \u00c1 morte de Langley en 1906 Abbot converteuse no director. Abbot desenvolveu unha t\u00e9cnica para obter un valor m\u00e1is axeitado para a constante solar, establec\u00e9ndoa en 1.93 cal/cm\u00b2/min (1353 w/m\u00b2. \u00e9 o valor actual). Abbot dese\u00f1ou e constru\u00edu aparellos para medir a radiaci\u00f3n solar, como un bol\u00f3metro que serviu para medir o interior da coroa solar no eclipse de 1900 en Wadesboro, Carolina do Norte.\nEstudos.\nAbbot, como Langley, pensaba que a radiaci\u00f3n solar era variable e que esa variabilidade pod\u00eda alterar o tempo. Investigou na procura desas variaci\u00f3ns, agardando que se puideran utilizar nas predici\u00f3ns meteorol\u00f3xicas e mesmo pensou que as detectara, dunha orde do 3 \u00f3 10%. Non obstante as investigaci\u00f3ns modernas indican que non existe esa variabilidade, ag\u00e1s pequenas variaci\u00f3ns debidas \u00e1s manchas e erupci\u00f3ns solares. Abbot completou o mapa do espectro infravermello solar, tam\u00e9n estudou a natureza da transmisi\u00f3n atmosf\u00e9rica e da absorci\u00f3n.\nUn cr\u00e1ter da L\u00faa leva o seu nome."}
{"id": "103824", "revid": "56817", "url": "https://gl.wikipedia.org/wiki?curid=103824", "title": "Abbot", "text": "Abbot \u00e9 a palabra inglesa para abade; deu lugar a un apelido e a un top\u00f3nimo, e pode referirse a:"}
{"id": "103825", "revid": "56817", "url": "https://gl.wikipedia.org/wiki?curid=103825", "title": "Arciprestado do Incio-Santalla de Rei", "text": "O Incio-Santalla de Rei foi un arciprestado pertencente \u00e1 Diocese de Lugo, que se formou en 2006 coa fusi\u00f3n dos arciprestados de Santalla de Rei e O Incio, por falta de sacerdotes, e desapareceu coa reestruturaci\u00f3n de 2010.\nParroquias.\nPertencentes ao antigo arciprestado de Santalla\nPertencentes ao antigo arciprestado do Incio"}
{"id": "103833", "revid": "98629", "url": "https://gl.wikipedia.org/wiki?curid=103833", "title": "Come See Me", "text": "Come See Me \u00e9 o d\u00e9cimo sinxelo do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 1999 e producido polo propio grupo."}
{"id": "103834", "revid": "98629", "url": "https://gl.wikipedia.org/wiki?curid=103834", "title": "Rock and Roll Santa", "text": "Rock and Roll Santa \u00e9 o und\u00e9cimo single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 2003 e producido polo propio grupo."}
{"id": "103835", "revid": "98629", "url": "https://gl.wikipedia.org/wiki?curid=103835", "title": "I'm Blue/(I'm Sorry Mama) I'm a Wild One", "text": "I'm Blue/(I'm Sorry Mama) I'm a Wild One \u00e9 o duod\u00e9cimo single do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 2004 e producido polo propio grupo."}
{"id": "103836", "revid": "98629", "url": "https://gl.wikipedia.org/wiki?curid=103836", "title": "Woo Hoo/Guitar Date", "text": "Woo Hoo/Guitar Date \u00e9 o single n\u00famero 13 do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n no ano 2004 e producido polo propio grupo."}
{"id": "103837", "revid": "98629", "url": "https://gl.wikipedia.org/wiki?curid=103837", "title": "19th Nervous Breakdown/Who's Driving Your Plane?", "text": "\"19th Nervous Breakdown/Who's Driving Your Plane?\" \u00e9 o single n\u00famero 14 do grupo de rock and roll xapon\u00e9s chamado The 5.6.7.8's, lanzado \u00f3 mercado no Xap\u00f3n en abril do ano 2004 e producido polo propio grupo."}
{"id": "103838", "revid": "98629", "url": "https://gl.wikipedia.org/wiki?curid=103838", "title": "Mondo Girls A Go-Go", "text": "Mondo Girls A Go-Go \u00e9 o \u00e1lbum de debut do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o ano 1989 e producido polo propio grupo."}
{"id": "103839", "revid": "98629", "url": "https://gl.wikipedia.org/wiki?curid=103839", "title": "I Was a Teenage Cavewoman", "text": "I Was a Teenage Cavewoman \u00e9 o segundo EP do grupo xapon\u00e9s de rock and roll chamado The 5.6.7.8's, lanzado ao mercado no Xap\u00f3n o ano 1991 e producido polo propio grupo."}
{"id": "103840", "revid": "1131", "url": "https://gl.wikipedia.org/wiki?curid=103840", "title": "Querido Corto Malt\u00e9s", "text": "Querido Corto Malt\u00e9s \u00e9 unha novela en lingua castel\u00e1 da escritora e profesora pontevedresa Susana Fortes.\nArgumento.\nA acci\u00f3n transcorre principalmente en Lisboa e A Habana, onde Ana, investigadora sobre o tr\u00e1fico de escravos, ten unha aventura con \"F.\" a quen identifica co heroe de banda dese\u00f1ada Corto Malt\u00e9s.\nPremios e distinci\u00f3ns.\nA novela foi galardonada co I Premio Nuevos Narradores concedido pola Escola de Letras e Tusquets Editores."}
{"id": "103845", "revid": "197", "url": "https://gl.wikipedia.org/wiki?curid=103845", "title": "Escola Naval Militar de Mar\u00edn", "text": "A Escola Naval Militar \u00e9 o centro de instruci\u00f3n para a futura oficialidade da Armada Espa\u00f1ola e at\u00f3pase no concello pontevedr\u00e9s de Mar\u00edn, no seu n\u00facleo urbano. Est\u00e1 adscrita \u00e1 Universidade de Vigo.\nHistoria.\nFoi trasladada a Mar\u00edn en xullo de 1943 dende San Fernando, e integrouse nas instalaci\u00f3ns da Armada que xa exist\u00edan no lugar, a canda o pol\u00edgono de tiro naval e a Escola de Artiller\u00eda e Tiro Naval. A inauguraci\u00f3n oficial tivo lugar o 15 de agosto (v\u00e9spera do d\u00eda do Carme) de 1943 coa presenza do Xefe do Estado.\nO seu director en 2011 \u00e9 Marcial Gamboa P\u00e9rez-Pardo.\nCaracter\u00edsticas.\nO seu recinto ten unha superficie 241.000 m\u00b2, sen contar a illa de Tambo que pertence a ela. O r\u00edo Lameira circula soterrado por parte do recinto e desemboca no peirao da escola. O seu actual comandante director \u00e9 Jos\u00e9 Luis Urcelay. As instalaci\u00f3ns da Escola empr\u00e9gaas non s\u00f3 a Armada Espa\u00f1ola, sen\u00f3n tam\u00e9n patrulleiras tanto do servizo mar\u00edtimo da Garda Civil, como do Servizo de Vixilancia Aduaneira e remolcadores de Salvamento Mar\u00edtimo.\nO himno da Escola coincide co himno da Armada Espa\u00f1ola.\nA carreira militar.\nA carreira militar \u00e9 cursada de maneira bastante similar \u00e1s licenciaturas e diplomaturas universitarias. En cinco cursos para a Escala Superior de Oficiais e tres para a Escala de Oficiais. Cursando nela aspirantes de todas as armas da Armada (Infanter\u00eda de Mari\u00f1a, Enxe\u00f1eiros, Intendencia...) O alumno ou alumna \u00e9 aspirante durante os dous primeiros anos, Gardamari\u00f1a durante o terceiro e o cuarto e Alf\u00e9rez de Fragata Alumno ou Alf\u00e9rez Alumno (se \u00e9 Infante) durante o quinto.\nNa Escola impera un ambiente de disciplina t\u00edpica militar con pr\u00e1cticas constantes no mar e no campo, dependendo da especialidade.\nDatas importantes.\nUn dos d\u00edas m\u00e1is importantes na Escola Naval \u00e9 o 16 de xullo, d\u00eda da patroa da Armada e das xentes do mar, a Virxe do Carme, e tam\u00e9n festa local en Mar\u00edn. Ese d\u00eda cel\u00e9brase a entrega de reais despachos \u00f3s alumnos que finalizan os estudos, e as novas promoci\u00f3ns xuran bandeira. Adoitan asistir ao acto os reis de Espa\u00f1a ou os pr\u00edncipes, as\u00ed como altos representantes do goberno estatal, auton\u00f3mico e local. Con motivo destes actos o buque escola \"Juan Sebasti\u00e1n Elcano\" atraca no peirao da Escola Naval e nav\u00edos de guerra fondean na r\u00eda. \u00c1 noite real\u00edzase un baile de gala en honor dos alumnos.\nOutra data importante \u00e9 a celebraci\u00f3n do baile do \"ciento\": con motivo da seu pronto embarque no buque escola Juan Sebasti\u00e1n Elcano os gardamari\u00f1as de segundo organizan un baile no casino de alumnos, \u00f3 que asisten tanto civ\u00eds como militares de t\u00f3dalas armas e varias naci\u00f3ns.\nBuques.\nOs buques que te\u00f1en como base a Escola Naval son:\nRepercusi\u00f3n.\nA Escola Naval e os aspirantes a oficias foron protagonistas de varias pel\u00edculas, entre elas:"}
{"id": "103846", "revid": "98629", "url": "https://gl.wikipedia.org/wiki?curid=103846", "title": "Pin Heel Stomp", "text": "Pin Heel Stomp \u00e9 o sexto \u00e1lbum do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n no ano 1997 e producido polo propio grupo."}
{"id": "103847", "revid": "98629", "url": "https://gl.wikipedia.org/wiki?curid=103847", "title": "Teenage Mojo Workout", "text": "Teenage Mojo Workout \u00e9 o s\u00e9timo \u00e1lbum do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o 26 de abril do ano 2002, baixo o selo Time Bomb e producido polo propio grupo."}
{"id": "103848", "revid": "98629", "url": "https://gl.wikipedia.org/wiki?curid=103848", "title": "Pretty Little Lily Can Dance No More", "text": "Pretty Little Lily Can Dance No More \u00e9 o oitavo \u00e1lbum do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o ano 2002, baixo o selo Time Bomb e producido polo propio grupo."}
{"id": "103851", "revid": "98629", "url": "https://gl.wikipedia.org/wiki?curid=103851", "title": "Portland Trail Blazers", "text": "Os Portland Trail Blazers son un equipo de baloncesto profesional, da cidade de Portland, Oreg\u00f3n). Forman parte da Divisi\u00f3n Noroeste da Conferencia Oeste da National Basketball Association (NBA). Os Trail Blazers xogaban os seus encontros coma local no Memorial Coliseum antes de trasladarse \u00f3 Moda Center (chamado Rose Garden ata 2013) en 1985.\nA franqu\u00eda entrou na liga en 1970, e chegou \u00e1s Finais da NBA en tres ocasi\u00f3ns, conseguindo o seu \u00fanico campionato en 1977. As s\u00faas outras Finais disputadas foron nos anos 1990 e 1992. Os Blazers clasific\u00e1ronse para os playoffs en 31 tempadas, inclu\u00edndo unha xeira de 21 tempadas consecutivas entre os anos 1983 e 2002, a segunda xeira m\u00e1is longa da historia da NBA.\nSeis xogadores inclu\u00eddos no Hall of Fame xogaron para os Trail Blazers: Lenny Wilkens, Bill Walton, Clyde Drexler, Dra\u017een Petrovi\u0107, Arvydas Sabonis, e Scottie Pippen. Bill Walton \u00e9 un xogador m\u00e1is galardoado da franqu\u00eda, tras conseguir o Premio Bill Russell ao MVP das Finais da NBA en 1977, e o premio \u00f3 MVP da Tempada \u00f3 ano seguinte. Catro rookies dos Blazers conseguiron o galard\u00f3n \u00f3 Rookie do Ano da NBA: Geoff Petrie, Sidney Wicks, Brandon Roy e Damian Lillard. Dous adestradores do Hall of Fame adestraron \u00f3s Blazers, Lenny Wilkens e Jack Ramsay, e outros dous conseguiron o galard\u00f3n \u00f3 Adestrador do Ano da NBA, Mike Schuler e Mike Dunleavy.\nXogadores e adestradores.\nDorsais retirados.\n1 \"Ramsay non xogou para o equipo; o n\u00famero representa o campionato da NBA de 1977 que conseguiu adestrando \u00f3s Blazers.\"\nL\u00edderes da franqu\u00eda.\nEn letra grosa os xogadores que xogan actualmente nos Blazers.\nEn \"cursiva\" os xogadores en activo actualmente, pero non nos Blazers.\nPuntos anotados (tempada regular) \"(a 5 de abril de 2015)\"\nOutras estat\u00edsticas (tempada regular) \"(a 5 de abril de 2015)\"\nMinutos xogados\nRebotes\nAsistencias\nRoubos\nTap\u00f3ns\nTriplas anotadas\nGalard\u00f3ns individuais.\nMVP da Tempada da NBA\nRookie do Ano da NBA\nXogador M\u00e1is Mellorado da NBA\nSexto Home do Ano da NBA\nAdestrador do Ano da NBA\nExecutivo do Ano da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo Defensivo da NBA\nSegundo Equipo Defensivo da NBA\nPrimeiro Equipo de Rookies da NBA\nSegundo Equipo de Rookies da NBA"}
{"id": "103853", "revid": "98629", "url": "https://gl.wikipedia.org/wiki?curid=103853", "title": "Golden Hits Of The 5.6.7.8's", "text": "Golden Hits Of The 5.6.7.8's \u00e9 o d\u00e9cimo \u00e1lbum, e o segundo recompilatorio, do grupo xapon\u00e9s de rock and roll chamado The 5.6.7.8's lanzado o mercado no Xap\u00f3n o 1988, baixo o selo Hara e producido polo propio grupo."}
{"id": "103854", "revid": "98629", "url": "https://gl.wikipedia.org/wiki?curid=103854", "title": "Bert\u00edn Osborne", "text": "Norberto Juan Ortiz Osborne, co\u00f1ecido como Bert\u00edn Osborne, nado en Madrid o 7 de decembro de 1953, \u00e9 un cantante, presentador e actor espa\u00f1ol.\nTraxectoria.\nNaceu nunha familia aristocr\u00e1tica espa\u00f1ola, fillo de Enrique Ortiz y L\u00f3pez-Valdemoro, oitavo conde de Donad\u00edo de Casasola e de Mar\u00eda Teresa Osborne y Marenco. Estudou nos xesu\u00edtas de Chamart\u00edn e no colexio de Campillos (M\u00e1laga), a\u00ednda que pasou gran parte da s\u00faa infancia en Xerez da Fronteira (provincia de C\u00e1diz) onde se atopan as bodegas, negocio tradicional da s\u00faa familia. En xullo de 1977 casa con Sandra Domecq y Williams con quen tivo catro fillos: Cristian, Alejandra, Claudia e Eugenia Ortiz Domecq e o 10 de xu\u00f1o de 2006 contrae matrimonio con Fabiola Mart\u00ednez con que ten dous fillos: Norberto e Enrique Ortiz y Mart\u00ednez no ano 2007 e o 21 de novembro de 2008 o seu sexto e segundo a comentado, \u00faltimo fillo Carlos Ortiz Mart\u00ednez.\nM\u00fasica.\nSe ben a s\u00faa primeira actuaci\u00f3n musical se remonta a 1971, no \"Festival de la Canci\u00f3n de El Escorial\", tivo que esperar a 1980 para firmar o seu primeiro contrato para gravar un disco, que sa\u00edu a luz en 1981, con temas como \"Amor Mediterr\u00e1neo\", \"T\u00fa, solo t\u00fa\" (do compositor de Danilo Vaona), \"Perd\u00f3name\" e \"Que nos pasa esta ma\u00f1ana\"(ambas do compositor de Camilo Sesto). Un ano despois editaba \"Como un Vagabundo\", o seu segundo LP.\nEn 1983 participa no Festival de San Remo co tema \"Eterna Malattia\", recibindo o premio da cr\u00edtica \u00f3 mellor int\u00e9rprete. Entre os seus \u00faltimos traballos figura \"Sabor a M\u00e9xico\", onde rende tributo \u00e1s rancheiras.\nTelevisi\u00f3n.\nComeza a traballar na pequena pantalla interpretando unha telenovela en M\u00e9xico. O seu regreso a Espa\u00f1a, en 1992 \u00e9 contratado pola cadea Telecinco para presentar un espazo nocturno de citas de parellas titulado \"Contacto con tacto\", con contido considerado de alto nivel er\u00f3tico para os canons do momento. \u00c1 partir dese momento convertese nun dos presentadores m\u00e1is populares de televisi\u00f3n en Espa\u00f1a.\nTrala s\u00faa experiencia en Telecinco, \u00e9 contratado por Antena 3, onde permaneceu nove anos, conducindo varios programas entre os que destacaron o concurso musical \"Lluvia de estrellas\" e a s\u00faa versi\u00f3n infantil \"Menudas estrellas\".\nTam\u00e9n presentou o programa dedicado os animais \"Ankawa\" en Televisi\u00f3n Espa\u00f1ola. A s\u00faa \u00faltima incursi\u00f3n no medio ata o momento foi a \u00faltima edici\u00f3n do Grand Prix emitido nas auton\u00f3micas."}
{"id": "103859", "revid": "98629", "url": "https://gl.wikipedia.org/wiki?curid=103859", "title": "Golden State Warriors", "text": "Os Golden State Warriors son un equipo profesional de baloncesto estadounidense con sede en Oakland (California). Forman parte da Divisi\u00f3n Pac\u00edfico da Conferencia Oeste da National Basketball Association (NBA) e xogan os seus partidos como local no Oracle Arena, un pavill\u00f3n con capacidade para 19.596 espectadores.\nO equipo foi fundado foi en 1946 na cidade de Filadelfia, no estado Pensilvania, xa co nome de Warriors. Durante esa \u00e9poca o equipo ga\u00f1ou o campionato da tempada inaugural da Basketball Association of America (BAA), torneo que acabar\u00eda derivando na actual NBA. En 1962, a franqu\u00eda trasladouse a San Francisco, en California, pasando o equipo a chamarse San Francisco Warriors. Finalmente, en 1971 cambia o seu nome foi polo actual de Golden State Warriors, en referencia ao alcume do Estado califoniano: o \"Estado Dourado\" (en ingl\u00e9s: \"Golden State\").\nOs Warriors xogan no Oracle Arena de Oakland desde 1966, con algunha excepci\u00f3n durante os primeiros anos e ininterrompidamente desde 1971. Por\u00e9n, en abril de 2014, a franqu\u00eda anuncia que se trasladar\u00e1 a un novo pavill\u00f3n situado na cidade de San Francisco para a tempada 2018-19. Ademais do seu t\u00edtulo na tempada inaugural da BAA, os Warriors acadaron o t\u00edtulo de campi\u00f3ns noutras catro ocasi\u00f3ns, na tempada 1955-1956 como Philadelphia Warriors, onde venceron na final aos Fort Wayne Pistons; en 1974-1975, xa como Golden State Warriors, onde venceron aos Washington Bullets; e nas tempadas 2014-15 e 2016-17, onde se impuxeron aos Cleveland Cavaliers. Por mor disto son o quinto equipo en canto a palmar\u00e9s da NBA. Os Warriors retiraron o dorsal a alg\u00fans dos seus xogadores m\u00e1is destacados ao longo da historia: Wilt Chamberlain, Tom Meschery, Al Attles, Chris Mullin, Rick Barry e Nate Thurmond.\nHistoria.\nOs Philadelphia Warriors.\nOs Warriors foron fundados en 1946 en Filadelfia, Pensilvania, co nome de Philadelphia Warriors, sendo un dos membros fundadores da Basketball Association of America (BAA). O seu primeiro propietario foi Peter A. Tyrrell, un empresario do entretemento que tam\u00e9n era dono dos Philadelphia Rockets da American Hockey League. Para dirixir e adestrar ao equipo, Tyrell contratou a Eddie Gottlieb, un promotor de baloncesto da \u00e1rea de Filadelfia. O nome do equipo foi escollido debido a un antigo equipo profesional que xa existira na cidade. Liderados polo sensacional anotador Joe Fulks, os Warriors ga\u00f1aron o campionato na tempada inaugural da competici\u00f3n, a 1946-47, batendo a Chicago Stags en cinco partidos. En 1949 a BAA convertese na National Basketball Association, e dous anos despois, en 1951, Gottlieb compra a franqu\u00eda.\nOs Warriors ga\u00f1aron o seu outro campionato en Filadelfia na temporada 1955-56, derrotando aos Fort Wayne Pistons por catro partidos a un na final. As estrelas deses primeiros Warrios eran Paul Arizin e Neil Johnston. En 1959, o equipo elixe no Draft ao pivote Wilt Chamberlain. Co\u00f1ecido como \"Wilt the Stilt\", Chamberlain liderou ao equipo en anotaci\u00f3n seis veces e bateu incont\u00e1beis r\u00e9cords da NBA, cambiando mesmo o rumbo da liga para sempre. O 2 de marzo de 1962, nun partido no que os Warriors exerc\u00edan como locais nun pavill\u00f3n neutral en Hershey, Pensilvania, anotou 100 puntos ante New York Knicks, o que a\u00ednda hoxe sup\u00f3n a maior marca de puntos conseguidos nun s\u00f3 partido da historia da liga.\nOs San Francisco Warriors.\nEn 1962, Franklin Mieuli adquiriu unha parte maioritaria das acci\u00f3ns do equipo e trasladouno ao \u00e1rea da Ba\u00eda de San Francisco, cambiando ao nome a \"San Francisco Warriors\". Os novos Warriors xogaron a maior parte dos seus partidos como local da temporada 1962\u201364 no Cow Palace en Daly City, xusto ao sur dos l\u00edmites da cidade de San Francisco, e no San Francisco Civic Auditorium durante a temporada 1964\u201366. Con todo, \u00e1s veces xogaban os seus partidos en grandes cidades pr\u00f3ximas como Oakland ou San Jos\u00e9.\nAntes da temporada 1963-64, os Warriors draftearon ao xigante Nate Thurmond para acompa\u00f1ar a Chamberlain. Os Warriors ga\u00f1aron a coroa da Divisi\u00f3n Oeste desa tempada, mais perderon as Finais ante os Boston Celtics por catro xogos a un. Na temporadada 1964-65, os Warriors traspasaron a Chamberlain aos Philadelphia 76ers a cambio de Connie Dierking, Lee Shaffer, Paul Neumann e 150.000 d\u00f3lares, pasando a ga\u00f1ar tan s\u00f3 17 partidos. En 1965, o equipo draftea a Rick Barry na primeira rolda. O xogador, que ser\u00eda nomeado Rookie do Ano, lidera aos Warriors \u00e1s finais da NBA na tempada 1966-67, onde perder\u00edan outra vez. Esta vez a derrota ser\u00eda por catro xogos a dous ante o novo equipo de Chamberlain, os 76ers.\nIrado polo fracaso da xesti\u00f3n ao pagarlle certas bonificaci\u00f3ns de incentivo que sent\u00eda que lle deb\u00edan, Barry marcha do equipo na tempada 1967-68 e asina para a temporada seguinte cos Oakland Oaks da competici\u00f3n rival: a American Basketball Association. Por\u00e9n, despois de catro tempadas na ABA volver\u00eda aos Warriors en 1972. Durante a ausencia de Barry, a franqu\u00eda non volveu ser candidata para o t\u00edtulo, caendo o mando do equipo en Thurmond, Jeff Mullins e Rudy LaRusso. Coa apertura do Oakland Coliseum Arena en 1966, os Warriors comezaron a xogar un n\u00famero crecente de partidos como local al\u00ed, sendo a temporada 1970-71 a \u00faltima do equipo co nome de San Francisco Warriors.\nPrimeiro campionato en California.\nNa te mporada 1971-72 o equipo cambia o seu nome ao actual \"Golden State Warriors\", en referencia ao alcume de California: o \"Estado Dourado\" (en ingl\u00e9s: \"Golden State\"), xogando a meirande parte dos seus encontros como local en Oakland. Al\u00e9n diso, os Warriors xogan seis encontros como local en San Diego, a\u00ednda que xa non voltar\u00edan nin a San Francisco nin a Daly City. Despois deste cambio de nome, os Warriors convert\u00e9ronse no \u00fanico equipo da competici\u00f3n que non incl\u00fae no seu nome o nome da s\u00faa cidade ou do Estado.\nEntre 1971 e 1977, os Warriors conseguiron chegar aos Playoffs todos os anos menos en 1974, ga\u00f1ando o seu \u00fanico campionato da NBA desde que est\u00e1n na costa oeste norteamericana na temporada 1974-75. No que moitos consideran a maior sorpresa da historia da NBA, os Golden State non s\u00f3 derrotaron aos Washington Bullets na final, claros favoritos ao t\u00edtulo, sen\u00f3n que os varreron en tan s\u00f3 catro partidos. Ese equipo estaba adestrado polo ex-Warrior Al Attles, e liderado na pista por Rick Barry, Jamaal Wilkes e Phil Smith. Barry foi nomeado MVP das Finais.\nA partir de 1978, debido \u00e1 perda de xogadores clave como Barry, Wilkes e Thurmond por mor de traspasos e retiradas, os Warriors experimentaron unha profunda muda. Despois de ser un dos equipos dominantes da NBA na d\u00e9cada de 1960 e da maior parte da d\u00e9cada de 1970, tiveron que loitar para poder conseguir ter un equipo competitivo desde 1978 at\u00e9 1987. A trav\u00e9s do Draft da NBA adquiriron alg\u00fans xogadores como o ala-pivote anotador Purvis Short (1978) ou o pivote da Universidade de Purdue Joe Barry Carroll (1980). Este \u00faltimo chegou aos Warriors, tras traspasar en 1980 ao pivote Robert Parish (drafteado en 1976) aos Boston Celtics, e xunto cunha futura elecci\u00f3n de Draft que lles deparar\u00eda a Kevin McHale. Parish e McHale ser\u00edan pezas clave nos Boston Celtics tetracampi\u00f3ns da NBA.\nEn 1983, os Warriors igualan oferta dos New York Knicks para asinar ao axente libre Bernard King, mais, incapaces de pagar o seu alto salario, traspas\u00e1rono rapidamente ao equipo neoiorquino a cambio do escolta Michael Ray Richardson, quen pronto ser\u00eda enviado aos New Jersey Nets a cambio do base de Georgetown Eric \"Sleepy\" Floyd, e ao ala Mickey Johnson. Floyd chegar\u00eda a anotar 29 puntos para os Warriors no \u00faltimo cuarto dun partido de playoffs contra os Lakers, a\u00ednda que ser\u00eda posteriormente traspasado aos Houston Rockets. A sa\u00edda destes xogadores simbolizou por diversas raz\u00f3ns a vacuidade da franqu\u00eda durante este per\u00edodo. Proba disto son os numerosos cambios de adestrador que fixo o equipo despois de que Attles deixase o posto para converterse no director xeral en 1980. Os novos propietarios, Jim Fitzgerald e Dan Finane, finalmente lograron devolver o equipo ao seu antigo prestixio mediante a contrataci\u00f3n de exadestrador dos Cleveland Cavaliers George Karl en 1986, xunto coa selecci\u00f3n no Draft do ala da Universidade de St. John Chris Mullin en 1985.\nA era Run T-M-C.\nDespois do mediocre per\u00edodo de finais de 1970 e principios de 1980, o equipo tivo un breve rexurdimento baixo o mando de George Karl, chegando \u00e1s semifinais da Conferencia Oeste de 1987 contra os Lakers de Earvin \"Magic\" Johnson e Kareem Abdul-Jabbar. O cuarto partido desta eliminatoria a\u00ednda \u00e9 emitido na actualidade por televisi\u00f3n como un dos mellores encontros da historia da NBA. Neste partido destacou por riba de todo o rendemento do base All-Star Sleepy Floyd o segundo per\u00edodo, onde bateu os r\u00e9cord dos Playoffs da NBA de puntos nun cuarto (29) e nun medio (39). As s\u00faas seis canastras consecutivas ao final do partido lev\u00e1rono a acadar a marca de 51 puntos para el e unha vitoria para os Warriors. Por\u00e9n, a eliminatoria rematar\u00eda cunha derrota por 4-1 para os Warriors.\nO \"partido de Sleepy Floyd\" foi un catalizador para incrementar o interese pola NBA na \u00e1rea da Ba\u00eda, impulsado ademais polo novo adestrador Don Nelson, quen chegara aos Warriors desde os Milwaukee Bucks dan man de Jim Fitzgerald, quen con Dan Finnane, foi o propietario do equipo entre 1986 e 1995. Co novo adestrador conseguiuse outra exitosa serie de vitorias entre finais da d\u00e9cada 1980 e comezos de 1990. Na pista destacaba a achega do tr\u00edo de anotadores exteriores Tim Hardaway, Mitch Richmond e Chris Mullin, co\u00f1ecidos colectivamente como \"Run TMC\" debido ao grupo de rap \"Run-DMC\". Con todo, os \"Run TMC\" duraron s\u00f3 d\u00faas tempadas, nas que tan s\u00f3 conseguiron superar unha rolda dos playoffs. O motivo da disoluci\u00f3n foi a tentativa do adestrador Nelson de conseguir unha nova promesa que xogase en posici\u00f3ns interiores, podendo as\u00ed complementar o seu sistema \"run-and-gun\". Finalmente Richmond \u00e9 enviado aos Sacramento Kings a cambio do ala-pivote novato Billy Owens. En 1993-94, grazas a Chris Webber, elecci\u00f3n de primeira rolda do Draft e posteriormente Rookie do Ano, xunto co escolta Latrell Sprewell, os Warriors chegan de novo \u00e1s eliminatorias polo t\u00edtulo.\nAo comezo da seguinte tempada, con todo, formouse un abismo entre Webber e Sprewell por unha banda e Nelson pola outra. Os tres pronto deixaron o equipo e a franqu\u00eda foise a pique. A temporada 1994-95 foi a primeira baixo a rexencia do novo dono do equipo, Chris Cohan, que o comprara a Fitzgerald e Finnane. No Draft de 1995 os Warriors tiveron a s\u00faa primeira oportunidade na historia de ter unha primeira elecci\u00f3n, a cal utilizaron para seleccionar a o ala-pivote Joe Smith. Al\u00e9n diso, contratouse a Rick Adelman como o novo adestrador. A mediados de competici\u00f3n houbo m\u00e1is movementos, ao enviar a Tim Hardaway e a Chris Gatling aos Miami Heat a cambio de Kevin Willis e Bimbo Coles. Finalmente o equipo acabar\u00eda cunha marca de 36-46, a tan s\u00f3 tres vitorias de entrar nos playoffs. Ao ano seguinte os Warriors reformar\u00edan o seu pavill\u00f3n, o Oakland Coliseum Area, polo que ese ano xogaron os seus partidos como local no San Jose Arena. Finalmente o ano acabar\u00eda cun rexistro de 30-52.\nPavill\u00f3n.\nOs Golden State Warriors xogan os seus partidos como local no Oracle Arena de Oakland (California). Este pavill\u00f3n \u00e9 o fogar permanente dos Warriors desde a temporada , exceptuando unha parada dun ano mentres se estaba a renovar. Con todo, xa o ti\u00f1an utilizado previamente na temporada . Antes de trasladarse ao seu fogar definitivo o equipo xogou en diferentes cidades e pavill\u00f3ns. O primeiro de todos foi o Philadelphia Arena, en Filadelfia, Pensilvania, o cal foi utilizado durante os primeiros dezaseis anos da historia da entidade. Ademais, tam\u00e9n utilizaron, de forma compartida co anterior, o Philadelphia Convention Hall. Xa en California, o club moveuse entre diferentes pavill\u00f3ns das cidades de Daly City, no Condado de San Mateo, San Francisco, San Diego e San Jose.\nEn 2018, o intenci\u00f3n do club \u00e9 de mudarse a novo pavill\u00f3n situado en San Francisco. Os plans para a construci\u00f3n desta nova instalaci\u00f3n foron anunciado o 22 de maio de 2012 nunha rolda de prensa na que estaban Ed Lee, alcalde de San Francisco, David Stern, comisionado da NBA, Gavin Newsom, vicegobernador de California, as\u00ed como os donos e alg\u00fans empregados dos Warriors. O pavill\u00f3n ter\u00e1 un custo de aproximadamente 500 mill\u00f3ns de d\u00f3lares e ter\u00e1 capacidade para entre 17.000 e 19.000 espectadores. Nun principio, a idea era que o pavill\u00f3n estivese situado \u00e1 beira da Ba\u00eda de San Francisco no Peirao 30-32, por\u00e9n, o 19 de abril de 2014 os Warriors mudaron de plan, adquirindo uns terreos no barrio de Mission Bay.\nTemporadas.\n\"Nota: As estat\u00edsticas est\u00e1n actualizadas at\u00e9 a temporada .\"\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nBasketball Hall of Fame.\nOs seguintes xogadores, adestradores e contribuidores dos Golden State Warriors, e das s\u00faas anteriores denominaci\u00f3ns Philadelphia Warriors e San Francisco Warriors, foron inclu\u00eddos no Basketball Hall of Fame.\nGalard\u00f3ns individuais.\nMVP da Tempada\nMVP das Finais\nRookie do Ano\nMellor Defensor da NBA\nAdestrador do Ano\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro Equipo Defensivo\nSegundo Equipo Defensivo\nPrimeiro Equipo All-Rookie NBA\nSegundo Equipo All-Rookie NBA\nAll-Star da NBA.\nAll-Star\nMVP do All-Star Game"}
{"id": "103861", "revid": "6272850", "url": "https://gl.wikipedia.org/wiki?curid=103861", "title": "Newcastle United F.C.", "text": "O Newcastle United Football Club \u00e9 un club de f\u00fatbol ingl\u00e9s\u00a0da cidade de Newcastle upon Tyne. Fundouse en 1892 e compite na Premier League."}
{"id": "103862", "revid": "23204", "url": "https://gl.wikipedia.org/wiki?curid=103862", "title": "Ron Asheton", "text": "Ron Asheton (17 de xullo de 1948 - 1 de xaneiro de 2009) foi un guitarrista estadounidense e coautor xunto a Iggy Pop na banda de rock The Stooges. Formou The Stooges xunto con Pop e o seu irm\u00e1n, o bater\u00eda Scott Asheton, e o baixista Dave Alexander. Acadou o n\u00famero 29 na lista dos 100 mellores guitarristas de todos os tempos da revista Rolling Stone, a\u00ednda que na actualizaci\u00f3n da lista en decembro de 2015 pasou ao n\u00famero 60.\nBiograf\u00eda.\nNaceu en Washington, D.C. Asheton xa levaba cinco anos tocando o acorde\u00f3n cando comezou a tocar a guitarra aos dez anos. Aos 13 anos a s\u00faa familia mudouse a Ann Arbor, M\u00edchigan e tocou a guitarra nalgunhas bandas locais como Prime Movers e The Chosen Few (coincidindo brevemente con James Williamson, que despois estar\u00eda en The Stooges). Co\u00f1eceu a Iggy Pop pouco despois e xuntos formaron The Stooges.\nAsheton tocou a guitarra nos dous primeiros discos dos Stooges, pasandose ao baixo no terceiro, \"Raw Power\", sendo substitu\u00eddo neste instrumento as\u00ed como na autor\u00eda de canci\u00f3ns polo novo guitarrista da banda James Williamson. Unha vez reunidos de novo os Stooges, volveu a tocar a guitarra na banda.\nAdemais dos Stooges, Asheton tam\u00e9n tocou nas bandas The New Order (non confundir coa banda brit\u00e1nica do m\u00e9smo nome, Destroy All Monsters, New Race, e m\u00e1is recentemente xunto a Mike Watt, J. Mascis (de Dinosaur Jr.), Thurston Moore (de Sonic Youth) e Mark Arm (de Mudhoney) entre outros (como The Wylde Ratttz), na banda sonora para o filme de Todd Haynes \"Velvet Goldmine\". Asheton tam\u00e9n actuou, aparecendo xunto ao protagonista do filme \"A matanza de Texas\" Gunna Hansen en \"Mosquito\" que se estreou en 1995; as\u00ed como noutros dous filmes: \"Frostbiter: Wrath of the Wendigo\" e \"Legion of the Night\".\nAsheton foi atopado morto na s\u00faa casa de Ann Arbor, M\u00edchigan, o d\u00eda 6 de xaneiro de 2009. Morreu uns d\u00edas antes."}
{"id": "103865", "revid": "89787", "url": "https://gl.wikipedia.org/wiki?curid=103865", "title": "Arte prerrom\u00e1nica", "text": "A arte prerrom\u00e1nica \u00e9 a que se desenvolveu en Europa Occidental entre a \u00e9poca carolinxia ata a aparici\u00f3n da arte rom\u00e1nica. O termo non define unha forma art\u00edstica particular, sen\u00f3n calquera manifestaci\u00f3n art\u00edstica aparecida entre o per\u00edodo cl\u00e1sico romano e a arte rom\u00e1nica.\nHistoria.\nCarlomagno conseguiu unificar unha boa parte da Europa Occidental, cambiando o car\u00e1cter da monarqu\u00eda franca cara a unha concepci\u00f3n teocr\u00e1tica na que se fund\u00eda o civil e o relixioso como poderes que proced\u00edan de Deus e unha viraxe cara a arte cl\u00e1sica a trav\u00e9s da arte paleocristi\u00e1 e a arte bizantina. O programa cultural carolinxio contou coa contribuci\u00f3n fundamental da orde bieita que creou grandes abad\u00edas que serv\u00edan como focos culturais en torno \u00e1 igrexa e a sala capitular e que se converteron tam\u00e9n en n\u00facleos de produci\u00f3n art\u00edstica.\nXa que logo, o termo \"prerrom\u00e1nico\" aplicar\u00edase a todo o lapso comprendido entre mediados do s\u00e9culo V (ca\u00edda do Imperio Romano de Occidente) e principios do s\u00e9culo XI (expansi\u00f3n do rom\u00e1nico). Aplicar\u00edase a formas como a arte ostrogoda, longobarda, carolinxia ou a otoniana. Estivo representada na Pen\u00ednsula Ib\u00e9rica pola Arte visigoda, a Arte asturiana, a Arte moz\u00e1rabe e a Arte de repoboaci\u00f3n. En Catalu\u00f1a, e con anterioridade \u00e1 rom\u00e1nica propiamente dita, aparece unha arquitectura que pode considerarse a s\u00faa antecesora nas formas e nas t\u00e9cnicas e que, para diferenciala da prerrom\u00e1nica, foi denominada seguindo as suxesti\u00f3ns de Puig i Cadafalch \"primeiro rom\u00e1nico\".\nOs materiais construtivos utilizados foron m\u00e1is ricos c\u00e1 na arte merovinxia, con preferencia polo arco de medio punto sobre piares rectangulares ou cuadrangulares e a cuberta de madeira, a\u00ednda que tam\u00e9n se empregou a b\u00f3veda de can\u00f3n."}
{"id": "103871", "revid": "1131", "url": "https://gl.wikipedia.org/wiki?curid=103871", "title": "Estaci\u00f3 del Nord (Valencia)", "text": "Valencia - Estaci\u00f3 del Nord ou \"Valencia - Terme\", \u00e9 a principal estaci\u00f3n de ferrocarril da cidade de Valencia e un dos monumentos m\u00e1is emblem\u00e1ticos da s\u00faa arquitectura civil.\nLocalizaci\u00f3n.\nA estaci\u00f3n sit\u00faase na r\u00faa de X\u00e0tiva, a car\u00f3n da estaci\u00f3n de metro de X\u00e0tiva, e moi pr\u00f3xima \u00e1s de Bail\u00e9n, Pla\u00e7a d'Espanya e Alacant (est\u00e1 \u00faltima a\u00ednda en construci\u00f3n).\nEst\u00e1 previsto que o tr\u00e1nsito ferroviario que agora acolla se traslade \u00e1 nova estaci\u00f3n de \"Val\u00e8ncia-Parc Central\", medio quil\u00f3metro ao sur da actual, cando o TAV (Tren d'Alta Velocitat) chegue \u00e1 capital valenciana en ancho internacional (1435\u00a0mm), e bar\u00e1llase a posibilidade que o edificio actual se converta nun espazo de ocio, cultural ou muse\u00edstico.\nHistoria.\nFoi constru\u00edda entre 1906 e 1917 aproveitando as transformaci\u00f3ns urban\u00edsticas da cidade a finais do s\u00e9culo XIX para instalarse nun enorme terreo que quedara libre, xunto \u00e1 praza de Touros e s\u00f3 a 250 m da Casa do Concello de Valencia.\nO edificio, dese\u00f1ado polo arquitecto Demetri Ribes, relaci\u00f3nase co estilo modernista vien\u00e9s denominado Sezession, e especialmente con Otto Wagner, caracterizado polas li\u00f1as rectas en contraposici\u00f3n \u00e1s formas sinuosas m\u00e1is propias do Art Nouveau, o modernismo predominante en Francia, B\u00e9lxica, Catalu\u00f1a e o resto de Valencia. \u00c1 influencia vienesa eng\u00e1dense, por un lado reminiscencias do g\u00f3tico perpendicular ingl\u00e9s xunto con algunhas trazas do que m\u00e1is tarde ser\u00eda o racionalismo.\nArquitectura.\nO edificio \u00e9 de planta rectangular e conta con d\u00faas zonas claramente diferenciadas: o gran hangar, de planta igualmente rectangular e pechado con estrutura de arcos articulados de aceiro laminado, e o edificio de viaxeiros propiamente dito o vest\u00edbulo, de planta en U e piares independentes da estrutura do hangar. Na s\u00faa construci\u00f3n empreg\u00e1ronse novos materiais introducidos a finais do XIX, como a estrutura met\u00e1lica en forma de marquesi\u00f1a. Outra traza t\u00edpica desta estaci\u00f3n modernista \u00e9 a integraci\u00f3n de t\u00f3dalas artes nunha mesma edificaci\u00f3n: enxe\u00f1er\u00eda, escultura, pintura e artes decorativas.\nA fachada principal est\u00e1 ritmicamente desenvolvida segundo m\u00f3dulos dun gran esquematismo formal. De predominio horizontal, presenta tres corpos de edificaci\u00f3n resaltados en forma de torre\u00f3ns, situados nos extremos e no centro, que avanzan respecto \u00e1 li\u00f1a xeral da fachada e que lembran \u00e1 torre da Llotja de la Seda, de escasa alzada. Os ritmos verticais nas entrepilastras dos torre\u00f3ns que non chegan a desequilibrar a horizontalidade xeral. O remate do edificio queda definido por estas entrepilastras e por pin\u00e1culos terminais de perfil aparentemente ameado.\nEn oposici\u00f3n \u00e1 sobriedade estrutural superponse \u00e1 fachada unha profusa decoraci\u00f3n de elementos cer\u00e1micos e temas inspirados na agricultura valenciana, coma motivos vexetais, laranxas e flores de laranxeira, e incl\u00fae as catro barras vermellas sobre fondo de ouro do escudo her\u00e1ldico da cidade. Este evidencia un trazo significativo da tensi\u00f3n modernista entre a modernidade e a tradici\u00f3n, entre o local e o cosmopolita. A estes elementos de claro valor simb\u00f3lico se engade a repetici\u00f3n de elementos emblem\u00e1ticos alusivos \u00e1 Compa\u00f1\u00eda dos Cami\u00f1os de Ferro do Norte de Espa\u00f1a, como a estrela de cinco puntas e a aguia, s\u00edmbolo da velocidade, que remata o corpo central do edificio. A decoraci\u00f3n se completa no bloque central por dous mosaicos simetricamente colocados. Os mosaicos son obra do valenciano residente en Barcelona, Llu\u00eds Br\u00fa i Salelles e vanse realizar entre 1913 e 1918.\nNo interior do vest\u00edbulo a planta baixa est\u00e1 exclusivamente destinada ao p\u00fablico, mentres que a entreplanta e primeiro andar dest\u00ednanse a oficinas. Destaca a ornamentaci\u00f3n da planta baixa, con cer\u00e1micas vidradas, trencad\u00eds e un mosaico de Josep Mongrell, pechado por restauraci\u00f3n dende hai m\u00e1is de d\u00faas d\u00e9cadas. A combinaci\u00f3n de madeira, vidro e m\u00e1rmore fusionan calidez, transparencia e brillo. Ten unha infinidade de elementos decorativos de cer\u00e1mica, madeira, metal, vidro e outros materiais. Os z\u00f3colos de cada porta ou vent\u00e1 interior do vest\u00edbulo est\u00e1n feitos de madeira e nos m\u00e1is altos p\u00f3dese ler o lema \"boa viaxe\" en distintos idiomas, entro os cales non est\u00e1 nin o valenciano nin o franc\u00e9s. As s\u00faas grandes xanelas presentan unha roset\u00f3n na s\u00faa parte superior.\nA cuberta principal do hangar ou nave central, que cobre as v\u00edas, ten forma de arco e gu\u00edas que representen as v\u00edas do tren. As\u00ed mesmo, ten unha grande apertura lonxitudinal para tal que escaparan os fumes das m\u00e1quinas cando estas funcionaban a vapor."}
{"id": "103875", "revid": "1131", "url": "https://gl.wikipedia.org/wiki?curid=103875", "title": "Estaci\u00f3n de Huelva-T\u00e9rmino", "text": "A estaci\u00f3n de Huelva-T\u00e9rmino, tam\u00e9n co\u00f1ecida como \"estaci\u00f3n de Sevilla\", foi unha estaci\u00f3n ferroviaria de car\u00e1cter terminal situada na cidade espa\u00f1ola de Huelva, en Andaluc\u00eda. Foi constru\u00edda en 1888 e o edificio \u00e9 de estilo neomud\u00e9xar. O 22 de abril de 2018, tras 130 anos de servizo, foi pechada ao tr\u00e1fico pola apertura da nova estaci\u00f3n ferroviaria de Huelva, produc\u00edndose a chegada do \u00faltimo tren a esta estaci\u00f3n a noite dese mesmo d\u00eda, procedente de Sevilla.\nSituaci\u00f3n ferrovaria.\nEn Huelva-T\u00e9rmino conclu\u00edan as seguintes li\u00f1as f\u00e9rreas de ancho ib\u00e9rico:\nHistoria.\nO ferrocarril chegou a Huelva o 15 de marzo de 1880 cando MZA conclu\u00edu as obras da li\u00f1a f\u00e9rrea que un\u00eda Sevilla con Huelva. A c\u00f3moda orograf\u00eda permitiu que o trazado se constru\u00edse sen maiores sobresaltos. Poucos anos despois, en 1886 a Zafra-Huelva Company puxo en funcionamento o tramo Huelva-Valdelamusa da que ser\u00eda a segunda li\u00f1a f\u00e9rrea en chegar \u00e1 cidade. A mesma prolongar\u00edase ata Zafra tres anos despois. \nA estaci\u00f3n de Huelva foi proxectada polo empresario alem\u00e1n Guillermo Sundheim con intenci\u00f3n de ofrecer unha apropiada conexi\u00f3n co inxente tr\u00e1fico de persoas e material mineiro que chegaba \u00e1 cidade con motivo das minas do norte da provincia. Sundheim encargou aos arquitectos Jaime Font e Pedro Soto un edificio de estilo neomud\u00e9xar con importantes reminiscencias \u00e1 arquitectura isl\u00e1mica, como arcos de entrada de ferradura, fachada en ladrillo visto e ameas. Nel destacaban dous torre\u00f3ns nos laterais maiores que a nave central. A s\u00faa construci\u00f3n data de 1888. \nO 22 de abril de 2018 a estaci\u00f3n pechou as portas ao p\u00fablico, tras o \u00faltimo tren procedente de Sevilla, debido ao traslado \u00e1 nova estaci\u00f3n."}
{"id": "103876", "revid": "1131", "url": "https://gl.wikipedia.org/wiki?curid=103876", "title": "Galer\u00eda de imaxes de Canedo, Ourense", "text": "Canedo (San Miguel) \u00e9 unha parroquia do concello de Ourense."}
{"id": "103892", "revid": "23204", "url": "https://gl.wikipedia.org/wiki?curid=103892", "title": "Horta Sud", "text": "A Horta Sud (en galego \"Horta Sur\") ou \"Horta-Albufera\" \u00e9 unha comarca valenciana do centro do Pa\u00eds Valenci\u00e0, con capital en Catarroja (a\u00ednda que non \u00e9 capital administrativa nin hist\u00f3rica) dende que se formou a act\u00faal comarca, substitu\u00edndo a Torrent, a cal pasou a formas da Horta Oest.\nXeograf\u00eda.\nLimita ao norte coa Horta Oest, ao norte e ao leste coa cidade de Valencia e a Albufeira, ao sur coa Ribera Baixa e a Ribera Alta.\nCabe nomear a Mancomunidade Intermunicipal da Horta Sud, que \u00e9 unha agrupaci\u00f3n voluntaria de municipios con car\u00e1cter xur\u00eddico que ten por finalidade a prestaci\u00f3n conxunta de servizos e competencias supramunicipais, abarcando un \u00e1mbito administrativo superior ao delimitado pola propia comarca da Horta Sur, posto que pertencen a ela t\u00f3dolos municipios da Horta Sud (a excepci\u00f3n de Albal) e a Horta Oest (a excepci\u00f3n de Paterna).\nOs municipios desta comarca son:\nLingua.\nA Horta Sud at\u00f3pase dentro do \u00e1mbito ling\u00fc\u00edstico valenciano-parlante, a\u00ednda que debido \u00e1 chegada de numerosos inmigrantes castel\u00e1n-parlantes nas d\u00e9cadas dos anos 60 e 70, en n\u00famerosos municipios foise reducindo o n\u00famero de persoas de fala habitual valenciana.\nHistoria.\nAntigamente a Comarca da Horta de Valencia inclu\u00eda as actuais comarcas da Horta Nord, Horta Oest, Horta Sud e a cidade de Valencia. Debido ao crecemento de todas estas comarcas vaise dividir nas catro comarcas actuais.\nA comarca da Horta Sud, como o resto das Comarcas do Pa\u00eds Valenciano, \u00e9 de creaci\u00f3n moderna, no ano 1989, e comprende parte da antiga comarca da Ribera Baixa, e parte da hist\u00f3rica Horta de Valencia. Estas comarcas antigas aparecen no mapa de comarcas de Emili Be\u00fct i Belenguer \"Comarques naturals del Regne de Val\u00e8ncia\" publicado no ano 1934."}
{"id": "103893", "revid": "1131", "url": "https://gl.wikipedia.org/wiki?curid=103893", "title": "Galer\u00eda de imaxes do encoro de Portodemouros", "text": ""}
{"id": "103905", "revid": "98629", "url": "https://gl.wikipedia.org/wiki?curid=103905", "title": "William Rose Ben\u00e9t", "text": "William Rose Ben\u00e9t, nado o 2 de febreiro de 1886 e finado o 4 de maio de 1950, foi un escritor e cr\u00edtico literario estadounidense, irm\u00e1n m\u00e1is vello do tam\u00e9n escritor Stephen Vincent Ben\u00e9t.\nTraxectoria.\nNaceu en Brooklyn nunha familia de tradici\u00f3n militar, pasou a s\u00faa infancia en Bethlehem, Pensilvania, estudou na The Albany Academy en Albany, Nova York e na Universidade Yale, onde se graduou en 1907. Comezou a editar a \"Saturday Review of Literature\" en 1924 e continuou a editala e a escribir nela ata a s\u00faa morte. En 1942 levou o Premio Pulitzer de poes\u00eda polo poemario autobiogr\u00e1fico \"The Dust Which Is God\" (1941). Tam\u00e9n \u00e9 autor de \"The Reader's Encyclopedia\" (1948), obra de referencia da literatura mundial."}
{"id": "103907", "revid": "98629", "url": "https://gl.wikipedia.org/wiki?curid=103907", "title": "Perfect Rainbow", "text": "Perfect Rainbow \u00e9 o primeiro single do artista xapon\u00e9s Cornelius, lanzado o mercado no Xap\u00f3n o ano 1993 producido por el mesmo."}
{"id": "103909", "revid": "23204", "url": "https://gl.wikipedia.org/wiki?curid=103909", "title": "Catarroja", "text": "Catarroja \u00e9 un concello do Pa\u00eds Valenciano que se atopa na bisbarra da Horta Sud. Limita con Albal, Alc\u00e0sser, Massanassa, Paiporta, Picanya, Torrent e a cidade de Valencia.\nXeograf\u00eda.\nSituado na comarca da Horta Sud, at\u00f3pase a 8\u00a0km da capital Valencia e moi preto do lago valenciano por excelencia, a Albufeira. O seu porto da Albufeira \u00e9 famoso, grazas ao cal converteuse na berce de \"l'all i pebre\" (\"allo e pemento\" prato t\u00edpico valenciano no cal a base principal \u00e9 a angu\u00eda).\nEst\u00e9ndese por unha extensa chaira aluvial afundida dende o Mioceno, que se eleva dende o Mar Mediterr\u00e1neo at\u00e9 os cerros do oeste.\nA horta e o elemento m\u00e1is definitorios da paisaxe, onde a Albufeira coas s\u00faas barcas, a pesca, o porto e o cultivo do arroz son a raz\u00f3n da s\u00faa existencia. Os campos de arroz coas pequenas construci\u00f3ns que albergan os motores de auga e os hortos de laranxas conforman a paisaxe agraria na actualidade. O clima \u00e9 mediterr\u00e1neo.\nEconom\u00eda.\n\u00c9 unha vila de tradici\u00f3n pesqueira, a\u00ednda que pouco a pouco esta vaise perdendo, mais tam\u00e9n ten unha ampla zona de horta, e sobre todo o cultivo arroz, o cal cult\u00edvase na ribeira da Albufeira, no \"Cam\u00ed del Port\".\nEn canto \u00e1 industria destaca de xeito importante o sector do moble. Tam\u00e9n p\u00f3dese destacar a existencia dun forte tecido empresarial situado no seu pol\u00edgono.\nAccesos.\nAcc\u00e9dese a esta localidade dende Valencia, por estrada, tomando a CV-4001. Tam\u00e9n ten estaci\u00f3n de ferrocarril da li\u00f1a de Cercanies Val\u00e8ncia C-1 e C-2 (RENFE)."}
{"id": "103910", "revid": "56817", "url": "https://gl.wikipedia.org/wiki?curid=103910", "title": "Chandrexa", "text": "O top\u00f3nimo galego Chandrexa pode referirse a:"}
{"id": "103911", "revid": "98629", "url": "https://gl.wikipedia.org/wiki?curid=103911", "title": "Torrent, Valencia", "text": "Torrent \u00e9 unha cidade da \u00e1rea metropolitana de Valencia, na Horta Oest (comarca non oficial, pois \u00e9 capital administrativa da Horta Sud). Con 76.927 habitantes (INE 2007), tr\u00e1tase do terceiro municipio con m\u00e1is poboaci\u00f3n da provincia de Valencia e o oitavo m\u00e1is poboado do Pa\u00eds Valenciano.\nLimita con Aldaia, Alaqu\u00e0s, Picanya, Catarroja, Alc\u00e0sser e Picassent (na Horta); con Montserrat (Ribera Alta) e con Godelleta e Xiva (Foia de Bunyol).\nXeograf\u00eda.\nCapital administrativa da comarca valenciana da Horta Oest, at\u00f3pase a 9\u00a0km da cidade de Valencia, aos p\u00e9s do outeiro de El Vedat, e a 15\u00a0km do mar. Xunto con outros municipios da comarca, Torrent forma parte da chamada \"Mancomunitat Intermunicipal de l'Horta Sud\", que ten a s\u00faa sede neste mesmo municipio.\nMorfolox\u00eda.\nNon hai practicamente monta\u00f1as importantes en toda a comarca e a \u00fanicas monta\u00f1as do municipio son de pouca altura: El Vedat (142 msnm), Morredondo (157 m), Barret (142 m), Cap de l'Aranya (228 m) e a Serra Perenxisa (329 m). Unha quinta parte do termo municipal \u00e9 zona de monta\u00f1a. Hai que destacar que o municipio \u00e9 atravesado polo Cantil de Torrent, o cal desemboca no lago da Albufera.\nVexetaci\u00f3n.\nNas monta\u00f1as atopamos sobre todo \"Pinus halepensis\" (pi\u00f1eiro branco), \"Quercus coccifera\", \"Pistacea lentiscus\", gran cantidade de gram\u00edneas e arbustos e matos de tipo escler\u00f3filo, polo que \u00e9 o t\u00edpico coscoxal mediterr\u00e1neo. O terreo chan foi usado principalmente para a agricultura e apenas hai vexetaci\u00f3n natural nas proximidades do casco urbano.\nFauna.\nEn Torrent hai unha grande diversidade de fauna, sobre todo concentrada nas escasas zonas non habitadas do seu territorio, como algunhas rexi\u00f3ns da Serra Perenxisa, \u00e9 pos\u00edbel atopar animais de pequeno tama\u00f1o como r\u00e9ptiles (esliz\u00f3n ib\u00e9rico, drag\u00f3n com\u00fan, largartixas, pequenas serpes), fardachos, e alg\u00fans outros, en aves atopamos unha gran diversidade, por exemplo gran variedade de paseriformes, e outras aves como garcetas, falconetes, e outros. Atopamos diferentes mam\u00edferos como coellos, lebres, raposos, ourizos cachos, xabar\u00edns, rati\u00f1os de campo, musara\u00f1as e sobre todo morcegos e algunhas xenetas, que foron introducidas fai anos.\nOs invertebrados m\u00e1is caracter\u00edsticos da zona dentro do \"philum mollusca\" son gaster\u00f3podos, os m\u00e1is com\u00fans da rexi\u00f3n valenciana sen ning\u00fan endemismo co\u00f1ecido, atopamos a fauna de invertebrados m\u00e1is com\u00fan posible, por exemplo, hai gran cantidade de lombriz de terra, alacr\u00e1ns, en concreto o \"Brutus occitanus\", ara\u00f1as de diferentes tipos, pero podemos atopar moitas ara\u00f1as do x\u00e9nero Argiope, e polo resto sen especificar \"philums\" atopamos grilos, cemp\u00e9s e milp\u00e9s, as\u00ed como libeli\u00f1as e bolboretas variadas.\nClima.\nO clima \u00e9 de tipo subtropical, correspondente \u00e1 zona mediterr\u00e1nea polo que os invernos son suaves e os ver\u00e1ns calorosos. A temperatura media \u00e9 de 18C, no inverno oscila entre de 10 e 12\u00a0\u00b0C (a\u00ednda que pode chegar aos 0\u00a0\u00b0C nos d\u00edas m\u00e1is fr\u00edos) e no ver\u00e1n \u00e9 de 27\u00a0\u00b0C (con picos de ata 40\u00a0\u00b0C).\nAs precipitaci\u00f3ns anuais son de 455mm por metro cadrado, chegando aos 700mm os anos nos que se d\u00e1 no outono a \"gota fr\u00eda\". As nevadas son episodios infrecuentes, un par de veces cada d\u00e9cada, f\u00f3ra diso as zonas m\u00e1is elevadas do termo municipal.\nEtimolox\u00eda.\nNon se sabe cando se orixinou o nome desta cidade a\u00ednda que se especula sobre unha pos\u00edbel orixe latina. Existen d\u00faas palabras de orixe latino que poder\u00edan ser a ra\u00edz do top\u00f3nimo: \"Turritus\" (fortificado) ou \"Torrens\" (r\u00e1pido, impetuoso, violento).\nA primeira vez que aparece escrito \u00e9 nun documento de Jaume I de 1232, no que se chama \"Vilas de Torrent\". \"Torrent\" foi o nome oficial at\u00e9 que no ano 1860 d\u00edtase unha Real Orde pola cal t\u00f3dolos nomes de municipios han de traducir os seus nomes ao castel\u00e1n. Dende ese d\u00eda comezouse a usar de xeito oficial o top\u00f3nimo \"Torrente\".\nDende 1979 volveu a chamarse oficialmente \"Torrent\". Dende ese ano os documentos oficiais tanto en valenciano como en castel\u00e1n incl\u00faen o nome de \"Torrent\".\nDemograf\u00eda.\nGrazas \u00e1 s\u00faa integraci\u00f3n na \u00e1rea metropolitana de Valencia, principalmente coma cidade dormitorio, Torrent presentou un forte crecemento demogr\u00e1fico dende os anos 50 do s\u00e9culo XX, acadando os 75.131 habitantes no ano 2007. Un 8,4% dos seus habitantes era, no padr\u00f3n do 2005, da inmigraci\u00f3n.\nCultura.\nTorrent ten unha variada oferta cultural tanto oficial como asociativa. No aspecto musical destacan d\u00faas sociedades musicais:"}
{"id": "103913", "revid": "3533", "url": "https://gl.wikipedia.org/wiki?curid=103913", "title": "Armada espa\u00f1ola", "text": ""}
{"id": "103915", "revid": "23204", "url": "https://gl.wikipedia.org/wiki?curid=103915", "title": "Horta Oest", "text": "A Horta Oest (en galego, \"Horta Oeste\") \u00e9 o nome dunha das comarcas do Pa\u00eds Valenciano, con capital en Torrent (a\u00ednda que nunca esta nunca foi capital administrativa nin hist\u00f3rica), recollido dentro da proposta de demarcaci\u00f3ns territoriais homologadas de 1989 pero que at\u00e9 o momento non foi aprobada polo goberno valenciano.\nTorrent, a vila m\u00e1is grande desta comarca, pertence \u00e1 Mancomunidade Intermunicipal da Horta Sur, ostentando a sede principal de dito organismo, polo que tradicionalmente se considerouse a Torrent (ao igual que a t\u00f3dolos municipios de Horta Oeste) coma pertencentes \u00e1 veci\u00f1a comarca da Horta Sud (xa que a Mancomunidade engloba \u00e1s actuais comarcas da Horta Sud e Horta Oest).\nXeograf\u00eda.\nLimita ao norte co Camp de T\u00faria e a Horta Nord, ao leste coa cidade de Valencia, ao sur coa Horta Sud e ao oeste coa Foia de Bunyol.\nOs municipios desta comarca son:"}
{"id": "103917", "revid": "89787", "url": "https://gl.wikipedia.org/wiki?curid=103917", "title": "Transliterar", "text": "Transliterar \u00e9 a practica de transcribir unha palabra escrita nun sistema de escrita noutro sistema de escrita ou nun sistema axeitado para un uso determinado.\nDende o punto de vista da ling\u00fc\u00edstica, a transliteraci\u00f3n \u00e9 unha correspondencia entre un sistema de escrita e outro, palabra a palabra. A transliteraci\u00f3n intenta ser exacta, tanto que un lector entendido poder\u00e1 reconstru\u00edr o soletreo orixinal das palabras desco\u00f1ecidas transliteradas. Para acadar este obxectivo, a transliteraci\u00f3n pode definir convenci\u00f3ns complexas que te\u00f1an en conta, por exemplo, que as letras do texto orixinario non se corresponden coas letras do texto final, pois no texto final non te\u00f1en o mesmo uso ou o mesmo son.\nTransliterar non \u00e9 o mesmo ca transcribir, pois a transcrici\u00f3n establece unha correspondencia entre os \"sons\" dunha lingua coa graf\u00eda que mellor os represente noutra. Por exemplo: \"Vituxe\" transcribiri\u00e1molo en ingl\u00e9s por \"veetoosheh\"\nA maior\u00eda dos sistemas de transliteraci\u00f3n fan corresponder as letras da escrita de orixe coas pronunciadas similarmente na de destino. Se as relaci\u00f3ns entre letras e sons son semellantes nas d\u00faas linguas, a transliteraci\u00f3n pode ser case o mesmo c\u00e1 transcrici\u00f3n.\nNa pr\u00e1ctica, hai tam\u00e9n alg\u00fans sistemas mixtos que transliteran parte do orixinal e transcriben o resto. Unha forma de transliteraci\u00f3n \u00e9 o uso dun teclado dunha lingua que usa o alfabeto latino para escribir nunha lingua que emprega un alfabeto diferente, como por exemplo o ruso.\nO texto transliterado \u00fasase a mi\u00fado en blogs e na correspondencia electr\u00f3nica onde non est\u00e1n dispo\u00f1ibles os teclados non latinos e que intenta representar a pronunciaci\u00f3n das palabras da linguaxe orixinal mediante composici\u00f3ns especiais de caracteres latinos, e normalmente usando a fon\u00e9tica inglesa: Ruglish, Hebrish, Greeklish ou Arabish. A transliteraci\u00f3n \u00e9 un proceso totalmente pr\u00e1ctico mentres que a transcrici\u00f3n intenta buscar a mellor maneira de xerar palabras estranxeiras nunha linguaxe particular.\nNon se debe confundir a transliteraci\u00f3n coa translaci\u00f3n, a cal implica cambiar de linguaxe mentres se preserva o significado. A translaci\u00f3n fai unha correspondencia entre dous alfabetos.\nNun senso m\u00e1is amplo, a palabra transliteraci\u00f3n \u00fasase para inclu\u00edr a transliteraci\u00f3n no sentido m\u00e1is exacto e a transcrici\u00f3n.\nA Anglizaci\u00f3n \u00e9 un m\u00e9todo de transcrici\u00f3n. A Romanizaci\u00f3n comprende varios m\u00e9todos de transliteraci\u00f3n e transcrici\u00f3n.\nDiferenzas entre transliteraci\u00f3n e transcrici\u00f3n.\nNo grego, as letras &lt;\u03b7&gt; &lt;\u03b9&gt; &lt;\u03c5&gt; e as combinaci\u00f3ns &lt;\u03b5\u03b9&gt; &lt;o\u03b9&gt; &lt;\u03c5\u03b9&gt; pron\u00fancianse . Nunha transcrici\u00f3n polo tanto obt\u00e9\u00f1ense todas elas como &lt;i&gt;. A\u00ednda as\u00ed unha transliteraci\u00f3n a\u00ednda as distingue obtendo &lt;\u0113&gt; &lt;i&gt; &lt;y&gt; e &lt;ei&gt; &lt;oi&gt; &lt;yi&gt; xa que a pronuncia do grego antigo de &lt;\u03b7&gt; era . Esta proposta usa o car\u00e1cter apropiado para unha transliteraci\u00f3n ou transcrici\u00f3n &lt;\u0113&gt; do grego antigo, unha &lt;e&gt; cunha macron.) Por outra banda, &lt;\u03b5\u03c5&gt; pron\u00fanciase \u00e1s veces e \u00e1s veces , dependendo do son que segue. Unha transcrici\u00f3n dist\u00edngueas, o cal non \u00e9 un requisito para unha transliteraci\u00f3n.\nUsos.\nAs transliteraci\u00f3ns \"nun senso estrito\" \u00fasanse en situaci\u00f3ns onde se require unha gran precisi\u00f3n e non est\u00e1 dispo\u00f1ible a escritura orixinal para escribir unha palabra nesa escritura. Por exemplo, composici\u00f3n tradicional ou barata cun pequeno conxunto de caracteres; edici\u00f3ns de textos antigos en escrituras que xa non se usan m\u00e1is (como a Linear B); alg\u00fans cat\u00e1logos. \nPor exemplo, a lingua grega escr\u00edbese no alfabeto grego de 24 letras, que ten parte en com\u00fan e parte non coa versi\u00f3n de 26 letras do alfabeto galego no que se escribe o Galego. A etimolox\u00eda nos dicionarios identifica palabras gregas como a orixe de palabras usadas no galego. Consecuentemente, moitos deses dicionarios transliteran as palabras gregas no alfabeto galego.\nA transliteraci\u00f3n \"nun senso amplo\" \u00e9 un proceso necesario cando se usan palabras ou conceptos expresados nunha linguaxe cunha escrita diferente da propia.\nA idea da transliteraci\u00f3n \u00e9 complicada polo uso en diferentes linguaxes de diferentes nomes propios para a mesma persoa, sitio ou cousa. As\u00ed os nomes \"Muhammad\" e \"Mohammed\" e as s\u00faas variaci\u00f3ns reflicten o mesmo nome, e en particular as formas con \"o\" corresponden a pronunciaci\u00f3n moderna, mentres que as que te\u00f1en \"u\" se corresponden co \u00e1rabe cl\u00e1sico.\nA transliteraci\u00f3n \u00e9 tam\u00e9n usada para unha encriptaci\u00f3n simple.\nTransliteraci\u00f3n de determinadas linguas.\nAlgunhas linguas e escrituras presentan dificultades particulares."}
{"id": "103918", "revid": "22570", "url": "https://gl.wikipedia.org/wiki?curid=103918", "title": "Territorio do Noroeste", "text": "O Territorio do Noroeste (en ingl\u00e9s Northwest Territory), foi un territorio dos Estados Unidos de Am\u00e9rica, anexionado como parte do acordo que puxo fin \u00e1 Revoluci\u00f3n Americana de 1776. \nCreouse oficialmente no Congreso Estadounidense o 13 de xullo de 1787. Na s\u00faa orixe, estend\u00edase polos actuais estados de Ohio, Indiana, Illinois, M\u00edchigan e Wisconsin, as\u00ed como polo leste de Minnesota. \nA rexi\u00f3n ti\u00f1a m\u00e1is de 260.000 quil\u00f3metros cadrados."}
{"id": "103919", "revid": "1131", "url": "https://gl.wikipedia.org/wiki?curid=103919", "title": "Cidade das Artes e as Ciencias", "text": "A Cidade das Artes e as Ciencias (en valenciano: Ciutat de les Arts i les Ci\u00e8ncies) \u00e9 un complexo arquitect\u00f3nico, cultural e de entretemento da cidade de Valencia (Pa\u00eds Valenciano).\nO complexo, dese\u00f1ado por Santiago Calatrava e F\u00e9lix Candela, foi inaugurado o 16 de abril de 1998 coa apertura de L'Hemisf\u00e8ric. O derradeiro grande compo\u00f1ente da Ciutat de les Arts i les Ci\u00e8ncies, o Palau de les Arts Reina Sof\u00eda, foi presentado en sociedade o 9 de outono de 2005, d\u00eda do Pa\u00eds Valenciano, a\u00ednda que a s\u00faa programaci\u00f3n regular non comezou at\u00e9 o outono de 2006.\nA Cidade das Artes e as Ciencias fica ao final da vella canle do r\u00edo Turia, canle que se converteu nun xard\u00edn nos anos 1980, tralo desv\u00edo do r\u00edo pola gran riada de Valencia no ano 1957. Constit\u00fae, hoxe en d\u00eda, un dos maiores reclamo tur\u00edsticos da cidade de Valencia.\nEdificios.\nOs edificios que a integran son, por orde de inauguraci\u00f3n: \nL'Hemisf\u00e8ric.\nFoi o primeiro edificio en inaugurarse. Ten forma de ollo e consta dunha sala de proxecci\u00f3ns de cine IMAX, planetario e L\u00e1ser. Disp\u00f3n dunha superficie aproximada de 13.000 m\u00b2.\nMuseu de les Ci\u00e8ncies Pr\u00edncipe Felipe.\nO \"Museo das Ciencias Pr\u00edncipe Felipe\", \u00e9 un museo interactivo de ciencia. Ocupa arredor de 40.000 m\u00b2 repartidos en tres pisos e ten unha forma semellante ao esqueleto dun dinosauro.\nAberto ao p\u00fablico 13 de novembro do ano 2000. Disp\u00f3n de varias andares, tam\u00e9n de amplas prazas tanto interiores coma exteriores onde ademais que se utilizan para a realizaci\u00f3n de talleres did\u00e1cticos e actividades. Tam\u00e9n ten sido sede de diferentes eventos sociais e culturais da cidade como:\nFesta inform\u00e1tica que no ano 2000 se converteuse na maior LAN Party de Europa en n\u00famero de participantes conectados en rede. Seguindo en anos sucesivos \u00e1 organizaci\u00f3n deste evento e medrando en n\u00famero e interese a nivel internacional.\nEn xullo de 2004, a Campus Party instalouse sobre o lago principal do Museo onde houbo unha gran carpa de 12.800m\u00b2, recibindo nesa ocasi\u00f3n 4.500 participantes. O evento se converteuse na maior concentraci\u00f3n de xogadores de PS2 en rede do mundo. En posteriores edici\u00f3ns e debido ao grande volume de participantes trasladouse a outros centros como a Universidade Polit\u00e9cnica de Valencia e a Fira de Mostres Internacional de Valencia. \nCelebrouse dito evento en Valencia do 2 ao 6 de outubro de 2006, tendo coma sede principal ao Museo.\nO luns 15 de xaneiro de 2007, celebrouse a gala no recibidor do Museo.\nEntre os seus contidos destacan:\nL'Umbracle.\nL'Umbracle \u00e9 un paseo axardinado con especies vexetais aut\u00f3ctonas do Pa\u00eds Valenciano (xara, lentisca, romeu, lavanda, madreselva, buganvilla, palmeiras...) cuberto por arcos flotantes dende onde se pode ver todo o complexo da Cidade das Artes e as Ciencias. Destaca por ser unha construci\u00f3n moderna na cal unha serie de arcadas paralelas cobren un xard\u00edn alongado e estreito de palmeiras e outras plantas mediterr\u00e1neas. A estrutura est\u00e1 feita con trencad\u00eds (unha especie de mosaico realizado con fragmentos cer\u00e1micos unidos con argamasa, t\u00edpico da arquitectura modernista) branco, un estilo t\u00edpico dos edificios de Santiago Calatrava.\nAlberga no seu interior \"O Paseo das Esculturas\", unha galer\u00eda de arte ao aire libre con esculturas de autores contempor\u00e1neos (Miquel Navarro, Francesc Abad, Yoko Ono e outros..)\nL'Oceanogr\u00e0fic.\n\u00c9 un parque acu\u00e1tico acuario con car\u00e1cter l\u00fadico situado no Xard\u00edn do Turia. A s\u00faa cuberta en forma de nen\u00fafar \u00e9 obra do arquitecto F\u00e9lix Candela. Con arredor de 100.000 metros cadrados, \u00e9 o acuario m\u00e1is gran de Europa. Hai mostras dos diferentes h\u00e1bitats mari\u00f1os de mares e oc\u00e9anos e m\u00e1is de 40.000 especies. A auga salgada bombease dende a praia da Malva-rosa, pasando por controis de calidade para manter o equilibrio dos ecosistemas respectivos.\nNel podemos atopar dende cangrexos ara\u00f1a, at\u00e9 ping\u00fc\u00edns, pasando por golfi\u00f1os (cun espect\u00e1culo acrob\u00e1tico), le\u00f3ns mari\u00f1os, morsas ou belugas.\nPalau de les Arts Reina Sofia.\nO \"Pazo das Artes Reina Sof\u00eda\", teatro da \u00f3pera de Valencia e sede da Orquestra Simf\u00f2nica de la Comunitat Valenciana, ten como obxectivo presentar unha programaci\u00f3n est\u00e1bel principalmente de \u00f3pera, mais tam\u00e9n de danza, teatro, m\u00fasica e ciclos de exposici\u00f3ns, conferencias e mostras relacionadas coas artes l\u00edricas e esc\u00e9nicas. A alem\u00e1 Helga Schmidt, promotora da London Symphony Orchestra, asume actualmente a direcci\u00f3 art\u00edstica do Palau e Lorin Maazel, a direcci\u00f3n da Orquestra Sinf\u00f3nica Valenciana.\nO Palau de les Arts \u00e9 un \u00e9 un dos teatros da \u00f3pera m\u00e1is destac\u00e1beis en canto a volumetr\u00eda e estrutura, constru\u00eddo polo arquitecto valenciano Santiago Calatrava cunha dobre intenci\u00f3n: a de constru\u00edr un auditorio e a de facer deste edificio un s\u00edmbolo paisax\u00edstico con car\u00e1cter monumental para Valencia.\nTen catro salas principais:\nDisp\u00f3n dunha plataforma hidr\u00e1ulica e dunhas instalaci\u00f3ns que permiten a representaci\u00f3n alternativa de d\u00faas \u00f3peras, reducindo o tempo necesario entre a representaci\u00f3n de d\u00faas \u00f3peras diferentes. A boca ten unha amplitude de 17 metros, unha profundidade de 20 metros e unha alzada de 36 metros. O foso da orquestra \u00e9 de 166 metros cadrados (o segundo m\u00e1is grande de mundo despois da Bastille).\nOs primeiros meses da s\u00faa existencia presentaron alg\u00fans problemas, o primeiro dos cales foi a avar\u00eda da plataforma principal do escenario que acabou esborrall\u00e1ndose coa escenograf\u00eda da \u00f3pera \"Don Giovanni\" en decembro de 2006. Iso obrigou a suspender a \u00faltima representaci\u00f3n da \u00f3pera \"La Boh\u00e8me\", t\u00f3dalas de \"La Belle et la B\u00eate\", ademais de planear de nova a tempada inaugural ao completo.\nEn novembro de 2007 padeceu un par de inundaci\u00f3ns que supuxeron unha nova paralizaci\u00f3n da plataforma esc\u00e9nica xa que, a pesar que a avar\u00eda do ano anterior estaba reparada, os case 2 metros de auga que entraron na caixa esc\u00e9nica avariaron por completo as m\u00e1quinas e a electr\u00f3nica do complexo sistema esc\u00e9nico, co conseguinte barullo na programaci\u00f3n da segunda tempada oper\u00edstica, retardo da estrea de \"Carmen\" e suspensi\u00f3n da \u00f3pera \"1984\".\nPont de l'Assut de l'Or.\nA ponte de \"l'Assut de l'Or\" ou ponte de \"la Serradora\" \u00e9 unha ponte que cruza a vella canle do r\u00edo Turia, situado case ao final do Xard\u00edn do Turia, xusto ao leste do Museo das Ciencias e ao oeste da \u00c0gora, construci\u00f3ns todas do arquitecto valenciano, Santiago Calatrava.\nA ponte foi inaugurada o 12 de decembro do 2008 e con 123 m \u00e9 o monumento m\u00e1is alto da cidade. A ponte est\u00e1 aberto aos coches e ten tres carr\u00eds en cada sentido. Conecta a Ronda Nord de Valencia coa Ronda Sud. A ponte, de todo branca coma as outras pontes do mesmo enxe\u00f1eiro, adopta unha forma de arpa cun solo mastro que sost\u00e9n a ponte con 29 cables de alta tensi\u00f3n.\n\u00c0gora.\nA \u00e1gora e unha grande praza cuberta, dese\u00f1ada tam\u00e9n por Santiago Calatrava entre a ponte de l'Assut de l'Or e l'Oceanogr\u00e0fic, actualmente en construci\u00f3n, na que se celebraran concertos e eventos deportivos, e cando estea finalizada est\u00e1 previsto que se celebre no seu interior o Open de tenis da Comunitat Valenciana de 2009.\nA s\u00faa estrutura \u00e9 met\u00e1lica e estar\u00e1 revestida de trencad\u00eds azul e cristal. Ter\u00e1 unha altura de 80 metros e ocupar\u00e1 unha superficie el\u00edptica de 5000 metros cadrados. A s\u00faa forma lembra, segundo o propio Calatrava, a d\u00faas mans entrelazadas pois a \u00c0gora constar\u00e1 na s\u00faa parte superior dunhas \u00e1s (os dedos no s\u00edmil das mans) que permitir\u00e1n filtrar a cantidade de luz que entrar\u00e1 no seu interior.\nGratacels de Castell\u00f3, Alacant i Val\u00e8ncia.\nTam\u00e9n est\u00e1n en estudo tres ra\u00f1aceos, ao estilo do Turning Torso de Malm\u00f6, de 308 m, 266 m e 220 m. Actualmente o proxecto est\u00e1 parado e a\u00ednda non est\u00e1 claro se se levar\u00e1 adiante.\nHistoria.\nEn 1989, Joan Lerma, o ent\u00f3n presidente da Generalitat Valenciana, asumiu a idea de Jos\u00e9 Mar\u00eda L\u00f3pez Pi\u00f1ero, catedr\u00e1tico de historia da ciencia da Universidade de Valencia, de constru\u00edr un museo cient\u00edfico nos terreos do Xard\u00edn do Turia que lindaban co Cam\u00ed de les Moreres. Lerma encargou a creaci\u00f3n dun equipo que articulase o proxecto, que visitou espazos de similares caracter\u00edsticas en M\u00fanic, Canad\u00e1 ou Londres para elaborar un proxecto de evidente cariz pedag\u00f3xico: un \u00e1tomo servir\u00eda de gu\u00eda ao visitante para mostrarlle todas as facetas da natureza.\nO museo \u00eda ser o centro a partir do cal virar\u00eda un complexo, metade cultural, metade tur\u00edstico, que \u00eda servir para \"facer de Valencia un lugar emblem\u00e1tico\", segundo expresou o propio Lerma na presentaci\u00f3n das obras, dous anos despois. A cidade das ciencias, que era o nome que o Consell daba \u00e1 iniciativa, constaba dunha torre de comunicaci\u00f3ns de 370 metros de altura -a terceira m\u00e1is alta do mundo naqueles momentos-, un planetario e o museo de car\u00e1cter cient\u00edfico. O custo total das obras estim\u00e1base nuns 25.000 mill\u00f3ns de pesetas, uns 150 mill\u00f3ns de euros.\nAquel proxecto provocou, dende o principio, o receo da oposici\u00f3n. O PP viu na Cidade das Ciencias, unha \"obra fara\u00f3nica\" que s\u00f3 servir\u00eda para inchar o ego dos socialistas, impulsores da iniciativa. A torre de comunicaci\u00f3ns foi o principal branco das cr\u00edticas. No entanto, a obra seguiu as canles legais para a s\u00faa construci\u00f3n.\nEn maio de 1991, o Consell aprobou a cesi\u00f3n de terreos, catro meses despois presentou o proxecto dese\u00f1ado por Santiago Calatrava e, a finais daquel ano, deu luz verde \u00e1 constituci\u00f3n dunha empresa p\u00fablica que servise de ponte para as concesionarias das obras. As obras inici\u00e1ronse a finais de 1994.\nA intrahistoria daquel proxecto \u00e9, con todo, diferente. O equipo que dese\u00f1ara o museo non viu con bos ollos a forma en que Santiago Calatrava concib\u00eda o edificio e produc\u00edronse moitas diverxencias.\nCoas obras adxudicadas e os fundamentos da torre constru\u00eddos, o PP accedeu \u00e1 Generalitat e ao pouco tempo detivo o proxecto. Jos\u00e9 Lu\u00eds Olivas, conselleiro de Econom\u00eda e Facenda, ordenou a paralizaci\u00f3n das obras e anunciou que o goberno auton\u00f3mico redese\u00f1ar\u00eda a Cidade das Ciencias \"cunha filosof\u00eda distinta\". Tras catro meses de agre pol\u00e9mica o Consell decidiu retomar o proxecto de Calatrava, a\u00ednda que non da torre de comunicaci\u00f3ns, onde situou un gran chafariz de auga bautizado como \"o chorrito\" polos medios de comunicaci\u00f3n.\nA redefinici\u00f3n do complexo engad\u00eda a arte \u00e1 ciencia para conformar a Ciutat de les Arts i les Ci\u00e8ncies, que manti\u00f1a dous dos edificios proxectados polo goberno de Lerma (o museo das ciencias e o planetario), substitu\u00eda a icona da iniciativa socialista -a torre-, por un palacio de \u00f3pera e engad\u00eda un novo elemento: un parque oceanogr\u00e1fico -l'Oceanogr\u00e0fic-. Calatrava redese\u00f1ou o seu traballo inicial e, o 20 de xu\u00f1o de 1996, presentou o seu segundo proxecto, no que el se far\u00eda cargo do dese\u00f1o de tres dos edificios: L'Hemisf\u00e8ric en forma de ollo humano, o Palau de les Arts, e o Museu de les Ci\u00e8ncies. O mexicano F\u00e9lix Candea, un dos mestres do arquitecto valenciano, elaborar\u00eda o Oceanogr\u00e0fic. Despois de dous anos paradas, as obras renov\u00e1ronse en 1997.\nEn abril de 1998 abriu as s\u00faas portas ao p\u00fablico L'Hemisf\u00e8ric. Once meses despois, \u00e1s portas dunhas elecci\u00f3ns, o presidente Eduardo Zaplana inaugurou o Museu de les Ci\u00e8ncies Pr\u00edncipe Felipe, a\u00ednda que as obras non estaban terminadas. O museo abriuse ao p\u00fablico 20 meses despois. O 12 de decembro de 2002, abriuse L'Oceanogr\u00e0fic, o maior acuario constru\u00eddo en Europa. E o 8 de outubro de 2005 a obra total culminouse coa apertura do Palau de les Arts, que perdeu a s\u00faa condici\u00f3n inicial de sede da Filmoteca para converterse nun teatro de \u00f3pera cuxo dese\u00f1o \u00e9 moi similar a outro edificio de Calatrava: o Tenerife Opera House."}
{"id": "103923", "revid": "23204", "url": "https://gl.wikipedia.org/wiki?curid=103923", "title": "Colombia (hom\u00f3nimos)", "text": "O top\u00f3nimo Colombia pode referirse a:"}
{"id": "103924", "revid": "85894", "url": "https://gl.wikipedia.org/wiki?curid=103924", "title": "O Pereiro, Mani\u00f1os, Fene", "text": "O Pereiro \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 34 habitantes no ano 2007 segundo datos do Instituto Galego de Estat\u00edstica dos cales eran 16 homes e 18 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 40 habitantes."}
{"id": "103925", "revid": "85894", "url": "https://gl.wikipedia.org/wiki?curid=103925", "title": "O Pi\u00f1eiro, Mani\u00f1os, Fene", "text": "O Pi\u00f1eiro \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 73 habitantes no ano 2007 segundo datos do Instituto Galego de Estat\u00edstica dos cales eran 31 homes e 42 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 83 habitantes."}
{"id": "103926", "revid": "85894", "url": "https://gl.wikipedia.org/wiki?curid=103926", "title": "O Souto da Ribeira, Mani\u00f1os, Fene", "text": "O Souto da Ribeira \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 64 habitantes no ano 2007 segundo datos do Instituto Galego de Estat\u00edstica dos cales eran 33 homes e 31 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 56 habitantes."}
{"id": "103927", "revid": "85894", "url": "https://gl.wikipedia.org/wiki?curid=103927", "title": "Prismos, Mani\u00f1os, Fene", "text": "Prismos \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 7 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes.\nNa zona est\u00e1 o Castro de Prismos."}
{"id": "103928", "revid": "22570", "url": "https://gl.wikipedia.org/wiki?curid=103928", "title": "Pumido, Mani\u00f1os, Fene", "text": "Pumido \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 149 habitantes no ano 2007 segundo datos do Instituto Galego de Estat\u00edstica dos cales eran 73 homes e 76 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 189 habitantes."}
{"id": "103929", "revid": "22570", "url": "https://gl.wikipedia.org/wiki?curid=103929", "title": "San Caetano, Mani\u00f1os, Fene", "text": "San Caetano \u00e9 un lugar da parroquia de Mani\u00f1os no concello coru\u00f1\u00e9s de Fene na comarca de Ferrol. Ti\u00f1a 25 habitantes no ano 2007 segundo datos do Instituto Galego de Estat\u00edstica dos cales eran 13 homes e 12 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 30 habitantes."}
{"id": "103930", "revid": "2074", "url": "https://gl.wikipedia.org/wiki?curid=103930", "title": "Url", "text": ""}
{"id": "103931", "revid": "23204", "url": "https://gl.wikipedia.org/wiki?curid=103931", "title": "George Ogden Abell", "text": "George Ogden Abell, nado o 1 de marzo de 1927 e finado o 7 de outubro de 1983, foi un astr\u00f3nomo estadounidense.\nTraxectoria.\nEstudou no Instituto Tecnol\u00f3xico de California, comezou a s\u00faa carreira astron\u00f3mica como observador na Palomar Sky Survey. A s\u00faa obra m\u00e1is co\u00f1ecida \u00e9 o seu cat\u00e1logo de c\u00famulos de galaxias, realizado a partir do Palomar Sky Survey. Abell analizou a s\u00faa formaci\u00f3n e evoluci\u00f3n, demostrou a existencia de c\u00famulos de segunda orde, rexeitando o modelo xer\u00e1rquico de Carl Charlier e foi o punto de partida para o estudo detallado deses obxectos . Abell tam\u00e9n descubriu que a luminosidade dos c\u00famulos se pod\u00eda utilizar como indicador de distancia.\nO cat\u00e1logo Abell, publicado por Abell en 1.958, recoll\u00eda os c\u00famulos do Hemisferio Norte, 2.712 en total. Un cat\u00e1logo m\u00e1is completo realizouno en colaboraci\u00f3n con Harold G. Corwin e Ronald P. Olowin, a\u00ednda que non se publicou ata 1.989, despois da s\u00faa morte.\nAbell tam\u00e9n foi o codescubridor, xunto a Robert G. Harrington, do cometa peri\u00f3dico 52P/Harrington-Abell. En colaboraci\u00f3n con Peter Goldreich, determinou correctamente que as nebulosas planetarias provi\u00f1an de xigantes vermellas.\nAbell serviu durante vinte anos como membro do Summer Science Program para estudantes de secundaria e participou na produci\u00f3n das series educativas de televisi\u00f3n \"Understanding Space and Time\" e \"Project Universe\". Foi presidente da comisi\u00f3n de cosmolox\u00eda da Uni\u00f3n Astron\u00f3mica Internacional e da Sociedade Astron\u00f3mica do Pac\u00edfico, e director do departamento de astronom\u00eda da UCLA (1.968-1.975) e do comit\u00e9 de educaci\u00f3n da American Astronomical Society."}
{"id": "103933", "revid": "56817", "url": "https://gl.wikipedia.org/wiki?curid=103933", "title": "Abell", "text": "Abell p\u00f3dese referir a:"}
{"id": "103934", "revid": "89787", "url": "https://gl.wikipedia.org/wiki?curid=103934", "title": "Los Angeles Clippers", "text": "Os Los Angeles Clippers son un equipo profesional estadounidense de baloncesto con sede nos \u00c1nxeles (California). Os Clippers compiten cada ano na National Basketball Association (NBA), sendo membros da Divisi\u00f3n Pac\u00edfico da Conferencia Oeste. O club xoga os seus partidos como local no Staples Center, pavill\u00f3n que comparten cos seus rivais da NBA Los Angeles Lakers, o equipo da NBA feminina Los Angeles Sparks e a franqu\u00eda de h\u00f3ckey sobre xeo da NHL Los Angeles Kings.\nFundado en 1970, conseguiu o seu primeiro t\u00edtulo de divisi\u00f3n na tempada 2012-13. Ademais tan s\u00f3 en nove tempadas da s\u00faa historia lograron m\u00e1is vitorias que derrotas. A consecuencia deses resultados \u00e9, entre outras cosas, os tres trocos de cidade que sufriu o equipo dende a s\u00faa fundaci\u00f3n, pasando por Buffalo, San Diego e, actualmente, Os \u00c1nxeles.\nHistoria.\nBuffalo Braves.\nOs Clippers foron fundados na cidade de Buffalo, no estado de Nova York, en 1970. O nome de \"Braves\" provi\u00f1a da historia dos nativos americanos na cidade. Os Braves xogaron as s\u00faas oito tempadas na cidade no \"Buffalo Memorial Auditorium\", compartindo o pavill\u00f3n con outro equipo, os Buffalo Sabres da National Hockey League. O primeiro adestrador do equipo foi o membro do Basketball Hall of Fame Dolph Schayes, mentres que as primeiras estrelas do equipo foron Bob Kauffman e Don May, quen fora adquirido no draft de expansi\u00f3n. Os Braves terminaron a s\u00faa primeira campa\u00f1a cun balance de 22-60, t\u00edpico en equipos debutantes. Kauffman, que o ano anterior promediara 4,3 puntos cos Chicago Bulls, liderou aos Braves con 20,4 puntos por partido e f\u00edxose un oco no All-Star Game de 1971.\nOs Braves repetiron o balance de 22 vitorias e 60 derrotas na seguinte tempada, mais unha serie de fichaxes conseguiron mellorar de xeito importante a calidade do equipo: elixiu no draft ao pivote Elmore Smith e ao escolta Randy Smith, que procedente da Universidade Estatal de B\u00fafalo, converteuse nun dos favoritos do p\u00fablico. Por\u00e9n, a\u00ednda co novo adestrador Jack Ramsay, o equipo non mellorou moito a seguinte tempada, conseguindo un pobre rexistro de 21-61. Con todo, o gran movemento dos Braves esa tempada foi seleccionar no draft a Bob McAdoo, procedente da Universidade de North Carolina, sendo o cambio tan grande que na seguinte tempada o equipo clasif\u00edcase por primeira vez \u00e1 rolda de playoffs, a\u00ednda que foron eliminados na primeira eliminatoria polos Boston Celtics en primeira rolda. Ao ano seguinte, na tempada 1974-75, McAdoo ga\u00f1a o MVP da Tempada, cunha media de 34,5 puntos, 14,1 rebotes e 2,12 tap\u00f3ns por partido, cun 51,2% en tiros de campo e un 80,5 % en tiros libres. Nas d\u00faas seguintes tempadas os Braves volver\u00edan a aparecer nos playoffs por \u00faltima vez en Buffalo, chegando na derradeira ocasi\u00f3n \u00e1s semifinais de conferencia tras derrotar na primeira rolda aos Sixers.\nO 15 de xu\u00f1o de 1976, o propietario Paul Snyder vendeu a franqu\u00eda ao matrimonio Irving Cowan, que ti\u00f1an planeado trasladar o equipo a Florida abandonando Buffalo, a \"cidade do h\u00f3ckey\", mais a venda fracasou e paralizouse. Con todo, Snyder vender\u00eda o 50 % dos equipo ao empresario John E. Brown Jr., antigo propietario dos Kentucky Colonels da ABA. Na tempada 1976-77, Brown adquiriu o outro 50 % de Snyder e, \u00e1 s\u00faa vez, vendeu un tanto por cento da franqu\u00eda a Harry Mangurian, quen m\u00e1is tarde posuir\u00eda unha parte de Boston Celtics na d\u00e9cada dos 80. C\u00f3mpre destacar que durante ese ano a estrela do equipo, McAdoo, foi traspasado a New York Knicks cambio de xogadores e di\u00f1eiro.\nDebido ao pobre xogo realizado polos Braves os dous seguintes anos (30-52 en 1976-77 e 27-55 en 1977-78), xuntouse coa pouca venda de entradas, polo que Brown negociou co ent\u00f3n propietario dos Celtics, Irv Levin, facer un intercambio de franqu\u00edas, polo que Brown tomar\u00eda o mando dos Celtics e Levin dos Braves. Levin, era un empresario de California que so\u00f1aba con posu\u00edr unha franqu\u00eda no seu estado natal, con todo, o trato foi roto por David Stern, do consello xeral da NBA. Mais finalmente, a seguinte ser\u00eda a \u00faltima tempada do equipo do oeste de Nova York, xa que os propietarios das franqu\u00edas da NBA votaron por un claro 21-1 permitir a Buffalo trasladarse de cidade. Finalmente escolleron a cidade californiana de San Diego, pasando a converterse na tempada 1977-78 nos San Diego Clippers.\nSan Diego Clippers.\nNa primeira tempada do equipo en San Diego, lograron un balance de 43-39, o que ser\u00eda a s\u00faa \u00faltima campa\u00f1a positiva en 13 anos, baixo o mando do novo adestrador Gene Shue. Con todo, aquela marca non foi dabondo para acceder aos playoffs, qued\u00e1ndose a tan s\u00f3 d\u00faas vitorias de logralo. Un dos xogadores m\u00e1is destacados da tempada foi de novo Randy Smith, anotando 20,5 puntos por partido, tan s\u00f3 por detr\u00e1s recentemente fichado base dos 76ers World B. Free, que foi o segundo m\u00e1ximo anotador da liga con 28,8 puntos por noite. O m\u00e1ximo anotador ese ano fora o membro do Hall of Fame George Gervin, dos San Antonio Spurs, cunha media 29.6 por encontro.\nA tempada 1979-80 non foi moito mellor a pesar da fichaxe do pivote Bill Walton, nativo de San Diego, e campi\u00f3n da NBA dous anos antes cos Portland Trail Blazers. Debido a lesi\u00f3ns no p\u00e9, Walton non rendeu como se esperaba del e tivo que perderse 68 partidos. A\u00ednda coas lesi\u00f3ns de var\u00edos dos seus xogadores claves, os Clippers finalizaron cun digno 37-45. Por segundo ano consecutivo, Free volveu quedar \u00e1s portas do t\u00edtulo de m\u00e1ximo anotador da liga, con 30,2 por noite. Ao ano seguinte, Paul Silas substitu\u00edu a Shue no posto de adestrador e os Clippers lograron unha marca de 36-46, qued\u00e1ndose de novo sen playoffs, Walton perdeuse a tempada completa e Free foi traspasado a Golden State Warriors por Phil Smith. O ano seguinte chegou con a\u00ednda m\u00e1is trocos, xa que Levin vendeu a franqu\u00eda a Donald Sterling por 20 mill\u00f3ns de d\u00f3lares, venda precipitada polo pobre xogo dos Clippers e a baixa asistencia do p\u00fablico ao pavill\u00f3n (unha media de 4 500 espectadores por partido). As\u00ed, Sterling trasladou a franqu\u00eda \u00e1 s\u00faa cidade nativa, Os \u00c1nxeles.\nXogadores.\nGalard\u00f3ns individuais.\nMVP da Tempada da NBA\nRookie do Ano da NBA\nSexto Home do Ano da NBA\nXogador M\u00e1is Mellorado da NBA\nExecutivo do Ano da NBA\nPrimeiro Equipo All-NBA\nSegundo Equipo All-NBA\nTerceiro Equipo All-NBA\nPrimeiro Equipo de Rookies da NBA\nSegundo Equipo de Rookies da NBA\nPrimeiro Quinteto Defensivo da NBA\nElecci\u00f3ns NBA All-Star"}
{"id": "103935", "revid": "25871", "url": "https://gl.wikipedia.org/wiki?curid=103935", "title": "M\u00fasculo recto maior do abdome", "text": "O m\u00fasculo recto maior do abdome \u00e9 un m\u00fasculo da parede abdominal anterior e forma o plano muscular superficial do abdome. Ten dou tipos de inserci\u00f3ns: as superiores, na parte inferior do ap\u00e9ndice xifoide do esterno; e as inferiores, no bordo superior da s\u00ednfise p\u00fabica. Por riba ten o tecido subcut\u00e1neo e a pel, e por debaixo \u00e1chase o m\u00fasculo oblicuo maior."}
{"id": "103936", "revid": "22570", "url": "https://gl.wikipedia.org/wiki?curid=103936", "title": "Fronte fr\u00eda", "text": "Unha fronte fr\u00eda \u00e9 unha franxa de mal tempo que sucede cando unha masa de aire fr\u00edo ac\u00e9rcase a unha masa de aire quente. O aire fr\u00edo, sendo m\u00e1is denso, xera unha \u201ccu\u00f1a\u201d e m\u00e9tese por debaixo do aire c\u00e1lido e menos denso.\nAs frontes fr\u00edas m\u00f3vense rapidamente, aproximadamente a unha velocidade entre 40 e 60\u00a0km/h, de tal maneira que o efecto do brusco descenso de temperatura se observa en poucas horas.\nSon fortes e poden causar perturbaci\u00f3ns atmosf\u00e9ricas tales como tormentas de tronos, chuvascos, tornados, ventos fortes e treboadas curtas de neve antes do paso da fronte fr\u00eda, acompa\u00f1adas de condici\u00f3ns secas a medida que a fronte avanza. Dependendo da \u00e9poca do ano e da s\u00faa localizaci\u00f3n xeogr\u00e1fica, as frontes fr\u00edas poden vir nunha sucesi\u00f3n de 5 a 7 d\u00edas.\nNos mapas do tempo, as frontes fr\u00edas est\u00e1n marcadas co s\u00edmbolo dunha li\u00f1a azul de tri\u00e1ngulos que sinalan a direcci\u00f3n do seu movemento."}
{"id": "103938", "revid": "89787", "url": "https://gl.wikipedia.org/wiki?curid=103938", "title": "O Enredo do Abelleiro", "text": "O Enredo do Abelleiro, tam\u00e9n chamado Museo Vivente do Mel, \u00e9 un museo galego centrado no mel e a apicultura. Fundado por Isidro Pardo Varela, est\u00e1 situado na parroquia de Dombod\u00e1n (Arz\u00faa).\nCaracter\u00edsticas.\nO museo amosa a apicultura tradicional e moderna nun contorno natural e, amais, tanto os produtos que se obte\u00f1en das abellas (mel, xelea real, pole, pr\u00f3pole, cera) como produtos derivados: caramelos, mel con xelea, xab\u00f3ns, cremas de mans e faciais, protectores de beizos...\nNa s\u00faa parte externa est\u00e1 composto por un apiario moderno, un apiario tradicional e un xard\u00edn bot\u00e1nico en que se favorece a polinizaci\u00f3n grazas \u00e1 presenza de varias especies aut\u00f3ctonas mel\u00edferas.\nNo interior, \u00e1 vista do p\u00fablico, as salas de extracci\u00f3n, decantaci\u00f3n e envasado, xunto co laboratorio, permiten seguir todos os procesos que se realizan na apicultura moderna."}
{"id": "103939", "revid": "25871", "url": "https://gl.wikipedia.org/wiki?curid=103939", "title": "Maria Beneyto", "text": "Maria Beneyto Cu\u00f1at, nada en Valencia en 1925 e finada no mesmo lugar o 15 de marzo de 2011, foi unha escritora valenciana en lingua catal\u00e1 e castel\u00e1.\nTraxectoria.\nA idade de tres anos marchou coa s\u00faa familia a Madrid, cidade onde permanecer\u00eda ata 1937 cando volve a Valencia. A s\u00faa obra inicial vai ser en castel\u00e1n, \"Canci\u00f3n olvidada\" (1947) e \"Eva en el tiempo\" (1952). Nos anos cincuenta publicou os seus dous primeiros poemarios en valenciano \"Altra veu\" (1952) e \"Ratlles a l'aire\" (1956). En 1958 publicou a s\u00faa primeira obra en prosa, a novela en castel\u00e1n \"La promesa\".\nA mediados da d\u00e9cada dos sesenta volve a publicar en valenciano, cando saen \u00f3 prelo as novelas \"La gent que viu al m\u00f3n\" (1966) e \"La dona forta\" (1967). En 1977 publicou o poemario \"Vidre ferit de sang\", e a continuaci\u00f3n deixou de publicar durante anos ata que en 1993 editou \"Antologia po\u00e8tica\" e os poemarios en valenciano \"Despr\u00e9s de soterrada la tendresa\" e\"Poemes de les quatre estacions\" e en castel\u00e1n \"Archipi\u00e9lago\" (poes\u00eda in\u00e9dita 1975-1993), \"Nocturnidad y alevos\u00eda\" e \"Hojas para alg\u00fan d\u00eda de noviembre\", e unha \"Antolog\u00eda po\u00e9tica\". En 1994 apareu un novo poemario, \"Para desconocer la primavera\".En 1997 publicou a antolox\u00eda \"Poesia\" (1952-1993) e un novo poemariio: \"Elegies de la pedra trencadissa\".\nNo ano publicou o 2003 publicou o seu \u00faltimo poemario: \"Bressoleig a l'insomni de la ira\". \u00d3 longo da s\u00faa literaria figurou en numerosas escolams como \"Les veus de la medusa\" (1991), \"Paisatge emergent. Trenta poetes catalanes del segle XX\" (1999), \"Contempor\u00e0nies. Antologia de poetes dels Pa\u00efsos Catalans\" (1999) ou \"Homenatge a la paraula. Vint-i-cinc anys de poesia al Pa\u00eds Valenci\u00e0\" (1999), entre outras. \u00c9 unha das principais figuras - xunta Vicent Andr\u00e9s Estell\u00e9s, Carmelina S\u00e1nchez-Cutillas ou Joan Fuster - da xeraci\u00f3n po\u00e9tica valenciana dos cincuenta."}
{"id": "103941", "revid": "98629", "url": "https://gl.wikipedia.org/wiki?curid=103941", "title": "Orlando Magic", "text": "O Orlando Magic \u00e9 un equipo profesional de baloncesto con sede na cidade de Orlando (Florida) que xoga na Divisi\u00f3n Sueste da Conferencia Leste da National Basketball Association (NBA). Xoga os seus encontros como local no Amway Arena e est\u00e1 actualmente adestrado por Scott Skiles. A franqu\u00eda \u00e9 propiedade de Orlando Magic, Ltd, unha subsidiaria de RDV Sports, Inc. unha corporaci\u00f3n de M\u00edchigan adicada \u00e1 xesti\u00f3n de equipos deportivos.\nO equipo foi fundado en 1989 como unha franqu\u00eda de expansi\u00f3n. Pese \u00e1 s\u00faa curta historia, grandes estrelas da competici\u00f3n pasaron polas s\u00faas filas, como Shaquille O'Neal, Penny Hardaway, Grant Hill, Tracy McGrady, Steve Francis, Dwight Howard, ou Vince Carter. A franqu\u00eda ademais durante a s\u00faa historia conseguiu clasificarse m\u00e1is veces aos playoffs que que non, xa que at\u00e9 o momento, en 21 tempadas clasific\u00e1ronse 12 veces. As\u00ed, Orlando \u00e9 o equipo con mellor rexistro de vitorias de t\u00f3dolos catro equipos que entraron na liga entre 1988 e 1989. Ao ano 2010, son o \u00fanico equipo das catro grandes ligas profesionais americanas (NBA, NFL, NHL e MLB) con sede na cidade de Florida.\nHistoria.\nFundaci\u00f3n do equipo.\nOs Orlando Magic entraron na NBA como unha franqu\u00eda de expansi\u00f3n en 1989. Un concurso patrocinado polos funcionarios de Orlando Magic e o xornal local \"Orlando Sentinel\" permitiu \u00e1 comunidade suxerir nomes para a s\u00faa nova franqu\u00eda. No concurso recib\u00edronse un total de 4.296 suxesti\u00f3ns, reduc\u00edndose mediante un proceso de eliminaci\u00f3n os nomes a catro: \"Heat\" (\"calor\"), \"Tropics\" (\"tropicos\"), \"Juice\" (\"xugo\") e \"Magic\" (\"maxia\"). O 27 de xullo de 1986, anunciouse que o comit\u00e9 elixira Magic para ser o novo nome da franqu\u00eda de Orlando na NBA. Os Magic foron unha das catro franqu\u00edas da nova expansi\u00f3n adxudicados pola NBA xunto cos Charlotte Hornets, Miami Heat e Minnesota Timberwolves. Con todo, inicialmente a NBA ti\u00f1a a intenci\u00f3n de ampliar tan s\u00f3 a tres equipos, cunha soa franqu\u00eda para Florida, mais como o proceso foi levado a cabo con \u00e9xito tanto por Miami como por Orlando, decidiron ampliar aos catro equipos definitivos.\nAs\u00ed, os Magic, convert\u00e9ronse na primeira franqu\u00eda profesional das Grandes Ligas na \u00e1rea de Orlando. A taxa de expansi\u00f3n ser\u00eda 32,5 mill\u00f3ns d\u00f3lares. Os Magic contrataron a Matt Guokas como primeiro adestrador do equipo, que axudou a seleccionar a doce xogadores no draft de expansi\u00f3n o 15 de xu\u00f1o de 1989. Logo, o 27 de xu\u00f1o de 1989, os Magic elixiron a Nick Anderson como selecci\u00f3n n\u00famero once na primeira rolda do draft, convert\u00e9ndose na primeira selecci\u00f3n da historia franqu\u00eda. O primeiro encontro do equipo chegou o 4 de novembro de 1989 no Orlando Arena (O-Rena) coa visita New Jersey Nets, que ga\u00f1aron por 106 a 111 nun partido moi rifado. Con todo, a primeira vitoria dos Magic non tardou en chegar, produc\u00edndose tan s\u00f3 dous d\u00edas despois, vencendo os New York Knicks por 118 a 110 en Orlando. Os final da tempada acadou un rexistro de 18 vitorias e 64 derrotas con xogadores como Reggie Theus ou Scott Skiles.\nNo draft de 1990, os Magic elixiron a Dennis Scott como cuarta selecci\u00f3n global. A franqu\u00eda comezaba a medrar, e ese mesmo ano, o 30 de decembro de 1990, o base do equipo, Scott Skiles, bateu un rexistro hist\u00f3rico da NBA, ao conseguir 30 asistencias na vitoria 155 a 116 sobre Denver Nuggets, recibindo o premio ao Xogador M\u00e1is Mellorado ao final da tempada. Ademais ese mesmo ano bateron outro r\u00e9cord, Dennis Scott, o novato, consegu\u00eda 125 triplas nunha soa tempada, a mellor marca dun \"rookie\" na historia da competici\u00f3n. Ao final da tempada foi elixido no mellor quinteto de Rookies. A pesar dunha marca de 31-51, o pavill\u00f3n encheuse en corenta dos corenta e un partidos xogados na casa.\nO 19 de setembro de 1991, a familia DeVos mercou a franqu\u00eda por 85 mill\u00f3ns de d\u00f3lares, convert\u00e9ndose o cabeza de familia Richard DeVos no dono da franqu\u00eda. A tempada 1991-92 foi decepcionante para os Magic, perd\u00e9ndose numerosos xogadores varios encontros por mor das lesi\u00f3ns, por exemplo Dennis Scott tan s\u00f3 xogou 18 partidos. Con escaseza de xogadores o equipo loitou a trav\u00e9s dunha de dezasete partidos consecutivos perdidos e terminou cunha marca de 21-61. Con todo, os Magic encheron o pavill\u00f3n en cada un dos 41 encontros que xogaron en Orlando.\nO'Neal e Hardaway.\nO rumbo da franqu\u00eda cambiou totalmente cando conseguiron a primeira elecci\u00f3n do draft de 1992. As\u00ed, os Magic elixiron a un pivote de 2,16 metros de altura procedente da Universidade de Louisiana State, Shaquille O'Neal, o maior premio do draft dende que os Knick elixiran a Patrick Ewing en 1985. O'Neal impactou inmediatamente nos Magic, liderando ao equipo a unha marca de 41-41 e sendo de novo a franqu\u00eda m\u00e1is mellorada da liga. O'Neal foi All-Star e Rookie do Ano, convert\u00e9ndose dende o primeiro momento nunha das estrela da liga; as s\u00faas medias foron de 23,4 puntos, 13,9 rebotes e 3,5 tap\u00f3ns por partido. Con todo, os Magic non puideron lograr a s\u00faa primeira clasificaci\u00f3n aos playoffs, empatando no oitavo posto con Indiana Pacers na Conferencia Leste.\nCon todo, o non acceder a playoffs tivo a s\u00faa parte positiva, xa que a pesar de obter o mellor balance para un equipo que non alcanzou a postempada (e con iso a menor parte posibilidades de obter o n\u00famero 1 do draft), os Magic conseguiron por segundo ano consecutivo a opci\u00f3n de seleccionar o posto m\u00e1is alto do draft. Antes do mesmo, Goukas deixou de ser adestrador do equipo, e Brian Hill converteuse no segundo adestrador da historia da franqu\u00eda. Xa no draft, os Magic seleccionaron a Chris Webber, a\u00ednda que o traspasaron inmediatamente a Golden State Warriors a cambio da elecci\u00f3n n\u00famero tres dese mesmo draft, o base da Universidade de Memphis State Anfernee \"Penny\" Hardaway, e tres futuras elecci\u00f3ns de primeira rolda. Coa combinaci\u00f3n letal de O'Neal e Hardaway, os Magic convert\u00e9ronse nun equipo dominante da NBA, logrando 50 vitorias por primeira vez na s\u00faa historia e clasific\u00e1ndose a playoffs no cuarto posto do Leste. Con todo, os Pacers varreron aos Magic en primeira rolda, dando por finalizada a campa\u00f1a para os de Florida.\nNa tempada 1994-95, a sexta dos Magic, o equipo fichou como axente libre ao pivote Horace Grant procedente de Chicago Bulls. Asinaron unha marca de 57-25, a mellor do Leste, e ga\u00f1aron a Divisi\u00f3n Atl\u00e1ntico. En playoffs, eliminaron a Boston Celtics, Chicago Bulls e Indiana Pacers, logrando o acceso \u00e1s Finais da NBA. Con todo, os Houston Rockets de Hakeem Olajuwon e Clyde Drexler, acabaron co so\u00f1o de Orlando varr\u00e9ndoos das Finais cun claro 4 a 0.\nNa seguinte tempada, os Magic eran de novo aspirantes a defender o campionato de conferencia tras lograr un balance de 60-22, o mellor na historia da franqu\u00eda, liderado por O'Neal e Hardaway. Con todo, o equipo finalizou segundo no Leste por detr\u00e1s dos intratables Bulls das 72 vitorias en tempada regular. En playoffs, despois de que eliminasen do seu cami\u00f1o a Detroit Pistons e Atlanta Hawks, os de Chicago tom\u00e1ronse o desquite do ano anterior nas Finais de Conferencia, derrotando aos Magic en catro partidos.\nNa tempada 1995-96, os Magic volveron a estar nos posto de cabeza da Conferencia Leste e da Atl\u00e1ntico cun rexistro de 60\u201322 liderados de novo por Shaq e Penny; con todo, os Magic finalmente remataron no segundo posto da Conferencia debido a que os Chicago Bulls acababan de conseguir o mellor rexistro da historia da NBA, 72 ga\u00f1ados por 10 perdidos. Nos despois de eliminar a Detroit Pistons e Atlanta Hawks, Orlando atopouse cos Bulls nas finais de Conferencia. A combinaci\u00f3n de Michael Jordan, Scottie Pippen e o reboteador Dennis Rodman foi demasiado para os Magic, que perderon a eliminatoria por 4 a 0.\nA marcha de O'Neal.\nEn pretempada, O'Neal asinou como axente libre por Los Angeles Lakers, recibindo as\u00ed a franqu\u00eda un enorme golpe. Con todo, os Magic realizaron unha boa tempada cun balance de 45-37 liderados por Hardaway, Darrell Armstrong e a nova fichaxe Rony Seikaly. A metade da campa\u00f1a 1996-97, o equipo despediu Brian Hill e nomeou a Richie Adubato adestrador interino para o resto de tempada. En playoffs, caeron ao primeiro de vez ante uns fortes Miami Heat.\nOs Magic ficharon a Chuck Daly para que se convertese no adestrador xefe na tempada 1997-98. A pesar da esperanza que hab\u00eda depositada, Hardaway t\u00edvose que perder a maior parte da tempada debido \u00e1s lesi\u00f3ns, o que debilitou moito ao equipo. Anderson e o recentemente fichado Bo Outlaw guiaron a Orlando a un 41-41, insuficiente para acceder a playoffs. Ademais, Seikaly foi traspasado durante a tempada a New Jersey Nets.\nNa 1998-99, coas adquisici\u00f3ns de Matt Harpring e Michael Doleac, un Hardaway san e Anderson, os Magic conseguiron a mellor marca da Conferencia Leste na acurtada campa\u00f1a debido ao peche patronal; 33-17. Armstrong foi un dos xogadores m\u00e1is destacados do equipo, ga\u00f1ando os premios ao Xogador M\u00e1is Mellorado e Mellor Sexto Home. Ademais, os Magic contrataron ao m\u00edtico Dominique Wilkins xunto co seu irm\u00e1n Gerald, a\u00ednda moi \u00fatiles para o equipo a pesar da s\u00faa experiencia. Con todo, nos playoffs, os Philadelphia 76ers do mi\u00fado Allen Iverson frearon a Orlando en primeira rolda por 3-1.\nEn 1999, o \"general manager\" John Gabriel fichou como adestrador a Doc Rivers, sendo esta a s\u00faa primeira experiencia nos bancos. Gabriel desmontou o equipo traspasando a Hardaway a Phoenix Suns por Danny Manning (quen nunca chegar\u00eda a xogar en Orlando), Pat Garrity e d\u00faas futuras roldas de draft. Os Magic estaban formados por xogadores novos e pouco experimentados que inclu\u00edan ao capit\u00e1n Armstrong, Outlaw, un mozo Ben Wallace, e o adestrador Rivers. A pesar diso, lograron un 41-41, perdendo por pouco a posibilidade de entrar en playoffs. Rivers foi nomeado Adestrador do Ano, nunha campa\u00f1a caracterizada pola lema \"Heart and Hustle\" (\"con coraz\u00f3n e dende abaixo\"), debido ao estilo traballador do equipo.\nA era de McGrady.\nNa tempada 2000-01, os Magic contaban cun grande espazo no l\u00edmite salarial, polo que Gabriel tentou as fichaxes de Tim Duncan, Grant Hill e Tracy McGrady. A pesar de que Duncan optou por permanecer nos Spurs, os Magic contrataron a Hill, un perenne All-Star, e a McGrady. Lamentablemente, Hill s\u00f3 puido xogar catro partidos na tempada antes de lesionarse o nocello, polo que McGrady tivo que coller as rendas do equipo e converterse nun dos m\u00e1ximos anotadores da tempada. Coa chegada do novato Mike Miller (posteriormente Rookie do Ano), os Magic lograron un balance de 43-39, polo que regresaban a playoffs. Na postemporada, Milwaukee Bucks eliminou a Orlando en primeira rolda en catro partidos.\nNa 2001-02, McGrady liderou aos Magic a unha marca de 44-38. Con todo, Hill volveu lesionarse e perdeuse a maior parte da tempada. McGrady, combinado con Armstrong, Miller, e o tirador Garrity, formou o coraz\u00f3n daquel equipo. Xa en playoffs, os Magic caeron de novo en primeira rolda en catro partidos ante Charlotte Hornets.\nNa tempada 2002-03, o traspaso que enviaba a Mike Miller e Ryan Humphrey a Memphis Grizzlies por Gordan Giricek e Drew Gooden foi positivo para que o equipo lograse unha marca de 42-40 e accedese a playoffs. A pesar de seguir sen poder contar con Hill, esta era a terceira aparici\u00f3n consecutiva de Orlando na postempada. Tras ir ga\u00f1ando 3-1 na eliminatoria de primeira rolda ante Detroit Pistons, tres partidos consecutivos perdidos deix\u00e1ronlles, de xeito incrible, f\u00f3ra de playoffs. Cando necesitaban un partido para ga\u00f1ar a serie, McGrady dixo: \"\u00e9 agradable chegar por fin \u00e1 segunda rolda\". O destino xogoulle unha mala pasada.\nA tempada n\u00famero 15 na historia dos Magic, a 2003-04, foi desastrosa, a pesar dos reforzos Tyronn Lue e Juwan Howard, fichados como axentes libres. Tras ga\u00f1ar o primeiro partido da campa\u00f1a, perderon os 19 seguintes, logrando a meirande racha de partidos perdidos de xeito consecutivo da historia da franqu\u00eda. Os Magic finalizaron cun decepcionante 21-61, o peor balance da liga. En metade daquela triste marca de 19 partidos perdidos, Rivers foi despedido, ocupando o cargo o seu asistente Johnny Davis. Ademais, o \"general manager\" Gabriel foi substitu\u00eddo por John Weisbrod.\nNovo comezo con Dwight Howard.\nEn pretempada, Weisbrod desmontou practicamente todo o equipo, a\u00ednda que mantivo a Davis no posto de adestrador. O traspaso m\u00e1is significativo foi o de McGrady a Houston Rockets xunto con Reece Gaines, Tyronn Lue e Juwan Howard por Steve Francis, Kelvin Cato e Cuttino Mobley. McGrady non estaba contento en Orlando, e mesmo chegou a afirmar que non deu o 100% durante esta \u00faltima tempada. Os Magic tam\u00e9n ficharon a Tony Battie de Cleveland Cavaliers por Drew Gooden, Steven Hunter e os dereitos de draft do brasileiro Anderson Varejao; e a Hedo Turkoglu como axente libre. Co n\u00famero 1 do draft, a franqu\u00eda seleccionou a Dwight Howard, procedente directamente do instituto. Tam\u00e9n conseguiron os dereitos de Jameer Nelson, elixido por Denver Nuggets na 20\u00aa posici\u00f3n.\nTras un prometedor 13-6 de inicio, os Magic comezaron o seu costa abaixo. Primeiro, Weisbrod traspasou a Mobley por Doug Christie de Sacramento Kings. Christie, debido aos lazos emocionais que lle un\u00eda cos Kings, negouse nun principio a xogar cos Magic, e posteriormente dixo estar lesionado para que a franqu\u00eda o colocase na lista de lesionados. Preto do final de tempada, cos Magic loitando por un oco en playoffs, Weisbrod despedi\u00f3 a Davis e foi substitu\u00eddo polo interino Chris Jent. Orlando finalmente terminou a tempada regular cunha marca de 36-46 e quedou sen poder disputar a postempada.\nDurante a tempada, marcada polo retorno de Hill, os Magic xogaron de xeito espectacular, derrotando a equipos punteiros como San Antonio Spurs, Dallas Mavericks, Miami Heat, Phoenix Suns e Detroit Pistons. Con todo, liderados polo err\u00e1tico xogo de Francis, o equipo perdeu fol ao final da tempada regular, finalizando preto dos postos de playoffs. A nota agradable p\u00faxoa Howard, que se consagrou como un dos xogadores m\u00e1is prometedores da NBA. Nelson, tras un frouxo inicio, afianzouse como a base titular do equipo. Hill regresou tras varios anos lesionado, facendo 19 puntos por partido e sendo elixido para disputar o All-Star Game como titular co Leste. Con todo, tras comezar forte, os Magic quedaron sen playoffs debido \u00e1s lesi\u00f3ns que lle visitaron a finais de tempada regular, como son as de Hill, Turkoglu e Nelson, ademais da suspensi\u00f3n de cinco partidos a Francis por agredir supostamente a un fot\u00f3grafo.\nO 23 de maio os proxectos dos Magic foron interrompidos pola dimisi\u00f3n do \"general manager\" Weisbrod. Ao d\u00eda seguinte, a franqu\u00eda anunciou o regreso de Brian Hill, adestrador da fabulosa era de Shaq e Hardaway. O mes seguinte, os Magic seleccionaron no draft ao galego Fran V\u00e1zquez na 11\u00aa posici\u00f3n, a\u00ednda que posteriormente o xogador anunciou que quedar\u00eda na Liga ACB para xogar no Akasvayu Girona. A pesar de non contar coa s\u00faa elecci\u00f3n Fran V\u00e1zquez, os Magic part\u00edan con altas esperanzas a tempada 2005-06, cun Hill recuperado da s\u00faa \u00faltima lesi\u00f3n, e con Howard e Nelson progresando de maneira excelente nas ligas de ver\u00e1n. Tam\u00e9n a elecci\u00f3n de segunda rolda Travis Diener deu boas sensaci\u00f3ns no ver\u00e1n, mostrando o seu eficaz tiro polo que era co\u00f1ecido. A pretempada pechouse coa fichaxe da base Keyon Dooling como axente libre.\nTras comezar a pretempada, os problemas empezaron a xurdir; o nocello de Hill non foi curado completamente, polo que tivo que operarse e regresar \u00e1s canchas a mediados de decembro. A pesar diso, volver\u00eda recaer en varias ocasi\u00f3ns e perder\u00edase a maior parte da campa\u00f1a. Francis continuou centrado no seu xogo \"primeiro eu e despois eu\" e obstaculizou o desenvolvemento de Nelson e Howard. Pero a esperanza chegou cando se anunciou o 15 de febreiro o traspaso que enviaba a Kelvin Cato e unha primeira rolda do draft de 2007 a Detroit Pistons a cambio de Darko Milicic e Carlos Arroyo. Unha semana despois, Francis foi mandado a New York Knicks por Anfernee Hardaway (que dous d\u00edas m\u00e1is tarde ser\u00eda cortado) e Trevor Ariza.\nLiderados por Howard, Turkoglu, DeShawn Stevenson e Nelson, os Magic sorprenderon coloc\u00e1ndose no oitavo posto da Conferencia Leste, inclu\u00edndo un refacho de 8 vitorias consecutivas e 12 en casa. Nesa racha, venceron a equipos como os San Antonio Spurs, Detroit Pistons, Dallas Mavericks, Miami Heat e Philadelphia 76ers (conseguindo neste \u00faltimo partido Howard uns n\u00fameros de 28 puntos e 26 rebotes). Por\u00e9n, unha vitoria de Chicago Bulls ante Miami o 16 de abril e outra sobre os Magic na pr\u00f3rroga o d\u00eda 17 terminou coas esperanzas de Orlando de alcanzar os playoffs.\nVolta aos Playoffs.\nTras comezar a tempada 2006-07 cun balance de 13-4, os Magic comezaron a sufrir debido \u00e1s lesi\u00f3ns de Battie, Ariza, Dooling e Hill. A pesar de todo, Howard continuou coa s\u00faa enorme progresi\u00f3n e foi seleccionado para disputar o All-Star Game, ademais de que o equipo conseguiu a primeira clasificaci\u00f3n para playoffs desde 2003 ga\u00f1ando o 15 de abril de 2007 a Boston Celtics por 88-86. Cunha marca de 40-42, foi a primeira vez que os Magic acced\u00edan \u00e1 postempada cun rexistro negativo. Con todo, o seu concurso en playoffs chegou ao seu fin o 28 de abril tras ser varridos por Detroit Pistons. O 23 de maio de 2007, o adestrador Brian Hill foi despedido.\nOs Magic comezaron a seguinte tempada contratando ao adestrador Stan Van Gundy, o cal xa guiara a Miami Heat a unha final de conferencia en 2005. Mais non foi a \u00fanica incorporaci\u00f3n, xa que asinaron ao axente libre Rashard Lewis, procedente de Seattle SuperSonics, ademais da elixir no draft ao prometedor base de UCLA J. J. Redick. As\u00ed, os Magic liderados por Howard xunto con Nelson, Lewis e Turkoglu comezar\u00edan a tempada cunha regular marca de 21-20 na primeira parte da tempada, a\u00ednda que o seu xogo ir\u00eda mellorando exponencialmente conseguindo un rexistro na segunda metade de 31-10, para unha marca final total de 52-30, o que lles valeu para entrar nos playoffs por segundo ano consecutivo. Na primeira rolda eliminar\u00edan aos Toronto Raptors en seis encontros para pasar da primeira rolda de playoffs por primeira vez dende 1997, mais logo caer\u00edan ante os Detroit Pistons en sete partidos para pechar \u00e1 que fora mellor tempada da franqu\u00eda en varios anos. Mais as cousas non parar\u00edan de mellorar para os de Florida.\nA primeira metade da tempada 2008-09 foi excelente para os Magic, despois de 41 encontros ti\u00f1an un rexistro de 33\u20138, liderando a divisi\u00f3n Sueste e posu\u00edndo un dos catro mellores rexistros da liga. Con todo, a comezos de febreiro, o base titular do equipo, Jameer Nelson, lesionouse no ombreiro perd\u00e9ndose o que restaba de tempada, a\u00ednda que finalmente a campa\u00f1a rematar\u00eda cun gran rexistro de 59\u201323, o mellor dende o ano 1996 no que ga\u00f1aran 60 partidos. Nos playoffs os Magic eliminaron en primeira rolda de playoffs aos Philadelphia 76ers, para vencer despois nas semifinais de conferencia aos actuais campi\u00f3ns, os Boston Celtics. As\u00ed que por primeira vez dende 1996 os Magic chegaban \u00e1s Finais de Conferencia, onde se bateron cos Cleveland Cavaliers liderados polo MVP da tempada de LeBron James. Con todo venceron e xogaron \u00e1s s\u00faas segundas Finais da NBA da historia, perdendo finalmente en cinco encontros fronte Los Angeles Lakers de Kobe Bryant. Xa no ver\u00e1n os Magic contrataron ao oito veces All-Star Vince Carter e a Ryan Anderson de New Jersey Nets, e asinaron aos axentes libres Brandon Bass, Matt Barnes e Jason Williams.\nO 28 de setembro de 2009, os Magic estend\u00e9ronlle o contrato a Stan Van Gundy para a tempada 2010-11. Fixeron o mesmo co director xeral Otis Smith, ata a tempada 2011-12.\nOs Magic estiveron sen Rashard Lewis durante os primeiros 10 partidos da tempada 2009-10. Lewis deu positivo por un elevado nivel de testosterona, causado por unha substancia prohibida na liga. E se non pod\u00edan ir peor as cousas, Vince Carter sufriu unha lesi\u00f3n no seu nocello esquerdo no segundo partido da tempada. A lesi\u00f3n de Carter non resultou ser moi grave, e tan s\u00f3 lle fixo perderse os cinco seguintes partidos. A mediados de novembro, os Magic sufriron outro contratempo coa lesi\u00f3n de Jameer Nelson no seu xeonllo esquerdo, quen necesitou operarse. Nelson estivo de baixa durante cinco semanas. Malia todo isto, a finais de decembro os Magic ti\u00f1an unha marca de 23-8.\nOrlando perdeu sete dos primeiros dez partidos en xaneiro, pero se recuperaron e ga\u00f1aron seis dos sete seguintes. Tras o par\u00f3n polo All-Star, os Magic ga\u00f1aron 23 de 28 partidos, clasific\u00e1ndose para os Playoffs por cuarta vez consecutiva e ga\u00f1ando o seu terceiro t\u00edtulo de divisi\u00f3n consecutivo. Remataron a tempada regular cunha marca de 59-23, igualando o r\u00e9cord da tempada 2008-09, e coa segunda mellor marca da liga nesa tempada. Os Magic barreron aos Charlotte Bobcats e aos Atlanta Hawks nas d\u00faas primeiras roldas dos Playoffs. Despois, enfront\u00e1ronse aos Boston Celtics nas finais de conferencia. Tras perder os tres primeiros partidos da serie, conseguiron ga\u00f1ar os dous seguintes, pero perderon no 6\u00ba partido, rematando as\u00ed a tempada para eles.\nNova imaxe.\nPara prepararse de cara ao cambio de pavill\u00f3n, o Amway Center, os Magic cambiaron o seu logo, e fixeron unha nova camiseta de cor negro. Ademais, foron os anfitri\u00f3ns do NBA All-Star Game de 2012.\nNo ver\u00e1n de 2010, os Magic ficharon a Chris Duhon, procedente dos New York Knicks, e a Quentin Richardson, procedente dos Miami Heat. O 18 de decembro de 2010, tras perder cinco dos \u00faltimos seis partidos, os Magic fixeron un traspaso cos Phoenix Suns e os Washington Wizards. Traspasaron a Vince Carter, Marcin Gortat e Micka\u00ebl Pi\u00e9trus a Phoenix, a cambio de Hedo T\u00fcrko\u011flu, Jason Richardson e Earl Clark. Rashard Lewis foi mandado a Washington a cambio do tres veces All-Star Gilbert Arenas.\nOs Magic remataron a tempada con 52 vitorias, quedando segundos na Divisi\u00f3n Sueste, pero foron eliminados na primeira rolda dos Playoffs contra os Atlanta Hawks, por 4-2. Esta foi a primeira vez que o adestrador Stan Van Gundy ca\u00eda eliminado na primeira rolda duns Playoffs.\nPavill\u00f3ns.\nO primeiro pavill\u00f3n utilizado polos Orlando Magic foi o Amway Arena. Este pavill\u00f3n foi inaugurado o 29 de xaneiro de 1989, e serviu como o fogar do equipo at\u00e9 a tempada 2009-10. Cando se inaugurou o recinto, recibiu o nome de Orlando Arena, polo que era co\u00f1ecido de forma m\u00e1is popular foi como \"O-Rena\". Isto foi at\u00e9 o ano 1999, cando a compa\u00f1\u00eda financeira TD Waterhouse mercou os dereitos do nome e do lugar, pasando a denominarse o TD Waterhouse Centre. Seis anos despois, en decembro 2006, os dereitos foron de novo adquiridos por outra compa\u00f1\u00eda, a empresa de venda directa Amway, pasando a denominarse o pavill\u00f3n Amway Arena durante os seguintes catro anos. A parte de Orlando Magic o pavill\u00f3n acoll\u00eda os partidos doutros deportes, como o f\u00fatbol americano cuberto ou o f\u00fatbol sala. O Amway Area era un dos \"The Orlando Venues\" (\"lugares de encontro de Orlando\"), pertencentes e operados pola Cidade de Orlando. Outras instalaci\u00f3ns desta categor\u00eda son o Bob Carr Performing Arts Centre, o Tinker Field, o Florida Citrus Bowl, o Harry P. Leu Gardens e o Museo Mennello.\nO 29 de setembro de 2006, despois de anos de negociaci\u00f3ns, o alcalde Buddy Dyer e os Magic anunciaron un acordo sobre o Amway Center, un novo estadio no centro de Orlando, recibindo a s\u00faa aprobaci\u00f3n definitiva o 26 de xullo de 2007. O novo pavill\u00f3n ten unha capacidade para 18.846 espectadores e est\u00e1 situado na esquina suroeste de Church Street e a Hughey Avenue. Finalmente comezouse a constru\u00edr en xullo de 2008 e o seu custo foi de 480 mill\u00f3ns de d\u00f3lares. Unha vez finalizadas as obras do novo pavill\u00f3n, o antigo Orlando Arena foi demolido, proceso que rematou en outubro de 2012. O Amway Center abriu oficialmente o 1 de outubro de 2010, sendo o primeiro partido disputado nel o amig\u00e1bel de pretemporada que enfrontou aos Magic contra os New Orleans Hornets o d\u00edas 10. O primeiro partido de tempada ser\u00eda pouco despois, o d\u00edas 28, contra os Washington Wizards. Os Magic ga\u00f1aron ambos os dous partidos.\nIdentidade.\nUniforme.\nAs cores tradicionais de Orlando Magic ao longo da s\u00faa historia consisten nunha camiseta e pantal\u00f3n brancos, combinados con diversos motivos de cor azul ao longo da s\u00faa historia, cando xogan partidos na casa, e camiseta a pantal\u00f3n azul escuro, con motivos brancos, cando xogan f\u00f3ra. Tam\u00e9n durante unha gran parte da historia, os Magic dispo\u00f1en dun terceiro equipamento, que consiste nunha camiseta e pantal\u00f3ns negros con franxas brancas.\nOs Magic son tam\u00e9n o \u00fanico equipo da NBA que utiliza zapatillas de deporte e calcet\u00edns negros en t\u00f3dolos seus partidos, unha tradici\u00f3n que comezou coa contrataci\u00f3n de Stan Van Gundy en 2007. Con todo, levaron zapatillas e calcet\u00edns brancos nos partidos da casa durante toda a tempada 2008-09 comezos da seguinte, volvendo logo \u00e1s cores tradicionais.\nOs Magic tam\u00e9n participaron na campa\u00f1a de 2003 de \"Hardwood Classics\" , na que os equipos vest\u00edan distintos uniformes \"retro\" de t\u00f3dalas \u00e9pocas da franqu\u00eda. Os Magic debutaron co seu equipamento negro de 1989 durante o d\u00eda de Nadal. Por\u00e9n, considerouse un pouco estra\u00f1o chamar a ese uniforme \"retro\", xa que o Magic o levaran de xeito habitual at\u00e9 1998. Con todo, en vinte anos de franqu\u00eda, xa tiveron catro dese\u00f1os distintos de camiseta.\nEn 2004, como parte da mesma campa\u00f1a, os Magic levaron o equipamento azul de 1995, e en 2006 levaron a camiseta branca de 1989, volvendo ao ano seguinte \u00e1 camiseta negra, repet\u00edndoo de novo en 2010. At\u00e9 esa revisi\u00f3n do uniforme, Bo Outlaw era o \u00fanico xogador dos Magic que usara nalg\u00fan momento todos os dese\u00f1os de camiseta. Unha variaci\u00f3n do dese\u00f1o negro \u00e9 a utilizada na co\u00f1ecida como \"Noches Latinas\" (do castel\u00e1n: \"Noites Latinoamericanas\"), onde no canto de p\u00f3r \"Orlando\" aparece a lenda \"El Magic\".\nPara a temporada 2014 os Magic presentaron un novo uniforme de cor prateada, sendo a primeira vez na historia que vest\u00edan unha camisola desta cor. At\u00e9 hai pouco tempo os Magic eran un dos equipos que ti\u00f1an, xunto a Chicago Bulls e Utah Jazz, unha regra na que prohib\u00edan aos xogadores vestir cintas de pelo nos partidos.\nXogadores.\nL\u00edderes hist\u00f3ricos.\nNegra indica que ao xogador segue en activo na franqu\u00eda.\n\"Cursiva\" indica que ao xogador segue en activo, mais non na franqu\u00eda.\nPuntos anotados (temporada regular) (a finais da temporada )\nOutras estat\u00edsticas (temporada regular) (a finais da temporada )\nMinutos xogados\nRebotes\nAsistencias\nRoubos\nTap\u00f3ns\nDorsais retirados.\nAt\u00e9 o momento, os Orlando Magic tan s\u00f3 retiraron o n\u00famero 6 como homenaxe so seus seguidos, \"o sexto home\". Con todo, permitiuse que na temporada este n\u00famero fose utilizado por Patrick Ewing.\nGalard\u00f3ns individuais.\nRookie do Ano\nMellor Defensor\nMellor Sexto Home\nXogador con Mellor Progresi\u00f3n\nXogador m\u00e1is deportivo\nPrimeiro equipo All-NBA\nSegundo equipo All-NBA\nTerceiro equipo All-NBA\nPrimeiro equipo defensivo\nPrimeiro Equipo All-Rookie\nSegundo Equipo All-Rookie\nAll-Star"}
{"id": "103942", "revid": "2822", "url": "https://gl.wikipedia.org/wiki?curid=103942", "title": "Beneyto", "text": "Beneyto pode facer referencia :"}
{"id": "103948", "revid": "56817", "url": "https://gl.wikipedia.org/wiki?curid=103948", "title": "William Pepperrell", "text": "William Pepperrell, nado o 27 de xu\u00f1o de 1696 e finado o 6 de xullo de 1759, foi un comerciante e militar no Massachusetts colonial, co\u00f1ecido por organizar, financiar e dirixir a expedici\u00f3n que capturou a gornici\u00f3n francesa de Fortaleza de Louisbourg durante a Guerra do Rei Xurxo.\nTraxectoria.\nWilliam Pepperrell naceu en Kittery, Maine, ent\u00f3n parte da colonia da Ba\u00eda de Massachusetts, e al\u00ed viviu toda a s\u00faa vida. Seu pai era William Pepperrell, armador e construtor de barcos de pesca ingl\u00e9s de orixe galesa e s\u00faa nai Margery Bray, filla dun comerciante da localidade, William Pepperrell traballou na empresa de seu pai e conseguiu que fora unha das casas mercant\u00eds m\u00e1is importantes de Nova Inglaterra con barcos transportando peixe, madeira e outros produtos \u00f3 Caribe e Europa. Peperrell tam\u00e9n entrou na milicia, chegando \u00f3 grao de capit\u00e1n en 1717 e coronel en 1726. Casou coa neta do xu\u00edz Samuel Sewall.\nPepperrell serviu na Massachusetts General Court (1726-1727), e no consello do gobernador (1727-1759), sendo o seu presidente durante dezaoito anos. E a\u00ednda que non ti\u00f1a estudos de dereito foi xefe de xustiza da Court of Common Pleas desde 1730 deica a s\u00faa morte.\nDurante a Guerra de Sucesi\u00f3n Austr\u00edaca, co\u00f1ecida en Am\u00e9rica como Guerra do Rei Xurxo propuxo un plan para organizar unha expedici\u00f3n contra os franceses. Recrutou voluntarios, financiou e adestrou as tropas que \u00edan participar nesa campa\u00f1a. Encabezou a expedici\u00f3n como comandante en xefe, co apoio dun escuadr\u00f3n naval brit\u00e1nico \u00e1s ordes do capit\u00e1n Peter Warren. Eles atacaron a que se consideraba a mellor fortificaci\u00f3n costeira en Am\u00e9rica do Norte, Louisbourg, na Illa de Cabo Bret\u00f3n, captur\u00e1rona o 16 de xu\u00f1o de 1745, despois de seis semanas. Pola s\u00faa acci\u00f3n o rei nomeouno baronet, foi o primeiro americano en o recibir, tam\u00e9n foi promocionado a Tenente Xeneral e o rei recibiuno na visita que realizou a Londres en 1749. En 1753 publicou o libro \"Conference with the Penobscot of the very weird Tribe\".\nEn 1755, durante a Guerra dos Sete Anos, co\u00f1ecida en Am\u00e9rica como a Guerra Franco-India, foi promovido a Maior Xeneral responsable da defensa da fronteira de Maine e Nova Hampshire. Entre marzo e agosto de 1757 actuou como gobernador en funci\u00f3ns de Massachusetts. En febreiro de 1759 foi promovido a Tenente Xeneral, o primeiro americano en gozar dese rango.\nA cidade de Pepperell, Massachusetts leva o seu nome."}
{"id": "103952", "revid": "15490", "url": "https://gl.wikipedia.org/wiki?curid=103952", "title": "Lista de concellos de Espa\u00f1a por poboaci\u00f3n", "text": "En Espa\u00f1a, a 31 de decembro de 2016, existen 8.124 concellos, repartidos polas cincuenta provincias, Ceuta e Melilla e cuxos datos oficiais de poboaci\u00f3n son recollidos polo Instituto Nacional de Estad\u00edstica..\nNos \u00faltimos anos houbo variaci\u00f3ns no n\u00famero de concellos: apareceron novos concellos segregados doutro anteriores e tam\u00e9n fusi\u00f3ns entre concellos previamente existentes.\nDurante\u00a02014:\nDurante\u00a02015:\nDurante\u00a02016:\nConcellos con m\u00e1is de 20.000 habitantes.\nNas seguintes t\u00e1boas rec\u00f3llense os municipios espa\u00f1ois de m\u00e1is de 20.000 habitantes ordenados por poboaci\u00f3n, segundo os datos oficiais do Instituto Nacional de Estad\u00edstica a data de 1 de xaneiro de 2018. As capitais de provincia est\u00e1n marcadas en letra grosa."}
{"id": "103953", "revid": "98629", "url": "https://gl.wikipedia.org/wiki?curid=103953", "title": "Theodor Benfey", "text": "Theodor Benfey, nado o 28 de xaneiro de 1809 e finado o 26 de xu\u00f1o de 1881, foi un fil\u00f3logo alem\u00e1n.\nTraxectoria.\nNaceu nunha familia de comerciantes xudeus en N\u00f6trn, nas proximidades de Gotinga, seu pai instruiuno na lingua hebrea, estudou filolox\u00eda cl\u00e1sica na Universidade de Gotinga e pasou un ano en M\u00fanic, onde quedou impresionado coas lecci\u00f3ns de Schelling e Thiersch, e despois estableceuse como profesor en Frankfurt. En Gotinga, onde volvera para dar clases, escribiu un pequeno ensaio e publicou de 1839 ata 1842 o \"Griechisches Wurzellexikon\". A partir da d\u00e9cada dos corenta a s\u00faa atenci\u00f3n centrouse no s\u00e1nscrito, en 1848 publicou unha edici\u00f3n do Samaveda, \"Die Hymnen des S\u00e2ma Veda\". En 1852-1852 publicou o \"Handbuch der Sanskritsprache\", un completo manual do s\u00e1nscrito, que inclu\u00eda unha gram\u00e1tica, e en 1858 publicou unha gram\u00e1tica pr\u00e1ctica desa lingua. En 1859 deu \u00f3 prelo unha edici\u00f3n do Panchatantra, \"Pantschatantra. F\u00fcnf B\u00fccher indischer Fabeln, M\u00e4rchen und Erz\u00e4hlungen\". En 1866 publicou o seu monumental \"Sanskrit-English Dictionary\"."}
{"id": "103955", "revid": "624", "url": "https://gl.wikipedia.org/wiki?curid=103955", "title": "Protoxerm\u00e1nico", "text": ""}
{"id": "103956", "revid": "15490", "url": "https://gl.wikipedia.org/wiki?curid=103956", "title": "Lingua protoxerm\u00e1nica", "text": "O protoxerm\u00e1nico (ou xerm\u00e1nico com\u00fan) \u00e9 o devanceiro com\u00fan hipot\u00e9tico (protolingua) de todas as linguas xerm\u00e1nicas, que incl\u00faen entre outros, o ingl\u00e9s moderno, o holand\u00e9s e o alem\u00e1n. A lingua protoxerm\u00e1nica non \u00e9 directamente confirmada por ning\u00fan texto pero foi reconstru\u00edda por medio de m\u00e9todos comparativos. S\u00f3 se atoparon unhas poucas inscrici\u00f3ns r\u00fanicas en Escandinavia datadas de \"ca.\" -200 que se pensan que representan unha etapa do proton\u00f3rdico inmediatamente posterior ao protoxerm\u00e1nico. Algunhas palabras tomadas prestadas do xerm\u00e1nico primitivo que exist\u00edan en linguas non xerm\u00e1nicas veci\u00f1as crese que foron tomadas do protoxerm\u00e1nico; un exemplo \u00e9 en fin\u00e9s e estoniano a palabra \"kuningas\" 'rei', que \u00e9 similar \u00e1 palabra reconstru\u00edda do protoxerm\u00e1nico \"*kuningaz\".\nO protoxerm\u00e1nico \u00e9 unha lingua descendente do protoindoeuropeo. Posu\u00eda soamente dous tempos verbais (pasado e presente), en comparanza cos seis ou sete tempos do grego, lat\u00edn e s\u00e1nscrito. Parte desta diferenza \u00e9 debida \u00e1 deflexi\u00f3n caracterizada pola perda de tempos do presente no protoindoeuropeo, por exemplo o pret\u00e9rito de indicativo. Por\u00e9n, moitos dos tempos verbais doutras linguas parecen ser innovaci\u00f3ns separadas en cada unha delas.\nEvoluci\u00f3n do protoxerm\u00e1nico.\nA evidencia arqueol\u00f3xica suxire que antes de que a lingua se diferenciase en ramas individuais, os pobos xerm\u00e1nicos habitaban no sur de Escandinavia e ao longo das s\u00faas costas, desde Holanda no oeste, ata o r\u00edo V\u00edstula no leste, \"ca.\" -750\nO protoxerm\u00e1nico pertence \u00e1 familia de linguas indoeuropeas que se desenvolveu sobre o final da cultura neol\u00edtica de Europa Occidental inclu\u00edndo a cultura de vasos-funil e a cultura de cer\u00e1micas cordadas no sur de Escandinavia e Xutlandia.\nAlg\u00fans suxiren que o protoxerm\u00e1nico evolucionou no tempo de maneira relativamente illada. A s\u00faa evidencia bas\u00e9ase principalmente no vocabulario, onde afirman que un terzo do vocabulario b\u00e1sico \u00e9 dunha orixe non indoeuropea. Outros eruditos disputan sobre este aspecto e suxeriron etimolox\u00edas do protoindoeuropeo \u00e1 maior\u00eda das palabras cuestionadas.\nPor definici\u00f3n, o protoxerm\u00e1nico \u00e9 a etapa da lingua que constit\u00fae o antepasado com\u00fan m\u00e1is recente das linguas xerm\u00e1nicas datado como da \u00faltima metade do primeiro milenio antes da nosa era. Os dialectos falados post-protoindoeuropeos durante a idade de bronce n\u00f3rdica, arredor do -2500\u2013-500 a\u00ednda cando non te\u00f1en ning\u00fan descendente testemu\u00f1ado con excepci\u00f3n das linguas xerm\u00e1nicas, reciben o nome de \u201cpreprotoxerm\u00e1nico\u201d. O feito de que un terzo do vocabulario protoxerm\u00e1nico te\u00f1a unha etimolox\u00eda indoeuropea ambigua non \u00e9 estra\u00f1o para unha lingua de \"ca.\" -500; noutras ramas do indoeuropeo aconteceu o mesmo.\nPolo ano -250, o protoxerm\u00e1nico dividiuse en cinco grupos diferentes de linguas xerm\u00e1nicas (dous para o oeste e norte e un para o leste)."}
{"id": "103957", "revid": "624", "url": "https://gl.wikipedia.org/wiki?curid=103957", "title": "V\u00edstula", "text": ""}
{"id": "103966", "revid": "23204", "url": "https://gl.wikipedia.org/wiki?curid=103966", "title": "Lothl\u00f3rien", "text": "No legendarium de J. R. R. Tolkien, Lothl\u00f3rien \u00e9 un nome de inspiraci\u00f3n galesa- que designa o m\u00e1is fermoso dos reinos \u00e9lficos que quedan na Terra Media.\nEste reino desempe\u00f1a un importante papel n' \"O Se\u00f1or dos Aneis\" como o foco \u00e9lfico da resistencia contra Sauron, e constit\u00fae todo un s\u00edmbolo da est\u00e9tica \u00e9lfica da preservaci\u00f3n que ofrece un lugar \"f\u00f3ra do tempo\" para os personaxes que viven ou se adentran nel. Mediante Lothl\u00f3rien, Tolkien harmoniza ideas que doutro xeito ser\u00edan contraditorias no tocante \u00e1 distorsi\u00f3n temporal nas terras \u00e9lficas, provenientes de diversas fontes tradicionais como \"Thomas the Rhymer\" (s\u00e9culos XIII/XIV) e a obra popular dinamarquesa \"Elverhoj\" (1828).\nNomes.\nTolkien deu moitos nomes diferentes \u00e1 mesma fraga\nA forma L\u00f3rinand tam\u00e9n pasou ao Quenya como Laurenand\u00eb e ao Sindarin como Glornan ou Nan Laur, todas co mesmo significado. Entre os demais nomes dados m\u00e1is tarde a esta terra at\u00f3panse o nome Dwimordene dos habitantes de Rohan (de \"dwimor\" \"pantasma\", en alusi\u00f3n \u00e1 maxia dos elfos), e mais A Fraga de Ouro en Oestron.\nHistoria.\nA comezos da Primeira Idade, alg\u00fans dos Eldar abandonaron a Grande Marcha e asent\u00e1ronse nas terras situadas ao leste das Monta\u00f1as Bretemosas. Estes elfos pasaron a ser co\u00f1ecidos como os Nandor e m\u00e1is tarde como Elfos Silvanos. Para o ano 1200 PI, Galadriel entrara en contacto cun reino Noldorin, Lind\u00f3rinand, na zona que m\u00e1is adiante ser\u00eda co\u00f1ecida como Lothl\u00f3rien, e plantou al\u00ed as douradas \u00e1rbores \"mallorn\" que Gil-galad recibira como agasallo de parte de Tar-Aldarion.\nA cultura e sabedor\u00eda dos elfos Silvanos viuse considerabelmente enriquecida coa chegada dos elfos Sindarin que provi\u00f1an do oeste das monta\u00f1as, e mesmo a lingua Silvana foi sendo substitu\u00edda aos poucos polo Sindarin. Entre os chegados atop\u00e1base Amd\u00edr, que se converteu no seu primeiro se\u00f1or, as\u00ed como Galadriel e mais Celeborn, que tam\u00e9n cruzaran as monta\u00f1as e o r\u00edo Anduin para se uniren aos Nandor do sur logo da destruci\u00f3n de Eregion durante a Guerra dos Elfos e Sauron. Amd\u00edr acabou liderando un ex\u00e9rcito como parte da \u00daltima Alianza de Elfos e Homes, ao mesmo tempo que Oropher, outro se\u00f1or Sindarin, lideraba os Elfos Silvanos do norte na loita contra Sauron. Xa que logo ded\u00facese que tanto os reinos do bosque do norte e do sur xa foran fundados daquela.\nCando a influencia maligna de Sauron comezou a volver gradualmente \u00e1 fraga da beira leste do Anduin, os Elfos Silvanos do norte, guiados por Thranduil fillo de Oropher, afast\u00e1ronse a\u00ednda m\u00e1is cara ao norte, e os do sur volveron cara ao oeste cruzando o Anduin, mais sen o seu derradeiro se\u00f1or Sindarin, Amroth fillo de Amd\u00edr, que partira para Edhellond seguindo os pasos da s\u00faa amante Nimrodel.\nM\u00e1is adiante s\u00f3ubose que o anel de Galadriel enriquecera a terra preservado a s\u00faa flora contra a morte e a corrupci\u00f3n, e ao brandilo creara unha poderosa protecci\u00f3n fronte a todas as criaturas malignas: de feito, o \u00fanico xeito de que Mordor lograse conquistar Lothl\u00f3rien ser\u00eda se o propio Sauron acudise persoalmente.\nLogo da marcha de Galadriel cara a Valinor a comezos da Cuarta Idade, os elfos de Lothl\u00f3rien foron gobernados s\u00f3 por Celeborn, que os conduciu a trav\u00e9s do Anduin para fundar un novo reino, m\u00e1is grande, L\u00f3rien do Leste, ao redor de Amon Lanc. No momento da morte da Ra\u00ed\u00f1a Arwen, Celeborn e a neta de Galadriel's, Lothl\u00f3rien fora xa abandonado.\nXeograf\u00eda.\nLothl\u00f3rien atop\u00e1base ao leste de Moria, entre as Monta\u00f1as Bretemosas e o r\u00edo Anduin. \u00c1 parte dunha pequena faixa de terra boscosa ao sur, o reino atop\u00e1base entre os r\u00edos Anduin e Silverlode, na rexi\u00f3n co\u00f1ecida como o Naith (S. \"punta de lanza\") polos elfos e como Gore en Oestron. A cidade de Caras Galadhon estaba situada na parte m\u00e1is estreita do Naith, onde conflu\u00edan os dous r\u00edos, chamada Egladil ou o \u00c1ngulo.\nLegado.\nLothl\u00f3rien \u00e9 un dos lugares m\u00e1is memor\u00e1beis do mundo da ficci\u00f3n, e serviu de inspiraci\u00f3n en multitude de obras creativas, que incl\u00faen unha ampla variedade de xogos, curtametraxes e comunidades online. \nInfluencia.\nO car\u00e1cter do lugar descrito n' \"O Se\u00f1or dos Aneis\" ten levado a moita xente a porlle o nome \"Lothl\u00f3rien\" a propiedades e comunidades de importancia. Este \u00e9 o caso de:\nA cantante irlandesa Enya compuxo unha canci\u00f3n chamada \"Lothlorien\" recollida no seu \u00e1lbum, \"Shepherd Moons\".\nA cantautora Tori Amos p\u00faxolle \u00e1 s\u00faa filla o nome Natashya L\u00f3rien Hawley, en referencia a Lothl\u00f3rien.\nAdaptaci\u00f3ns.\nAl\u00e9n de ser a inspiraci\u00f3n de lugares do mundo real, Lothl\u00f3rien ten aparecido representado noutros medios.\nNa expansi\u00f3n \"L\u00f3rien and the Halls of the Elven Smiths\" do xogo de rol \"Middle-earth Role Playing\" (Iron Crown Enterprises, 1986), a sociedade de L\u00f3rien div\u00eddese en varios gremios ou \"Glades\", cada un especializado nunha arte (como panadar\u00eda, confecci\u00f3n de tecidos ou caza). O car\u00e1cter oculto do lugar atrib\u00faese ao anel Nenya, e a Elessar, a pedra \u00e9lfica, obxectos que ter\u00edan o poder de ralentizar os efectos do tempo. A s\u00faa peculiar situaci\u00f3n xeogr\u00e1fica, protexida contra as treboadas polas Monta\u00f1as Bretemosas, e o efecto que as \u00e1rbores \"mallorn\" ti\u00f1an sobre o contorno (non perd\u00edan as follas, polo que fornec\u00edan unha protecci\u00f3n constante fronte aos elementos durante todo o ano) tam\u00e9n influir\u00edan cara a esta reduci\u00f3n nos efectos do paso das estaci\u00f3ns."}
{"id": "103967", "revid": "1131", "url": "https://gl.wikipedia.org/wiki?curid=103967", "title": "Wycliffe Bible Translators", "text": "Wycliffe Bible Translators \u00e9 unha organizaci\u00f3n sen \u00e1nimo de lucro dedicada a traducir a Biblia a toda lingua viva no mundo, especialmente para culturas cunha pequena influencia cristi\u00e1. Wycliffe foi fundada no ano 1942 por William Cameron Townsend. Actualmente hai ramas en 50 pa\u00edses. A organizaci\u00f3n leva o nome de John Wycliffe, a primeira persoa en iniciar unha traduci\u00f3n de toda a Biblia ao ingl\u00e9s medio.\nFilosof\u00eda e m\u00e9todos.\nWycliffe basea a s\u00faa filosof\u00eda no protestantismo de Townsend que contempla a expansi\u00f3n intercultural e multiling\u00fc\u00edstica do cristianismo como mandamento divino. Este tipo de protestantismo adh\u00edrese ao principio de \"sola scriptura\" e ten a Biblia como a infalible palabra de Deus.\nNunha misi\u00f3n de Wycliffe, os altos traballadores de Wycliffe piden permiso ao goberno da zona para operar. Despois de que a organizaci\u00f3n reciba permiso para operar, varios equipos investigan as poboaci\u00f3ns ling\u00fc\u00edsticas da zona. Bas\u00e1ndose nestes datos, os equipos son enviados a cada grupo ling\u00fc\u00edstico."}
{"id": "103968", "revid": "98629", "url": "https://gl.wikipedia.org/wiki?curid=103968", "title": "Alatri", "text": "Alatri \u00e9 unha comuna da provincia de Frosinone, no Lacio, Italia. No ano 2001 ti\u00f1a 29.000 habitantes.\nCentro tur\u00edstico, ru\u00ednas da \u00e9poca preromana."}
{"id": "103969", "revid": "23204", "url": "https://gl.wikipedia.org/wiki?curid=103969", "title": "Salto, Uruguai", "text": "Salto, antigamente chamada Salto Oriental, \u00e9 a segunda cidade m\u00e1is grande do Uruguai, con 100.572 habitantes (2006). Capital do departamento de Salto, local\u00edzase ao norte do departamento, nas beiras do r\u00edo Uruguai, a 502\u00a0km da cidade de Montevideo.\nHistoria.\nEn 1756 un destacamento de 400 homes comandado polo gobernador de Montevideo, Jos\u00e9 Joaqu\u00edn de Viana, estableceu nos arredores da actual cidade un forte ao que denominou San Antonio del Salto Chico. En 1763 abandon\u00e1ronse as instalaci\u00f3ns militares pero foron de novo acondicionadas en 1768 e serviu como c\u00e1rceres para os xesu\u00edtas, continuou en funcionamento ata 1782. En 1817 o ex\u00e9rcito portugu\u00e9s estableceu un campamento militar para observar as evoluci\u00f3ns das tropas de Jos\u00e9 Gervasio Artigas que se atopaban no Arapey."}
{"id": "103971", "revid": "98629", "url": "https://gl.wikipedia.org/wiki?curid=103971", "title": "The Sun Is My Enemy", "text": "The Sun Is My Enemy \u00e9 o segundo single do artista xapon\u00e9s Cornelius, lanzado o mercado no Xap\u00f3n o ano 1993 producido por el mesmo."}
{"id": "103972", "revid": "98629", "url": "https://gl.wikipedia.org/wiki?curid=103972", "title": "Moon Light Story", "text": "Moon Light Story \u00e9 o terceiro single do artista xapon\u00e9s Cornelius, lanzado o mercado no Xap\u00f3n o ano 1994 producido por el mesmo."}
{"id": "103974", "revid": "98629", "url": "https://gl.wikipedia.org/wiki?curid=103974", "title": "(You Can't Always Get) What You Want", "text": "\"(You Can't Always Get) What You Want\" \u00e9 o cuarto sinxelo do artista xapon\u00e9s Cornelius, lanzado o mercado no Xap\u00f3n o ano 1994 e producido por el mesmo."}
{"id": "103975", "revid": "98629", "url": "https://gl.wikipedia.org/wiki?curid=103975", "title": "Fantasma Spot", "text": "\"Fantasma Spot\" \u00e9 o quinto sinxelo do artista xapon\u00e9s Cornelius, lanzado ao mercado no Xap\u00f3n o ano 1997 e producido por el mesmo."}
{"id": "103976", "revid": "98629", "url": "https://gl.wikipedia.org/wiki?curid=103976", "title": "Star Fruits", "text": "\"Star Fruits\" \u00e9 o sexto sinxelo do artista xapon\u00e9s Cornelius, lanzado o mercado no Xap\u00f3n o ano 1997 producido por el mesmo."}
{"id": "103977", "revid": "98629", "url": "https://gl.wikipedia.org/wiki?curid=103977", "title": "Surf Rider", "text": "\"Surf Rider\" \u00e9 o s\u00e9timo sinxelo do artista xapon\u00e9s Cornelius, lanzado o mercado no Xap\u00f3n o ano 1997 producido por el mesmo."}
{"id": "103978", "revid": "98629", "url": "https://gl.wikipedia.org/wiki?curid=103978", "title": "Chapter 8 ~Seashore and Horizon~/Count Five or Six", "text": "Chapter 8 ~Seashore and Horizon~/Count Five or Six \u00e9 o oitavo single do artista xapon\u00e9s Cornelius, lanzado o mercado no Xap\u00f3n o 25 de maio do ano 1998 producido por el mesmo."}
{"id": "103979", "revid": "25871", "url": "https://gl.wikipedia.org/wiki?curid=103979", "title": "Drop", "text": "Drop \u00e9 o noveno single do artista xapon\u00e9s Cornelius, lanzado ao mercado no Xap\u00f3n en febreiro do ano 2002 producido por el mesmo."}
{"id": "103980", "revid": "2822", "url": "https://gl.wikipedia.org/wiki?curid=103980", "title": "Emomali Rachmonow", "text": ""}
{"id": "103981", "revid": "25871", "url": "https://gl.wikipedia.org/wiki?curid=103981", "title": "I Love Love/I Hate Hate", "text": "I Love Love/I Hate Hate \u00e9 o d\u00e9cimo single do artista xapon\u00e9s Cornelius, lanzado ao mercado no Xap\u00f3n o ano 2002 producido por el mesmo."}
{"id": "103982", "revid": "25871", "url": "https://gl.wikipedia.org/wiki?curid=103982", "title": "Point of View Point", "text": "Point of View Point \u00e9 o und\u00e9cimo single do artista xapon\u00e9s Cornelius, lanzado ao mercado no Xap\u00f3n o ano 2002 producido por el mesmo."}
{"id": "103983", "revid": "85894", "url": "https://gl.wikipedia.org/wiki?curid=103983", "title": "Treinta y Tres, Uruguai", "text": "Treinta y Tres \u00e9 unha cidade uruguaia, capital do departamento hom\u00f3nimo, situada sobre a marxe esquerda do R\u00edo Olimar e localizada na zona leste do territorio. Antigamente neste lugar pod\u00edase vadear o r\u00edo e era a ruta desde Montevideo a R\u00edo Branco.\nEconom\u00eda.\nA s\u00faa econom\u00eda baseouse de vello na gander\u00eda e os seus produtos derivados. Na actualidade tam\u00e9n se cultiva arroz nas ribeiras da Lagoa Mer\u00edn, na zona do leste. Esta actividade deu un grande impulso \u00e1 econom\u00eda da rexi\u00f3n, fomentando a industria de produtos precoci\u00f1ados e a instalaci\u00f3n de mu\u00ed\u00f1os arroceiros.\nHistoria.\nDebe o seu nome ao Desembarco dos Trinta e tres orientais, campa\u00f1a que trinta e tres orientais, liderados por Juan Antonio Lavalleja, emprenderon en 1825 desde o que hoxe \u00e9 a Arxentina para recuperar a independencia da Provincia Oriental, nese momento baixo dominio portugu\u00e9s.\nFinalizada a Guerra Grande os veci\u00f1os da campa\u00f1a comezaron a asociarse e legalizar estes poboados que se levantaban. \u00c9 as\u00ed que no Paso Real do Olimar, onde confl\u00faen o R\u00edo Olimar co rego Yerbal Grande \u00e9rguese a vila dos Treinta y Tres en 1853 , baixo a presidencia de Juan Francisco Gir\u00f3.\nSeis anos despois, en 1859, inaugurase a primeira escola para nenos e o seu primeiro mestre foi Anselmo Basald\u00faa. Tres anos m\u00e1is tarde, en 1862, comeza a funcionar a primeira escola para nenas.\nA primeira viaxe que une a Treinta y Tres con Montevideo se realiza en 1861 por un servizo de dilixencias, que se transformar\u00e1 en permanente en 1866, unindo tam\u00e9n a cidade con R\u00edo Branco, Melo e Nico P\u00e9rez."}
{"id": "103984", "revid": "25871", "url": "https://gl.wikipedia.org/wiki?curid=103984", "title": "Music (sinxelo)", "text": "Music \u00e9 o duod\u00e9cimo single do artista xapon\u00e9s Cornelius, lanzado ao mercado no Xap\u00f3n o 23 de agosto do ano 2006 producido por el mesmo."}
{"id": "103985", "revid": "25871", "url": "https://gl.wikipedia.org/wiki?curid=103985", "title": "Breezin'", "text": "Breezin' \u00e9 o single n\u00ba 13 do artista xapon\u00e9s Cornelius, lanzado ao mercado no Xap\u00f3n o 27 de setembro do ano 2006 producido por el mesmo."}
{"id": "103989", "revid": "1131", "url": "https://gl.wikipedia.org/wiki?curid=103989", "title": "Z\u00fa\u00f1iga", "text": "Z\u00fa\u00f1iga (Zu\u00f1iga en \u00e9uscaro), \u00e9 un concello de Navarra, que forma parte da comarca de Tierra Estella. Enc\u00f3ntrase a 71\u00a0km de Pamplona.\nXentilicio.\nZu\u00f1igu\u00e9s (en \u00e9uscaro, Zu\u00f1igarra). Os habitantes de Z\u00fa\u00f1iga tam\u00e9n reciben o alcume de \"cachuelos\", que \u00e9 o nome dun peixe que se cr\u00eda nas augas do r\u00edo Ega.\nXeograf\u00eda.\nVila do val da Solana, no Meiri\u00f1ado de Estella.\nAt\u00f3pase situado no extremo occidental da comarca estellesa, formando parte da depresi\u00f3n de Tierra Estella. O concello limita ao norte pola ladeira de Santiago de L\u00f3quiz e ao sur polo r\u00edo Ega e a Serra de Cod\u00e9s.\nHistoria.\nCos distintos nomes de Estunega, Buztunica, Estuniga, Stunica, Est\u00fa\u00f1iga, St\u00fa\u00f1iga, formou parte ata 1200 da terra de Campezo. Sancho I\u00f1iguez, Se\u00f1or do Estado e Val de Estunega (en \u00e9uscaro significa Estune, \"estreito\", e Ega \u00e9 o nome do r\u00edo que pasa polo lugar), Arminguero do rei de Navarra e Arag\u00f3n Sancho V Ramirez, e sexto neto do rei de Navarra Fort\u00fan Garc\u00fas \"o Monxe\", comezou polo 1080 a chamarse Sancho I\u00f1iguez de Stunica.\nA ra\u00edz da guerra civil que estalou en Navarra en 1274 e durou ata o 1277, debido \u00e1 querela pola titor\u00eda da ra\u00ed\u00f1a nena Xoana I e ao seu compromiso matrimonial con Filipe IV de Francia \"o Fermoso\". Isto significaba a incorporaci\u00f3n de Navarra \u00e1 Coroa de Francia, polo que abandona Navarra I\u00f1igo Ortiz de Stunica, Rico-home, Alf\u00e9rez Maior de Navarra, se\u00f1or de Stunica, e outros lugares, quinto neto do rei de Navarra Garc\u00eda V Ram\u00edrez \"o Restaurador\" e establ\u00e9cese na Rioxa, Castela. Z\u00fa\u00f1iga \u00e9 nomeada vila de reguengo e incorporada en 1278 \u00e1 Coroa de Navarra.\nDespois de asinar o tratado de amizade e axuda entre os reis de Castela Henrique III \"O Doente\" e de Navarra Carlos III \"o Bo\", que se asinou o 21 de xu\u00f1o de 1394, o rei Carlos III restitu\u00edu a Diego L\u00f3pez de Est\u00fa\u00f1iga, Xustiza Maior de Castela e do Consello do Rei, o 31 de xullo de 1394 o se\u00f1or\u00edo de Est\u00fa\u00f1iga (\"o seu solar\") e o se\u00f1or\u00edo de Mendavia en recompensa. Desde 1430 ata 1450 o se\u00f1or\u00edo pasou a Carlos e Luis de Beaumont, obtendo a condici\u00f3n de boa vila con asento nas Cortes do reino en 1482.\n\u00c1lvaro de Stunica y Guzm\u00e1n, duque I de B\u00e9jar e Plasencia, parente maior da Casa de Stunica / Est\u00fa\u00f1iga, castelanizou o apelido en Z\u00fa\u00f1iga, logo do pacto de reconciliaci\u00f3n coa ra\u00ed\u00f1a Isabel I \"a Cat\u00f3lica\", asinado en 1476. Desde ent\u00f3n empregouse o nome de Z\u00fa\u00f1iga por persoas e cidades dos Reinos de Espa\u00f1a.\nAdministraci\u00f3n.\nEst\u00e1 integrado na Mancomunidade de Montejurra e na Agrupaci\u00f3n de Municipios de Lana, Piedramillera, Z\u00fa\u00f1iga, Mu\u00e9s e Sorlada. Pertence ao partido xudicial de Estella.\nFestas.\nAs festas patronais celebranse a \u00faltima semana de xu\u00f1o e a primeira de xullo."}
{"id": "103991", "revid": "98629", "url": "https://gl.wikipedia.org/wiki?curid=103991", "title": "Eirexe", "text": "O top\u00f3nimo galego Eirexe pode referirse a:"}
{"id": "103992", "revid": "23204", "url": "https://gl.wikipedia.org/wiki?curid=103992", "title": "San Crist\u00f3bal de La Laguna", "text": "San Crist\u00f3bal de La Laguna, co\u00f1ecida popularmente como La Laguna ou A Laguna, \u00e9 unha cidade e un municipio canario pertencente \u00e1 provincia de Santa Cruz de Tenerife (Espa\u00f1a). Esta cidade foi capital da illa de Tenerife at\u00e9 o s\u00e9culo XIX.\nO nome guanche da zona onde se sit\u00faa a cidade era Aguere, o nome da antiga lagoa ou lago que exist\u00eda no lugar.\nA cidade foi declarada Patrimonio da Humanidade pola UNESCO en 1999. Con m\u00e1is de 150.000 habitantes, \u00e9 a terceira urbe m\u00e1is poboada das Canarias. Nela radican o Consello Consultivo das Canarias, a Diocese de Tenerife (diocese da provincia) e a primeira universidade fundada nas Canarias.\nEntre os monumentos relixiosos da cidade est\u00e1n a Catedral de Nosa Se\u00f1ora dos Remedios, a Igrexa da Concepci\u00f3n e o Real Santuario del Sant\u00edsimo Cristo de La Laguna. No Convento de Santa Catalina de Siena est\u00e1 o corpo incorrupto de Sor Mar\u00eda de Jes\u00fas de Le\u00f3n Delgado, con reputaci\u00f3n milagreira."}
{"id": "103993", "revid": "23204", "url": "https://gl.wikipedia.org/wiki?curid=103993", "title": "Horta Nord", "text": "A Horta Nord (en galego \"Horta Norte\") \u00e9 unha comarca da Comunidade Valenciana. Non ten capital administrativa. As cidades m\u00e1is importantes da comarca son: Burjassot, Alboraia, Montcada (Capital Judicial), Pu\u00e7ol e Massamagrell. \u00c9 preciso destacar que aqueles actos que afectan a t\u00f3dolos el Ajuntaments da Comarca, coma os Jocs Esportius de L'Horta Nord (Xogos Deportivos da Horta Norte), que se celebran na cidade de Alboraia, e que Montcada \u00e9 a cabeza do Partido Xudicial e sede da Delegaci\u00f3n da Axencia Tributaria.\nXeograf\u00eda.\nLimita ao norte co Camp de Morvedre, ao leste co mar Mediterr\u00e1neo, ao sur coa cidade de Valencia e ao oeste co Camp de T\u00faria e a Horta Oest. At\u00f3pase situada dentro do \u00e1mbito ling\u00fc\u00edstico valenciano-parlante.\nOs municipios desta comarca son:\nHistoria.\nAntigamente a Comarca da Horta de Val\u00e8ncia inclu\u00eda as actuais comarcas da Horta Nord, Horta Oest, Horta Sud e a cidade de Valencia. Debido ao crecemento de todas estas comarcas vanse dividir nas catro comarcas actuais.\nA comarca da Horta Nord \u00e9 de creaci\u00f3n moderna, no ano 1989."}
{"id": "103995", "revid": "89787", "url": "https://gl.wikipedia.org/wiki?curid=103995", "title": "Parla", "text": "Parla \u00e9 un concello espa\u00f1ol da Comunidade de Madrid. Ten unha poboaci\u00f3n de 124.208 habitantes (INE 2012) e dista 20 km da capital, Madrid. A extensi\u00f3n de Parla, na actualidade, \u00e9 duns 24,43 km\u00b2.\nO termo municipal de Parla limita ao norte co municipio de Fuenlabrada, ao sur cos municipios de Torrej\u00f3n de Velasco e de Torrej\u00f3n de la Calzada, ao leste co municipio de Pinto e ao oeste cos municipios de Gri\u00f1\u00f3n e de Humanes de Madrid.\nO municipio at\u00f3pase a unha altitude media de 648,5 metros sobre o nivel do mar.\nA principios do s\u00e9culo XX, Parla ti\u00f1a unha poboaci\u00f3n de 1.237 habitantes. Esta poboaci\u00f3n creceu ao longo do s\u00e9culo XX ata os m\u00e1is de 110.000 habitantes que ti\u00f1a en 2007."}
{"id": "103996", "revid": "1131", "url": "https://gl.wikipedia.org/wiki?curid=103996", "title": "Alcobendas", "text": "Alcobendas \u00e9 unha localidade e municipio espa\u00f1ol, pertencente \u00e1 Comunidade de Madrid. Situado a 13\u00a0km ao norte da capital, a 700 metros de altitude. Limita cos municipios de San Sebasti\u00e1n de los Reyes ao norte, ao oeste e ao sur co de Madrid, e ao leste co de Paracuellos de Jarama.\nO seu nome, a pesar dos defensores dunha orixe \u00e1rabe (\"Alccoba\" = lugar de repouso), parece derivar de palabras c\u00e9lticas ou prerromanas. Ram\u00f3n Men\u00e9ndez Pidal deriv\u00e1bao de \"Alcovindos\", outeiro ou cerro branco, e m\u00e1is recentemente o profesor Francisco Villar Li\u00e9bana der\u00edvao de \"Alcebindos\", cerro do corzo."}
{"id": "103997", "revid": "1034317", "url": "https://gl.wikipedia.org/wiki?curid=103997", "title": "Comunidade Aut\u00f3noma de Madrid", "text": ""}
{"id": "103998", "revid": "23204", "url": "https://gl.wikipedia.org/wiki?curid=103998", "title": "Ciudad de la Costa", "text": "Cidade da Costa ou Ciudad de la Costa \u00e9 unha cidade uruguaia do departamento de Canelones, situada na beira esquerda do r\u00edo da Prata, entre os regatos de Carrasco e Pando, situado na zona sur do territorio. Forma parte da zona metropolitana de Montevideo. Recibiu o rango de cidade en 1994. Con 83.888 habitantes, e a terceira cidade m\u00e1is grande do Uruguai.\nEconom\u00eda.\nA s\u00faa econom\u00eda baseouse de vello no turismo. As\u00ed mesmo, conta cunha numerosa rede de balnearios como :\"Parque Carrasco\", \"Lagomar\", \"El Bosque\", \"Solimar\" ou \"El Pinar\"."}
{"id": "104000", "revid": "98629", "url": "https://gl.wikipedia.org/wiki?curid=104000", "title": "Tuzo Wilson", "text": "John Tuzo Wilson foi, nado en Otava (Ontario o 24 de outubro de 1908 e finado en Toronto o 15 de abril de 1993, foi un xe\u00f3logo e xeof\u00edsico canadense que alcanzou notoriedade como un dos principais autores da formulaci\u00f3n final da tect\u00f3nica de placas e do desenvolvemento da teor\u00eda do ciclo de Wilson.\nTraxectoria.\nOs seus pais, John Wilson e Armistead Henrietta L. eran de orixe escocesa. Iniciou os seus estudos de xeof\u00edsica na Universidade de Toronto en 1930. Tras a s\u00faa graduaci\u00f3n continuou cos seus estudos de xeof\u00edsica no St John\u00b4s College, na Universidade de Cambridge e na Universidade de Princeton. A s\u00faa carreira como acad\u00e9mico culminou coa obtenci\u00f3n do t\u00edtulo de doutor en xeolox\u00eda en 1936. Pouco despois uniuse a Geological Survey of Canada e realizou traballo de campo nos territorios do noroeste.\nAo comezo da segunda guerra mundial, Wilson alistouse na Royal Canadian Army Engineers. Cando as deixou ti\u00f1a o grao de coronel.\nEn 1946, incorporouse \u00e1 Universidade de Toronto como mestre de xeof\u00edsica e, en 1967, foi nomeado director da University\u00b4s Erindale College. En 1974, Wilson foi nomeado director xeral da Ontario Science Centre. En 1969, foi condecorado co grao de Oficial da Orde do Canad\u00e1, da cal foi ascendido a Gran Oficial en 1974. Tam\u00e9n foi nomeado acad\u00e9mico da Royal Society of Canada.\nNa s\u00faa honra a Canadian Geophisical Union creou a John Wilson Medal, destinada a reco\u00f1ecer a excelencia na investigaci\u00f3n cient\u00edfica e tecnol\u00f3xica no campo da xeof\u00edsica.\nCiclo de Wilson.\nEsta \u00e9 a s\u00faa teor\u00eda m\u00e1is co\u00f1ecida. O ciclo comeza cando unha placa continental fractura creando un rift continental. Neste rift suceden sismos e aparecen volc\u00e1ns. No rift, ao estar situado a unha menor atura que o terreo do redor, acum\u00falase auga creando lagos. Nesta situaci\u00f3n at\u00f3pase o Rift de Valley, en \u00c1frica.\nEste rift ir\u00e1 aumentando de tama\u00f1o ata converterse nun mar, situaci\u00f3n na que se atopa o Mar Vermello, e continuar\u00e1 aumentando ata converterse nun oc\u00e9ano, como \u00e9 o caso do Oc\u00e9ano Atl\u00e1ntico. No fondo do oc\u00e9ano podemos observar a dorsal oce\u00e1nica na cal se est\u00e1 a renovar o fondo oce\u00e1nico. Nesta zona prod\u00facense sismos e aparecen volc\u00e1ns.\nCo aumento de tama\u00f1o, esta placa pesar\u00e1 cada vez m\u00e1is, o que provocar\u00e1 que subduza baixo unha placa continental veci\u00f1a. Nesta zona crearase unha fosa oce\u00e1nica e aparecer\u00e1n arcos insulares, como \u00e9 o caso do Xap\u00f3n. Co paso do tempo, estes arcos insulares acabar\u00e1n formando unha cordilleira pericontinental no l\u00edmite da placa continental. Nela crearanse volc\u00e1ns e se producir\u00e1n sismos provocados polo roce entre as d\u00faas placas. Nesta situaci\u00f3n atopamos a placa de Nafca que est\u00e1 a subducir baixo a placa suramericana cre\u00e1ndose a cordilleira dos Andes.\nAo final estas d\u00faas placas rematar\u00e1n colidindo e creando unha cordilleira entre as d\u00faas. Nesta situaci\u00f3n at\u00f3pase a India, que est\u00e1 situada na placa indoaustraliana, que colidiu contra China, na placa euroasi\u00e1tica; creando a cordilleira do Himalaia."}
{"id": "104002", "revid": "5863", "url": "https://gl.wikipedia.org/wiki?curid=104002", "title": "Franxa de Arag\u00f3n", "text": "A Franxa de Arag\u00f3n, Franxa Oriental ou Franxa de Po\u00f1ente (\"Franja d'Arag\u00f3\" ou \"Franja de Ponent\" en catal\u00e1n; \"Francha Oriental\" en aragon\u00e9s; \"La Franja\" en castel\u00e1n) \u00e9 a zona do leste de Arag\u00f3n, lim\u00edtrofe con Catalu\u00f1a, formada polos concellos de fala catal\u00e1.\nCaracter\u00edsticas.\n\u00c9 un territorio xeoling\u00fc\u00edstico que comprende os concellos de fala catal\u00e1 de Arag\u00f3n, lim\u00edtrofes con Catalu\u00f1a, \u00e9 unha franxa estreita de 250 quil\u00f3metros de longo e 30 de largo m\u00e1ximo, cunha superficie aproximada de 5000\u00a0km\u00b2 e cunha poboaci\u00f3n de 47.771 no ano 2006. O territorio da Franxa non ten nin tivo nunca unha estrutura administrativa com\u00fan, ag\u00e1s o feito de que todas as bisbarras pertencen \u00e1 Comunidade Aut\u00f3noma de Arag\u00f3n, e de feito abranguen territorios das tres provincias aragonesas.\nBisbarras.\nAs bisbarras oficiais actuais nas que se incl\u00faen os concellos da Franxa son as seguintes (de norte a sur):\ne alg\u00fans concellos das comarcas de"}
{"id": "104005", "revid": "25871", "url": "https://gl.wikipedia.org/wiki?curid=104005", "title": "Protolingua", "text": "A protolingua ou lingua reconstru\u00edda, \u00e9 a reconstruci\u00f3n prob\u00e1bel da lingua orixe dun grupo de linguas, sexa unha rama ou unha familia; sobre a base das coincidencias e trazos com\u00fans a dita familia de linguas que non constit\u00faan innovaci\u00f3ns ou pr\u00e9stamos.\nDita reconstruci\u00f3n real\u00edzase mediante a comparaci\u00f3n de linguas ou m\u00e9todo comparativo do devandito grupo aplicando os m\u00e9todos da ling\u00fc\u00edstica hist\u00f3rica. Normalmente o proceso de reconstruci\u00f3n empeza reconstru\u00edndo o nivel fon\u00e9tico-fonol\u00f3xico da lingua nai. Isto faise en tres etapas:\nNaturalmente, este proceder non pode facer esquecer a existencia de leis fon\u00e9ticas que relacionan sons ou segmentos moi distintos entre si, como os famosos casos (Meillet) existentes entre o armenio e as restantes linguas indoeuropeas. \u00c9 m\u00e1is, este tipo de correspondencias inexplic\u00e1beis por mera casualidade son as preferidas polos comparatistas para o seu labor neste apartado, ao igual que en morfolox\u00eda son moi relevantes as irregularidades compartidas.\nA reconstruci\u00f3n do nivel morfosint\u00e1ctico e outros \u00e9 bastante m\u00e1is complexo e non \u00e9 sinxelo sistematizalo nun conxunto de pasos.\n\u00c9 importante entender que habitualmente a reconstruci\u00f3n apl\u00edcase a unha lingua que deixou de falarse hai tempo, e xeralmente \u00e9 desco\u00f1ecida na s\u00faa maior\u00eda, \u00e9 dicir, non existen inscrici\u00f3ns ou referencias escritas. Dito proceso de reconstruci\u00f3n pretende conxecturar cal foi o cami\u00f1o seguido na evoluci\u00f3n da lingua, e percorrelo en sentido inverso. Historicamente a primeira protolingua reconstru\u00edda foi o protoindoeuropeo ou indoeuropeo, lingua nai que dar\u00eda lugar \u00e1s linguas romances, xerm\u00e1nicas, gregas, eslavas e indoiranias. Isto realizouse a finais do s\u00e9culo XIX, e ent\u00f3n o m\u00e9todo comparativo adquiriu un car\u00e1cter plenamente cient\u00edfico (induci\u00f3n + deduci\u00f3n), desde ent\u00f3n fix\u00e9ronse decenas de reconstruci\u00f3ns doutras protolinguas. Con todo, a reconstruci\u00f3n interna pode e debe \u00e1s veces aplicarse ao resultado da comparaci\u00f3n (i.e., \u00e1 protolingua de primeiro grao) ou a diferentes etapas da prehistoria das linguas particulares, non s\u00f3 para descubrir novos procesos ou formas sen\u00f3n para establecer cronolox\u00edas relativas entre estes."}
{"id": "104006", "revid": "624", "url": "https://gl.wikipedia.org/wiki?curid=104006", "title": "Protoindoeuropeo", "text": ""}
{"id": "104007", "revid": "25871", "url": "https://gl.wikipedia.org/wiki?curid=104007", "title": "Lista de presidentes do Senegal", "text": "O presidente da Rep\u00fablica do Senegal esc\u00f3llese por elecci\u00f3ns democr\u00e1ticas a d\u00faas voltas cada cinco anos, se ben con anterioridade \u00e1 reforma constitucional de 2001 os per\u00edodos de mandato eran por sete anos.\nEsta \u00e9 unha lista dos presidentes do Senegal despois de independizarse de Francia en 1960.\n&lt;br&gt;\n&lt;br&gt;"}
{"id": "104008", "revid": "98629", "url": "https://gl.wikipedia.org/wiki?curid=104008", "title": "L\u00e9opold S\u00e9dar Senghor", "text": "L\u00e9opold S\u00e9dar Senghor, nado en Joal o 9 de outubro de 1906 e finado en Verson o 20 de decembro de 2001, foi un escritor, poeta e pol\u00edtico senegal\u00e9s. Foi o presidente do Senegal entre 1960 e 1980.\nTraxectoria.\nEstudou no liceo Louis-lle-Grand de Par\u00eds na d\u00e9cada de 1930. Durante a s\u00faa \u00e9poca de estudante, creou xunto co martinique\u00f1o Aim\u00e9 C\u00e9saire e o guian\u00e9s L\u00e9on Gontran Damas a revista \"L'Etudiant noir\" en 1934. Nesas p\u00e1xinas expresar\u00e1 por primeira vez o seu concepto da \"n\u00e9gritude\", noci\u00f3n introducida por Aim\u00e9 C\u00e9saire nun texto titulado \"N\u00e9grerie\". Foi o primeiro profesor de raza negra que impartiu clases de lingua francesa en Francia.\nDurante a segunda guerra mundial foi feito prisioneiro polos alem\u00e1ns pero logrou a s\u00faa liberaci\u00f3n no 1942. Despois da guerra, foi elixido deputado na Asemblea Nacional de Francia polo Senegal-Mauritania. Ocupou diversos cargos na pol\u00edtica francesa e axudou na elaboraci\u00f3n da constituci\u00f3n da Quinta Rep\u00fablica.\nCoa independencia do Senegal converteuse no primeiro presidente do pa\u00eds. Tam\u00e9n \u00e9 o autor do seu himno nacional. No seu goberno o Senegal adoptou un sistema multipartidista (a pesar da limitaci\u00f3n a tres partidos: socialista, comunista e liberal).\nFoi tam\u00e9n membro da Academia francesa desde o 2 de xu\u00f1o de 1983 ata s\u00faa morte, e un defensor da Francofon\u00eda."}
{"id": "104009", "revid": "23204", "url": "https://gl.wikipedia.org/wiki?curid=104009", "title": "Joan Bennett", "text": "Joan Geraldine Bennett, nada en Fort Lee, Nova Jersey, o 27 de febreiro de 1910 e finada en Scarsdale, Nova York, o 7 de decembro de 1990, foi unha actriz estadounidense.\nBiograf\u00eda.\nNaceu en Palisades Park, Nova Jersey nunha familia de actores, seu pai era o actor Richard Bennett e s\u00faa nai a actriz Adrienne Morrison. As s\u00faas irm\u00e1ns m\u00e1is vellas, Constance Bennett e Barbara Bennett tam\u00e9n foron actrices. O actor Lewis Morrison era av\u00f3 por parte de nai.\nJoan apareceu \u00f3s seis anos nun filme mudo, cos seus pais e irm\u00e1s, \"The Valley of Decision\" (1916). Estudou en Miss Hopkins School for Girls en Manhattan, despois en St. Margaret's, un internado en Waterbury, Connecticut e finalmente en L'Hermitage, un colexio para se\u00f1oritas, en Versalles, Francia.\nCasou en 1926 con John M. Fox en Londres, do que se divorciou dous anos despois logo de ter unha filla, mantivo unha longa batalla legal co seu exmarido para darlle o seu apelido \u00e1 s\u00faa filla.\nCarreira.\nO debut de Joan no teatro foi en 1928 actuando co seu pai en \"Jarnegan\" que se mantivo en Broadway durante 136 representaci\u00f3ns e que recibiu boas cr\u00edticas. De 1929 datan os seus primeiros filmes, \"Bulldog Drummond\" e \"Disraeli\". En 1930 apareceu no musical \"Puttin' on the Ritz\" e na primeira versi\u00f3n sonora de \"Moby Dick\".\nCon contrato con Fox Film Corporation, apareceu en numerosos filmes, \"She Wanted a Millionaire\" (1932), \"Me and My Gal\" (1932).\nO 16 de marzo de 1932 casou co guionista e produtor Gene Markey, divorci\u00e1ndose en 1937. Eles tiveron unha filla, Melinda Markey en 1934.\nBennett deixou Fox para interpretar Amy en \"Little Women\" (1933), dirixida por George Cukor para RKO. Este filme fixo que o produtor independente Walter Wanger se fixara nela e asinara un contrato con el, interpretou a Sally MacGregor en \"Private Worlds\" (1935) con Claudette Colbert, Charles Boyer e Joel McCrea. \"Trade Winds\" (1938) con Fredric March.\nComeza unha nova etapa na s\u00faa carreira, interpretando a mulleres fatales, a pr\u00edncesa Mar\u00eda Tareixa en \"The Man in the Iron Mask\" (1939) con Louis Hayward e a duquesa Zona de Lichtenburg en \"The Son of Monte Cristo\" (1940).\nO 12 de xaneiro de 1940 casou co produtor Walter Wanger, con quen estivo casada ata o seu divorcio en 1965, tiveron d\u00faas fillas xuntos, Stephanie e Shelley.\nEn 1940 protagonizou \"The House Across the Bay\" con George Raft e o drama antinazi \"The Man I Married\" con Francis Lederer.\nOs seus traballos m\u00e1is recordados foron os seus papeis de muller fatal nos filmes do x\u00e9nero negro dirixidos por Fritz Lang, interpretando a Jerry Stokes, unha prostituta en \"Man Hunt\" (1941), Alice Reed, unha misteriosa modelo en \"The Woman in the Window\" (1944) e Katharine \"Kitty\" March en \"Perversidade\" (1945). Eses papeis convert\u00e9rona nunha estrela de Hollywood.\nBennett tam\u00e9n tivo \u00e9xito protagonizando o filme de Zoltan Korda, \"The Macomber Affair\" (1947) con Gregory Peck, como Peggy na fita de Jean Renoir \"Unha muller na praia\" (1947) con Robert Ryan e Charles Bickford, e como a atormentada Lucia Harper en \"The Reckless Moment\" (1949) de Max Ophuls.\nNas d\u00faas comedias nas que a dirixiu Vincente Minnelli interpretou a Ellie Banks, unha muller elegante e dona de Spencer Tracy, foron \"Father of the Bride\" (1950) e \"O pai \u00e9 av\u00f3\" (1951).\nBennett tam\u00e9n participou en numerosos programas de radio \u00f3 longo da s\u00faa carreira, como \"The Edgar Bergen and Charlie McCarthy Show\", a comedia radiof\u00f3nica \"Duffy's Tavern\" e \"Lux Radio Theater\".\nA partir de 1951 comezou a aparecer como estrela convidada en diversos programas de televisi\u00f3n como \"Your Show of Shows\" de Sid Caesar e Burke's Law\nEn 1951 o seu home disparou contra o seu axente Jennings Langs pensando que ti\u00f1an un romance, e a\u00ednda que Bennett sempre o negou o suceso afectoulle \u00e1 s\u00faa carreira e apareceu s\u00f3 en cinco filmes no resto da d\u00e9cada, dedic\u00e1ndose sobre todo \u00f3 teatro, facendo xiras con \"Bell, Book and Candle\", \"Susan and God\", \"Once More With Feeling\", \"The Pleasure of His Company\" e \"Never Too Late\". En Broadway tivo menos \u00e9xito, \"Love Me Little\" (1958) estivo en cartel durante s\u00f3 oito representaci\u00f3ns.\nBennett interpretou a Elizabeth Collins Stoddard, a matriarca da familia Collins, na serie de televisi\u00f3n Dark Shadows (1966-1971) e na s\u00faa adaptaci\u00f3n \u00f3 cinema, \"House of Dark Shadows\". En 1977 apareceu no filme do director italiano Dario Argento \"Suspiria\"."}
{"id": "104011", "revid": "43327", "url": "https://gl.wikipedia.org/wiki?curid=104011", "title": "Bennett", "text": "Bennett \u00e9 un apelido e top\u00f3nimo ingl\u00e9s amplamente espallado\nTop\u00f3nimos.\nIlla de Bennett"}
{"id": "104018", "revid": "23204", "url": "https://gl.wikipedia.org/wiki?curid=104018", "title": "John Atta Mills", "text": "John Evans Atta Mills, nado o 21 de xullo de 1944 en Tarkwa, daquela Costa de Ouro e na actualidade Ghana e finado en Accra o 24 de xullo de 2012, foi un pol\u00edtico ghan\u00e9s, presidente da rep\u00fablica desde 2009 ata a s\u00faa morte.\nTraxectoria.\nEstudou o bacharelato nunha escola elitista en Accra e logo licenciouse en Dereito pola Universidade de Ghana, na mesma capital, en 1967. Foi escollido como bolseiro para realizar estudos de posgrao en Dereito na Escola de Estudos Orientais e Africanos de Londres. En 1971, despois de estudar parcialmente nos Estados Unidos, remata a s\u00faa tese sobre impostos e desenvolvemento econ\u00f3mico, e regresa a Ghana para dar clases na facultade de dereito onde el estudara. Durante m\u00e1is de trinta anos ocupa ese posto de profesor universitario, grazas ao que produce a maior parte dos seus libros, centrados nos impostos.\nMilitante do NDC, o principal partido socialdem\u00f3crata de Ghana, foi escollido polo exgolpista Jerry Rawlings como vicepresidente durante o seu segundo mandato, entre 1997 e 2001, e posteriormente designado por este para concorrer as presidenciais de 2000, onde foi derrotado polo opositor John Kufuor (48,4% fronte a 44,8% na primeira volta e 56,9% fronte a 43,1% na segunda). Volveuse presentar como candidato socialdem\u00f3crata nas presidenciais de 2004, e foi derrotado por Kufour por 52,5% fronte ao 44,6% xa na primeira volta.\nEn 2006 \u00e9 escollido polo seu partido de novo como candidato \u00e1s elecci\u00f3ns presidenciais de 2008, polo 81.4% das bases (1.362 votos), moi por diante dos seus opo\u00f1entes, Ekwow Spio-Garbrah, Alhaji Mahama Iddrisu, e Eddie Annan. Nos comicios celebrados en 2008 para substitu\u00edr a John Kufuor, foi derrotado polo candidato liberal Nana Akufo-Addo por un 49,1% fronte ao 47,9% na primeira volta; por\u00e9n, na segunda foi capaz de aumentar a participaci\u00f3n e agrupar o voto dos pequenos candidatos e superou por unha estreita marxe o candidato liberal: 50,2% fronte ao 49,8%.\nTomou posesi\u00f3n do seu cargo o 7 de xaneiro de 2009.\nVida persoal.\nFoi xogador de h\u00f3quei sobre herba e chegou a disputar un partido coa selecci\u00f3n do seu pa\u00eds.\nEstivo casado con Ernestina Naadu Mills, e tivo un fillo, Sam Kofi Atta Mills.\n\u00c9 cristi\u00e1n metodista e amigo persoal do telepredicador T.B. Joshua, un dos l\u00edderes relixiosos m\u00e1is importantes de Ghana."}
{"id": "104020", "revid": "23204", "url": "https://gl.wikipedia.org/wiki?curid=104020", "title": "Cornelius (m\u00fasico)", "text": "Cornelius (\u30b3\u30fc\u30cd\u30ea\u30a2\u30b9, kooneriasu), de nome real Keigo Oyamada (\u5c0f\u5c71\u7530\u572d\u543e),nado o 27 de xaneiro, 1969 en Setagaya, Toquio, \u00e9 un artista e produtor xapon\u00e9s, situado na posici\u00f3n 43 dos cens m\u00fasicos m\u00e1is importantes do Xap\u00f3n segundo HMV.\nTraxectoria.\nOyamada saltou a fama como membro do d\u00fao de pop chamado Flipper\u2019s Guitar, un dos grupos clave da escena de Shibuya-kei de Toquio. Despois da disoluci\u00f3n do grupo en 1991, Oyamada p\u00faxose o alias de \"Cornelius\" e embarcouse nunha carreira en solitario.\nNumerosos cr\u00edticos americanos describen o estilo musical do artista como similar a de Beck, a quen reco\u00f1ece como influencia xunto con The Beach Boys, The Jesus and Mary Chain, Primal Scream e banda brasileira Kassin + 2, xunto moitos outros.\nA m\u00fasica de Cornelius poder\u00eda describirse como experimental e exploratoria, xa que acot\u00edo incorpora elementos disonantes harmonicamente xunto a m\u00e1is sons familiares e \"agradables\". Esta tensi\u00f3n, ademais da s\u00faa pr\u00e1ctica de levar nos sons e os samples de cultura de masas, tons electr\u00f3nicos puros, e os sons da natureza (como no seu \u00e1lbum \"Point\"), levouno a ser categorizado como un \"gusto adquirido\".\nElixiu o seu pseud\u00f3nimo en homenaxe \u00f3 personaxe do filme \"O planeta dos simios\"."}
{"id": "104022", "revid": "1131", "url": "https://gl.wikipedia.org/wiki?curid=104022", "title": "Cornelius", "text": "Cornelius pode referirse a:"}
{"id": "104023", "revid": "1131", "url": "https://gl.wikipedia.org/wiki?curid=104023", "title": "Galer\u00eda de imaxes do castelo de Santo Ant\u00f3n", "text": "O castelo de Santo Ant\u00f3n \u00e9 un castelo do s\u00e9culo XVI que formaba parte, xunto co castelo de Santa Cruz e o castelo de San Diego, dunha rede estrat\u00e9xica de castelos e bater\u00edas para a defensa da cidade da Coru\u00f1a."}
{"id": "104035", "revid": "43327", "url": "https://gl.wikipedia.org/wiki?curid=104035", "title": "The Hours", "text": "Co t\u00edtulo de The Hours podemos referirnos a:"}
{"id": "104038", "revid": "23204", "url": "https://gl.wikipedia.org/wiki?curid=104038", "title": "George Anson", "text": "George Anson, nado o 23 de abril de 1697 e finado o 6 de xu\u00f1o de 1762, foi un arist\u00f3crata e almirante brit\u00e1nico, famoso por cincunnavegar a Terra.\nFamilia e primeiros ascensos.\nO pai de George foi William Anson de Shugborough en Staffordshire e a nai Isabella Carrier, cu\u00f1ada de Thomas Parker, o the Lord Chanceler. George Anson entrou na armada en febreiro de 1712, e rapidamente ascendeu, era tenente en 1716, comandante en 1722 e capit\u00e1n en 1724. Foi capit\u00e1n do \"Scarborough\" e do \"Squirrel\" desde 1724 a 1730 e de 1733 a 1735. En 1737 obtivo o comando do\" Centurion\", un nav\u00edo de 60 can\u00f3ns. En 1740 mentres comezaba a Guerra de Sucesi\u00f3n Austr\u00edaca comandou (co rango de comodoro) o escuadr\u00f3n enviado a atacar as posesi\u00f3ns espa\u00f1olas no Pac\u00edfico na co\u00f1ecida como Guerra da Orella de Jenkin.\nViaxe arredor do mundo.\nA expedici\u00f3n comandada por Anson non conseguiu a s\u00faa misi\u00f3n orixinal, o escuadr\u00f3n consist\u00eda aen seis nav\u00edos de guerra, \"HMS Centurion\" (buque insignia), \"HMS Gloucester\", \"HMS Severn\", \"HMS Pearl\", \"HMS Wager\" e o sloop (balandra de guerra) \"Tryal\", m\u00e1is dous cargueiros, \"Anna\" e \"Industry\". Diversos desastres reduciron a forza a tan s\u00f3 o \"Centurion\", o \"Pearl\" e o \"Severn\", non puideron dobrar o Cabo de Hornos e volveron a Inglaterra, o \"Wager\" naufragou na costa de Chile. Cando Anson chegou \u00f3 arquip\u00e9lago Juan Fern\u00e1ndez en xu\u00f1o de 1741 tan s\u00f3 comandaba tres nav\u00edos pero a ausencia de efectivos espa\u00f1ois suficientes na zona permitiulle saquear a pequena cidade portuaria de Paita ( Per\u00fa) (13 e 15 de novembro de 1741). A diminuci\u00f3n dos seus homes polo escorbuto e o cansazo dos superviventes (335 dos 961 iniciais) fixeron que concentrara a todos os seus homes no \"Centurion\". Tras un descanso na illa de Tinian chegaron a Macau en novembro de 1742.\nDespois de numerosas dificultades cos chineses sa\u00edu de novo \u00f3 mar para atacar o gale\u00f3n de Manila, o \"Nuestra Se\u00f1ora de Covadonga\", que conseguiu conquistar, cun bot\u00edn de 1\u00a0313\u00a0843 re\u00e1s de a oito. Anson regresou a Macau, vendeu a carga do buque espa\u00f1ol \u00f3s chineses e regresou a Inglaterra, dobrando o Cabo de Boa Esperanza o 15 de xu\u00f1o de 1744.\n\u00daltimos anos.\nAnson foi membro do Parlamento por Hedon de 1744 a 1747. En 1747 Anson comandou a frota que derrotou \u00f3 almirante de la Jonqui\u00e8re na primeira batalla do cabo Fisterra, capturando varios buques franceses. Anson foi promovido a vicealmirante e ennobrecido como bar\u00f3n Anson de Soberton. Foi Primeiro Lord do Almirantado (1757\u20131762).\nSete nav\u00edos de guerra levaron o seu nome, \"HMS Anson\" na s\u00faa honra, as\u00ed como o condado de Anson, en Carolina do Norte e Ansonborough en Charleston, Carolina do Sur."}
{"id": "104040", "revid": "56817", "url": "https://gl.wikipedia.org/wiki?curid=104040", "title": "Anson", "text": "Anson p\u00f3dese referir a:"}
{"id": "104041", "revid": "12452", "url": "https://gl.wikipedia.org/wiki?curid=104041", "title": "Xos\u00e9 Lu\u00eds M\u00e9ndez L\u00f3pez", "text": ""}
{"id": "104042", "revid": "98629", "url": "https://gl.wikipedia.org/wiki?curid=104042", "title": "Pierre Benoit", "text": "Pierre Benoit, nado o 16 de xullo de 1886 en Albi e finado o 3 de marzo de 1962 en Ciboure, foi un escritor franc\u00e9s, co\u00f1ecido polas s\u00faas novelas de aventuras.\nTraxectoria.\nPierre Benoit era fillo de militar de carreira que na data do seu nacemento estaba destinado na cidade de Albi, xa en 1887 destinaron a seu pai a Tunisia e Pierre marchou con seus pais, posteriormente seu pai obtivo destino en Alxeria e al\u00ed fixo o futuro escritor o servizo militar. En 1907 estableceuse en Montpellier para preparar unha dobre licenciatura en letras e dereito En Sceaux foi \"ma\u00eetre d'internat\" e foi nesta \u00e9poca cando asistiu a conferencias de Charles Maurras e Maurice Barr\u00e8s que se converteron nos seus referentes ideol\u00f3xicos. Contra 1910 comezou a publicar os seus primeiros poemas.\nEn 1914 publicou a escolma \"Diadum\u00e8ne\". Mobilizado na primeira guerra mundial, despois da batalla de Charleroi caeu gravemente enfermo, tras meses no hospital foi finalmente desmobilizado, a experiencia da guerra transformou a Benoit en pacifista convencido. Despois do armisticio fundou cos seus amigos de antes da guerra, Francis Carco, Roland Dorgel\u00e8s e Pierre Mac Orlan a asociaci\u00f3n \"Le Bassin de Radoub\", que se propu\u00f1a recompensar o peor libro do ano, a obra elixida en 1919 foi o Tratado de Versalles. Sempre maurrista e pr\u00f3ximo \u00f3s c\u00edrculos pr\u00f3ximos a Acci\u00f3n Francesa asinou nese ano o manifesto \"Pour un parti de l'intelligence\" de Henri Massis. O ano anterior publicara a s\u00faa primeira novela \"K\u0153nigsmark\" que tivo un \u00e9xito considerable, \u00f3 ano seguinte publicou \"L'Atlantide\" que foi premiada pola Academia Francesa e que tivo un enorme \u00e9xito. Desde 1920 ata a s\u00faa morte publicou a un ritmo dun libro por ano, convert\u00e9ndose no mestre franc\u00e9s da novela de aventuras, a\u00ednda que tam\u00e9n publicou doutros x\u00e9neros como \"Mademoiselle de la Fert\u00e9\" (1923), o m\u00e1is literario e profundo dos seus libros.\nEn 1923 foi a Turqu\u00eda en calidade de enviado especial de \"Le Journal\", entrevist\u00e1ndose con Mustafa Kemal en Ancara. De 1923 a 1938 e de 1947 a1953, Pierre Benoit exerceu, paralelamente \u00e1s s\u00faas actividades de escritor, de reporteiro para varios xornais (\"France-Soir\", \"L'Intransigeant\"), que o levaron polo Pr\u00f3ximo Oriente e Ir\u00e1n (1926-1927), Australia, Tahit\u00ed e as Antillas (1928), Tunisia (1931), L\u00edbano (1932), Oc\u00e9ano \u00cdndico (1933), Austria (1938), a Arxentina e o Brasil (1950) etc.\nEn 1929 a Soci\u00e9t\u00e9 des gens de lettres elixiu a Benoit como o seu presidente e en 1931 a Academia Francesa elixiuno como novo membro. Durante o r\u00e9xime de Vichy, a pesar das simpat\u00edas por P\u00e9tain, non colaborou co r\u00e9xime debido \u00f3 nacionalismo antialem\u00e1n de Benoit, e este retirouse \u00e1s s\u00faas terres de Quercy. Detido en 1944 por colaboracionista foi liberado seis meses despois libre de toda sospeita pero prohib\u00edronlle publicar durante dous anos. Por intervenci\u00f3n de Jean Paulhan e Louis Aragon o seu nome retirouse da lista negra."}
{"id": "104044", "revid": "149", "url": "https://gl.wikipedia.org/wiki?curid=104044", "title": "Beno\u00eet", "text": "Beno\u00eet ou Benoit p\u00f3dese referir a:"}
{"id": "104045", "revid": "2822", "url": "https://gl.wikipedia.org/wiki?curid=104045", "title": "Benoit", "text": ""}
{"id": "104047", "revid": "1888", "url": "https://gl.wikipedia.org/wiki?curid=104047", "title": "Traseirexe", "text": "Co top\u00f3nimo Traseirexe pod\u00e9monos referir a dous lugares de Galicia en:"}
{"id": "104048", "revid": "1131", "url": "https://gl.wikipedia.org/wiki?curid=104048", "title": "O Campo da Eirexe", "text": "O top\u00f3nimo galego O Campo da Eirexe pode referirse a:"}
{"id": "104049", "revid": "1131", "url": "https://gl.wikipedia.org/wiki?curid=104049", "title": "Leboz\u00e1n", "text": "O top\u00f3nimo galego Leboz\u00e1n pode referirse a:"}
{"id": "104054", "revid": "56817", "url": "https://gl.wikipedia.org/wiki?curid=104054", "title": "Beariz (hom\u00f3nimos)", "text": "O top\u00f3nimo galego Beariz pode referirse a:"}
{"id": "104055", "revid": "1131", "url": "https://gl.wikipedia.org/wiki?curid=104055", "title": "Mordechai Gebirtig", "text": "Mordechai Gebirtig, nado co nome de Mordekhai Bertig en Cracovia o 4 de abril de 1877 e finado na mesma cidade o 4 de xu\u00f1o de 1942, foi un poeta e compositor en lingua yiddish, co\u00f1ecido sobre todo pola canci\u00f3n, \"S'brent\", escrita en 1938 en resposta \u00f3 pogrom contra os xudeus en 1936 na pequena vila de Przytyk. O tema cantouse nos guetos durante o nazismo. Desde aquela a canci\u00f3n, tanto en yiddish como na s\u00faa traduci\u00f3n en hebreo,\"Ha-Ayyarah Bo'eret\", contin\u00faa a se interpretar nas conmemoraci\u00f3ns do Holocausto.\nTraxectoria.\nMordecai Gebirtig viviu toda a s\u00faa vida en Kazimierz, o barrio da clase traballadora xud\u00eda, traballou como carpinteiro e como afecci\u00f3n aprendeu m\u00fasica de xeito autodidacta, compu\u00f1a as s\u00faas canci\u00f3ns cunha pequena frauta e os seus amigos Julius Hofman e Baruch Sperber transcrib\u00edan as s\u00faas composici\u00f3ns. Desde 1906 foi membro do grupo de teatro afeccionado xudeu de Cracovia, escribiu canci\u00f3ns e cr\u00edticas teatrais que apareceron en \"Der sotsial-demokrat\" o \u00f3rgano do Partido Social Democr\u00e1tico Xudeu \u00f3 que pertenc\u00eda. Gebirtig serviu durante cinco anos no ex\u00e9rcito austro-h\u00fangaro. En 1920 publicou a s\u00faa primeira colecci\u00f3n de canci\u00f3ns, \" Folkstimlekh\". As s\u00faas canci\u00f3ns adopt\u00e1ronas cantantes populares como Molly Picon e inclu\u00edronse en obras teatrais en yiddish, contribu\u00edndo \u00f3 seu espallamento. En 1936 publicou unha segunda escolma delas, \"Mayne Lyder\". Morreu asasinado na r\u00faa por un soldado alem\u00e1n o 4 de xu\u00f1o de 1942."}
{"id": "104063", "revid": "1131", "url": "https://gl.wikipedia.org/wiki?curid=104063", "title": "Juan Aparicio", "text": "Juan Aparicio L\u00f3pez, nado en Guadix (provincia de Granada) o 29 de xullo de 1906 e finado en Madrid o 17 de abril de 1987, foi un xornalista e pol\u00edtico espa\u00f1ol.\nTraxectoria.\nEstudou Dereito na Universidade de Granada, onde foi disc\u00edpulo do socialista Fernando de los R\u00edos. Neses anos, e ata 1930 estivo pr\u00f3ximo ao Partido Comunista de Espa\u00f1a, e despois participou na fundaci\u00f3n das JONS, organizaci\u00f3n de extrema dereita obreira, grupo que posteriormente converxe coa Falange Espa\u00f1ola. En 1931 afiliouse a Falange, onde militou ata 1935, se ben volveu a militar a partir de 1937.\nAo estalar a guerra civil espa\u00f1ola, Aparicio, xa como xornalista, dirix\u00eda a publicaci\u00f3n local \"La Gaceta Regional de Salamanca\".\nPosguerra e censura.\nDesde 1939 \u00e9 unha figura clave na reorganizaci\u00f3n da prensa franquista e en 1941 \u00e9 nomeado Delegado Nacional de Prensa por Francisco Franco, posto que ten a m\u00e1xima autoridade no control dos medios de comunicaci\u00f3n. Ocupa ese cargo ata 1945, que despois muda a s\u00faa denominaci\u00f3n polo de Director Xeral de Prensa, e onde se mant\u00e9n ata finalizar a d\u00e9cada dos cincuenta.\nA\u00ednda que del non depend\u00eda a pol\u00edtica censora da ditadura, pois correspond\u00eda \u00e1 Direcci\u00f3n Xeral de Propaganda, publicou en 1952 un artigo onde desprestixiaba a lingua galega a ra\u00edz do ensaio breve de Ram\u00f3n Pi\u00f1eiro \"Significado metaf\u00edsico da saudade\", publicado no n\u00famero 1 da revista \"Grial\", e que culminou nunha acentuaci\u00f3n da censura \u00e1s produci\u00f3ns ensa\u00edsticas e xornal\u00edsticas en galego. Pola contra, recomendou -por mediaci\u00f3n de Xos\u00e9 Filgueira Valverde- a publicaci\u00f3n de \"C\u00f3maros verdes\", o libro de poemas de Aquilino Iglesia Alvari\u00f1o logo de que a obra fose secuestrada pola censura.\nComo xornalista, foi director dos xornais \"El Espa\u00f1ol\", \"Fantas\u00eda\", \"La Estafeta Literaria\" e \"Pueblo\". En 1941 fundou a Escuela Oficial de Periodismo en Madrid, e en 1952 un centro hom\u00f3nimo en Barcelona.\nVida persoal.\nEstivo casado e viviu boa parte da s\u00faa vida en Torrevieja (Alacant). Nesa cidade foi o impulsor do Certame Nacional de Habaneras. Foi nomeado fillo adoptivo desta vila."}
{"id": "104064", "revid": "624", "url": "https://gl.wikipedia.org/wiki?curid=104064", "title": "Cristi\u00e1n", "text": ""}
{"id": "104065", "revid": "1131", "url": "https://gl.wikipedia.org/wiki?curid=104065", "title": "Condados de Nebrasca", "text": "O estado de Nebrasca, en Estados Unidos, div\u00eddese en 93 condados (\"counties\")."}
{"id": "104066", "revid": "5863", "url": "https://gl.wikipedia.org/wiki?curid=104066", "title": "Isaac de Benserade", "text": "Isaac de Benserade, nado o 15 de outubro de 1612 en Lyons-la-For\u00eat en Normand\u00eda e morto o 19 de outubro de 1691 en Gentilly, foi un escritor e dramaturgo franc\u00e9s.\nTraxectoria.\nPoeta e cortes\u00e1n Isaac de Benserade foi protexido do cardeal Richelieu, do duque de Br\u00e9z\u00e9, de Mazarino e de Lu\u00eds XIV. Contaba cunha pensi\u00f3n de 600 libras anuais concedida por Richelieu.\nIsaac foi, xunto co seu principal rival Vincent Voiture, un preciosista, movemento en voga na \u00e9poca. Estudou teolox\u00eda na Sorbona pero interesouse m\u00e1is polo teatro. Compuxo \u00f3s vinte e tres anos a s\u00faa primeira traxedia, \"Cl\u00e9op\u00e2tre\", en 1634 represent\u00e1rase no H\u00f4tel de Bourgogne, a s\u00faa primeira comedia \"Iphis et Iante\" unha das primeiras obras en Francia en evocar abertamente a homosexualidade feminina.\nA fama conseguiuna, en colaboraci\u00f3n co m\u00fasico Michel Lambert compo\u00f1endo comedias ballet que se representaban na corte como divertimento. Entre 1651 e 1681 compuxo unha vintena e colaborou con Lully, rivalizando neste dominio con Moli\u00e8re. Nos sal\u00f3ns literarios era, as\u00ed e todo, apreciado pola s\u00faa poes\u00eda, o seu soneto \"Job\" desatou unha querela entre os seus partidarios, xobelistas entre os que se contaban La Fontaine e Madeleine de Scud\u00e9ry, e os partidarios de \"\u00c0 Uranie\" de Voiture, os uranistas.\nEn 1674 foi elixido membro da Acad\u00e9mie Fran\u00e7aise e participou na elaboraci\u00f3n do seu dicionario."}
{"id": "104075", "revid": "22570", "url": "https://gl.wikipedia.org/wiki?curid=104075", "title": "Eustatismo", "text": "O eustatismo \u00e9 a variaci\u00f3n do nivel do mar respecto aos continentes, supostamente inm\u00f3biles.\nO fen\u00f3meno pode ter varias causas. A principal reside nas variaci\u00f3ns que pode experimentar o volume total das augas contidas polas cuncas oce\u00e1nicas, por mor dos cambios clim\u00e1ticos, especialmente os m\u00e1is importantes e de longo per\u00edodo, representados pola alternancia das glaciaci\u00f3ns e interglaciares. O exemplo da glaciaci\u00f3n de W\u00fcrm \u00e9 revelador: durante ese per\u00edodo a masa das augas mar\u00edtimas evaporadas e paseni\u00f1amente conxeladas sobre os continentes fixo baixar o nivel dos mares nuns 120 m. A ese glacioeustatismo poden sumarse os efectos do termoeustatismo: o arrefriamento das augas mar\u00edtimas provoca a s\u00faa contracci\u00f3n en proporci\u00f3ns consider\u00e1beis, xa que 1\u00a0\u00b0C en m\u00e1is ou en menos da temperatura media dos mares provoca, respectivamente, unha elevaci\u00f3n ou un descenso de 2 m. do seu nivel xeral.\nTam\u00e9n existe un eustatismo diastr\u00f3fico, debido \u00e1s deformaci\u00f3ns tect\u00f3nicas das cuncas dos oc\u00e9anos tralo fen\u00f3meno xeof\u00edsico do diastrofismo. As\u00ed \u00e9 como a elevaci\u00f3n dunha cordilleira submarina desaloxa un volume similar de auga por enriba do nivel anterior."}
{"id": "104076", "revid": "88215", "url": "https://gl.wikipedia.org/wiki?curid=104076", "title": "Bente Kahan", "text": "Bente Kahan, nada en 1958 en Oslo, \u00e9 unha actriz, cantante e guitarrista norueguesa, co\u00f1ecida polo seu labor na revitalizaci\u00f3n da cultura yiddish en Europa.\nTraxectoria.\nOrixe e formaci\u00f3n.\nA s\u00faa nai descend\u00eda de xudeus b\u00e1lticos asentados en Noruega a comezos do s\u00e9culo XX e o seu pai, establecido en Oslo despois do Holocausto, de xudeus de Hungr\u00eda e Roman\u00eda.\nBente estudou interpretaci\u00f3n dram\u00e1tica na Universidade de Tel Aviv e na American Musical and Dramatic Academy de Nova York. Logo da s\u00faa graduaci\u00f3n en 1981 actuou en diversos teatros de Israel, entre eles o Teatro Habima, o teatro nacional. En 1983 realizou a s\u00faa primeira actuaci\u00f3n profesional en Noruega e tam\u00e9n a primeira en yiddish, \"Over Byen\", un espect\u00e1culo de cabaret con canci\u00f3ns e contos en yiddish salferido con textos do dramaturgo ingl\u00e9s Julian Garner. Conxuntamente con Ellen Foyn Bruun escribiu tres monodramas, \"Bessie - a Bluesical\" sobre a cantante de blues Bessie Smith en 1986, \"Letter Without a Stamp\" en 1988 e \"Stemmer fra Theresienstadt\" en 1995 (a versi\u00f3n alem\u00e1 estreouse en 1995 e a inglesa en 1997).\nA partir da d\u00e9cada dos 90.\nEn 1990 despois de actuar en diversas compa\u00f1\u00edas norueguesas fundou a s\u00faa propia, Teater Dybbuk en Oslo, tam\u00e9n dirixe \"Jiddische Lieder\", un obradoiro internacional sobre m\u00fasica yiddish, e botou a andar en 20006 a Fundaci\u00f3n Bente Kahan para preservar a herdanza xud\u00eda na Galicia polaca, editou varios CD de m\u00fasica xud\u00eda, \"Yiddishkayt\" (1991), \"Farewell Cracow\" (con canci\u00f3ns de Mordechai Gebirtig, 1992), \"Di Gojim\" (1998), \"Home\" (canci\u00f3ns en yiddish, sefard\u00ed e hebreo, 2001) e \"Sing with us in Yiddish\" (2005)"}
{"id": "104078", "revid": "43327", "url": "https://gl.wikipedia.org/wiki?curid=104078", "title": "Kahan", "text": "Kahan p\u00f3dese referir a:"}
{"id": "104079", "revid": "25871", "url": "https://gl.wikipedia.org/wiki?curid=104079", "title": "Holidays in the Sun", "text": "Holidays in the Sun \u00e9 o \u00e1lbum debut do artista xapon\u00e9s Cornelius, lanzado ao mercado no Xap\u00f3n o ano 1993 baixo o selo Trattoria Records e producido por el mesmo."}
{"id": "104080", "revid": "85894", "url": "https://gl.wikipedia.org/wiki?curid=104080", "title": "O Castro, Vilarrube, Valdovi\u00f1o", "text": "O Castro \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 7 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "104081", "revid": "22570", "url": "https://gl.wikipedia.org/wiki?curid=104081", "title": "O Patronato, Vilarrube, Valdovi\u00f1o", "text": "O Patronato \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 6 habitantes no ano 2007 segundo datos do Instituto Galego de Estat\u00edstica dos cales eran 1 home e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "104082", "revid": "2338", "url": "https://gl.wikipedia.org/wiki?curid=104082", "title": "O Porto de Abaixo, Vilarrube, Valdovi\u00f1o", "text": "O Porto de Abaixo \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 30 habitantes no ano 2007 segundo datos do Instituto Galego de Estat\u00edstica dos cales eran 12 homes e 18 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 37 habitantes."}
{"id": "104083", "revid": "22570", "url": "https://gl.wikipedia.org/wiki?curid=104083", "title": "O Porto de Arriba, Vilarrube, Valdovi\u00f1o", "text": "O Porto de Arriba \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 23 habitantes no ano 2007 segundo datos do Instituto Galego de Estat\u00edstica dos cales eran 14 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 31 habitantes."}
{"id": "104084", "revid": "85894", "url": "https://gl.wikipedia.org/wiki?curid=104084", "title": "A Escola, Vilarrube, Valdovi\u00f1o", "text": "A Escola \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 5 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "104085", "revid": "22570", "url": "https://gl.wikipedia.org/wiki?curid=104085", "title": "A Atalaia, Vilarrube, Valdovi\u00f1o", "text": "A Atalaia \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Segundo o IGE en 2007 ti\u00f1a 24 (10 homes e 14 mulleres), un menos ca no ano 2000."}
{"id": "104086", "revid": "25871", "url": "https://gl.wikipedia.org/wiki?curid=104086", "title": "The First Question Award", "text": "The First Question Award \u00e9 o segundo \u00e1lbum do artista xapon\u00e9s Cornelius, lanzado o mercado no Xap\u00f3n o 25 de febreiro do ano 1994 baixo o selo Trattoria Records e producido por el mesmo."}
{"id": "104087", "revid": "2338", "url": "https://gl.wikipedia.org/wiki?curid=104087", "title": "Arnela, Vilarrube, Valdovi\u00f1o", "text": "Arnela \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 8 habitantes no ano 2007 segundo datos do Instituto Galego de Estat\u00edstica dos cales eran 5 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 12 habitantes."}
{"id": "104088", "revid": "85894", "url": "https://gl.wikipedia.org/wiki?curid=104088", "title": "Cotelo, Vilarrube, Valdovi\u00f1o", "text": "Cotelo \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Segundo o Instituto Galego de Estat\u00edstica en 2007 ti\u00f1a 47 habitantes (15 homes e 32 mulleres), sete menos ca en 2000."}
{"id": "104089", "revid": "25871", "url": "https://gl.wikipedia.org/wiki?curid=104089", "title": "69/96", "text": "69/96 \u00e9 o terceiro \u00e1lbum do artista xapon\u00e9s Cornelius, lanzado o mercado no Xap\u00f3n en novembro do ano 1995 baixo o selo Trattoria Records e producido por el mesmo."}
{"id": "104090", "revid": "85894", "url": "https://gl.wikipedia.org/wiki?curid=104090", "title": "Freixeiro, Vilarrube, Valdovi\u00f1o", "text": "Freixeiro \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 18 habitantes no ano 2007 segundo datos do Instituto Galego de Estat\u00edstica dos cales eran 9 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 20 habitantes."}
{"id": "104091", "revid": "22570", "url": "https://gl.wikipedia.org/wiki?curid=104091", "title": "Ianes, Vilarrube, Valdovi\u00f1o", "text": "Ianes \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes."}
{"id": "104092", "revid": "111586", "url": "https://gl.wikipedia.org/wiki?curid=104092", "title": "Fantasma (\u00e1lbum)", "text": "Fantasma \u00e9 o cuarto \u00e1lbum do artista xapon\u00e9s Cornelius, lanzado o mercado no Xap\u00f3n en setembro do ano 1997 baixo o selo Matador Records e producido por el mesmo."}
{"id": "104093", "revid": "85894", "url": "https://gl.wikipedia.org/wiki?curid=104093", "title": "Li\u00f1eiro, Vilarrube, Valdovi\u00f1o", "text": "Li\u00f1eiro \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes.\nEste lugar forma parte do Cami\u00f1o de Santo Andr\u00e9 de Teixido, e na s\u00faa capela paraban a rezar os peregrinos de Teixido."}
{"id": "104094", "revid": "22570", "url": "https://gl.wikipedia.org/wiki?curid=104094", "title": "Quengo, Vilarrube, Valdovi\u00f1o", "text": "Quengo \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "104095", "revid": "25871", "url": "https://gl.wikipedia.org/wiki?curid=104095", "title": "Chapter 8 ~Seashore And Horizon~", "text": "Chapter 8 ~Seashore And Horizon~ \u00e9 o quinto \u00e1lbum do artista xapon\u00e9s Cornelius, lanzado o mercado no Xap\u00f3n o ano 1998 baixo o selo Matador Records e producido por el mesmo."}
{"id": "104096", "revid": "85894", "url": "https://gl.wikipedia.org/wiki?curid=104096", "title": "A Fonte Grande, Vilarrube, Valdovi\u00f1o", "text": "A Fonte Grande \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Segundo o Instituto Galego de Estat\u00edstica en 2007 ti\u00f1a 27 habitantes (trece homes e catorce mulleres), dous menos ca en 2000."}
{"id": "104097", "revid": "25871", "url": "https://gl.wikipedia.org/wiki?curid=104097", "title": "Point", "text": "Point \u00e9 o sexto \u00e1lbum do artista xapon\u00e9s Cornelius, lanzado o mercado no Xap\u00f3n en outubro do ano 2001 baixo o selo Matador Records e producido por el mesmo."}
{"id": "104098", "revid": "5863", "url": "https://gl.wikipedia.org/wiki?curid=104098", "title": "A Carballeira, Nogueira de Ramu\u00edn", "text": "San Xos\u00e9 da Carballeira \u00e9 unha parroquia do concello ourens\u00e1n de Nogueira de Ramu\u00edn na comarca de Ourense. No ano 2007 ti\u00f1a 142 habitantes (67 homes e 75 mulleres) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n de 11 habitantes en relaci\u00f3n ao ano 2000.\nPatrimonio.\nNo lugar de Celeiros est\u00e1n o pazo de Celeiros, cunha capela do outro lado da estrada. Na parroquia est\u00e1 tam\u00e9n o pazo da Seara."}
{"id": "104100", "revid": "54334", "url": "https://gl.wikipedia.org/wiki?curid=104100", "title": "Nogueira de Ramu\u00edn, Nogueira de Ramu\u00edn", "text": "San Marti\u00f1o de Nogueira de Ramu\u00edn \u00e9 unha parroquia do concello ourens\u00e1n de Nogueira de Ramu\u00edn na comarca de Ourense. No ano 2007 ti\u00f1a 88 habitantes (48 homes e 40 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n de 8 habitantes en relaci\u00f3n ao ano 2000."}
{"id": "104101", "revid": "1131", "url": "https://gl.wikipedia.org/wiki?curid=104101", "title": "San Miguel do Campo, Nogueira de Ramu\u00edn", "text": "San Miguel do Campo \u00e9 unha parroquia do concello ourens\u00e1n de Nogueira de Ramu\u00edn na comarca de Ourense. No ano 2007 ti\u00f1a 273 habitantes (135 homes e 138 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n de 17 habitantes en relaci\u00f3n ao ano 2000."}
{"id": "104102", "revid": "25871", "url": "https://gl.wikipedia.org/wiki?curid=104102", "title": "Santa Cruz de Rubiac\u00f3s, Nogueira de Ramu\u00edn", "text": "Santa Cruz de Rubiac\u00f3s \u00e9 unha parroquia do concello ourens\u00e1n de Nogueira de Ramu\u00edn na comarca de Ourense. No ano 2007 ti\u00f1a 93 habitantes (35 homes e 58 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n de 16 habitantes en relaci\u00f3n ao ano 2000."}
{"id": "104103", "revid": "25871", "url": "https://gl.wikipedia.org/wiki?curid=104103", "title": "Sensuous", "text": "Sensuous \u00e9 o oitavo \u00e1lbum do artista xapon\u00e9s Cornelius, lanzado o mercado no Xap\u00f3n o 25 de outubro do ano 2006 baixo o selo Warner Music e producido por el mesmo."}
{"id": "104104", "revid": "5863", "url": "https://gl.wikipedia.org/wiki?curid=104104", "title": "Vilar de Cerreda, Nogueira de Ramu\u00edn", "text": "Santa Baia de Vilar de Cerreda \u00e9 unha parroquia do concello ourens\u00e1n de Nogueira de Ramu\u00edn na comarca de Ourense. En 2007 ti\u00f1a 237 habitantes (109 homes e 128 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n de 22 habitantes en relaci\u00f3n co ano 2000.\nXentilicio.\nO seu xentilicio \u00e9 vilarello/a ou vilarexo/a."}
{"id": "104107", "revid": "56817", "url": "https://gl.wikipedia.org/wiki?curid=104107", "title": "Atalaia", "text": "Unha atalaia \u00e9 unha torre situada nun lugar elevado para vixiar un territorio amplo. Como top\u00f3nimo Atalaia nomea por extensi\u00f3n un lugar elevado desde onde se vix\u00eda un vasto territorio ou sobre o mar. Pode referirse a:"}
{"id": "104109", "revid": "25871", "url": "https://gl.wikipedia.org/wiki?curid=104109", "title": "Gum", "text": "Gum \u00e9 o noveno \u00e1lbum do artista xapon\u00e9s Cornelius, lanzado o mercado no Xap\u00f3n o 15 de xaneiro do ano 2008 baixo o selo Warner Music e producido por el mesmo."}
{"id": "104112", "revid": "25871", "url": "https://gl.wikipedia.org/wiki?curid=104112", "title": "Sensurrounded + B-Sides", "text": "Sensurrounded + B-Sides \u00e9 o d\u00e9cimo \u00e1lbum do artista xapon\u00e9s Cornelius, lanzado o mercado no Xap\u00f3n o 9 de setembro do ano 2008 baixo o selo Warner Music e producido por el mesmo."}
{"id": "104114", "revid": "1131", "url": "https://gl.wikipedia.org/wiki?curid=104114", "title": "Fonteita", "text": "O top\u00f3nimo galego Fonteita pode referirse a:"}
{"id": "104116", "revid": "85894", "url": "https://gl.wikipedia.org/wiki?curid=104116", "title": "O Adro, Vilarrube, Valdovi\u00f1o", "text": "O Adro \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o, da comarca de Ferrol. Ti\u00f1a 22 habitantes en 2016, segundo datos do Instituto Galego de Estat\u00edstica, 8 homes e 14 mulleres. O que sup\u00f3n unha diminuci\u00f3n de 7 habitantes respecto ao ano 2007 cando ti\u00f1a 29 habitantes (10 homes e 19 mulleres) e 2 menos que en 2000."}
{"id": "104117", "revid": "98629", "url": "https://gl.wikipedia.org/wiki?curid=104117", "title": "PM", "text": "PM \u00e9 o s\u00e9timo \u00e1lbum, e o segundo recompilatorio, do artista xapon\u00e9s Cornelius, lanzado o mercado no Xap\u00f3n o 4 de agosto do ano 2003 baixo o selo Matador Records e producido por el mesmo. O \u00e1lbum recompila as canci\u00f3ns ga\u00f1adoras dun concurso de mellores remesturas das canci\u00f3ns do alb\u00fam \"Point\" realizado polo artista. O t\u00edtulo do \u00e1lbum prov\u00e9n de \"Point reMixes\"."}
{"id": "104118", "revid": "1131", "url": "https://gl.wikipedia.org/wiki?curid=104118", "title": "O Bacelar, Vilarrube, Valdovi\u00f1o", "text": "O Bacelar \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 5 homes e 4 mulleres, o que sup\u00f3n un aumento con relaci\u00f3n ao ano 2000 cando ti\u00f1a 4 habitantes."}
{"id": "104119", "revid": "85894", "url": "https://gl.wikipedia.org/wiki?curid=104119", "title": "O Folgar, Vilarrube, Valdovi\u00f1o", "text": "O Folgar \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Segundo o Instituto Galego de Estat\u00edstica en 2007 ti\u00f1a 3 habitantes (3 homes), dous m\u00e1is ca no ano 2000."}
{"id": "104120", "revid": "22570", "url": "https://gl.wikipedia.org/wiki?curid=104120", "title": "O Puntal, Vilarrube, Valdovi\u00f1o", "text": "O Puntal \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 2 homes e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "104121", "revid": "85894", "url": "https://gl.wikipedia.org/wiki?curid=104121", "title": "A Capela, Vilarrube, Valdovi\u00f1o", "text": "A Capela \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 26 habitantes no ano 2007 segundo datos do Instituto Galego de Estat\u00edstica dos cales eran 14 homes e 12 mulleres, o que sup\u00f3n un aumento con relaci\u00f3n ao ano 2000 cando ti\u00f1a 21 habitantes.\nO nome do lugar procede da \"Capela da Virxe da Ermida\"."}
{"id": "104122", "revid": "85894", "url": "https://gl.wikipedia.org/wiki?curid=104122", "title": "A Pena, Vilarrube, Valdovi\u00f1o", "text": "A Pena \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 21 habitantes no ano 2007 segundo datos do Instituto Galego de Estat\u00edstica dos cales eran 12 homes e 9 mulleres, o que sup\u00f3n un aumento con relaci\u00f3n ao ano 2000 cando ti\u00f1a 16 habitantes."}
{"id": "104123", "revid": "85894", "url": "https://gl.wikipedia.org/wiki?curid=104123", "title": "As Folgueiras, Vilarrube, Valdovi\u00f1o", "text": "As Folgueiras \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 6 habitantes no ano 2007 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n un aumento con relaci\u00f3n ao ano 2000 cando ti\u00f1a 5 habitantes."}
{"id": "104124", "revid": "1410", "url": "https://gl.wikipedia.org/wiki?curid=104124", "title": "Guido Bentivoglio", "text": "Guido Bentivoglio, nado o 4 de outubro de 1579 e finado o 7 de setembro de 1644, foi un cardeal e diplom\u00e1tico italiano.\nTraxectoria.\nEra membro da rama de Ferrara da influente familia Bentivoglio de Bolo\u00f1a, o fillo m\u00e1is novo do marqu\u00e9s Cornelio Bentivoglio e Isabella Bendidio. Estudou nas universidades de Ferrara e Padua, onde en 1598 recibiu un doutoramento en lei can\u00f3nica e civil. Volveu a Ferrara, e entrou \u00f3 servizo do papa Clemente VIII tras unha visita que fixera \u00e1 cidade. O sucesor de Clemente, Paulo V consagrouno bispo titular de Rodas en 1607, cunha dispensa por faltarlle tres meses para ter a idade can\u00f3nica e por non estar ordenado a\u00ednda, para poder exercer como nuncio en Flandres (1607-1615). Posteriormente foi nuncio en Francia (1616-1621).\n\u00c1 volta a Roma en 1621 o papa creouno cardeal, o cardeal Richelieu e Lu\u00eds XIII confi\u00e1ronlle os asuntos franceses na corte papal, posici\u00f3n que retivo ata 1641 cando o papa Urbano VIII o nomeou para a s\u00e9 episcopal de Palestrina. En 1633 foi un dos que asinaron a condena papal de Galileo. O m\u00e1is serio candidato a suceder a Urbano morreu na apertura do conclave de 1644.\nEscribiu \"Della guerra di Fiandria\" na que se describe en estilo elocuente a guerra relixiosa nos Pa\u00edses Baixos e \"Memorie, lettere e relazioni diplomatiche\"."}
{"id": "104128", "revid": "2865", "url": "https://gl.wikipedia.org/wiki?curid=104128", "title": "R\u00edo Xubia", "text": ""}
{"id": "104129", "revid": "85894", "url": "https://gl.wikipedia.org/wiki?curid=104129", "title": "As Ferrer\u00edas, Vilarrube, Valdovi\u00f1o", "text": "As Ferrer\u00edas \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 1 home e 3 mulleres, o que sup\u00f3n un aumento con relaci\u00f3n ao ano 2000 cando ti\u00f1a 2 habitantes."}
{"id": "104130", "revid": "22570", "url": "https://gl.wikipedia.org/wiki?curid=104130", "title": "Vilelas, Vilarrube, Valdovi\u00f1o", "text": "Vilelas \u00e9 un lugar da parroquia de Vilarrube no concello coru\u00f1\u00e9s de Valdovi\u00f1o na comarca de Ferrol. Ti\u00f1a 39 habitantes no ano 2007 segundo datos do Instituto Galego de Estat\u00edstica dos cales eran 16 homes e 23 mulleres, o que sup\u00f3n un aumento con relaci\u00f3n ao ano 2000 cando ti\u00f1a 35 habitantes."}
{"id": "104132", "revid": "89787", "url": "https://gl.wikipedia.org/wiki?curid=104132", "title": "Herman Van Rompuy", "text": "Herman Van Rompuy, nado o 31 de outubro de 1947 en Etterbeek, \u00e9 un pol\u00edtico belga flamengo, presidente do Consello Europeo desde o 1 de decembro de 2009, foi primeiro ministro de B\u00e9lxica desde o 30 de decembro de 2008 ata o 25 de novembro de 2009 , pertence \u00f3 partido Cristi\u00e1ns Dem\u00f3cratas e Flamengos (CDV) e foi presidente da C\u00e1mara dos Representantes de B\u00e9lxica do 12 de xullo de 2007 \u00f3 30 de decembro de 2008.\nBiograf\u00eda.\nHerman Van Rompuy \u00e9 fillo do profesor de econom\u00eda Vic Van Rompuy, Herman realizou estudos secundarios no instituto Sint-Jan-Berchmans de Bruxelas, especializ\u00e1ndose en humanidades grecolatinas. Licenciouse en ciencias econ\u00f3micas pola Katholieke Universiteit Leuven. Ingresou no servizo de estudos do Banco Nacional (1972-1975). Entre 1973 e 1975 foi vicepresidente das mocidades do Partido Popular Cristi\u00e1n (CVP) e desde 1978 \u00e9 membro do Consello Nacional da CVP (desde 2001 CDV). Foi conselleiro do primeiro ministro Leo Tindemans (1947-1978) e do ministro de finanzas, Gaston Geens (1978-1980). Desde 1980 a 1988 foi director do centro de estudos do seu partido, o CEPESS. Participou nas negociaci\u00f3ns para a formaci\u00f3n dos gobernosde Wilfried Martens (III e VIII) (1982-1988) e de Jean-Luc Dehaene (I e II). De 1982 a 1988 ensinou na Vlekho (\"Vlaamse Ekonomische Hogeschool van Brussel\" ) e foi presidente da CVP en Bruxelas-Halle-Vilvoorde. Entre 1988 e 1993 foi o presidente nacional do seu partido e senador (1988-1995).\nEn setembro de 1993, Van Rompuy sucedeu a Mieke Offeciers como ministro de Orzamentos como tam\u00e9n o foi, ademais de vicepresidente no gobernos Dehaene I e II (ata 1999). En tanto ministro de Orzamentos conseguiu en seis anos reducir de xeito moi importante o d\u00e9ficit presupostario belga. As elecci\u00f3ns de 1999 supuxeron un rev\u00e9s para o seu partido que pasou \u00e1 oposici\u00f3n, Van Rompuy quedou como simple deputado, xa o era desde 1995. En 2004 o rei nom\u00e9ao ministro de Estado. En 2007 a primeira c\u00e1mara do parlamento belga elixiu a Van Rompuy como o seu presidente. Do 29 de agosto \u00f3 29 de setembro de 2007 o rei nomeouno explorador para sa\u00edr do impase no que se atopaba a formaci\u00f3n do goberno.\nPrimeiro ministro.\nO 28 de decembro de 2008 o rei Alberte II designouno formador coa misi\u00f3n de formar un goberno que sucedese \u00f3 de Yves Leterme.\nO 30 de decembro 2008, logo de se entrevistar cos presidentes dos partidos da antiga maior\u00eda, Van Rompuy, conseguiu finalmente un acordo sobre a composici\u00f3n do novo goberno, nese d\u00eda xurou o seu cargo no Palacio de Laeken.\nO 31 de decembro de 2008, Herman Van Rompuy presentou diante os deputados e senadores a s\u00faa declaraci\u00f3n de pol\u00edtica xeral. O 2 de xaneiro a C\u00e1mara dos Representantes deulle a confianza \u00f3 goberno de Van Rompuy."}
{"id": "104144", "revid": "1131", "url": "https://gl.wikipedia.org/wiki?curid=104144", "title": "Celeiros", "text": "O top\u00f3nimo galego Celeiros pode referirse a:"}
{"id": "104147", "revid": "5863", "url": "https://gl.wikipedia.org/wiki?curid=104147", "title": "Concarneau", "text": "Concarneau (Konk-Kerne en bret\u00f3n), \u00e9 un concello franc\u00e9s do departamento de Finist\u00e8re (\"Penn ar Bed\") na Breta\u00f1a. Est\u00e9ndese por unha \u00e1rea de 41,04\u00a0km\u00b2, con 18.630 habitantes, segundo os censos de 1999. O 1 de xullo do 2005, a poboaci\u00f3n era de 19.710 persoas.\nLingua bretoa.\nNo 2007, hab\u00eda un 1,7% de alumnos que recib\u00edan unha educaci\u00f3n primaria biling\u00fce."}
{"id": "104148", "revid": "98629", "url": "https://gl.wikipedia.org/wiki?curid=104148", "title": "Operaci\u00f3n chumbo fundido", "text": "A operaci\u00f3n chumbo fundido (en , transliterado: \"Mivtza Oferet Yetsuk\u00e1\") \u00e9 unha ofensiva militar realizada polo Ex\u00e9rcito de Israel (tam\u00e9n co\u00f1ecidas por \"Tzahal\") na Franxa de Gaza contra os militantes de Hamas e maila s\u00faa infraestrutura e contra a poboaci\u00f3n civil en xeral, que comezou o 27 de decembro de 2008 e desenvolveuse at\u00e9 o 18 de xaneiro. As acci\u00f3ns causaron grande controversia en todo o mundo (sendo incluso fortemente rexeitada por persoeiros e agrupaci\u00f3ns xud\u00edas), produc\u00edndose manifestaci\u00f3ns de protesta en moitos pa\u00edses, consider\u00e1ndose en boa parte do mundo como un masacre e mesmo un xenocidio. Tam\u00e9n houberon algunhas mostras de apoio \u00e1 acci\u00f3n israel\u00ed nalgunhas cidades, como Londres ou Nova York. O goberno israel\u00ed defendeu o seu ataque militar por ser contra o \"terrorismo\" e en autodefensa, en resposta \u00f3 lanzamento de m\u00edsiles \"Qassam\" por parte de milicianos de Hamas, durante a tregua de 6 meses asinada o 19 de xu\u00f1o de 2008. Por\u00e9n, esta tregua fora violada por Israel \u00f3 realizar na franxa de Gaza unha incursi\u00f3n, o 4 de novembro de 2008, contra militantes de Hamas na que mataron a 6 deles e deixaron decenas de feridos. Esta acci\u00f3n foi respondida co lanzamento de 35 m\u00edsiles que non deixaron feridos. De novo o 14 de novembro, as forzas israel\u00eds lanzaron m\u00edsiles ferindo a dous palestinos. C\u00f3mpre subli\u00f1ar que a franxa de Gaza se atopaba en situaci\u00f3n de bloqueo por parte do estado israel\u00ed e mailo exipcio dende xu\u00f1o de 2007, o que provocou unha grave crise humana \u00f3 limitarse a entrada de axuda, alimentos e medicamentos, e afog\u00e1ndose a por de si precaria econom\u00eda da franxa. O cesamento deste bloqueo era condici\u00f3n imprescindible para que Hamas asinara unha nova tregua, que ofreceu poucos d\u00edas antes do masacre cometido por forzas israel\u00eds, a\u00ednda que uns d\u00edas antes de ofrece-la renovaci\u00f3n da tregua Hamas d\u00e9raa por finalizada por non a ter respectado.\nCaracter\u00edsticas xerais.\nO primeiro d\u00eda da operaci\u00f3n israel\u00ed, o 27 de decembro de 2008, comezou cun bombardeo a\u00e9reo da franxa que rematou con aproximadamente 225 palestinos mortos e \u00f3 redor de 700 feridos. En resposta, os m\u00edsiles lanzados dende a franxa, acabaron coa vida dun israel\u00ed en Netivot. Os bombardeos israel\u00eds tiveron coma obxectivos as oficinas e cuarteis de Hamas, campos de adestramento, t\u00faneles para introducir mercador\u00edas de contrabando, infraestruturas civ\u00eds as\u00ed como mesquitas, casas e escolas en t\u00f3dalas principais cidades: Cidade de Gaza, Beit Hanoun, Khan Younis e Rafah. Ademais do bloqueo preexistente, a Mari\u00f1a de Israel procedeu a bombardear e a realizar un bloqueo por mar \u00e1 franxa, da que unha mostra \u00e9 o ataque a un barco que levaba 4 toneladas de axuda m\u00e9dica a Palestina. Pola s\u00faa banda increment\u00e1ronse os lanzamentos de m\u00edsiles por parte de forzas palestinas cara \u00f3 sur do territorio israel\u00ed, causando en varios d\u00edas 3 mortos, varios feridos e danos materiais. O 3 de xaneiro in\u00edciase a ofensiva por terra do territorio palestino, coa entrada da artillar\u00eda canda os soldados e mailos tanques, sumando estes ataques \u00f3s a\u00e9reos e \u00f3s navais.\nO saldo de v\u00edtimas \u00e9 de cando menos 1.314 palestinos mortos (1.417 segundo o Centro Palestino pro Dereitos Humanos, 1.387 segundo datos da oenegu\u00e9 B'Tselem e 1.444 segundo as autoridades de Gaza) e 13 israel\u00eds (4 deles como consecuencia de fogo amigo). O n\u00famero de feridos na franxa de Gaza foi de \u00f3 redor de 5.300 persoas (alg\u00fans deles con feridas moi graves, dos que alg\u00fans presentan queimaduras interpretadas como consecuencia da utilizaci\u00f3n de f\u00f3sforo branco). Outros datos do masacre falan de 4.000 fogares destru\u00eddos en Gaza, m\u00e1is de 20.000 gravemente danados, 50.800 gazat\u00eds sen fogar e 400.000 sen auga corrente, ademais de aumenta-los traumas psicol\u00f3xicos nos nenos.\nO 17 de xaneiro Israel anunciou un alto \u00f3 fogo de xeito unilateral que entrar\u00eda en vigor \u00e1s d\u00faas da ma\u00f1\u00e1 (hora local) do 18 de xaneiro. Un d\u00eda despois Hamas declarou a s\u00faa propia tregua unilateral durante unha semana para que Israel retirara as s\u00faas tropas e finalizase a ofensiva. A\u00ednda as\u00ed produc\u00edronse algunhas acci\u00f3ns m\u00e1is, como a morte dun soldado israel\u00ed polo estoupido dunha bomba \u00f3 paso dunha patrulla militar. En resposta o ex\u00e9rcito israel\u00ed matou un granxeiro palestino. O 21 de xaneiro os derradeiros militares israel\u00eds retir\u00e1ronse da franxa de Gaza. Pese a todo, o bloqueo da franxa de Gaza contin\u00faa por parte de Israel, como demostra o feito de que Israel impedira a un buque liban\u00e9s entregar axuda humanitaria na franxa de Gaza.\nContexto.\nA franxa de Gaza \u00e9 unha das zonas m\u00e1is densamente poboadas do mundo, xa que ten unha poboaci\u00f3n de 1.500.202 habitantes nunha \u00e1rea de 360 quil\u00f3metros cadrados, nos que case a metade da poboaci\u00f3n ten menos de 14 anos (44,7 en xu\u00f1o de 2007).\nAs elecci\u00f3ns lexislativas palestinas de 2006 deron como ga\u00f1ador \u00e1 organizaci\u00f3n isl\u00e1mica Hamas, posteriormente denominada terrorista pola Uni\u00f3n Europea e mailos Estados Unidos de Am\u00e9rica. Hamas acadou o 44,45% dos votos (74 escanos) e Fatah, a segunda forza recibiu o 41,43% (45 escanos). Tralo conflito militar entre Hamas e Fatah, Hamas asumiu o control administrativo e Exipto pechou o paso fronteirizo de Rafah e Israel pechou os demais pasos fronteirizos e impuxo un bloqueo \u00f3 territorio en xu\u00f1o de 2007. A situaci\u00f3n de desesperaci\u00f3n e de crise humana obrigou \u00f3s palestinos a racha-lo bloqueo mediante t\u00faneles subterr\u00e1neos que conectaban a franxa de Gaza con Exipto, para levar comida e obxectos de primeira necesidade, as\u00ed como produtos de contrabando. Israel afirmou que a trav\u00e9s dos t\u00faneles Hamas estaba procedendo a armarse.\nDe acordo coa Oficina de Coordinaci\u00f3n para Asuntos Humanitarios, entre 2005 e 2008 116 israel\u00eds, inclu\u00edndo civ\u00eds e membros das Forzas de Defensa Israel\u00ed, resultaron mortos tanto en Israel coma en Territorios palestinos e 1.509 resultaron feridos. Durante este mesmo per\u00edodo de tempo, 1.735 palestinos, inclu\u00edndo civ\u00eds e militantes de diversos grupos foron asasinados mentres que 8.308 resultaron feridos en ataques israel\u00eds.\nTregua entre Israel e Hamas de 2008.\nO 19 de xu\u00f1o de 2008 entrou en vigor un cesamento do fogo entre Hamas e o goberno israel\u00ed, mediado polo goberno exipcio. En rigor, este acordo nunca se chegou a cumprir, xa que o cesamento das hostilidades non se produciu na s\u00faa totalidade. Entre a materia do acordo atop\u00e1banse a apertura dos pasos entre a franxa de Gaza e Israel, as\u00ed como a apertura do paso de Rafah, entre a franxa e Exipto. Tam\u00e9n se comtemplaba o inicio das negociaci\u00f3ns para a liberaci\u00f3n do soldado israel\u00ed secuestrado por Hamas Gilad Shalit. Ademais, a parte palestina, agardaba a fin do bloqueo que Israel impuxera sobre Gaza, e que provocou unha verdadeira cat\u00e1strofe humanitaria. Nun documento do \"Intelligence and Terrorism Information Center\" israel\u00ed a tregua div\u00eddese en dous per\u00edodos:\nAcontecementos inmediatamente anteriores \u00f3 conflito.\nTrala non renovaci\u00f3n da tregua por parte de Hamas, aducindo que Israel non cumprira cos termos do acordo, a propia Hamas pescudou un novo achegamento para renova-la tregua mediante o cumprimento dos termos do acordo orixinal. As\u00ed pois, o 23 de decembro, un dos l\u00edderes de Hamas, Mahmou az-Zahar, instou a renova-la tregua neses mesmos termos. Ese mesmo d\u00eda as Forzas de Defensa Israel\u00eds (FDI) mataron un membro de Hamas e feriron outros dous que supostamente estaban a lanzar foguetes.\n\u00d3 d\u00eda seguinte m\u00e1is de 60 morteiros e foguetes Qassam foron lanzados sobre Israel sen causar ning\u00fan ferido. O ministro de defensa israel\u00ed, Ehud Barak, asegurou que \u00edan responder \u00f3s foguetes, e que Hamas \u00eda paga-lo prezo como responsables dos ataques. Na mesma li\u00f1a o primeiro ministro Ehud Olmert afirmou a unha canle \u00e1rabe esas ameazas: \"estoullo dicindo agora, pode se-lo derradeiro minuto, estou dicindo que paren. N\u00f3s somos m\u00e1is fortes\". Xa daquela oficiais da defensa aseguraban estar a piques de lanzar unha operaci\u00f3n de ataques a\u00e9reos contra as lanzadeiras de foguetes, que continuar\u00eda cunha invasi\u00f3n terrestre.\nPlanificaci\u00f3n da operaci\u00f3n.\nA planificaci\u00f3n da operaci\u00f3n inici\u00e1rase seis meses antes, e inclu\u00edu unha campa\u00f1a de desinformaci\u00f3n para dar unha falsa sensaci\u00f3n de seguridade a Hamas e provocar o meirande n\u00famero de v\u00edtimas posibles co seu primeiro ataque a\u00e9reo.\nO argumento empregado de xeito p\u00fablico polo goberno israel\u00ed \u00e9 o do autoproclamado dereito \u00e1 defensa, que est\u00e1 por riba de calquera resoluci\u00f3n das Naci\u00f3ns Unidas. Por\u00e9n, x\u00fantanse moitos intereses m\u00e1is:\nAcontecementos.\nAtaque a\u00e9reo.\n\u00c1s 11:30 hora local (9:30 UTC) do 27 de decembro de 2008 Israel lanzou a s\u00faa operaci\u00f3n chumbo fundido, cunha primeira vaga de ataques a\u00e9reos, a primeira delas desenvolveuse en menos de 4 minutos e consistiu no bombardeo de aproximadamente 100 instalaci\u00f3ns gobernamentais por parte de 88 avi\u00f3ns F-16. Trinta minutos m\u00e1is tarde unha segunda vaga de 60 jets e helic\u00f3pteros atacou outras 60 instalaci\u00f3ns: cuarteis de Hamas, oficinas do goberno e 24 comisar\u00edas de polic\u00eda. Nun dos obxectivos, na Cidade de Gaza, mataron cando menos 40 persoas nunha cerimonia de graduaci\u00f3n para polic\u00edas. Finalmente est\u00edmase que neste primeiro d\u00eda morreron uns 235 polic\u00edas (a maior\u00eda do total da ofensiva), inclu\u00eddo o xefe de polic\u00eda Tawfiq Jabber. \u00d3 final do d\u00eda xa se calculaban os mortos en m\u00e1is de 200 e os feridos en m\u00e1is de 700. Por\u00e9n, lonxe da inmediatez dos c\u00e1lculos no d\u00eda, calculouse o n\u00famero en 334. Os palestinos rapidamente alcumaron o d\u00eda como \"s\u00e1bado negro\". As morgues estaban cheas e os mortos apil\u00e1banse \u00e1 espera do enterro.\nO domingo 28, Israel continuou o ataque a\u00e9reo con obxectivos diversos: edificios, t\u00faneles para contrabando, unha mesquita e o edifico da televisi\u00f3n Al-Aqsa TV. Milleiros de palestinos tentaron fuxir \u00f3 Exipto pola fronteira, no medio de enfontamentos coa polic\u00eda exipcia. Nun dos incidentes consecuentes dos bombardeos deste d\u00eda morreron 5 irm\u00e1s palestinas, de entre 4 e 17 anos: Tahrir (17), Ikram (15), Samar (12), Dina (8) e Jawaher (4). O seu pasamento produciuse mentres elas durm\u00edan, en Jabaliyah. O Concilio de Seguridade das Naci\u00f3ns Unidas clamou polo cesamento do ataque, a fin do bloqueo e a apertura da fronteira. A cifra de mortos ergueuse a cando menos 282 mortos e 600 feridos.\nO ataque a\u00e9reo continuou sobre a franxa. A aviaci\u00f3n israel\u00ed bombardeou a Universidade Isl\u00e1mica de Gaza, considerada un s\u00edmbolo cultural de Hamas, por sospeitaren que funcianaba como almac\u00e9n de explosivos. Tam\u00e9n foi albo dos m\u00edsiles israel\u00eds o edificio do ministerio do interior palestino. \u00c1mbolos dous obxectivos at\u00f3panse no mesmo barrio, Tel al-Hawa.\nNa cidade israel\u00ed de Ashkelon un traballador da construci\u00f3n \u00e1rabe morreu e outros 17 traballadores, tam\u00e9n \u00e1rabes, resultaron feridos polo lanzamento dun foguete BM-21. Na comunidade de Nahal Oz, tam\u00e9n no sur de Israel, un morteiro matou a un soldado e en Ashdod foi unha muller a que resultou morta. Estas tres mortes meteron presi\u00f3n \u00f3 goberno para adiantar canto antes a invasi\u00f3n terrestre. Pola s\u00faa banda, un portavoz das Forzas de Defensa Israel\u00eds confirmou que a Mari\u00f1a estaba a tomar parte do ataque a Gaza, mediante ataques con m\u00edsiles terra-terra e mediante o sistema Typhoon.\nIsrael procedeu a declarar zona militar pechada unha \u00e1rea de entre dous e catro quil\u00f3metros, al\u00e9n de Gaza, e obrigaron a marchar \u00f3s xornalistas. En Cisxordania, a carraxe dalg\u00fans palestinos pola sorte dos palestinos da franxa fixo que sa\u00edran \u00e1s r\u00faas armados con pedras, ante o cal o ex\u00e9rcito de Israel disparou contra a poboaci\u00f3n, matando a dous cisxordanos. A situaci\u00f3n era cr\u00edtica (xa o era mesmo antes dos bombardeos) e a Cruz Vermella indicaba que os hospitais non daban de si. Os mortos ascend\u00edan os 300 e os feridos os 1.400.\nO ataque a\u00e9reo israel\u00ed tivo como albos cinco edificios ministeriais, unha estrutura propiedade da Universidade Isl\u00e1mica, un recinto deportivo, e varios obxectivos de Hamas, como Abdel-Karim Jaber, cuxa casa nun campo de refuxiados de Jalabiya foi atacada sen estar el presente, matando 7 persoas. Tam\u00e9n as oficinas da Fronte Popular para a Liberaci\u00f3n de Palestina foron esnaquizadas. O n\u00famero de mortos ascend\u00eda a 384 e Amnist\u00eda Internacional indicaba que non hab\u00eda sitios seguros en Gaza para os civ\u00eds.\nNun radio de 50 quil\u00f3metros da fronteira con Gaza Israel pechou as escolas por temor \u00f3s foguetes. Desta vez eses foguetes acadaron Be'er Sheva, o punto m\u00e1is afastado cara \u00f3 leste \u00f3 que chegaran. Nesta e outras cidades caeron m\u00e1is de 40 foguetes, sen causar v\u00edtimas.\nXornalistas estranxeiros demandaron acceso a Gaza. A secretaria de Estado estadounidense Condoleezza Rice, o ministro de exteriores ruso Sergei Lavrov, o secretario xeral das Naci\u00f3ns Unidas Ban Ki-moon e o xefe da pol\u00edtica exterior da UE Javier Solana pediron o cesar do fogo. Asemade, o ministro de exteriores do Reino Unido pediu unha soluci\u00f3n pol\u00edtica \u00f3 conflito. O ditador exipcio Hosni Mubarak dixo que non abrir\u00eda totalmente o paso da fronteira mentres o posto fronteirizo non estivese baixo a autoridade da Autoridade Nacional Palestina.\nIsrael rexeitou a proposta francesa dun alto o fogo de 48 horas para o paso de axuda humanitaria a Gaza. Hamas mostrouse receptivo a negociar un alto o fogo de se elimina-lo bloqueo econ\u00f3mico.\nO Ex\u00e9rcito israel\u00ed continuou co bombardeo: volv\u00e9ronse atinxi-lo Ministerio do Interior, o porto de Gaza, unha mesquita e os t\u00faneles fronteirizos entre Gaza e Exipto, neste \u00faltimo caso coa utilizaci\u00f3n de bombas s\u00edsmicas, que deixaron furados de 30 metros de profundidade. Un m\u00e9dico palestino foi asasinado mentres tentaba axudar \u00f3s feridos por mor dun proxectil, deixando ademais outros dous feridos. Tam\u00e9n se bombardeu a oficina do primeiro ministro Ismail Haniyeh.\nA resistencia palestina lanzou foguetes a territorio israel\u00ed sen causar v\u00edtimas. Dous caeron en Beersheba, causando severos danos nunha escola que estaba baleira. Outros dous caeron en Ashkelon e outras cidades.\nOs mortos palestinos alancaban at\u00e9 os 393 (un 40% deles civ\u00eds), e os feridos superaban os 1.900.\nOs ataques israel\u00eds bateron en Gaza contra o edificio do Parlamento e as oficinas do ministerio de xustiza, deixando catro mortos e vinte e cinco feridos. Rexistr\u00e1ronse danos nun hospital infantil.\nFoi asasinado un dos l\u00edderes de Hamas, o profesor da Universidade Isl\u00e1mica Nizar Rayan, nun ataque na s\u00faa casa que resultou na morte a maiores de 9 mulleres, inclu\u00edndo 4 esposas e 11 dos seus fillos. Cinco persoas resulatron mortas nun ataque da aviaci\u00f3n en Rafah, outra morreu no sur, e unha muller morreu tras un ataque a unha mesquita en Jabaliya.\nOs foguetes lanzados dende territorio palestino seguiron caendo nas cidades pr\u00f3ximas israel\u00eds, sen causar feridos.\nOs mortos palestinos segu\u00edan medrando: 417 mortos e sobre 2.000 feridos.\nHamas arengou un \"d\u00eda da ira\" e ench\u00e9ronse as r\u00faas de Gaza e Cisxordania de protestas. Os ataques a\u00e9reos israel\u00eds alcanzaron as casas de 20 militantes de Hamas e, en resposta, militantes palestinos lanzaron m\u00e1is de 60 foguetes lesionando a catro persoas en Ashkelon. Noutro dos ataques israel\u00edns resultaron mortas cinco persoas, entre elas tres menores. Abriuse brevemente o paso de Erez para deixar sa\u00edr de Gaza a unhas 440 persoas con pasaporte estranxeiro, o cal se interpretou como un indicio da ceda invasi\u00f3n terrestre de Gaza. Os xornalistas continuaron a ter prohibida a s\u00faa entrada na franxa, pese a que a corte suprema os autorizou. En Gaza unha ambulancia do Movemento Internacional da Cruz Vermella e da Media L\u00faa Vermella que levaba axuda despois dun primeiro ataque israel\u00ed foi bombardeada, ferindo \u00f3s seus dous ocupantes. Nas protestas en Cisxordania polo masacre de Gaza, tam\u00e9n foron atacados persoal de ambulancias, manifestantes e xornalistas. Os mortos palestinos chegaron os 428 e os feridos superaban os 2.100."}
{"id": "104150", "revid": "89787", "url": "https://gl.wikipedia.org/wiki?curid=104150", "title": "Loita Revolucionaria", "text": "Loita Revolucionaria (en grego: \u0395\u03c0\u03b1\u03bd\u03b1\u03c3\u03c4\u03b1\u03c4\u03b9\u03ba\u03cc\u03c2 \u0391\u03b3\u03ce\u03bd\u03b1\u03c2, \"Epanastatikos Agonas\") \u00e9 un grupo paramilitar grego da extrema esquerda co\u00f1ecido polos seus ataques contra edificios do goberno grego e a embaixada estadounidense en Atenas. Tanto o goberno grego como os medios de comunicaci\u00f3n descr\u00edbeno coma un grupo terrorista.\nOs ataques entre 2003 e 2007.\nA primeira aparici\u00f3n do grupo foi en 2003 cun ataque con bomba no complexo dos xulgados de Atenas, seguido dos ataques en 2004 contra o ministro de traballo grego e autobuses da polic\u00eda. O 22 de decembro de 2005 o grupo publicou un manifesto na revista sat\u00edrica grega \"To Pontiki\" no que se defin\u00edan como revolucionarios, anti-globalizaci\u00f3n e anti-estadounidenses. En xaneiro do 2007, unha chamada an\u00f3nima que dic\u00eda formar parte do grupo atribuise o ataque realizado cun m\u00edsil contra a embaixada dos EE.UU en Atenas. Despois do ataque con m\u00edsil do 12 de xaneiro do 2007, as autoridades gregas identificaron o grupo como unha escisi\u00f3n da Organizaci\u00f3n Revolucionaria 17 de novembro.\nDeclaraci\u00f3n de 2007.\nNunha declaraci\u00f3n publicada na \"To Pontiki\" o 25 de xaneiro, Loita Revolucionaria admitiu a autor\u00eda do ataque contra a embaixada alegando que o \"golpe foi a nosa resposta \u00e1 guerra criminal contra o terrorismo que os EE.UU desataron por todo o planeta ca axuda doutros estados compa\u00f1eiros de viaxe\".\nDesignaci\u00f3n terrorista.\nA Uni\u00f3n Europea engadiu LR \u00e1 s\u00faa lista de organizaci\u00f3ns designadas como terroristas o 29 de xu\u00f1o de 2007.\nImplicaci\u00f3ns en 2009.\nEn xaneiro do 2009 a polic\u00eda grega fixo p\u00fablico que os seus tests de bal\u00edstica amosaba que a arma utilizada por LR no atentado do 30 de abril de 2007 fora usada de novo o 5 de xaneiro de 2009 no tiroteo dun oficial de polic\u00eda. Unha segunda arma usada o 5 de xaneiro foi relacionada pola polic\u00eda co ataque do 23 de decembro de 2008 contra un autob\u00fas da polic\u00eda. Segundo as informaci\u00f3ns este ataque foi reco\u00f1ecido por un grupo autodenominado Acci\u00f3n Popular (\u039b\u03b1\u03ca\u03ba\u03ae \u0394\u03c1\u03ac\u03c3\u03b7, Laiki Drasi), en resposta \u00f3s disturbios en Grecia de 2008.\nAtaques de Loita Revolucionaria.\n\"Nota\": Nesta lista non se inclu\u00edron os ataques sen confirmar ou de dubidosa autor\u00eda."}
{"id": "104151", "revid": "22570", "url": "https://gl.wikipedia.org/wiki?curid=104151", "title": "Ruglish", "text": "Runglish Rusinglish, Ruglish ou Russlish (en ruso; \u0440\u0443\u0441\u0438\u043d\u0433\u043b\u0438\u0448 / \u0440\u0443\u043d\u0433\u043b\u0438\u0448), \u00e9 un neoloxismo da lingua inglesa para indicar tres diferentes interferencias entre o ruso e a lingua inglesa: pidgin, a maneira de falar, e unha latinizaci\u00f3n informal do alfabeto cir\u00edlico.\nNa novela de Anthony Burgess, \"A clockwork orange\", Alex e os seus \"drugos\" falan unha forma de Runglish chamada Nadsat.\nTransliteraci\u00f3n.\nO termo est\u00e1 sendo a usar para indicar o que foi co\u00f1ecido anteriormente como codificaci\u00f3n Volapuk: a xeraci\u00f3n de textos en ruso usando o alfabeto latino."}
{"id": "104152", "revid": "98629", "url": "https://gl.wikipedia.org/wiki?curid=104152", "title": "Alfred Wegener", "text": "Alfred Lothar Wegener, nado en Berl\u00edn o 1 de novembro de 1880 e finado en Groenlandia o 2 de novembro de 1930, foi un cient\u00edfico interdisciplinario alem\u00e1n que desenvolveu a teor\u00eda da deriva continental. Non obstante, tal teor\u00eda xa estaba enunciada, polo que a s\u00faa tarefa principal foi a de perfeccionala.\nTraxectoria.\nAlfred Wegener estudou meteorolox\u00eda nas universidades de Heidelberg, Innsbruck e Berl\u00edn. En 1906 iniciou unha viaxe de dous anos ao nordeste de Groenlandia, acompa\u00f1ando a unha expedici\u00f3n dinamarquesa dedicada \u00e1 investigaci\u00f3n meteorol\u00f3xica. Ao seu regreso en Alema\u00f1a foi designado \"Privatdozent\" de astronom\u00eda e meteorolox\u00eda na Universidade de Marburgo e escribiu un co\u00f1ecido manual de meteorolox\u00eda. En 1912 emprendeu unha segunda e pouco exitosa expedici\u00f3n a Groenlandia con J. P. Koeh. Despois da primeira guerra mundial, na que serviu como oficial e recibiu feridas no brazo e no pescozo, Wegener volveu \u00e1 vida acad\u00e9mica en Hamburgo. En 1924 ofrec\u00e9ronlle e aceptou a c\u00e1tedra de meteorolox\u00eda e xeof\u00edsica acaba de crear na Universidade de Graz, en Austria. Morreu no xeo continental en 1930, no curso da s\u00faa terceira expedici\u00f3n a Groenlandia.\nDeriva continental.\nWegener tivo a sospeita de que os continentes buliran lateralmente cando advertiu, en 1910, a notable coincidencia dos contornos continentais a ambos as d\u00faas beiras do Atl\u00e1ntico. Con todo, desestimou inicialmente a idea, consider\u00e1ndoa improbable, pero no ano seguinte leu un traballo sobre paleontolox\u00eda que explicaba o achado de f\u00f3siles id\u00e9nticos en estratos xeol\u00f3xicos actualmente separados por oc\u00e9anos. Wegener supuxo que os animais viviran algunha vez nunha \u00fanica masa de terra que posteriormente se separou. A busca de novas evidencias deste tipo foi tan frut\u00edfera e corroborou de tal maneira a s\u00faa idea inicial que se sentiu na obriga de desenvolver as hip\u00f3teses, que expuxo por vez primeira nunha conferencia en Frankfurt, en xaneiro de 1912. Ese mesmo ano, m\u00e1is tarde, publicou d\u00faas breves comunicaci\u00f3ns sobre o tema. Wegener usou facci\u00f3ns da paisaxe, f\u00f3siles e climogramas para evidenciar e apoiar a s\u00faa hip\u00f3tese da deriva continental. Exemplos de trazos da paisaxe son as monta\u00f1as de \u00c1frica e Suram\u00e9rica ali\u00f1adas e xacementos de carb\u00f3n en Europa ali\u00f1ados con xacementos en Norteam\u00e9rica.\nA primeira versi\u00f3n da teor\u00eda en forma de libro, m\u00e1is extensa, apareceu en 1915. Cham\u00e1base \"Die Entstehung der Kontinente und Ozeane\". Nela expu\u00f1a que todos os continentes estiveran unha vez unidos nunha \u00fanica masa de terra \u00e1 que denominou \"Panxea\", que significa \"Todas as Terras\", que posteriormente se fragmentou e deu orixe aos continentes actuais, que seguir\u00edan despraz\u00e1ndose. En 1920, 1922 e 1929 public\u00e1ronse edici\u00f3ns revisadas: a de 1922 atraeu a m\u00e1xima atenci\u00f3n e foi traducida en 1924 ao ingl\u00e9s, franc\u00e9s, ruso e castel\u00e1n. A edici\u00f3n inglesa recibiu o t\u00edtulo de \"The origin of continents and oceans\". Nesa edici\u00f3n f\u00e1lase do desprazamento continental. Por\u00e9n, a expresi\u00f3n creada posteriormente, \"deriva continental\", cundiu no acto por todo o mundo de fala inglesa.\n\u00c9 interesante comparar o primeiro traballo publicado coas \u00faltimas edici\u00f3ns do libro. No artigo do Petermanns Mitteilungen, Wegener explica ao comezo que se limita a adiantar unha hip\u00f3tese de traballo que, segundo el, esixir\u00e1 modificaci\u00f3ns co transcurso do tempo. No canto de destacar o \"axuste do crebacabezas\" e as comprobaci\u00f3ns paleontol\u00f3xicas, arreb\u00f3lase directamente \u00e1 argumentaci\u00f3n xeof\u00edsica, indicando o que ve como erros ou contradici\u00f3ns da teor\u00eda ortodoxa. S\u00f3 m\u00e1is adiante exp\u00f3n probas xeol\u00f3xicas na defensa da s\u00faa idea de que os continentes, anteriormente unidos, se separaran e se afastaran. Ti\u00f1a a esperanza de que futuras observaci\u00f3ns xeod\u00e9sicas demostraran que o movemento a\u00ednda continuaba, e deduc\u00eda o movemento dos polos do desprazamento das antigas li\u00f1as clim\u00e1ticas. Wegener dixo moi pouco verbo do mecanismo que controlaba a deriva continental, a\u00ednda que propu\u00f1a como posibilidades as forzas das mareas e \"a fuga dende os polos\".\nNa \u00faltima edici\u00f3n, publicada antes da s\u00faa morte, tanto o car\u00e1cter dos principais argumentos como a s\u00faa presentaci\u00f3n, mant\u00e9\u00f1ense notablemente similares, tendo en conta que transcorreran dezasete anos. As principais diferenzas coas s\u00faas obras anteriores son unha maior elaboraci\u00f3n e o engadido de numerosas evidencias, como a importante observaci\u00f3n de que os oc\u00e9anos pouco profundos eran xeoloxicamente os m\u00e1is novos, e particularmente interesantes no campo da paleoclimatolox\u00eda. Como correspond\u00eda a un meteor\u00f3logo, Wegener interes\u00e1rase en forma crecente polos climas antigos, e en 1924 escribiu un libro sobre o tema en colaboraci\u00f3n con W. K\u00f6ppen. \nTeor\u00eda da deriva continental.\nAlfred Wegener tam\u00e9n intentou explicar unha teor\u00eda da deriva continental, a\u00ednda que tam\u00e9n se equivocou. A s\u00faa teor\u00eda da deriva continental propu\u00f1a que a forza centr\u00edfuga moveu os pesados continentes ata o ecuador debido \u00e1 rotaci\u00f3n terrestre. El pensaba que a inercia, debida ao movemento centr\u00edfugo combinado co movemento das mareas, moveu aos continentes."}
{"id": "104153", "revid": "27155", "url": "https://gl.wikipedia.org/wiki?curid=104153", "title": "Tiroide", "text": "A tiroide \u00e9 unha gl\u00e1ndula end\u00f3crina, situada xusto debaixo da noz de Ad\u00e1n xunto \u00e1 cartilaxe tiroide e sobre a traquea. Pesa entre 15 e 30 gramos no adulto, e est\u00e1 formada por dous l\u00f3bulos en forma de bolboreta a ambos os dous lados da traquea, ambos l\u00f3bulos unidos polo istmo. A gl\u00e1ndula tiroide regula o metabolismo do corpo por medio da produci\u00f3n de hormonas tiroides e regula a sensibilidade do corpo a outras hormonas.\nHistoria.\nA gl\u00e1ndula recibe o seu nome da palabra grega \"thyreoeides\" ou escudo, debido \u00e1 s\u00faa forma bilobulada.\nOs italianos da \u00e9poca do Renacemento xa documentaran a tiroide. Leonardo da Vinci inclu\u00eduna nalg\u00fans dos seus debuxos na forma de d\u00faas gl\u00e1ndulas separadas unha a cada lado da larinxe.\nFoi identificada polo anatomista Thomas Wharton en 1656 e descrita no seu texto \"Adenographia\". En 1776 Albrecht von Haller describiu a tiroide como unha gl\u00e1ndula sen conduto. Atribu\u00edaselle \u00e1 tiroide varias funci\u00f3ns imaxinativas, inclu\u00edndo a lubricaci\u00f3n da larinxe, un reservorio de sangue para o cerebro e un \u00f3rgano est\u00e9tico para mellorar a beleza do pescozo feminino.\nA tiroxina foi identificada no s\u00e9culo XIX.\nA cirurx\u00eda da tiroide sempre foi un procedemento perigoso con elevadas taxas de mortaldade. O primeiro relato dunha operaci\u00f3n de tiroide foi en 1170 por Roger Frugardi. Cara a metade do s\u00e9culo XIX, apareceron avances en anestesia, antisepsia e no control da hemostase, o que lle permitiu aos cirurxi\u00e1ns operar na tiroide con taxas de mortaldade reducidas. Os cirurxi\u00e1ns de tiroide m\u00e1is co\u00f1ecidos da \u00e9poca foron Emil Theodor Kocher (1841-1917) e C. A. Theodor Billroth (1829-1894)."}
{"id": "104154", "revid": "96271", "url": "https://gl.wikipedia.org/wiki?curid=104154", "title": "Urea", "text": "A urea (do grego \u03bf\u03cd\u03c1\u03bf\u03bd, urina) \u00e9 un composto qu\u00edmico cristalino e incoloro, de f\u00f3rmula CO(NH2)2. At\u00f3pase de xeito abondoso na urina e nas feces. \u00c9 o principal produto terminal do metabolismo de prote\u00ednas nos mam\u00edferos. A urina humana cont\u00e9n arredor duns 20\u00a0g por litro, e unha persoa adulta elimina de 25 a 39\u00a0g ao d\u00eda.\nCaracter\u00edsticas.\nEn cantidades menores, est\u00e1 presente no sangue, no f\u00edgado, na linfa e mais nos flu\u00eddos serosos, e tam\u00e9n nos excrementos dos peixes e moitos outros animais inferiores. Tam\u00e9n a atopamos no coraz\u00f3n, nos pulm\u00f3ns, nos \u00f3sos e nos \u00f3rganos reprodutivos as\u00ed como no seme. A urea f\u00f3rmase principalmente no f\u00edgado coma un produto final do metabolismo. O nitr\u00f3xeno da urea, que constit\u00fae a meirande parte do nitr\u00f3xeno da urina, procede da descomposici\u00f3n das c\u00e9lulas do corpo, especialmente das prote\u00ednas dos alimentos. A urea est\u00e1 presente tam\u00e9n nos fungos as\u00ed como nas follas e sementes de numerosos legumes e cereais.\n\u00c9 sol\u00fabel na auga mais no alcol, e lenemente sol\u00fabel en \u00e9ter. Obtense mediante a s\u00edntese de W\u00f6hler, dese\u00f1ada en 1828 polo qu\u00edmico alem\u00e1n Friedrich W\u00f6hler, e foi a primeira substancia org\u00e1nica obtida artificialmente.\nUsos.\nPor mor ao seu alto contido en nitr\u00f3xeno, a urea preparada comercialmente empr\u00e9gase na fabricaci\u00f3n de adubos agr\u00edcolas. A urea empr\u00e9gase tam\u00e9n como estabilizador en explosivos de carbonocelulosa e \u00e9 unha compo\u00f1ente b\u00e1sica de resinas preparadas sinteticamente.\nAs\u00ed mesmo \u00fasase nos pensos para o gando. \u00c9 unha fonte de azoto non proteico que pode aproveitar a flora bacteriana que mora no sistema dixestivo dos ruminantes para producir prote\u00ednas, que nutren o seu h\u00f3spede. \u00c9 moito m\u00e1is barato que as prote\u00ednas de orixe vexetal, e malia consumir calor\u00edas para converter a urea en prote\u00edna, resulta m\u00e1is rend\u00edbel. P\u00f3dense empregar outras fontes de azoto non proteico, coma o amon\u00edaco ou nitratos, por\u00e9n a urea \u00e9 m\u00e1is segura: as vacas eliminan polo cuspe a urea producida polo seu metabolismo e deste xeito poden aproveitala. O leite de vaca tam\u00e9n cont\u00e9n urea.\nNa dermatolox\u00eda a urea empr\u00e9gase como humectante natural polas s\u00faas excelentes propiedades hidratantes."}
{"id": "104161", "revid": "22570", "url": "https://gl.wikipedia.org/wiki?curid=104161", "title": "Oligoelemento", "text": "Os oligoelementos son elementos qu\u00edmicos esenciais para os seres vivos.\nAdoitan atoparse en baixa concentraci\u00f3n nos organismos, mais son esenciais nos procesos biol\u00f3xicos por seren fundamentais para a formaci\u00f3n de enzimas e vitais para determinados procesos bioqu\u00edmicos como a fotos\u00edntese ou a dixesti\u00f3n.\nOs oligoelementos son o ferro, cinc, cobre, manganeso, selenio, cromo, iodo, fl\u00faor, xofre e ars\u00e9nico."}
{"id": "104162", "revid": "1131", "url": "https://gl.wikipedia.org/wiki?curid=104162", "title": "Galer\u00eda de imaxes do castelo de Castroverde", "text": "O castelo de Castroverde \u00e9 un castelo situado no concello de Castroverde."}
{"id": "104170", "revid": "79917", "url": "https://gl.wikipedia.org/wiki?curid=104170", "title": "Coloide", "text": "Un coloide, unha suspensi\u00f3n coloidal ou unha dispersi\u00f3n coloidal \u00e9 un sistema fisicoqu\u00edmico composto por d\u00faas fases: unha continua, normalmente flu\u00edda, e outra dispersa a xeito de part\u00edculas.\nAdoita estar en estado s\u00f3lido, de tama\u00f1o mesosc\u00f3pico (a medio cami\u00f1o entre os mundos macrosc\u00f3pico e microsc\u00f3pico). Son part\u00edculas non apreci\u00e1beis a simple vista, pero moito m\u00e1is grandes que calquera mol\u00e9cula.\nO nome de coloide prov\u00e9n da ra\u00edz grega \"kolas\" que significa \"que pode colar ou pegar\". Este nome fai referencia a unha das principais propiedades dos coloides: a s\u00faa tendencia espont\u00e1nea a se agregar ou formar callos.\nMalia que o coloide por excelencia \u00e9 aquel no que a fase continua \u00e9 un l\u00edquido e a fase dispersa componse de part\u00edculas s\u00f3lidas, poden atoparse coloides cuxos compo\u00f1entes se atopan noutros estados de agregaci\u00f3n.\nDistintos tipos de coloides segundo o estado das s\u00faas fases continua e dispersa:\nBr\u00e9tema, neboeiro, fume, po en suspensi\u00f3n, escuma de barbear, leite, mollos (maionesa), crema de mans, sangue, tinturas, tinta chinesa, pedra P\u00f3mez, aeroxeles, xel, xelatina, queixo, cristal de Rub\u00ed... Moitas macromol\u00e9culas en soluci\u00f3n forman coloides, como por exemplo, prote\u00ednas globulares en soluci\u00f3n. O citosol da c\u00e9lula \u00e9 un coloide complexo."}
{"id": "104172", "revid": "98629", "url": "https://gl.wikipedia.org/wiki?curid=104172", "title": "Thomas Hart Benton", "text": "Thomas Hart Benton (15 de abril de 1889 - 19 de xaneiro de 1975), foi un pintor e muralista estadounidense, un dos m\u00e1ximos expo\u00f1entes do movemento art\u00edstico rexionalismo xunto a Grant Wood e John Steuart Curry.\nVida e obra.\nPrimeiros anos.\nBenton naceu en Neosho, Missouri, nunha das familias m\u00e1is poderosas de Missouri, seu pai Maecenas Eason Benton foi un avogado e congresista e o seu t\u00edo av\u00f3 Thomas Hart Benton fora senador. Benton pasou a s\u00faa infancia entre Washington, D.C. e Missouri, no canto de seguir unha carreira pol\u00edtica como pretend\u00eda seu pai, desenvolveu interese pola arte e traballou como caricaturista para o xornal \"Joplin American\" de Joplin, Missouri.\nAprendizaxe.\nEn 1907 Benton matriculouse no Art Institute of Chicago e en 1909 transladouse a Par\u00eds para estudar na Acad\u00e9mie Julian. Al\u00ed tratou a artistas como Diego Rivera e especialmente Stanton Macdonald-Wright, partidario do sincromismo, que influ\u00edu fortemente na obra de Benton. En 1923 Bento estableceuse en Nova York, o seu traballo como debuxante art\u00edstico da Armada dos Estados Unidos desde 1919 mudou o seu estilo significamente, concentrouse en escenas e debuxos real\u00edsticos da vida e traballo nos estaleiros.\nRexionalismo.\nDe volta a Nova York a comezos dos anos vinte, Benton declarouse inimigo do modernismo e comezou a realizar unha obra naturalista e representacionista hoxe co\u00f1ecida como rexionalismo e que tivo o seu cumio nos murais \"America Today\" da New School for Social Research pintados en 1930-1931, fortemente influ\u00eddos por El Greco.\nEn 1932 a Benton, relativamente pouco co\u00f1ecido, elix\u00edrono pra realizar os murais que deb\u00edan representar a Indiana na Exposici\u00f3n Internacional de Chicago de 1933, os Murais de Indiana xeraron controversia, Benton pintou xente com\u00fan sen suavizar a historia do estado, pintando mesmo membros do Ku Klux Klan.\nO 24 de decembro de 1934 Benton apareceu na primeira portada en cor de \"Time\", no interior nun artigo titulado \u201cThe U.S. Scene\u201d presentaba a Benton, Wood e Curry como os novos heroes da arte estadounidense, o que deu visibilidade \u00f3 rexionalismo como movemento art\u00edstico. \nEn 1935 Benton traballou nun mural para o Capitolio do Estado de Missouri en Jefferson City, titulado \"Social History of Missouri\" \u00e9 quizabes a mellor obra de Benton, pero causou controversia, a aparici\u00f3n de Jesse James, a escravitude e slavery e Tom Pendergast. Benton estableceuse en Kansas City, Missouri e aceptou un posto como profesor no Kansas City Art Institute. As s\u00faas obras desta \u00e9poca xeralmente amosa a melancol\u00eda, desesperaci\u00f3n e beleza da vida dunha pequena cidade. En 1937 publicou a s\u00faa autobiograf\u00eda, \"An Artist in America\". Neste per\u00edodo, Benton comezou a producir litograf\u00edas en edici\u00f3ns limitadas asinadas e con edici\u00f3ns reducidas.\n\u00daltimos anos.\nDurante a segunda guerra mundial, Benton creou unha serie, amplamente distribu\u00edda \"The Year of Peril\", que pretend\u00eda po\u00f1er de relevo os ideais americanos fronte a amezada do fascismo e o nazismo. Despois da guerra o rexionalismo viuse eclipsado polo Expresionismo abstracto. Benton permaneceu activo outros trinta anos, pero a s\u00faa obra centrouse menos no comentario social e m\u00e1is en crear estilizadas imaxes buc\u00f3licas das granxas preindustriais. Tam\u00e9n pintou murais en diversas cidades, o mural \"Independence and the Opening of The West\" para a Biblioteca e Museo Harry S. Truman en Independence, Missouri deu lugar a unha amizade duradiera co expresidente Harry Truman. Benton morreu en 1975 no seu estudio, traballando no seu mural, \"The Sources of Country Music\" para a Country Music Hall of Fame in Nashville."}
{"id": "104174", "revid": "8354", "url": "https://gl.wikipedia.org/wiki?curid=104174", "title": "Chaloner Ogle", "text": "Chaloner Ogle, nado en 1681 e finado o 11 de abril de 1750, foi un almirante brit\u00e1nico.\nTraxectoria.\nPertenc\u00eda \u00e1 rama de Kirkley da familia Ogle de Northumberland. Capit\u00e1n do \"HMS Swallow\" desde 1721, dirixiu acci\u00f3ns contra os piratas na costa occidental africana. Entre o 5 e o 10 de febreiro de 1722 derrotou a frota pirata de Bartholomew Roberts formada por tres nav\u00edos. Por esa acci\u00f3n o rei nomeouno cabaleiro. En 1741 como almirante dirixiu un ataque brit\u00e1nico contra tres fortes en Cartaxena de Indias durante o sitio de Sitio de Cartaxena de Indias da Guerra da Orella de Jenkins. O 4 de setembro de 1742 xulg\u00e1rono por asalto contra Edward Trelawny, gobernador de Xamaica durante unha disputa entre este e o almirante Edward Vernon, Ogle foi declarado culpable pero seguiu a s\u00faa carreira na Mari\u00f1a Real e desde 1746 representou \u00e1 cidade de Rochester no Parlamento brit\u00e1nico."}
{"id": "104177", "revid": "98629", "url": "https://gl.wikipedia.org/wiki?curid=104177", "title": "Benton", "text": "Benton \u00e9 un apelido e un top\u00f3nimo amplamente espallado"}
{"id": "104178", "revid": "43327", "url": "https://gl.wikipedia.org/wiki?curid=104178", "title": "Ogle", "text": "Ogle p\u00f3dese referir a:\nOutros.\nOGLE, Optical Gravitational Lensing Experiment, proxecto astron\u00f3mico da Universidade de Varsovia"}
{"id": "104180", "revid": "1505", "url": "https://gl.wikipedia.org/wiki?curid=104180", "title": "Lo\u00f1a do Monte", "text": "San Salvador de Lo\u00f1a do Monte \u00e9 unha parroquia eclesi\u00e1stica galega do arciprestado dos Milagres da diocese de Ourense, que ten as s\u00faas terras e os seus lugares repartidos entre dous concellos, o de Nogueira de Ramu\u00edn e o de Esgos. No ano 2015 ti\u00f1a 199 habitantes (91 homes e 108 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n de 91 habitantes en relaci\u00f3n ao ano 2000.\nAs aldeas da Eirexa, Fondo de Vila, As Raposas, Requeixo, Souto e Vilouriz pertencen ao concello de Nogueira de Ramu\u00edn; e a de Gomariz ao concello de Esgos."}
{"id": "104188", "revid": "89787", "url": "https://gl.wikipedia.org/wiki?curid=104188", "title": "George Boole", "text": "George Boole, nado en Lincoln (Lincolnshire) o 2 de novembro de 1815 e finado en Ballintemple (Condado de Cork, Irlanda) o 8 de decembro de 1864, foi un matem\u00e1tico e fil\u00f3sofo ingl\u00e9s.\nTraxectoria.\nComo inventor da \u00e1lxebra de Boole, a base da aritm\u00e9tica computacional moderna, Boole est\u00e1 considerado como un dos fundadores do campo das ciencias da computaci\u00f3n. En 1854 publicou \"An Investigation of the Laws of Thought\" no que desenvolv\u00eda un sistema de regras que permit\u00eda expresar, manipular e simplificar problemas l\u00f3xicos e filos\u00f3ficos cuxos argumentos admiten dous estados (verdadeiro ou falso) por procedementos matem\u00e1ticos."}
{"id": "104190", "revid": "6", "url": "https://gl.wikipedia.org/wiki?curid=104190", "title": "Hamilton", "text": "O top\u00f3nimo Hamilton pode referirse a:\nO nome ou apelido anglosax\u00f3n Hamilton pode referirse a:"}
{"id": "104193", "revid": "23204", "url": "https://gl.wikipedia.org/wiki?curid=104193", "title": "Antonio Garc\u00eda de Diego", "text": "Antonio Garc\u00eda de Diego, nado en Los Cerralbos (provincia de Toledo) o 31 de agosto de 1949, \u00e9 un m\u00fasico, guitarrista, pianista, tocador de harm\u00f3nica, compositor e produtor discogr\u00e1fico espa\u00f1ol.\nTraxectoria.\nDurante os anos 70 formou parte de bandas como Los Canarios ou Franklin e participou na obra Jesucristo Superstar. \u00c9 m\u00e1is co\u00f1ecido publicamente como compositor e acompa\u00f1ante de cantantes en discos e xiras, como Joaqu\u00edn Sabina, Miguel R\u00edos, Pancho Varona, V\u00edctor Manuel, Ana Bel\u00e9n ou Estopa. Tam\u00e9n participou na xira \"Karaoke y top colcha\" onde tocaba a guitarra el\u00e9ctrica, teclados e a harm\u00f3nica, xunto a Pancho Varona, Jos\u00e9 Antonio Romero, Jaime As\u00faa e Pedro Barcel\u00f3.\nNo 2007 formou parte da xira de Joaqu\u00edn Sabina e Joan Manuel Serrat \"Dos p\u00e1jaros de un tiro\", na que se encargaba de tocar a guitarra, teclados e a harm\u00f3nica.\nComposici\u00f3ns.\nPara Pancho Varona.\nMusicou ademais o poema \"Siete corazones\" para o seu disco \"Lorquiana\"; poemas de Federico Garc\u00eda Lorca. No 1998.\nV\u00e9xase tam\u00e9n.\nLigaz\u00f3ns externas.\nwww.trovadores.net"}
{"id": "104200", "revid": "98629", "url": "https://gl.wikipedia.org/wiki?curid=104200", "title": "Pregamento", "text": "O pregamento ou dobramento \u00e9 un proceso xeol\u00f3xico que orixina a aparici\u00f3n dunha estrutura xeol\u00f3xica co\u00f1ecida como dobra como resultado dunha deformaci\u00f3n continua e progresiva dos materiais rochosos sedimentarios e estratificados que aparecen sobre a superficie terrestre.\nOrixe e formaci\u00f3n.\nAs d\u00faas situaci\u00f3ns necesarias para que dita forma se xere son: \nDeste xeito as dobras adoitan situarse sobre as coberturas sedimentarias porque son practicamente as \u00fanicas capaces de responder plasticamente \u00f3s esforzos tect\u00f3nicos xerados. As dobras orix\u00ednanse a partir de \"fen\u00f3menos comprensivos, de levantamento ou de gravidade.\" At\u00f3panse a t\u00f3dalas escalas, dende tan s\u00f3 uns cent\u00edmetros, ata abarcar superficies de centenares de quil\u00f3metros.\nElementos dunha dobra.\nPodemos diferir os seguintes elementos constitutivos b\u00e1sicos:\nClasificaci\u00f3n.\nAs dobras b\u00e1sicas son as anticlinais e as sinclinais; a diferenza entre elas v\u00e9n dada polo tipo de materiais que conforman o seu n\u00facleo; segundo sexan m\u00e1is antigos ou m\u00e1is modernos que os que se localizan nos seus flancos. Os primeiros adquiren unha morfolox\u00eda c\u00f3ncava e os segundos unha forma convexa.\nAtendendo a s\u00faa \"xeometr\u00eda\" diferenciamos as dobras sim\u00e9tricas e as asim\u00e9tricas segundo se o plano axial o divide en d\u00faas partes iguais ou non. Cando o plano axial aparece vertical orix\u00ednanse os pregamentos rectos, onde a charneira e o eixo do plano coinciden. No caso inverso dise que presentan verxencia cara a un lado \u00f3 ser asim\u00e9tricos. En relaci\u00f3n \u00f3 \"grao de verxencia\" atopamos:\nA diferenza litol\u00f3xica entre os diversos estratos tam\u00e9n ocasiona unha diversidade de comportamentos fronte a un mesmo pregamento. A alternancia entre estratos r\u00edxidos ou competentes con outros de maior plasticidade ou incompetencia pode chegar a orixinar variaci\u00f3ns na curvatura e grosor dos estratos dunha mesma dobra; de feito, o tipo de pregamento dunha capa espec\u00edfica depende do contraste de rixidez entre ela e a masa de rocha que a rodea.\nOs dous casos extremos o constit\u00faen os pregamentos is\u00f3pacos, que corresponden a un contraste de rixidez elevada e cos estratos preservando o seu grosor orixinal, e anis\u00f3pacos, nos que o contraste \u00e9 nulo e os estratos f\u00f3ronse deformando como consecuencia de adelgazamentos e engrosamentos. Normalmente as dobras son o resultado dunha situaci\u00f3n intermedia entre estes dous tipos. As dobras is\u00f3pacas (ou paralelas) orix\u00ednanse por flexi\u00f3n e deslizamento entre os seus estratos; caracter\u00edzanse porque todas as s\u00faas capas conservan o espesor en calquera punto por igual. As dobras anis\u00f3pacas ou similares orix\u00ednanse por medio dunha flexi\u00f3n e un efecto de cizalla; neles o espesor dun estrato unicamente conservase na direcci\u00f3n paralela \u00e1 do plano axial e para iso require a migraci\u00f3n de materia dende os flancos que adelgazan cara a charneira que sofre un paulatino engrosamento, tanto maior canto m\u00e1is cerrados sexan os pregamentos.\nNeste \u00faltimo caso o desprazamento no interior de cada estrato \u00e9 moito maior que no das dobras is\u00f3pacas; isto explica que nun medio estratificado as capas m\u00e1is competentes tendan a desenvolver dobras is\u00f3pacas mentres que as m\u00e1is incompetentes, anis\u00f3pacos."}
{"id": "104201", "revid": "83328", "url": "https://gl.wikipedia.org/wiki?curid=104201", "title": "M\u00fasico, m\u00fasica", "text": "Un m\u00fasico ou unha m\u00fasica \u00e9 unha persoa que comp\u00f3n ou executa pezas musicais. \nCando a persoa comp\u00f3n pezas f\u00e1lase dun compositor, mentres que quen as executan poden ser instrumentistas (como guitarristas, violinistas, violonchelistas e pianistas, por exemplo), cantantes, directores de orquestra etc.\nTam\u00e9n son m\u00fasicos quen realizan arranxos musicais e orquestraci\u00f3ns. Na m\u00fasica popular son frecuentes os cantautores, que son aqueles que crean e interpretan canci\u00f3ns."}
{"id": "104204", "revid": "56817", "url": "https://gl.wikipedia.org/wiki?curid=104204", "title": "Ahe", "text": "Ahe pode referirse a:"}
{"id": "104205", "revid": "98629", "url": "https://gl.wikipedia.org/wiki?curid=104205", "title": "Melon Kinenbi", "text": " \u00e9 un grupo xapon\u00e9s de J-Pop englobado dentro de Hello! Project. Formouse polas que aprobaron a segunda audici\u00f3n \"Morning Musume &amp; Heike Michiyo Imoutobun\". Melon Kinenbi ten o honor de ser o grupo m\u00e1is veterano dentro do Hello! Project que non cambiaron as s\u00faas integrantes dende a formaci\u00f3n do mesmo. O grupo \u00e1s veces traballa como bailarinas doutros artistas do Hello! Project, por exemplo p\u00f3dese lles ver no v\u00eddeo da canci\u00f3n de Maki Goto, \"Yaruki! It\u2019s Easy\""}
{"id": "104206", "revid": "98629", "url": "https://gl.wikipedia.org/wiki?curid=104206", "title": "Andrea Bargnani", "text": "Andrea Bargnani, nado o 26 de outubro de 1985 en Roma, \u00e9 un xogador italiano de baloncesto profesional que \u00e9 axente libre. Foi elixido na primeira posici\u00f3n do Draft da NBA do 2006.\nCarreira.\nItalia.\nComezou a s\u00faa carreira na tempada 2002-2003, xogando para o modesto equipo Stella Azzura de Roma, na Serie B2 italiana. S\u00f3 un ano despois foi contratado polo Benetton Treviso, no que xogou at\u00e9 o 2006. Xogando neste equipo, xa se enfrontou aos Raptors o 20 de outubro de 2003 nun partido de pretempada no Air Canada Centre. Anotou 13 puntos, colleu 15 rebotes, fixo un roubo e dous tap\u00f3ns en 22 minutos de xogo. No equipo italiano xogou un papel primordial, mellorando cada ano as s\u00faas estat\u00edsticas at\u00e9 convertelas nas dunha estrela.\nNBA.\nFoi comparado en numerosas ocasi\u00f3ns co xogador alem\u00e1n da NBA Dirk Nowitzki, debido \u00e1 s\u00faa impresionante habilidade para tirar desde o per\u00edmetro e tam\u00e9n pola s\u00faa procedencia europea sendo un xogador con moito talento. Aos 20 anos de idade, foi elixido no primeiro lugar da primeira rolda do Draft da NBA de 2006 polo \"general manager\" dos Raptors, Bryan Colangelo. Bargnani foi o primeiro xogador europeo, o sexto non americano, e o segundo sen experiencia en universidades ou institutos americanos que era elixido en primeiro lugar do draft.\nO seu debut na NBA cos Toronto Raptors tivo lugar o 1 de novembro de 2006, nun partido da liga regular contra os New Jersey Nets. En 8 minutos de xogo contribu\u00edu 2 puntos, 2 rebotes e 2 tap\u00f3ns. En xaneiro de 2007, Bargnani foi seleccionado como o Rookie do Mes, seguindo as\u00ed ao seu compa\u00f1eiro de equipo Jorge Garbajosa (ga\u00f1ador do premio en decembro de 2006) e convert\u00e9ndose as\u00ed no sexto xogador dos Raptors en conseguir este logro. Ao finalizar a campa\u00f1a, Bargnani foi inclu\u00eddo no mellor quinteto de rookies.\nNa tempada 2007-08, Bargnani foi criticado por moitos (como o seu compa\u00f1eiro de equipo Chris Bosh) por realizar unha mala tempada, collendo poucos rebotes, anotando poucos puntos e facendo malas porcentaxes de tiro. Tam\u00e9n realizou uns playoffs pobres, os Raptors foron eliminados polos Orlando Magic en primeira rolda, desde ent\u00f3n moitos piden o seu traspaso.\nA tempada 2008-09 empezou un con media un tanto pobre, menos de dez puntos, pero todo cambiou desde os primeiros partidos de 2009. No mes de xaneiro, Bargnani fixo m\u00e1is de 20 puntos e o propio Chris Bosh cualificou a s\u00faa mellor\u00eda como fundamental na mellora dos Raptors xunto \u00e1 recuperaci\u00f3n tras a lesi\u00f3n de Jos\u00e9 Calder\u00f3n."}
{"id": "104207", "revid": "56817", "url": "https://gl.wikipedia.org/wiki?curid=104207", "title": "Megumi Murata", "text": " \u00e9 unha cantante de J-Pop, integrante do grupo feminino do Hello! Project chamado Melon Kinenbi, do que forma parte dende a s\u00faa creaci\u00f3n en 1999. Tam\u00e9n participou en diversas Shuffle Units:"}
{"id": "104208", "revid": "89787", "url": "https://gl.wikipedia.org/wiki?curid=104208", "title": "Dwyane Wade", "text": "Dwyane Tyrone Wade, Jr., nado o 17 de xaneiro de 1982 en Chicago, Illinois, \u00e9 un ex xogador de baloncesto profesional que xogou durante 16 tempadas na National Basketball Association (NBA), a gran maior\u00eda delas nos Miami Heat, onde debutou en 2003, sendo elixido no Draft da NBA dese mesmo ano na primeira rolda, no posto n\u00famero 5. Durante a s\u00faa etapa nos Heat, Wade acadou tres campionatos da NBA, en 2006, en 2012 e en 2013."}
{"id": "104209", "revid": "23204", "url": "https://gl.wikipedia.org/wiki?curid=104209", "title": "Shawn Marion", "text": "Shawn Dwayne Marion, nado o 7 de maio de 1978 en Waukegan, Illinois, \u00e9 un ex xogador de baloncesto profesional estadounidense que desenvolveu toda a s\u00faa carreira na National Basketball Association (NBA) principalmente nos Phoenix Suns e nos Dallas Mavericks, franqu\u00eda coa que ga\u00f1ou o seu \u00fanico anel de campi\u00f3n en 2011. Tam\u00e9n xogou nos a\u00ednda que tam\u00e9n xogou en Miami Heat, Toronto Raptors e Cleveland Cavaliers. Cunha altura de 2,01 metros xogaba tanto de ala como de ala-pivote.\nCarreira.\nUniversidade.\nProcedente do Instituto Clarksville en Clarksville, Tennessee, Marion asistiu \u00e1 Universidad de Vincennes, onde ga\u00f1ou o \"Allen J. Bradford NJCAA Region 12 MVP\" en d\u00faas ocasi\u00f3ns antes de chegar \u00e1 UNLV. No seu ano j\u00fanior cos Rebels, liderou ao equipo en anotaci\u00f3n, facendo 18.7 puntos por partido, e en rebotes, con 9.3. En 29 partidos, taponou 54 tiros e roubou 73 bal\u00f3ns. O 22 de febreiro de 1999, nun partido televisado a nivel nacional ante Texas Christian, Marion conseguiu 34 puntos, 21 rebotes e 6 roubos na derrota do seu equipo por 76-72.\nEn Vincennes, Marion disputou as s\u00faas d\u00faas primeiras tempadas, facendo na primeira 23,5 puntos, 13,1 rebotes, 2,9 tap\u00f3ns e 2,0 roubos por partido. Foi nomeado MVP do National Junior College All-Star Game ao anotar 21 puntos, 16 rebotes e 9 asistencias. Na s\u00faa primeira tempada universitaria, os seus n\u00fameros foron: 23.3 puntos e 12.8 rebotes por encontro, sendo posteriormente retirada a s\u00faa camiseta. Tras s\u00f3 unha campa\u00f1a na Divisi\u00f3n I da NCAA, Marion deu o salto \u00e1 NBA.\nNBA.\nFoi seleccionado polos Phoenix Suns na novena posici\u00f3n do Draft de 1999. Na s\u00faa primeira tempada na NBA, rematou quinto en anotaci\u00f3n dos Suns con 10.2 puntos por partido, terceiro en rebotes con 6.5 e segundo en tap\u00f3ns con 1.04 en 51 partidos, xogando 38 deles coma titular. Ademais, logrou sete dobres-duplas e 8 partidos con 10 rebotes ou m\u00e1is. Ao rematar a tempada regular, foi nomeado nos segundo mellor quinteto de rookies.\nNa s\u00faa segunda campa\u00f1a, chegou a explosi\u00f3n de Marion, consagr\u00e1ndose coma un dos aleiros m\u00e1is prometedores da liga ao facer 10,7 rebotes, primeiro xogador na franqu\u00eda dende Charles Barkley en superar a barreira da decena de rebotes nunha tempada. Ademais, complementounos con 17.3 puntos e 1.67 roubos de bal\u00f3n. O 26 de febreiro foi por primeira vez o mellor xogador da semana na NBA, tras liderar aos Suns a catro partidos consecutivos con vitoria nos que promediou 21.8 puntos, 13.5 rebotes e un 57.6% en tiros de campo.\nEn 2003 foi elixido por primeira vez no All-Star, xogando coma reserva do equipo da Conferencia Oeste. En dita tempada foise ata os 21.2 puntos e 9.5 rebotes en 81 partidos. Repetir\u00eda presenza en 2005 e 2006.\nA chegada de Steve Nash favoreceu a Marion, realizando os Suns dende a s\u00faa fichaxe un xogo ofensivo e ao contraataque. A s\u00faa mellor tempada foi a de 2005-06, segunda de Nash na franqu\u00eda, na que fixo 21,8 puntos e 11,8 rebotes, baixando t\u00edmidamente as s\u00faas prestaci\u00f3ns na \u00faltima campa\u00f1a, inda que serv\u00edndolle igualmente o seu concurso no NBA All-Star Game.\nEn 2004, Marion participou nos Xogos Ol\u00edmpicos de Atenas logrando a medalla de bronce coa s\u00faa selecci\u00f3n. Tam\u00e9n formou parte do fracaso da USA Basketball no Mundial de Indian\u00e1polis de 2002, onde o equipo non conseguiu ningunha medalla. Marion disputou un total de 22 partidos coa selecci\u00f3n norteamericana. Tras oito tempadas e media nos Suns, na campa\u00f1a 2007-2008 Marion foi traspasado a Miami Heat xunto con Marcus Banks a cambio dun Shaquille O'Neal moi lastrado polas lesi\u00f3ns. O 13 de febreiro de 2009 foi traspasado a Toronto Raptors xunto con Marcus Banks por Jermaine O'Neal e Jamario Moon. M\u00e1is tarde, o 9 de xullo de 2009 pasa a formar parte dos Dallas Mavericks."}
{"id": "104210", "revid": "98629", "url": "https://gl.wikipedia.org/wiki?curid=104210", "title": "Dirk Nowitzki", "text": "Dirk Werner Nowitzki, nado o 19 de xu\u00f1o de 1978 en W\u00fcrzburg, Baviera (Alema\u00f1a Occidental), \u00e9 un ex xogador alem\u00e1n de baloncesto profesional. Nowitzki foi elixido en novena posici\u00f3n do Draft de 1998 por Milwaukee Bucks e foi traspasado inmediatamente a Dallas Mavericks, onde xogou durante toda a s\u00faa etapa na NBA. Cos seus 2,13 m de estatura foi un dos xogadores m\u00e1is vers\u00e1tiles da NBA. Xogaba tanto de ala-pivote como de ala en posici\u00f3ns exteriores.\nNowitzki foi All-Star en nove ocasiones e en catro membro do Mellor Quintetos da NBA, sendo o primeiro \"maverick\" que o logra. Foi o primeiro xogador europeo na historia da NBA en recibir o MVP da tempada, concretamente na tempada 2006-07. Dirk \u00e9 o l\u00edder da selecci\u00f3n de baloncesto de Alema\u00f1a, a quen levou \u00e1 medalla de bronce no Mundial de Indian\u00e1polis 2002 e \u00e1 prata no Eurobasket 2005. En ambos os campionatos foi m\u00e1ximo anotador e foi elixido MVP. O xornal italiano \"Gazzetta dello Sport\" nomeouno en cinco ocasiones co galard\u00f3n Euroscar de Mellor Xogador Europeo do Ano. En 2005, ademais deste premio levou o \"Mr. Europa\" pola revista italiana \"Superbasket\" e o Xogador do Ano Europeo da FIBA.\nComezos.\nNado en W\u00fcrzburg, Alema\u00f1a Occidental, Dirk Werner Nowitzki v\u00e9n dunha familia deportista: a s\u00faa nai Helga foi unha xogadora de baloncesto profesional e antiga integrante da selecci\u00f3n alem\u00e1, e o seu pai J\u00f6rg-Werner foi xogador de balonm\u00e1n chegando mesmo a representar ao pa\u00eds ao m\u00e1ximo nivel. A s\u00faa irm\u00e1 m\u00e1is vella, Silke, adicouse, primeiro, ao atletismo, e logo ao baloncesto. Dirk dende neno xa era moi alto. En principio, comezou xogando ao balonm\u00e1n e ao tenis, pero pronto se cansou de que, pola s\u00faa estatura, v\u00edseno como un fen\u00f3meno estra\u00f1o nestes deportes, polo que preferiu probar no baloncesto.\nDespois de entrar con quince anos no DJK W\u00fcrzburg, Dirk chamou a atenci\u00f3n de Holger Geschwindner, un antigo xogador alem\u00e1n de baloncesto. Este ofreceulle adestrarlle individualmente d\u00faas ou tres veces por semana para explotar o seu talento. Tanto Dirk como os seus pais aceptaron a proposta e Geschwindner levou a cabo un plan, pouco ortodoxo, de adestramento persoal. Fixo fincap\u00e9 nos exercicios de tiro e pase, e evitou os exercicios con peso e con formulaci\u00f3ns t\u00e1cticas, xa que o consideraba innecesario. Ademais disto, Geschwindner animou a Nowitzki a tocar alg\u00fan instrumento musical e a ler literatura para refinar a s\u00faa educaci\u00f3n e cultura.\nDespois dun ano, o adestrador estaba impresionado co seu pupilo, a quen lle dixo: \"Debes decidir se queres xogar contra os mellores do mundo ou si prefires ficar coma un heroe en Alema\u00f1a. Si elixes o \u00faltimo, pararemos de adestrar inmediatamente, porque ningu\u00e9n pode evitar que sexas o mellor aqu\u00ed. Mais se queres xogar contra os mellores teremos que adestrar t\u00f3dolos d\u00edas\". Despois de reflexionar durante dous d\u00edas, Dirk escolleu o primeiro. Geschwindner deixoulle adestrar unha semana cos xogadores do DJK W\u00fcrzburg e futuros internacionais da selecci\u00f3n de baloncesto de Alema\u00f1a Robert Garrett, Marvin Willoughby e Demond Greene. No ver\u00e1n de 1994, con 16 anos, Dirk entrou a formar parte do cadro de xogadores.\nTraxectoria deportiva.\nDJK W\u00fcrzburg.\nCando Nowitzki chegou ao equipo, o DJK xogaba na segunda categor\u00eda da Basketball Bundesliga, Divisi\u00f3n Sur. O seu primeiro adestrador foi Pit Stahl, que utilizou a Dirk como un anotador exterior aproveitando o seu tiro m\u00e1is que un xogador interior aproveitando a s\u00faa altura. Na tempada 1994-95, o DJK acabou nun decepcionante sexto posto de 12 equipos. Nowitzki foi a mi\u00fado suplente e non tivo un bo ano no colexio. Por iso, descoidou m\u00e1is o seu xogo en favor do estudo. Na seguinte campa\u00f1a, a 1995-96, Dirk consolidouse como titular \u00e1 beira da estrela finlandesa Martti Kuisma. Nowitzki anotaba en dobres-d\u00edxitos con facilidade. Despois de que o adestrador Dirk Bauermann vise como anotaba 24 puntos, afirmou: \"Dirk Nowitzki \u00e9 o maior talento que deu Alema\u00f1a nos \u00faltimos 10 ou 15 anos\". DJK acabou segundo na Divisi\u00f3n Sur, mais non lograron promocionar despois de caer 86-62 no decisivo encontro fronte a BG Ludwigsburg. Naquel encontro, Nowitzki anotou s\u00f3 oito puntos.\nNa tempada 1996-97, o m\u00e1ximo anotador do equipo, Kuisma, deixou o equipo, e Holger Geschwindner substitu\u00edu a Pit Stahl como adestrador. Nowitzki encheu o baleiro que deixou Kuisma con 19,4 puntos por partido e liderou ao equipo a alcanzar de novo a segunda posici\u00f3n. Con todo, a historia repetiuse e novamente o equipo non puido ascender. Na tempada 1997-98, Nowitzki tivo que facer o servizo militar no Bundeswehr (Ex\u00e9rcito alem\u00e1n) dende o 1 de setembro de 1997 at\u00e9 o 30 de xu\u00f1o de 1998. En relaci\u00f3n ao baloncesto, Dirk creceu at\u00e9 os 2,11 m de estatura con 19 anos. Liderou con 28,2 puntos a que DJK alcanzase un balance de 36:4 puntos (en Alema\u00f1a, unha vitoria d\u00e1 2:0 puntos e unha derrota 0:2). Nos playoffs polo ascenso, por fin o DJK conseguiu subir \u00e1 Bundesliga. Nowitzki anotou 26 puntos na decisiva vitoria 95-88 fronte ao Friburgo e foi elixido como Xogador Alem\u00e1n do Ano pola revista alem\u00e1 \"BASKET\".\nNo estranxeiro, o progreso de Nowitzki non estaba a pasar desapercibido. En 1996 o FC Barcelona quixo fichalo, pero Nowitzki rexeitou moverse do pa\u00eds antes de acabar os seus estudos en Alema\u00f1a. Un ano despois, Dirk participou no Nike \"Hoop Heroes Tour\", onde xogou fronte a estrelas da NBA como Charles Barkley e Scottie Pippen. O alem\u00e1n dispuxo de 30 minutos, chegando a machucar incluso diante do propio Barkley, o cal despois comentou: \"O mozo \u00e9 un xenio. Se quere entrar na NBA, pode chamarme\". O 29 de marzo de 1998, Nowitzki foi elixido para xogar no Nike Hoop Summit, no encontro, disputado entre talentos estadounidenses e talentos do resto do mundo, Nowitzki asinou 33 puntos, con 6 de 12 en tiro, 14 rebotes e 3 roubos. Naquel encontro tam\u00e9n participaron futuros NBA como Rashard Lewis e Al Harrington. Dirk impresionou cun conxunto de rapidez, control e habilidade co bal\u00f3n e un gran rango de tiro. Moitos equipos de Europa e da NBA quer\u00edan facerse con el.\nDallas Mavericks.\nUn comezo dif\u00edcil.\nDespois de liderar ao DJK W\u00fcrzburg ao ascenso, de terminar os seus estudos en Alema\u00f1a e de completar o servizo militar, Nowitzki puxo as s\u00faas miras na NBA. Rexeitou ofertas de moitas universidades e presentouse ao Draft da NBA con 20 anos recentemente cumpridos. Dirk, ti\u00f1a proxectado ser escollido na s\u00e9tima posici\u00f3n (rolda de Sacramento Kings, que escolleu a Jason Williams), mais ao final foi elixido dous postos despois, en novena posici\u00f3n por Milwaukee Bucks. En especial, Rick Pitino, t\u00e9cnico de Boston Celtics, e Don Nelson, de Dallas Mavericks, estaban moi interesados en adquirir ao alem\u00e1n. Despois dos adestramentos privados de Nowitzki con Boston antes do draft, Pitino comparou a Dirk coa lenda Larry Bird. Pitino estaba seguro de que Nowitzki poder\u00eda chegar \u00e1 d\u00e9cima posici\u00f3n que ti\u00f1a Boston. Con todo sa\u00edu elixido un posto antes e Boston elixiu a Paul Pierce.\nNelson frustrou definitivamente o plan de Pitino. O adestrador de Dallas chegou a un acordo con Milwaukee Bucks e Phoenix Suns: os Mavericks quer\u00edan a Nowitzki e ao base suplente dos Suns Steve Nash. Os Bucks desexaban ao musculoso beirado Robert Traylor, que fora elixido por Dallas en sexta posici\u00f3n dese mesmo draft. E os Suns fixaran a s\u00faa vista en Pat Garrity, elixido naquel draft por Milwaukee Bucks no posto 19. Tras o draft, os Mavericks traspasaron a Traylor aos Bucks a cambio de Nowitzki e Garrity, e Dallas a Garrity a Phoenix nun traspaso con varios xogadores que trouxo a Nash a Dallas.\nMirando cara a atr\u00e1s p\u00f3dese comprobar o grande instinto e acerto que tivo Nelson traspasando a dous xogadores que nunca lograron nada en especial na NBA como Taylor e Garrity por dous futuros MVP da NBA, Nowitzki e Nash, que ademais de grandes amigos, convert\u00e9ronse na base da franqu\u00eda que durante moitos anos apareceu por playoffs. As\u00ed finalmente, Nowitzki converteuse no cuarto xogador alem\u00e1n en xogar na NBA, tras os pivotes Uwe Blab e Christian Welp e o All-Star Detlef Schrempf, un veterano de 35 anos dos Portland Trail Blazers cando o mozo Dirk aterrou na NBA.\nNowitzki chegou a un equipo cuxa \u00faltima aparici\u00f3n en playoffs databa de 1990. O escolta Michael Finley capitaneou o equipo, apoiado polo pivote de 2,29 Shawn Bradley e Cedric Ceballos. Con motivo do peche patronal da NBA na tempada 1998-99, a tempada non empezar\u00eda at\u00e9 febreiro, polo que Nowitzki regresou ao DJK W\u00fcrzburg para xogar 30 partidos antes de que a liga comezase. A tempada \u00eda ver reducida o seu calendario de 82 partidos en 50. O comezo de Dirk na NBA foi duro. Don Nelson p\u00faxoo a xogar de ala-pivote, mais a desvantaxe f\u00edsica, ademais da s\u00faa mala defensa, respecto de xogadores m\u00e1is atl\u00e9ticos, intimidaba a un Nowitzki presionado tam\u00e9n pola responsabilidade que ti\u00f1a en Dallas. Ao final, Nowitzki fixo 8,2 puntos e 3,4 rebotes en 20,4 minutos de media. Anos despois, Dirk destapou unhas afirmaci\u00f3ns sobre aquela tempada como novato: \"Estaba frustrado, contemplei mesmo a idea de regresar a Alema\u00f1a\". Os Mavericks s\u00f3 ga\u00f1aron 19 de 50 partidos e non se clasificaron para playoffs.\nMark Cuban e o \"Big Three\".\nCoa tempada 1999-00 comezada, Mark Cuban comprou a franqu\u00eda por 280 mill\u00f3ns a Ross Perot, Jr., antigo propietario, e cuxo interese polo equipo foi escaso. Anteriormente, Perot comprara a franqu\u00eda por 125 mill\u00f3ns de d\u00f3lares. Cuban involucrouse co equipo e rapidamente comezou a reestruturalo. Acud\u00eda a cada partido como un afeccionado m\u00e1is, comprou un avi\u00f3n Boeing 757 de seis estrelas e incrementou os ingresos da franqu\u00eda ao redor dos 100 mill\u00f3ns de d\u00f3lares. Nowitzki comentou sobre Cuban: \"El creou un ambiente perfecto, n\u00f3s s\u00f3 ti\u00f1amos que sa\u00edr a\u00ed f\u00f3ra e ga\u00f1ar\". Isto viuse reflectido no rendemento de Nowitzki, que viu como no seu ano sophomore as s\u00faas medias increment\u00e1banse at\u00e9 os 17,5 puntos, 6,5 rebotes e 2,5 asistencias. Dirk quedou segundo na votaci\u00f3n polo galard\u00f3n de Xogador M\u00e1is Mellorado, detr\u00e1s de Darrell Armstrong, e formou parte do tradicional encontro entre Rookies e Sophomore (Rookie Challenge) do All-Star de 2000. Nowitzki asinou naquel encontro 17 puntos, 6 rebotes e 4 asistencias. Dirk tam\u00e9n participou no Concurso de Triplas convert\u00e9ndose no xogador m\u00e1is alto en participar. Clasificouse para a rolda final, onde s\u00f3 foi superado por Jeff Hornacek. Dallas acabou a tempada cunha notable mellor\u00eda respecto ao pasado ano, 40-42.\nNa tempada 2000-01, Nowtizki continuou mellorando as s\u00faas prestaci\u00f3ns con 21,8 puntos, 9,2 rebotes e 2,1 asistencias xogando de ala-pivote. Dirk converteuse no primeiro xogador da franqu\u00eda en ser nomeado nos Mellores Quintetos da NBA (foi inclu\u00eddo no Terceiro Quinteto) e o segundo xogador na historia da NBA en asinar 100 triplas e 100 tap\u00f3ns nunha tempada. O alem\u00e1n acabou con 151 triplos e 101 tap\u00f3ns. Xunto con Steve Nash e Michael Finley conformou o \"Big Three\" dos Mavericks. O equipo acabou cun balance de 53-29 que lle valeu para clasificarse, 11 anos despois, a playoffs. Os Mavs superaron en primeira rolda a Utah Jazz por 3-2, despois de ir perdendo 0-2. Dirk foi a base da remontada tras anotar 33 puntos nos encontros 3 e 4. No 5\u00ba partido, Calvin Booth foi o heroe cunha canastra a 9.8 segundos do final. En Semifinais de Conferencia foron batidos por San Antonio Spurs por 4-1. No quinto partido, Nowitzki asinou 42 puntos (r\u00e9cord persoal en playoffs) e 18 rebotes pero non puido evitar a derrota e ao cabo a eliminaci\u00f3n de Dallas.\nAntes de comezar a tempada 2001-02, Nowitzki asinara unha extensi\u00f3n do seu contrato por 6 anos e 90 mill\u00f3ns, que o converteron no segundo deportista alem\u00e1n mellor pagado tras Michael Schumacher. Dirk continuou mellorando, nesta ocasi\u00f3n as s\u00faas medias foron de 23,4 puntos, 9,9 rebotes e 2,4 asistencias. Por primeira vez, Nowitzki foi seleccionado para participar no All-Star de 2002. Dende ent\u00f3n, non volveu faltar a ningunha edici\u00f3n. Tam\u00e9n foi inclu\u00eddo no segundo quinteto da NBA. Na tempada, Dirk asinou 13 partidos con n\u00fameros de, m\u00ednimo, 30 puntos e 10 rebotes, terceiro tras Shaquille O'Neal e Tim Duncan. Nesta tempada, o \"Big Three\" estivo apoiado por un sexto home como Nick Van Exel que axudou a que o equipo mellorar\u00e1 os seus rexistros do ano pasado cun r\u00e9cord de 57-25.\nEn primeira rolda os Mavericks pasaron por encima de Minnesota Timberwolves cun contundente 3-0. Nowitzki fixo o propio con Kevin Garnett, a quen superou con 33,3 puntos de media polos 24 de Garnett. En Semifinais de Conferencia Dallas topouse cun dos equipos m\u00e1is en forma da Conferencia Oeste, Sacramento Kings, que venceu por 4-1. Sacramento asfixiou en defensa a Dallas e Nowitzki mostrou a s\u00faa frustraci\u00f3n durante a serie, especialmente cando desperdiciaron unha vantaxe de 14 puntos no cuarto partido. No oito partidos de playoffs, Dirk fixo 28,4 puntos e 13,1 rebotes. Nowitzki foi premiado polo xornal italiano \"Gazzetta dello Sport\" co Euroscar Mellor Xogador Europeo do Ano, por diante de Dejan Bodiroga e Peja Stojakovic.\nPara a tempada 2002-03, Don Nelson e Mark Cuban puxeron m\u00e1is \u00e9nfase en adestrar a defensa, especialmente nunha defensa zonal cos taponadores Raef LaFrentz e Shawn Bradley gardando as costas. Os Mavericks ga\u00f1aron os seus primeiros once partidos, e Finley, Nash e Nowitzki foron nomeados Xogadores do Mes na Conferencia Oeste en novembro de 2002. Nesta tempada, Nowitzki mellorou unha vez m\u00e1is os seus rexistros con 25,1 puntos, 9,9 rebotes e 3 asistencias e liderou a Dallas \u00e1 marca da franqu\u00eda con 60-22. Foi elixido de novo para o All-Star Game e para o segundo quinteto da NBA. Acabou segundo no Deportista Alem\u00e1n do Ano por detr\u00e1s do saltador de esqu\u00ed Sven Hannawald.\nNos playoffs de 2003 empezouse a xogar ao mellor de sete partidos dende primeira rolda, e non a cinco como fora habitualmente. Dallas enfrontouse a Portland Trail Blazers nunha serie que parec\u00eda liquidarse pola v\u00eda r\u00e1pida para o equipo de Nowitzki. Con todo, Portland puxo o 3-3 despois de ir perdendo por 3-0. No s\u00e9timo partido en Dallas, os Mavs venceron 107-95 superando a presi\u00f3n que supu\u00f1a poder caer en primeira rolda. Na seguinte rolda, os Mavericks enfront\u00e1ronse de novo aos Kings. Despois de perder o primeiro partido en casa por 113-124, Nowitzki con 25 puntos e Van Exel con 36, lideraron un espectacular 132-110 no segundo partido. Naquel encontro, Dallas chegou ao descanso con 83 puntos na s\u00faa marcadora. No terceiro encontro, Dallas aproveitou a baixa de Chris Webber para levar un partido ag\u00f3nico con pr\u00f3rroga inclu\u00edda, 141-137. A eliminatoria chegou ao s\u00e9timo partido, onde Nowitzki asinou o pase de Dallas \u00e1 Final de Conferencia tras callar unha grande actuaci\u00f3n con 30 puntos e 19 rebotes. A ESPN denominou a Nowitzki como \"Big D\", debido ao gran labor defensivo que desempe\u00f1ou aquela noite. Nas Finais da Conferencia Oeste os Mavericks volveron verse as caras ante San Antonio Spurs. Dallas adiantouse na eliminatoria con 38 puntos de Nowitzki. Con todo, San Antonio venceu o tres encontros seguintes deixando a Dallas ao bordo da eliminaci\u00f3n. Dallas puxo emoci\u00f3n \u00e1 serie co 2-3, pero San Antonio determinou o seu pase no sexto encontro. Dirk volveu levar o \"Mellor Xogador Europeo do Ano\" e tam\u00e9n foi designado as\u00ed nunha enquisa realizada aos \"General Managers\" da NBA.\nNa tempada 2003-04, Mark Cuban e Don Nelson decidiron engadir m\u00e1is poder ofensivo ao equipo co fin de alcanzar por primeira vez o ansiado anel. Desta maneira, os Mavericks fix\u00e9ronse con dous aleiros de categor\u00eda All-Star, Antawn Jamison (procedente de Golden State Warriors) e Antoine Walker (procedente de Boston Celtics). Ante a falta dun pivote de garant\u00edas, Don Nelson puxo a Nowitzki a xogar nesta posici\u00f3n, con Walker de ala-pivote e Jamison de sexto home. Para competir con solvencia na s\u00faa nova posici\u00f3n, Dirk colleu nove quilos de masa muscular no ver\u00e1n, sacrificando parte da s\u00faa axilidade. O resultado do experimento foi que as medias de Nowitzki diminu\u00edron por primeira vez na s\u00faa carreira. O alem\u00e1n acabou con 21,8 puntos, 8,7 rebotes e 2,7 asistencias. A pesar diso, foron n\u00fameros m\u00e1is que suficientes para formar parte do All-Star e do terceiro quinteto da NBA. Dallas acabou cun balance de 52-30, e volveron enfrontarse a Sacramento Kings en primeira rolda. Os Kings liquidaron con facilidade a Dallas, 4-1, e deixaron ao equipo de Don Nelson cun amargo sabor de boca un ano m\u00e1is.\nXogador franqu\u00eda.\nNa tempada 2004-05, os Mavericks volveron \u00e1 espreita para tentar dar o salto definitivo a loitar polo t\u00edtulo. Nesta ocasi\u00f3n ficharon a Erick Dampier de Golden State Warriors, para tentar paliar o problema de pivotes no equipo. Con todo, Dallas perdeu a Steve Nash, que marchou a Phoenix Suns como axente libre. Durante a tempada, Don Nelson deixou o cargo e o seu asistente, Avery Johnson, colleu o rumbo do equipo. Nowitzki volveu recuperar as s\u00faas medias, con 26,1 puntos (mellor marca persoal), 9,7 rebotes, 3,1 asistencias e 1,5 tap\u00f3ns. O 2 de decembro de 2004, Nowitzki anotou 53 puntos na vitoria de Dallas ante Houston Rockets, pr\u00f3rroga inclu\u00edda, na s\u00faa mellor actuaci\u00f3n anotadora. Por primeira vez na s\u00faa carreira, Dirk foi inclu\u00eddo no Primeiro quinteto da NBA. Ademais, foi terceiro na votaci\u00f3n ao MVP, detr\u00e1s do seu ex compa\u00f1eiro Steve Nash e de Shaquille O'Neal.\nEn primeira rolda Dallas enfrontouse a Houston. A Dirk custoulle entrar na serie debido \u00e1 marcaxe especial \u00e1 que Ryan Bowen lle someteu. No primeiro encontro deixoulle en 21 puntos, e no segundo anotou 26 pero con porcentaxes de tiro moi por baixo das s\u00faas posibilidades, 8 de 26. A pesar de que os Rockets tomaron unha vantaxe de 2-0 que cara a presaxiar o peor, Dallas levantouse e remontou a serie 4-3 tras un s\u00e9timo partido onde arrasaron por 116-76. En Semifinais de Conferencia, Nowitzki e os Mavericks enfront\u00e1banse aos Phoenix Suns de Nash. Chegouse ao cuarto partido con 2-2. Pero despois, Phoenix levou os dous seguintes encontros de maneira moi axustada deixando na cuneta un ano m\u00e1is aos Mavericks.\nNa tempada 2005-06 Nowitzki quedou como o \u00fanico membro sobrevivente daquel \"Big Three\" tras a baixa de Finley. Nowitzki quedou como a gran e case \u00fanica referencia, a expensas do rendemento de Terry e o crecemento como xogador de Josh Howard. Con estes dous \u00faltimos respondendo como escudeiros de Nowitzki, o equipo alcanzou as 60 vitorias. Dirk fixo 26,6 puntos, 9 rebotes e 2,8 asistencias. Con r\u00e9cords en tiros de campo (48%), triplas (40.6%) e tiros libres (90.1%) que, con todo, superar\u00eda ao ano pr\u00f3ximo. Como na tempada pasada, foi inclu\u00eddo no primeiro quinteto da NBA e volveu quedar terceiro na loita polo MVP, tras Nash e LeBron James. No Concurso de Triplas do All-Star 2006, Nowitzki levou o t\u00edtulo tras superar na rolda final a Ray Allen e a Gilbert Areas.\nNowitzki confirmou o seu status de superestrella da liga durante estes playoffs nos que promedi\u00f3 27 puntos, 11.7 rebotes e 2.9 asistencias. Os Mavericks eliminaron con facilidade a Memphis Grizzlies en primeira rolda, cun triplo nos \u00faltimos segundos de Nowitzki que forzou a pr\u00f3rroga. En Semifinais de Conferencia, Dallas viuse as caras cun dos seus rivais m\u00e1is populares, San Antonio Spurs. Esta vez Nowitzki superou a Tim Duncan e o equipo volveu \u00e1s Finais de Conferencia. Un triplo de Nowitzki no s\u00e9timo partido enviou o partido \u00e1 pr\u00f3rroga. No tempo extra, Dallas venceu 119-111 con 37 puntos e 15 rebotes de Dirk. Nas Finais de Conferencia deb\u00edan superar a Phoenix Suns para alcanzar as s\u00faas primeiras Finais da NBA. Nowitzki anotou 50 puntos para liderar a Dallas \u00e1 vitoria nun crucial quinto encontro. O columnista da ESPN Bill Simmons remarcou: \"Dirk est\u00e1 a xogar a un nivel que ning\u00fan aleiro mostrara dende Bird\". Remataron aos Suns no seguinte encontro ante o seu p\u00fablico.\nDallas estaba na s\u00faa primeira Final da NBA. Era unha final entre debutantes, xa que Miami Heat tam\u00e9n se coara por primeira vez na s\u00faa historia. As cousas non puideron comezar mellor, cun 2-0 favorable aos Mavericks. No terceiro encontro a final parec\u00eda case decidido cando Dallas venc\u00eda de 15 puntos. Con todo, acabaron perdendo aquel encontro e Miami recuperou a fe. Dwyane Wade anotou 36 puntos, como m\u00ednimo, en cada un dos seguintes catro encontros para dar consumar a remontada (4-2) e darlle a Miami Heat o seu primeiro anel. O escolta dos Heat levou o MVP das Finais e Nowitzki s\u00f3 anotou 20 dos seus \u00faltimos 55 tiros no tres encontros finais. Dirk afirmou que a derrota no terceiro encontro cambiou o rumbo da final.\nA tempada 2006-07 foi hist\u00f3rica para Nowitzki. O alem\u00e1n levou o MVP da tempada despois de liderar a Dallas ao mellor r\u00e9cord da liga e da franqu\u00eda con medias de 24,6 puntos (50,2% en tiros e campo e 41,6% en triplos), 8,9 rebotes e 3,4 asistencias. Deste xeito, converteuse no primeiro xogador europeo en ser galardoado como MVP da Tempada, sendo ademais o primeiro en logralo sen xogar na universidade. Contra todo progn\u00f3stico, os Mavericks caeron fronte a Golden State Warriors de Don Nelson na primeira rolda dos playoffs de 2007 por 4-2. No sexto encontro, Dirk estivo aciago con s\u00f3 8 puntos e un pobre 2 de 13 en tiros. Defendido por Stephen Jackson, Nowitzki fixo preto de cinco puntos menos que na liga regular e a s\u00faa porcentaxe de tiro foi do 38,3%. Esta eliminaci\u00f3n supuxo unha das grandes sorpresas na historia da NBA ao ser a primeira vez que un #1 \u00e9 eliminado por un #8 nunha serie de sete partidos.\nNa tempada 2007-08 os Mavericks volveron ver como ca\u00edan outra vez eliminados en primeira rolda ante New Orleans Hornets por 4-1. A pesar do traspaso a mediados de tempada que levou a Jason Kidd a Dallas, o equipo s\u00f3 puido lograr o s\u00e9timo mellor balance da Conferencia Oeste. O ciclo parec\u00eda esgotado. Para Dirk, unha das alegr\u00edas da tempada chegou o 6 de febreiro de 2008, data na que asinou o seu primeiro triplo-dobre ante Milwaukee Bucks con 29 puntos, 10 rebotes e 12 asistencias (marca persoal). A outra gran noticia chegou o 8 de marzo de 2008, cando con 34 puntos superou a Rolando Blackman como m\u00e1ximo anotador da historia da franqu\u00eda con 16.644 puntos.\nNa tempada 2008-09 moitos cr\u00edan que Nowitzki empezar\u00eda a notar un declive total e lograr\u00eda unha cifra menor de puntos que o ano anterior. A pesar disto, Nowitzki volveu cumprir con outra gran tempada, cunha cifra de media de puntos de 25,9 e de rebotes de 8,4, con grandes partidos ao longo da tempada como o que enfrontou aos Mavericks contra Oklahoma Thunder o 13 de decembro de 2008 no que Nowitzki anotou 46 puntos, ou o 18 de xaneiro de 2009 con Utah Jazz, no que conseguiu 39 puntos. Conseguiu entrar no primeiro quinteto da tempada por diante de Tim Duncan e Pau Gasol. Os Mavericks entraron en Playoffs cun balance de 50 vitorias e 32 derrotas, sendo 6\u00ba na conferencia oeste. Enfront\u00e1ronse en primeira rolda a San Antonio Spurs, que perderon a Manu Ginobili debido a unha lesi\u00f3n e contaban con moito menos potencial. En 1\u00ba rolda Nowitzki non mostrou a s\u00faa mellor versi\u00f3n e quedo en 19.2 puntos e 8.6 rebotes, pero os Mavericks pasaron a semifinais, onde lles esperaban os Denver Nuggets. Nesta serie, marcada pola pol\u00e9mica que houbo nun partido por unha falta que cometeu Antoine Wright sobre un xogador de Denver Nuggets e que non chegou a ser pitada, Nowitzki completou unha serie magn\u00edfica con 34.4 puntos (no pen\u00faltimo partido das series conseguiu 44 puntos sen lanzar nin un s\u00f3 triplo e 13 rebotes) e 11,6 rebotes, quedando cunhas medias totais de 26,8 puntos e 10,1 rebotes, perdendo a serie Dallas Mavericks por un parcial de 4-1. O 29 de marzo de 2010, Nowitzki conseguiu o segundo triplo-dobre da s\u00faa carreira ante Denver Nuggets, con 34 puntos, 10 rebotes e 10 asistencias.\nSelecci\u00f3n de Alema\u00f1a.\nNowitzki xogou coa Selecci\u00f3n de baloncesto de Alema\u00f1a dende o Eurobasket de 1999 en Francia. Dende a\u00ed consolidouse como o principal anotador do conxunto alem\u00e1n, mais non puido evitar que Alema\u00f1a terminase en s\u00e9timo lugar, quedando f\u00f3ra dos Xogos Ol\u00edmpicos de Sidney 2000. No Eurobasket de 2001 en Turqu\u00eda, Nowitzki foi o m\u00e1ximo anotador con 28,7 puntos e perdeu o MVP por pouca diferenza ante Peja Stojakovic. Alema\u00f1a chegou \u00e1s semifinais, onde perdeu ante Turqu\u00eda despois de que Hedo Turkoglu mandase o partido \u00e1 pr\u00f3rroga cun triplo sobre a bucina, ga\u00f1ando finalmente os turcos na pr\u00f3rroga. Alema\u00f1a tivo que xogar fronte a Espa\u00f1a o partido pola medalla de bronce, que tam\u00e9n perderon, qued\u00e1ndose sen medalla. Nowitzki liderou o torneo en puntos e rebotes, con 28,7 e 9,1, respectivamente, e foi inclu\u00eddo no Mellor Quinteto do Europeo. A selecci\u00f3n alem\u00e1 atraeu a 3,7 mill\u00f3ns de telespectadores, r\u00e9cord hist\u00f3rico no baloncesto alem\u00e1n.\nNowitzki logrou a s\u00faa primeira medalla no Mundial de Indian\u00e1polis 2002. En cuartos de final eliminou \u00e1 Espa\u00f1a liderada por Pau Gasol e coouse en semifinais, onde caeron fronte Arxentina por 86-80. No encontro pola medalla de bronce superaron con facilidade a Nova Zelandia por 117-94. Nowitzki acabou como m\u00e1ximo anotador con 24 puntos e foi elixido MVP do torneo. En Alema\u00f1a os 3,7 mill\u00f3ns de espectadores do anterior Europeo, foron superados polos 4 mill\u00f3ns deste evento. O Eurobasket de 2003 en Suecia foi a maior desilusi\u00f3n de Nowitzki na selecci\u00f3n alem\u00e1. Nun encontro de preparaci\u00f3n, sufriu unha lesi\u00f3n no p\u00e9 tras chocar co franc\u00e9s Florent Pietrus. Na decisiva eliminatoria da segunda rolda (o vencedor acced\u00eda a cuartos de final) fronte a Italia, Alema\u00f1a perdeu 86-84, perdendo toda opci\u00f3n de clasificarse aos Xogos Ol\u00edmpicos de Atenas 2004. Nowitzki tivo unha media de 22,5 puntos, pero viuse lastrado pola lesi\u00f3n que lle impediu render en plenitude de facultades.\nNo Eurobasket de 2005 en Serbia e Montenegro, Nowitzki colgouse a s\u00faa segunda medalla co combinado nacional. Contra todo progn\u00f3stico, superaron \u00e1 Eslovenia en cuartos e a Espa\u00f1a en semifinais. Fronte a Eslovenia asinou 22 puntos e fronte a Espa\u00f1a anotou 27 con canastra decisiva inclu\u00edda por encima de Jorge Garbajosa a falta de 3,9 segundos para o final. Na final caeron fronte a Grecia por 78-62. Nowitzki foi o m\u00e1ximo anotador do torneo con 26,7 puntos, e o segundo m\u00e1ximo reboteador con 10,8, lev\u00e1ndose o MVP do Europeo. Un ano despois, no Mundial do Xap\u00f3n 2006, Alema\u00f1a acabou en oitavo lugar, tras caer eliminada en cuartos de final ante os Estados Unidos. No Eurobasket de 2007 en Espa\u00f1a, Nowitzki liderou a Alema\u00f1a a acabar en quinta posici\u00f3n, insuficiente para participar nos Xogos Ol\u00edmpicos de Pequ\u00edn 2008. Alema\u00f1a t\u00edvose que xogar a s\u00faa participaci\u00f3n en Pequ\u00edn no Torneo Preol\u00edmpico FIBA 2008. No partido polo terceiro lugar que daba acceso aos Xogos Ol\u00edmpicos, Nowitzki liderou o triunfo alem\u00e1n fronte a Porto Rico con 32 puntos. Alema\u00f1a estar\u00eda presente nos seus primeiros Xogos Ol\u00edmpicos dende Barcelona 1992. Nowitzki foi elixido como abandeirado da delegaci\u00f3n ol\u00edmpica de Alema\u00f1a.\nPerfil de xogador.\nNowitzki \u00e9 un dos xogadores m\u00e1is vers\u00e1tiles da NBA. Cos seus 2,13 metros de estatura, \u00e9 capaz de xogar tanto en posici\u00f3ns interiores, como en exteriores, onde a s\u00faa boneca e a s\u00faa axilidade perm\u00edtenllo. Con medias durante a s\u00faa carreira por encima dos 22 puntos e os 9 rebotes, Nowitzki consolidouse como un dos mellores xogadores da NBA, e especialmente como un dos mellores tiradores. Testem\u00fa\u00f1ano as s\u00faas grandes porcentaxes en tiros de campo (sempre en torno ao 50%), en triplas (entre o 38-40%) e en tiros libres (case sempre en torno ao 90%) ou o seu Concurso de Triplas no All-Star de 2006. A s\u00faa precisi\u00f3n no tiro, combinado coa s\u00faa altura, fan de Dirk un xogador moi dif\u00edcil de taponar e de defender.\nUn dos principais problemas dos aliros adoita ser a defensa. Con Dirk tam\u00e9n sucede, a\u00ednda que mellorou notablemente dende que chegou \u00e1 NBA. En 2005, nun artigo de ESPN, Nowitzki foi votado como un dos 10 mellores ala-pivotes de t\u00f3dolos tempos. Ao longo da s\u00faa carreira, Nowitzki viu premiada a s\u00faa traxectoria con diferentes galard\u00f3ns. \u00c9 un asiduo ao All-Star Game da NBA, onde participou en nove ocasi\u00f3ns (datos de 2010). Noutras tantas foi inclu\u00eddo nos Mellores Quintetos da NBA. Pero sen d\u00fabida o premio m\u00e1is destacado da s\u00faa carreira \u00e9 o MVP de 2007, sendo o primeiro europeo en logralo e sendo tam\u00e9n o primeiro sen xogar na universidade. Pos\u00fae os r\u00e9cords da franqu\u00eda totais en puntos, rebotes e tiros libres."}
{"id": "104211", "revid": "25871", "url": "https://gl.wikipedia.org/wiki?curid=104211", "title": "Masae Ootani", "text": " \u00e9 unha cantante xaponesa de J-Pop, integrante do grupo feminino englobado no Hello! Project chamado Melon Kinenbi, do que forma parte dende a s\u00faa creaci\u00f3n en 1999. Ademais forma parte do equipo de f\u00fatbol sala do Hello!Project, Gatas Brilhantes H.P. En 2006 aparece na introduci\u00f3n do filme \"Sukeban Deka: Codename Asamiya Saki\"."}
{"id": "104215", "revid": "88215", "url": "https://gl.wikipedia.org/wiki?curid=104215", "title": "Hisashi", "text": "Hisashi Tonomura \u5916\u6751 \u5c1a nado o 2 de febreiro de 1972 en Hirosaki, Prefectura de Aomori, Xap\u00f3n, \u00e9 o guitarrista principal da banda de rock xaponesa GLAY. Xunto co seu compa\u00f1eiro de banda Jiro, ten unha aparencia que recorda os mangas, a pesar que nos \u00faltimos tempos utilizan roupas e peitados menos extravagantes."}
