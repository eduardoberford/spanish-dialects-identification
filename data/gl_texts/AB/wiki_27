{"id": "112681", "revid": "54334", "url": "https://gl.wikipedia.org/wiki?curid=112681", "title": "Haarlem", "text": "Haarlem \u00e9 un concello e cidade dos Pa\u00edses Baixos, sendo a capital da provincia de Holanda Setentrional, a parte norte de Holanda, a cal foi unhas das m\u00e1is poderosas das sete provincias da Rep\u00fablica Neerlandesa. A cidade est\u00e1 \u00e1s beiras do r\u00edo Spaarne, ao redor de 20\u00a0km ao oeste de \u00c1msterdan e preto das dunas costeiras.\nFoi o centro hist\u00f3rico do distrito de cultivo de tulip\u00e1ns durante s\u00e9culos e \u00e9 alcumada por este motivo \"Bloemenstad\" (Cidade Flor). O concello de Haarlem tam\u00e9n comprende parte da vila de Spaarnwoude, unha nova urbanizaci\u00f3n que forma parte da municipalidade de Haarlemmerliede en Spaarnwoude. O lema da cidade \u00e9 \"Vicit vim virtus\", en lat\u00edn \"A virtude superou \u00e1 violencia\".\nEconom\u00eda.\nA econom\u00eda desta cidade holandesa c\u00e9ntrase na industria floral (sobre todo tulip\u00e1ns), cervexeira, t\u00e9xtil e chocolateira.\nEdificios famosos e lugares de interese.\nA cidade \u00e9 famosa polos seus moitos \"hofje\", asilos constru\u00eddos ao redor de patios, que eran principalmente hospicios de fundaci\u00f3n privada para anci\u00e1s solteiras. Hoxe en d\u00eda quedan 19 en Haarlem, moitos abertos ao p\u00fablico durante fins de semana. Moitos deles seguen pertencendo \u00e1s fundaci\u00f3ns orixinais, e a\u00ednda se usan para mulleres solteiras anci\u00e1s.\nAs principais visitas de interese son dous museos:\nAdemais, poden verse:"}
{"id": "112683", "revid": "56817", "url": "https://gl.wikipedia.org/wiki?curid=112683", "title": "Othar", "text": "Othar era o nome do cabalo de Atila, quen viviu entre 406 e 453 e foi o \u00faltimo e m\u00e1is poderoso rei dos hunos. Deste equino dic\u00edase e a\u00ednda hoxe segue a ser unha sentenza co\u00f1ecida, que \"al\u00ed onde pisaba non volv\u00eda medrar a herba\". Othar acompa\u00f1ou a Atila ao longo do seu mandato, que destacou como un per\u00edodo de enorme expansi\u00f3n do imperio huno."}
{"id": "112685", "revid": "1410", "url": "https://gl.wikipedia.org/wiki?curid=112685", "title": "Neoconservadorismo", "text": "O neoconservadorismo \u00e9 unha ideolox\u00eda marcada polos obxectivos pol\u00edticos e ideas dos \"novos conservadores\" en Estados Unidos. A novidade respecto ao cl\u00e1sico conservadorismo estadounidense consiste en que \u00e9 unha nova ondada do pensamento e organizaci\u00f3n pol\u00edtica conservadores. Consid\u00e9rase un movemento pol\u00edtico xurdido como reacci\u00f3n ao liberalismo e \u00e1s ideas da contracultura de esquerda da d\u00e9cada de 1960."}
{"id": "112686", "revid": "82607", "url": "https://gl.wikipedia.org/wiki?curid=112686", "title": "Contracultura", "text": "Denom\u00ednase contracultura aos valores, tendencias e formas sociais que chocan cos estabelecidos dentro dunha sociedade.\nA\u00ednda que hai tendencias contraculturais en todas as sociedades, o termo contracultura \u00fasase especialmente para referirse a un movemento organizado e vis\u00edbel cuxa acci\u00f3n afecta moitas persoas e persiste durante un per\u00edodo de tempo consider\u00e1bel. As\u00ed pois, unha contracultura \u00e9 a realizaci\u00f3n, m\u00e1is ou menos plena, das aspiraci\u00f3ns e so\u00f1os dun grupo social marxinal. Podemos considerar exemplos como o romanticismo do s\u00e9culo XIX, a bohemia que se inicia no s\u00e9culo XIX e dura at\u00e9 hoxe, a Xeraci\u00f3n Beat norteamericana dos anos cincuenta, os movementos contraculturais dos sesenta, o movemento punk de finais dos setenta, a Movida madrile\u00f1a en Espa\u00f1a ou a Movida viguesa en Galiza."}
{"id": "112687", "revid": "1131", "url": "https://gl.wikipedia.org/wiki?curid=112687", "title": "Cabodevila", "text": "O top\u00f3nimo galego Cabodevila pode referirse a:"}
{"id": "112688", "revid": "839", "url": "https://gl.wikipedia.org/wiki?curid=112688", "title": "PIRA", "text": ""}
{"id": "112689", "revid": "839", "url": "https://gl.wikipedia.org/wiki?curid=112689", "title": "CIRA", "text": ""}
{"id": "112690", "revid": "22570", "url": "https://gl.wikipedia.org/wiki?curid=112690", "title": "Partido Socialista Republicano Irland\u00e9s", "text": "O Partido Socialista Republicano Irland\u00e9s (en ingl\u00e9s: Irish Republican Socialist Party, IRSP) \u00e9 un partido pol\u00edtico de ideolox\u00eda republicana e socialista. Como moitos outros partidos pol\u00edticos en Irlanda, recl\u00e1mase herdeiro do legado do revolucionario socialista James Connolly, quen fundou o Partido Republicano Socialista Irland\u00e9s en 1896 e foi executado logo do Alzamento de Pascua de 1916.\nO IRSP foi fundado o 8 de decembro de 1974 por antigos membros do Movemento Republicano Oficial, socialistas independentes e sindicalistas liderados por Seamus Costello. Unha secci\u00f3n paramilitar, o Irish National Liberation Army, foi fundada no mesmo d\u00eda, malia que a s\u00faa existencia tentou agocharse at\u00e9 que o INLA puidese operar con efectividade. Seamus Costello foi elixido como primeiro presidente do partido e como presidente do consello de direcci\u00f3n do INLA. Xuntos, o IRSP e o INLA ref\u00edrense a eles mesmos como o Movemento Socialista Republicano Irland\u00e9s."}
{"id": "112699", "revid": "51526", "url": "https://gl.wikipedia.org/wiki?curid=112699", "title": "Movida viguesa", "text": "A movida viguesa foi un per\u00edodo de creaci\u00f3n cultural, xurdida entre 1977 e 1981, que se desenvolveu na cidade de Vigo durante a primeira metade da d\u00e9cada de 1980, e que coincidiu no tempo coa movida madrile\u00f1a.\nHistoria.\nFoi fundamentalmente un movemento musical e est\u00e9tico (a videocreaci\u00f3n xogou un papel fundamental), asociado \u00e1 nocturnidade e os bares da zona antiga da cidade, que supuxo unha reacci\u00f3n \u00e1 m\u00fasica e mais aos valores convencionais da \u00e9poca, nun contexto de forte crise econ\u00f3mica (con altas taxas de paro e unha forte reconversi\u00f3n do sector naval) e de certo escepticismo pol\u00edtico xerado polo desencanto producido pola transici\u00f3n pol\u00edtica principiado a finais da d\u00e9cada de 1970, tras a desaparici\u00f3n da ditadura franquista.\nA cidade vive unha febre de aparici\u00f3ns con infinidade de grupos de estilos moi variados (punk, pop, tecno, reggae ou funk), decote con letras ca\u00f3ticas e irreverentes, influ\u00eddas pola posmodernidade, con escaso ou nulo compromiso coas convenci\u00f3ns sociais imperantes.\nBaixo o manto da movida viguesa xurdiron grupos como Sociedad An\u00f3nima (SA) Golpes Bajos, Aerolineas Federales, Os Resentidos, Semen Up, Siniestro Total, Bar, Los Buzos, Batall\u00f3n Disciplinario, Vacuna Antibrit\u00e1nica ou Control Remoto."}
{"id": "112701", "revid": "98629", "url": "https://gl.wikipedia.org/wiki?curid=112701", "title": "Roman Ingarden", "text": "Roman Witold Ingarden, nado en Cracovia o 5 de febreiro de 1893 e finado na mesma cidade o 14 de xu\u00f1o de 1970, foi un fil\u00f3sofo e te\u00f3rico literario polaco asociado \u00e1 corrente fenomenol\u00f3xica. \u00c9 reco\u00f1ecido por alg\u00fans estudosos como \"o pai da est\u00e9tica de recepci\u00f3n\".\nTraxectoria.\nIngarden estudou filosof\u00eda e matem\u00e1ticas na universidade de Lvov, Polonia, e posteriormente en Alema\u00f1a, tendo a Kazimierz Twardowski e a Edmund Husserl como mestres respectivamente. Foi alumno de Edmund Husserl tanto en Gottinga como en Friburgo. Boa parte do seu traballo foi realizado en v\u00e9speras ou durante o per\u00edodo de posguerra da segunda guerra mundial, polo que as s\u00faas obras non foron populares at\u00e9 a d\u00e9cada de 1960, cando se iniciaron as traduci\u00f3ns do polaco a outras linguas.\nOs seus traballos \"A obra de arte literaria\" e \"A comprehensi\u00f3n da obra de arte literaria\" forman unha teor\u00eda literaria que, fundamentada no m\u00e9todo fenomenol\u00f3xico proposto por Husserl, prop\u00f3n unha forma de abordar as obras e entender a intenci\u00f3n significativa que estas levan. Cabe salientar o uso de conceptos como: \"\"intenci\u00f3n significativa\", \"aprehensi\u00f3n do signo\", \"lectura pasiva e activa\" e \"concretizaci\u00f3n\"\" dentro da s\u00faa obra.\nTam\u00e9n publicou traballos de est\u00e9tica sobre m\u00fasica, drama, cinema, arquitectura e pintura.\nObras.\nObras en Alem\u00e1n\nObras en Polaco\nObras en Castel\u00e1n"}
{"id": "112704", "revid": "98629", "url": "https://gl.wikipedia.org/wiki?curid=112704", "title": "Iwata", "text": "Iwata (\u78d0\u7530\u5e02, \u3044\u308f\u305f\u3057, \"Iwata-shi\") \u00e9 un concello da prefectura de Shizuoka no Xap\u00f3n. Est\u00e1 situado no centro da rexi\u00f3n de T\u014dkai, no centro-sur da rexi\u00f3n de Ch\u016bbu e ao oeste da prefectura, na zona de provincia hist\u00f3rica de T\u014dt\u014dmi, e no centro da illa de Honsh\u016b. Ten 164,08\u00a0km\u00b2 de superficie e unha poboaci\u00f3n de 172.161 habitantes (2009) e unha densidade de poboaci\u00f3n de 1.050 h/km\u00b2.\nO concello de Iwata limita cos concellos de Hamamatsu, de Mori e de Fukuroi."}
{"id": "112706", "revid": "113870", "url": "https://gl.wikipedia.org/wiki?curid=112706", "title": "It\u014d", "text": "It\u014d (\u4f0a\u6771\u5e02, \u3044\u3068\u3046\u3057, \"It\u014d-shi\") \u00e9 un concello da prefectura de Shizuoka no Xap\u00f3n. Est\u00e1 situada ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao leste da prefectura, no centro da illa de Honshu. Ten 124,13\u00a0km\u00b2 de superficie e unha poboaci\u00f3n de 71.640 habitantes (2009) e unha densidade de poboaci\u00f3n de 577 hab./km\u00b2.\nO concello de It\u014d limita cos concellos de Higashiizu, de Izu, de Izunokuni e de Atami."}
{"id": "112707", "revid": "98629", "url": "https://gl.wikipedia.org/wiki?curid=112707", "title": "Shimoda", "text": "Shimoda (\u4e0b\u7530\u5e02, \u3057\u3082\u3060\u3057, \"Shimoda-shi\") \u00e9 un concello da prefectura de Shizuoka no Xap\u00f3n. Est\u00e1 situada ao leste da rexi\u00f3n de T\u014dkai, ao sur-leste da rexi\u00f3n de Ch\u016bbu e ao leste da prefectura, na parte sur da pen\u00ednsula de Izu, no centro da illa de Honsh\u016b. Ten 104,70\u00a0km\u00b2 de superficie e unha poboaci\u00f3n de 25.309 habitantes (2009) e unha densidade de poboaci\u00f3n de 242 h/km\u00b2.\nO concello de Shimoda limita cos concellos de Minamiizu, Matsuzaki e Kawazu."}
{"id": "112708", "revid": "89787", "url": "https://gl.wikipedia.org/wiki?curid=112708", "title": "Yaizu", "text": "Yaizu (\u713c\u6d25\u5e02, \u3084\u3044\u3065\u3057, \"Yaizu-shi\") \u00e9 un concello da prefectura de Shizuoka no Xap\u00f3n. Est\u00e1 situado na rexi\u00f3n de T\u014dkai, ao centro-sur da rexi\u00f3n de Ch\u016bbu e no centro da prefectura, na zona de provincia hist\u00f3rica de Suruga, no centro da illa de Honsh\u016b. Ten 70,55\u00a0km\u00b2 de superficie e unha poboaci\u00f3n de 143.362 habitantes (2009) e unha densidade de poboaci\u00f3n de 2.030 h/km\u00b2.\nO concello de Yaizu limita co concello de Yoshida, de Shimada, de Fujieda e de Shizuoka."}
{"id": "112709", "revid": "89787", "url": "https://gl.wikipedia.org/wiki?curid=112709", "title": "Omaezaki", "text": "Omaezaki (\u5fa1\u524d\u5d0e\u5e02, \u304a\u307e\u3048\u3056\u304d\u3057, \"Omaezaki-shi\") \u00e9 un concello da prefectura de Shizuoka no Xap\u00f3n. Est\u00e1 situado na rexi\u00f3n de T\u014dkai, no centro-sur da rexi\u00f3n de Ch\u016bbu e no centro-oeste da prefectura, no centro da illa de Honsh\u016b. Ten 65,86\u00a0km\u00b2 de superficie e unha poboaci\u00f3n de 34.956 habitantes (2009) e unha densidade de poboaci\u00f3n de 531 h/km\u00b2.\nO concello de Omaezaki limita cos concellos de Kakegawa, de Kikugawa e de Makinohara."}
{"id": "112711", "revid": "5312", "url": "https://gl.wikipedia.org/wiki?curid=112711", "title": "Awara", "text": "Awara (\u3042\u308f\u3089\u5e02, \u3042\u308f\u3089\u3057, \"Awara-shi\") \u00e9 un concello da prefectura de Fukui no Xap\u00f3n. Est\u00e1 situado ao oeste da parte de Hokuriku da rexi\u00f3n de Ch\u016bbu e ao norte da prefectura, no centro da illa de Honsh\u016b. Ten 116,99\u00a0km\u00b2 de superficie e unha poboaci\u00f3n de 30.529 habitantes (2009) e unha densidade de poboaci\u00f3n de 261 h/km\u00b2.\nO concello de Awara limita cos concellos de Sakai (que \u00e9 da prefectura de Fukui); e Kaga (que \u00e9 da prefectura de Ishikawa).\nHistoria.\nA cidade de Awara foi fundada pola fusi\u00f3n de dous concellos de vilas do distrito de Sakai (\"Awara-chou\" (\u82a6\u539f\u753a) e \"Kanazu-chou\" (\u91d1\u6d25\u753a) no ano 2004."}
{"id": "112712", "revid": "5312", "url": "https://gl.wikipedia.org/wiki?curid=112712", "title": "Sabae", "text": "Sabae (\u9bd6\u6c5f\u5e02, \u3055\u3070\u3048\u3057, \"Sabae-shi\") \u00e9 un concello da prefectura de Fukui no Xap\u00f3n. Est\u00e1 situado ao oeste da rexi\u00f3n de Ch\u016bbu e ao norte da prefectura, no centro da illa de Honsh\u016b. Ten 84,75\u00a0km\u00b2 de superficie, unha poboaci\u00f3n de 67.635 habitantes (2009), e unha densidade de poboaci\u00f3n de 798 hab./km\u00b2.\nO concello de Sabae limita cos concellos de Echizen (vila), Fukui, Ikeda e Echizen."}
{"id": "112713", "revid": "89787", "url": "https://gl.wikipedia.org/wiki?curid=112713", "title": "Uonuma", "text": "Uonuma (\u9b5a\u6cbc\u5e02, \u3046\u304a\u306c\u307e\u3057, \"Uonuma-shi\") \u00e9 un concello da prefectura de Niigata e da rexi\u00f3n de Hokuriku e da rexi\u00f3n de Ch\u016bbu no Xap\u00f3n. Est\u00e1 situado \u00f3 leste da rexi\u00f3n de Ch\u016bbu e \u00f3 sur da prefectura, no centro da illa de Honsh\u016b. Ten 946,93\u00a0km\u00b2 de superficie e unha poboaci\u00f3n de 41.822 habitantes (2009) e unha densidade de poboaci\u00f3n de 44,2 h/km\u00b2.\nO concello de Uonuma limita cos concellos de Minamiuonuma, de T\u014dkamachi, de Kawaguchi, de Ojiya, de Nagaoka, de Sanj\u014d (son da prefectura de Niigata); de Minakami, de Katashina (son da prefectura de Gunma); de Hinoemata e de Tadami (son da prefectura de Fukushima)."}
{"id": "112714", "revid": "125007", "url": "https://gl.wikipedia.org/wiki?curid=112714", "title": "Kashiwazaki", "text": "Kashiwazaki (\u67cf\u5d0e\u5e02, \u304b\u3057\u308f\u3056\u304d\u3057, \"Kashiwazaki-shi\") \u00e9 un concello da prefectura de Niigata e da rexi\u00f3n de Hokuriku e da rexi\u00f3n de Ch\u016bbu no Xap\u00f3n. Est\u00e1 situado \u00f3 norte da rexi\u00f3n de Ch\u016bbu e ao sur da prefectura, no centro da illa de Honsh\u016b. Ten 442,70\u00a0km\u00b2 de superficie e unha poboaci\u00f3n de 92.751 habitantes (2009) e unha densidade de poboaci\u00f3n de 210 h/km\u00b2.\nO concello de Kashiwazaki limita cos concellos de J\u014detsu, de T\u014dkamachi, de Nagaoka, de Kariwa e de Izumozaki."}
{"id": "112715", "revid": "98629", "url": "https://gl.wikipedia.org/wiki?curid=112715", "title": "Sado, Niigata", "text": "Sado (\u4f50\u6e21\u5e02, \u3055\u3069\u3057, \"Sado-shi\") \u00e9 un concello da prefectura de Niigata e da rexi\u00f3n de Ch\u016bbu no Xap\u00f3n. Sado \u00e9 unha illa situada no mar do Xap\u00f3n. Desde 2004, a cidade comprende toda a illa, a\u00ednda que non toda a s\u00faa superficie total est\u00e1 urbanizada. Sado \u00e9 a sexta illa m\u00e1is grande do Xap\u00f3n por superficie logo das catro illas principais do Xap\u00f3n e a illa de Okinawa (exclu\u00edndo a disputa das Illas Kuriles nos Territorios do Norte).\nEn maio de 2017, a illa ti\u00f1a unha poboaci\u00f3n de 55.474 e unha densidade de poboaci\u00f3n de 64\u00b498 habitantes por quil\u00f3metro cadrado. A superficie total \u00e9 de 855\u00b426 km\u00b2.\nHistoria.\nFormaci\u00f3n pol\u00edtica da illa.\nO gran n\u00famero de artefactos de cer\u00e1mica atopados preto de Ogi no sur da illa demostran que Sado poboouse xa no per\u00edodo Jomon\nO Nihon Shoki menciona que o pobo Mishihase visitou a illa no 544 (a\u00ednda que se desco\u00f1ece se o pobo Tungusic efectivamente chegou).\nA illa converteuse nunha provincia independente do Xap\u00f3n, a provincia de Sado, separada da provincia de Echigo en Honsh\u016b, a principios do s\u00e9culo VIII. Ao principio, a provincia era s\u00f3 un \"arma\" (distrito), pero m\u00e1is adiante dividiuse en tres \"arma\": Sawata, Hamochi e Kamo.\nEn 1.185, o representante designado Shugo para Sado, Osaragi, nomeou a Honma Yoshihisa como o seu shugodai (delegado) para a provincia.\nA regra do clan de Honma en Sado durou ata que Uesugi Kagekatsu tomou o control da illa en 1589. Logo da derrota de Uesugi en Sekigahara e o descubrimento do ouro na illa, o shogunate tomou o control directo da illa.\nA illa foi durante un curto per\u00edodo de tempo unha prefectura, chamada a prefectura de Aikawa, entre 1871 e 1876, durante a era Meiji. A continuaci\u00f3n, converteuse nunha parte da Prefectura de Niigata, a cal a\u00ednda continua a d\u00eda de hoxe.\nA finais do s\u00e9culo XIX, hab\u00eda tres distritos (|\u90e1), sete cidades (\u753a) e 51 vilas (\u6751). Durante o s\u00e9culo XX, unha serie de fusi\u00f3ns reduciron constantemente o n\u00famero de autoridades pol\u00edticas locais, seguindo a recente tendencia no Xap\u00f3n a reducir os custos de ter administraci\u00f3ns locais separadas. A cidade actual (\u5e02) que cobre toda a illa estableceuse o 1 de marzo de 2004 como resultado dunha fusi\u00f3n de todos os municipios restantes da illa: a cidade de Ry\u014dtsu: as cidades de Aikawa, Kanai, Sawata, Hatano, Mano, Hamochi e Ogi e as vilas de Niibo, e Akadomari (todas do distrito Sado).\nXeograf\u00eda.\nA illa componse de d\u00faas cadeas monta\u00f1osas paralelas que se estenden aproximadamente ao suroeste-nord\u00e9s, encerrando unha llanura central. O cordal \u014csado (\u5927\u4f50\u6e21) no norte, \u00e9 lixeiramente m\u00e1is alto, cos picos Monte Kinpoku (\u91d1\u5317\u5c71), o punto m\u00e1is alto da illa con 1.172 m, Monte Kong\u014d, Monte My\u014dken, e Monte Donden. O cordal Kosado (\u5c0f\u4f50\u6e21) no sur enfr\u00f3ntase \u00e1 costa de Honshu. O punto m\u00e1is alto de Kosado \u00e9 o Monte \u014cjiyama (\u5927\u5730\u5c71) con 645 m.\nA llanura do medio ch\u00e1mase Kuninaka (\u56fd\u4e2d) e \u00e9 a zona m\u00e1is poboada. A llanura de Kuninaka \u00e1brese no seu lado oriental na ba\u00eda de Ry\u014dtsu (\u4e21\u6d25\u6e7e), e no seu lado occidental na ba\u00eda Mano (\u771f\u91ce\u6e7e), onde o r\u00edo m\u00e1is longo o Kokufugawa (\u56fd\u5e9c\u5ddd), tam\u00e9n lido Konogawa, chega ao mar.\nA illa ten unha forma sim\u00e9trica. O Lago Kamo (\u52a0\u8302\u6e56), no lado oriental de Kuninaka, \u00e9 un lago salobre e \u00e9 un lugar de cr\u00eca de ostras."}
{"id": "112717", "revid": "5863", "url": "https://gl.wikipedia.org/wiki?curid=112717", "title": "Emilio \u00c1lvarez Bl\u00e1zquez", "text": "Emilio \u00c1lvarez Bl\u00e1zquez, nado en Tui o 16 de abril de 1919 e finado en Vigo o 22 de decembro de 1988, foi un escritor e editor galego.\nTraxectoria.\nFillo de Dar\u00edo \u00c1lvarez Limeses e Mar\u00eda Bl\u00e1zquez Ballester, irm\u00e1n de Dar\u00edo e Xos\u00e9 Mar\u00eda \u00c1lvarez Bl\u00e1zquez. Comezou o bacharelato por libre no Instituto de Pontevedra no curso 1931-32, rematando en Tui no ver\u00e1n de 1936. Durante a guerra civil espa\u00f1ola a s\u00faa familia foi represaliada. O 21 de abril de 1941 trasl\u00e1dase coa s\u00faa nai e irm\u00e1ns a Vigo, e inicia por libre a carreira de Dereito na Universidade de Santiago de Compostela. En 1944 comeza a dar clases de letras no Colexio Mezquita. En 1947 empeza a traballar nos escritorios do consulado do Uruguai, e ao pouco tempo pasa a ser Chanceler. En 1960 pasou a traballar como administrativo no Colexio de Farmac\u00e9uticos.\nFoi cofundador xunto cos seus irm\u00e1ns \u00c1lvaro e Xos\u00e9 Mar\u00eda de Edici\u00f3ns Castrelos, e participou as\u00ed mesmo da fundaci\u00f3n de Galaxia, creando a colecci\u00f3n \"Saln\u00e9s\". Nesa \u00e9poca frecuenta o caf\u00e9 Derby canda a Valent\u00edn Paz-Andrade, Xaime Isla Couto, Francisco Fern\u00e1ndez del Riego, Pl\u00e1cido Castro, Urbano Lugr\u00eds ou Laxeiro.\nO 4 de xaneiro de 1964 casou en Vigo con Josefina Pazos Vilas, mestra, coa que tivo dous fillos: Emilio e Cristina. En 1974 deixou as conferencias e recitais por mor dun cancro de larinxe. Finou por mor dun cancro de f\u00edgado.\nObra.\nOs seus primeiros textos literarios co\u00f1ecidos foron publicados en 1935 en \"Tude\", revista do instituto de Tui que dirix\u00eda o profesor Xes\u00fas Ferro Couselo.\nCanda ao seu irm\u00e1n Xos\u00e9 Mar\u00eda escribiu d\u00faas obras: \"El libro del por qu\u00e9\" (1946) e a peza teatral \"Los pazos altivos\", estreada en Xix\u00f3n en 1947. En 1947 estreouse no Teatro Garc\u00eda Barb\u00f3n de Vigo \"El zapato de cristal\", poema dram\u00e1tico en tres actos e pr\u00f3logo, con escenograf\u00eda de Pucho Boedo.\nTam\u00e9n de 1947 \u00e9 \"Poemas de ti e de min\", con dezasete poemas breves de Emilio, un volume editorial compartido con Xos\u00e9 Mar\u00eda, con d\u00faas cubertas independentes. Foi o primeiro libro en galego da Colecci\u00f3n Benito Soto, editada en Pontevedra. O libro, terceiro tomo da colecci\u00f3n, foi publicado como volume III e IV.\nEn 1957 foi nomeado acad\u00e9mico correspondente pola Real Academia Galega. Na d\u00e9cada de 1960 colaborou en \"Faro de Vigo\". En 1962 pronunciou a conferencia \u00abViaxe en torno \u00e1 cantiga popular galega\u00bb no Centro Galego de Montevideo, presentado por Lois Tob\u00edo Fern\u00e1ndez. En 1964 ga\u00f1ou o Premio de Poes\u00eda Galega de Buenos Aires cun poemario que nunca se publicou e sobre o que non existen noticias precisas. O 15 de maio de 1966 participou en Ourense na homenaxe a Celso Emilio Ferreiro antes da s\u00faa marcha a Venezuela."}
{"id": "112719", "revid": "5863", "url": "https://gl.wikipedia.org/wiki?curid=112719", "title": "Editorial", "text": "A edici\u00f3n de libros, \u00e1 cabeza da cal est\u00e1 a figura do editor, respons\u00e1bel m\u00e1ximo dunha editorial, \u00e9 a industria que concirne \u00e1 produci\u00f3n e diseminaci\u00f3n da literatura ou informaci\u00f3n.\nCaracter\u00edsticas.\nTr\u00e1tase dunha actividade destinada a p\u00f3r a informaci\u00f3n en circulaci\u00f3n de cara ao p\u00fablico en xeral en forma de libro. Nalg\u00fans casos, os autores poden ser os seus propios editores. Tradicionalmente o termo referiuse \u00e1 publicaci\u00f3n de libros e xornais. Coa chegada dos ordenadores dixitais e dos sistemas de informaci\u00f3n, a edici\u00f3n estendeuse a novos escenarios como o de Internet, con exemplo diversos de p\u00e1xinas web, blogs ou revistas electr\u00f3nicas ou dixitais.\nA edici\u00f3n en Galicia.\nEn 2016 a principal asociaci\u00f3n de editores en Galicia era a Asociaci\u00f3n Galega de Editores, que englobaba aproximadamente un 40 % das editoriais radicadas en Galicia."}
{"id": "112721", "revid": "22795", "url": "https://gl.wikipedia.org/wiki?curid=112721", "title": "Mazarelos", "text": "O top\u00f3nimo galego Mazarelos pode referirse a:"}
{"id": "112722", "revid": "56817", "url": "https://gl.wikipedia.org/wiki?curid=112722", "title": "Gothmog (orco)", "text": "Gothmog \u00e9 o nome dunha personaxe da novela \"O Se\u00f1or dos Aneis\", do escritor brit\u00e1nico J. R. R. Tolkien.\nCaracter\u00edsticas.\nEra un lugartenente de Minas Morgul, era o segundo ao mando do ex\u00e9rcito de Mordor na Batalla dos Campos de Pelennor, detr\u00e1s do Rei Bruxo de Angmar, xa que logo, trala morte deste, Gothmog tomou o mando.\nGothmog enviou ao combate m\u00e1is tropas dende Osgiliath e conseguiu que a batalla se inclinase a favor das tropas de Mordor. Cando Aragorn chegou nos barcos dos Corsarios con reforzos, as tropas de Gothmog foron vencidas.\nAdaptaci\u00f3n cinematogr\u00e1fica.\nNa pel\u00edcula \"\", Gothmog \u00e9 un orco rosado. Na Batalla dos Campos de Pelennor monta a un lobo de Isengarda. No filme, Gothmog \u00e9 o principal l\u00edder da Batalla, xa que o Rei Bruxo de Angmar estaba na besta alada. Na pel\u00edcula \u00e9 un orco, con todo, dise que poder\u00eda ser un Nazg\u00fbl."}
{"id": "112723", "revid": "1131", "url": "https://gl.wikipedia.org/wiki?curid=112723", "title": "Fonteboa", "text": "O top\u00f3nimo galego Fonteboa pode referirse a:"}
{"id": "112729", "revid": "23204", "url": "https://gl.wikipedia.org/wiki?curid=112729", "title": "Prefectura de Mie", "text": "A prefectura de Mie (\u4e09\u91cd\u770c, \u307f\u3048\u3051\u3093, \"Mie-ken\") \u00e9 unha prefectura do Xap\u00f3n, situada nas rexi\u00f3ns de Ch\u016bbu, T\u014dkai e Kinki, na parte centro da illa de Honshu. A s\u00faa capital \u00e9 Tsu-shi. A prefectura cobre 5.777,19\u00a0km\u00b2 de superficie e hab\u00edtana 1.868.975 persoas.\nA prefectura de Mie fai fronteira coas prefecturas de Wakayama, Nara, Quioto, Shiga, Gifu e Aichi. Antes da Revoluci\u00f3n Meiji co\u00f1ec\u00edase como as provincias de Ise (\u4f0a\u52e2\u56fd), Xima (\u5fd7\u6469\u56fd), Iga (\u4f0a\u8cc0\u56fd) e unha parte pequena de Quii (\u7d00\u4f0a\u56fd)."}
{"id": "112730", "revid": "23204", "url": "https://gl.wikipedia.org/wiki?curid=112730", "title": "Prefectura de Shiga", "text": "A prefectura de Shiga (\u6ecb\u8cc0\u770c, \u3057\u304c\u3051\u3093, \"Shiga-ken\") \u00e9 unha prefectura do Xap\u00f3n, situada na rexi\u00f3n de Kinki, na parte centro da illa de Honshu. A s\u00faa capital \u00e9 Ootsu-shi. A prefectura cobre 4.017,36\u00a0km\u00b2 de superficie e hab\u00edtana 1.401.435 persoas.\nA prefectura de Shiga fai fronteira coas prefecturas de Quioto, Fukui, Gifu e Mie. Antes da Revoluci\u00f3n Meiji co\u00f1ec\u00edase como a provincia de Oumi (\u8fd1\u6c5f\u56fd)."}
{"id": "112732", "revid": "23204", "url": "https://gl.wikipedia.org/wiki?curid=112732", "title": "Imperio Selx\u00facida", "text": "O Grande Imperio Selx\u00facida (en turco \"Sel\u00e7uklular\" ou \"B\u00fcy\u00fck Sel\u00e7uklu \u0130mparatorlu\u011fu\"; en \u00e1rabe \u062d\u06a9\u0648\u0645\u062a \u0633\u0644\u062c\u0648\u0642\u06cc\u0627\u0646) foi un reino medieval musulm\u00e1n sunnita, rexido por xentes de orixe turca con bastante influencia persa Foi establecido polos \"Qynyq\", unha facci\u00f3n dos turcos Oghuz, que chegou a controlar un vasto territorio delimitado polas monta\u00f1as do Hindu Kush, Anatolia, Asia Central e o Golfo P\u00e9rsico. Orixinarios das terras do mar de Aral, os selx\u00facidas avanzaron primeiro sobre o Gran Khorasan e deseguido sobre Persia e Iraq, chegando a Asia Menor no s\u00e9culo IX. Causaron estragos nas provincias bizantinas e \u00e1rabes en Oriente Medio, acabando co califato abb\u00e1sida e debilitando considerablemente o Imperio Bizantino.\nOs turcos selx\u00facidas son considerados coma antepasados directos dos turcos sudoccidentais, que actualmente ocupan Turqu\u00eda, Acerbaix\u00e1n e Turkmenist\u00e1n. Desempe\u00f1aron un papel principal na historia medieval ao crear unha barreira fronte aos invasores mongois e ao defender o mundo musulm\u00e1n fronte aos cruzados. Ademais a s\u00faa entrada en Anatolia despois de Manzikert supuxo un duro golpe para o Imperio Bizantino, marcando o seu destino.\nO Imperio Selx\u00facida foi fundado polo \"bey\" To\u011fr\u00fcl (ou \"Tugrul\") no 1037 seguindo os pasos do fundador da dinast\u00eda selx\u00facida: Seljuk (\"Seljuque\" ou \"Seljuq\"), de quen toman o nome o reino e a dinast\u00eda.\nEstado selx\u00facida.\nA administraci\u00f3n selx\u00facida base\u00e1base na organizaci\u00f3n tribal propia duns conquistadores n\u00f3mades, e asemell\u00e1base a unha \"confederaci\u00f3n de clans\" Nesta organizaci\u00f3n o l\u00edder da principal familia asignaba aos seus achegados porci\u00f3ns dos seus dominios, para que estes os administrasen autonomamente, a\u00ednda que mantendo unha vasalaxe nun r\u00e9xime similar ao de infantado..\nSendo un \u201cestado\u201d cunha grande influencia persa no cultural e no idioma, os selx\u00facidas xogaron un importante papel no desenvolvemento do que se chamar\u00eda tradici\u00f3n turco-persa.\nHistoria.\nFundador da dinast\u00eda.\nO \"bey\" Seljuk, foi o fundador da dinast\u00eda. Seljuk serviu no ex\u00e9rcito dos khazar, mais en torno ao ano 950 mudouse coa s\u00faa xente \u00e1 Corasmia (\"Khwarezmia\" ou Khwarezm), preto da cidade de \"Jend\" (tam\u00e9n chamada Khujand e Khodjent), onde se converte ao islam.\nOs \"beys\" Tugrul e Chagri.\nO \"bey\" Togrul era neto de Seljuk. Xunto co seu irm\u00e1n \u00c7agr\u0131 (Chagri) combateu ao Imperio Gaznavida, e as\u00ed, tras duns reveses iniciais, conquistou Merv e Nishapur (1028-1029). Tanto Togrul coma os seus sucesores continuar\u00edan os seus ataques por todo Khorasan e Balkh chegando a saquear Ghazni no 1037. En 1039 na Batalla de Dandanaqan derrotaron definitivamente aos gaznavidas que deberon abandonar os seus dominios occidentais a favor dos selx\u00facidas. En 1055, Togrul tomou Bagdad, controlado at\u00e9 ent\u00f3n polos Abb\u00e1sidas.\nAlp Arslan.\nAlp Arslan era fillo do \"bey\" Chagri. Tras unhas campa\u00f1as con \u00e9xito, estendeu bastante os dominios que herdou de Togrul, engadindo ao seu reino Armenia e Xeorxia. Firmou varias treguas cos bizantinos que lle permitiron centrarse no seu maior obxectivo naquel tempo: os xi\u00edtas fat\u00edmidas. Pero, o destino deu un xiro inesperado en 1071 cando Arslan conseguiu unha vitoria decisiva na Batalla de Manzikert sobre os bizantinos. A partir de ent\u00f3n permitiu aos seus xenerais facerse con principados propios na que fora a Anatolia bizantina, exercendo coma \"atabeys\" (gobernadores) mantendo vasalaxe. As\u00ed, en poucos anos os turcom\u00e1ns expandiron o seu control por Asia Menor: os Saltuqis no noroeste de Anatolia, os Mengujeques no leste, os Artuqides (Ort\u00fakides) no sueste, os Danismendidas no centro, o Sultanato do Rum no oeste (m\u00e1is tarde na Anatolia Central) e o principado do \"bey\" \u00c7aka en Esmirna).\nMalik Shah I.\nBaixo o dominio do sucesor de Alp Arslan, Malik Shah I, e dos seus dous visires, Niz\u0101m al-Mulk e T\u0101j al-Mulk, os selx\u00facidas expandiron os seus dominios at\u00e9 a fronteira chinesa, moveron a s\u00faa capital de Rayy a Isfahan, fundaron a Universidade de Bagdad e no terreo da organizaci\u00f3n militar implantaron o \"iqta\".\nEste per\u00edodo co\u00f1\u00e9cese coma a Idade de Ouro do Grande Imperio Selx\u00facida, e Malik foi reco\u00f1ecido polos Abb\u00e1sidas coma \"Sult\u00e1n de Oriente e Occidente\" no 1087.\nNeste per\u00edodo tam\u00e9n cobrou forza a Orde dos Asasinos (\"Hashshashin\") de Hassan-e Sab\u0101h, que eliminou bastantes administradores do Imperio.\nA I Cruzada.\nOs estados selx\u00facidas, m\u00e1is preocupados por consolidarse nos seus propios territorio que por cooperaren entre si, non tiveron problema para se desfaceren da Cruzada Popular de Pedro o Eremita (1096), mais non puideron derrotar aos cruzados de Ademar de Monteil, que tomaron Nicea, Iconium, Cesareia Mazaca e Antioqu\u00eda no seu avance cara a Xerusal\u00e9n. Para cando os cruzados conquistaron Palestina (1099), esta xa non estaba nas mans dos turcos, sen\u00f3n que fora retomada polos Fat\u00edmidas.\nA II Cruzada.\nAhmed Sanjar foi quen de conter as numerosas revoltas que se produciron no Imperio: na Transoxiana, Afganist\u00e1n, Kyrghyzstan etc; pero, non puido someter os Syr Darya, perdendo tras a Batalla de Qatwan (1141) as provincias orientais. Ao mesmo tempo, no oeste, os principados dos \"atabey\" ga\u00f1aban cada vez m\u00e1is autonom\u00eda, ali\u00e1ndose alternativamente entre si ou cos reinos cristi\u00e1ns contra outros \"atabey\".\nNeste contexto Zengi chegou a ser \"atabey\" de Mosul, comenzado a consolidaci\u00f3n dos principados de Siria. En 1144 Zengi capturou Edessa, cando o Condado de Edessa se aliou cos ortoquides contra el. Este suceso provocou o chamamento da II Cruzada. Nur ad-Din, un dos fillos de Zengi, e \"atabey\" de Alepo ser\u00eda o encargado de crear a alianza rexional que se lle opuxo (1147).\nDivisi\u00f3n do Imperio.\n\u00c1 morte de Malik Shah I, en 1092, o imperio dividiuse entre os seus catro fillos e o seu irm\u00e1n. En Anatolia, Kilij Arslan I fundou o Sultanato do Rum; en Siria, asentouse Tutush I (irm\u00e1n de Malik Shah); en Persia, Mahmud I o Grande, quen tivo que se enfrontar ao resto dos irm\u00e1ns Barkiyaruq de Iraq e Ahmed Sanjar do Grande Khorasan.\n\u00c1 morte de Tutush I os seus fillos dividiron o seu reino: Radwan quedou con Alepo e Duqaq con Damasco, pero acabar\u00edan enfrontados e coas s\u00faas leas provocaron unha divisi\u00f3n a\u00ednda maior entre diversos emires de Siria.\nEn 1118, Ahmed Sanjar tomou o control do Imperio. O seu sobri\u00f1o Mahmud II (fillo de Muhammad I) non o reco\u00f1eceu e estableceu o seu propio sultanato en Bagdad, at\u00e9 1131 cando foi finalmente deposto por Ahmed Sanjar.\nNoutro territorio, nominalmente do Imperio Selx\u00facida, tomaron forza outros principados: Artuqides (Ort\u00fakides) en Siria, Mesopotamia e Xerusal\u00e9n ata o 1098; os Danismendidas en Anatolia e o do \"bey\" Kerbogha (Corbaran) de Mosul.\nConquista por Khwarezm e os ai\u00fabidas.\nNo 1153 os Oghuz rebel\u00e1ronse e capturaron a Sanjar, e, a\u00ednda que este puido fuxir aos tres d\u00edas, acabou morrendo pouco despois. A pesar dos diversos intentos que fixeron os selx\u00facidas para reconstru\u00edr o Imperio xa non foi posible, e os diversos \"atabeys\" consolidaron a s\u00faa independencia:\nDespois da II Cruzada, entre a fragmentaci\u00f3n dos estados isl\u00e1micos de Oriente Medio e a debilidade dos fatimidas de Exipto, xorde a figura de Saladino fundador da dinast\u00eda dos ai\u00fabidas, que unificou as terras entre Exipto e Siria.\nNa fronteiras de C\u00e1ucaso, o Reino de Xeorxia converteuse nunha potencia rexional e incrementar\u00eda o seu territorio \u00e1 custa dos selx\u00facidas. Algo similar sucedeu cando Le\u00f3n II de Armenia chegou ao poder no reino de Cilicia, que tomou moitas terras dos turcos en Anatolia. Pola s\u00faa parte, os Abb\u00e1sidas, baixo o califato de An-Nasir recuperaron parte do seu poder, aliados cos Khwarezmshah, fronte aos selx\u00facidas.\nDurante un breve per\u00edodo, Toghr\u00fcl III conseguir\u00eda unificar a maior parte do imperio (exclu\u00edda Anatolia), pero en 1194 foi derrotado por Takash, o Shah do Imperio Khwarezmida derrub\u00e1ndose finalmente o Imperio Selx\u00facida. Do Imperio orixinario s\u00f3 permanecer\u00e1 o Sultanato do Rum, que andando o tempo (s\u00e9culo XIII) ser\u00eda invadido polos mongois, que en 1260 dividir\u00edan o seu territorio en pequenos emiratos (\"beyliks\"). Un destes emiratos acabar\u00eda primando sobre os demais, e del nacer\u00eda o Imperio Otom\u00e1n.\nLegado.\nOs selx\u00facidas, inicialmente escravos ou mercenarios nas cortes musulm\u00e1s, acabaron por dominar aos persas e \u00e1rabes, traendo con eles un renovado \"esp\u00edrito de loita e agresi\u00f3n fan\u00e1tica\".\nPero, os selx\u00facidas non destacaron s\u00f3 nas armas. Foron mecenas da arte e a literatura, e fundaron varias universidades. Entre os sabios do seu tempo destacaron o astr\u00f3nomo Omar Khayyam e o fil\u00f3sofo al-Ghazali.\nV\u00e9xase tam\u00e9n.\nBibliograf\u00eda.\n "}
{"id": "112737", "revid": "89787", "url": "https://gl.wikipedia.org/wiki?curid=112737", "title": "Henning Mankell", "text": "Henning Mankell, nado en Estocolmo o 3 de febreiro de 1948 e finado o 5 de outubro de 2015, foi un escritor e dramaturgo sueco. Gozou de sona internacional debido \u00e1 s\u00faa serie de novelas sobre o inspector Kurt Wallander .\nTraxectoria.\nA\u00ednda que nado en Estocolmo, pasou a s\u00faa infancia nas vilas de Sveg e Bor\u00e5s . Con 20 anos principiou a s\u00faa carreira como autor e axudante de direcci\u00f3n no Riks Theater de Estocolmo, colaborando posteriormente con outros teatros de Suecia . As s\u00faas primeiras obras teatrais pretend\u00edan ser unha forma de denunciar as desigualdades da sociedade da \u00e9poca . Durante parte da d\u00e9cada de 1980 foi o director do Kronobergsteatern de V\u00e4jx\u00f6, onde obtivo un salient\u00e1bel \u00e9xito de audiencia ao apostar por producir s\u00f3 obras de teatro suecas . En 1985 fundou o Teatro Avenida en Maputo (Mozambique) , onde residiu parcialmente os derradeiros anos da s\u00faa vida. En 2001 cofundou a s\u00faa propia editorial \u2013 Leopard Publishing House - coa intenci\u00f3n de apoiar novos talentos tanto de \u00c1frica como da propia Suecia .\nOs seus libros est\u00e1n traducidos a 41 idiomas e levan vendido m\u00e1is de 30 mill\u00f3ns de copias en todo o mundo . Contou tam\u00e9n no seu haber con numerosos t\u00edtulos de literatura infantil e xuvenil, traballo que lle reportou en Suecia a mesma popularidade que a s\u00faa serie de novela negra. \nEn outubro de 2015 faleceu, v\u00edtima dun cancro de pulm\u00f3n, diagnosticado en 2013. Estivo casado con Eva Bergman, filla do cineasta Ingmar Bergman .\nObra.\nSerie \"Kurt Wallander\".\nO protagonista deste conxunto de novelas \u00e9 un inspector de polic\u00eda, Kurt Wallander, que vive e traballa en Ystad, no sur de Suecia. \u00c1 marxe dos escabrosos asasinatos cos que se te\u00f1en que enfrontar el e mais os seus colaboradores, Mankell vai presentando a personalidade do inspector ao longo da serie. As\u00ed, aparecen as s\u00faas reflexi\u00f3ns persoais, coma a tormentosa relaci\u00f3n co seu pai, a soidade post-divorcio, o distanciamento coa s\u00faa filla Linda, os seus problemas de sa\u00fade ou as precarias condici\u00f3ns do seu traballo coma polic\u00eda; por outra banda, Mankell s\u00e9rvese do personaxe para po\u00f1er de manifesto alg\u00fans dos problemas que, ao seu entender, afectan cada vez m\u00e1is \u00e1 sociedade sueca, coma o aumento da violencia ou a inmigraci\u00f3n . As obras que conforman esta serie son:\nTrilox\u00eda sobre \"Sof\u00eda\".\nNestas tres obras Mankell conta a historia de Sof\u00eda, unha rapaza de Mozambique que sobreviviu a unha mina antipersoa . A s\u00faa historia \u00e9 a da loita contra a pobreza e a inxustiza nun pa\u00eds que se atopa entre os m\u00e1is pobres do mundo.\nSerie \"Joel Gustafson\".\nCatro obras narran a vida de Joel, abandonado pola s\u00faa nai e criado polo seu pai, centr\u00e1ndose nos acontecementos que o fan evolucionar de neno a home .\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores en lingua sueca]]\n[[Categor\u00eda:Escritores de Suecia]]\n[[Categor\u00eda:Nados en 1948]]\n[[Categor\u00eda:Nados en Estocolmo]]\n[[Categor\u00eda:Finados en 2015]]"}
{"id": "112738", "revid": "1131", "url": "https://gl.wikipedia.org/wiki?curid=112738", "title": "Lavandeiras", "text": "O top\u00f3nimo Lingua galega Lavandeiras pode referirse a:"}
{"id": "112740", "revid": "22795", "url": "https://gl.wikipedia.org/wiki?curid=112740", "title": "Lavandeira", "text": "O termo lavandeira pode referirse a:\nO top\u00f3nimo galego Lavandeira pode referirse a:\nAmais, como apelido pode referirse a:"}
{"id": "112741", "revid": "1131", "url": "https://gl.wikipedia.org/wiki?curid=112741", "title": "CEIP Santa Eulalia de Dumbr\u00eda", "text": "O Centro de Educaci\u00f3n Infantil e Primaria Santa Eulalia \u00e9 unha instituci\u00f3n de ensino localizada en Dumbr\u00eda que conta con d\u00faas unidades de educaci\u00f3n infantil e seis de educaci\u00f3n primaria. Este centro ten xornada partida e disp\u00f3n de servizos complementarios de transporte e comedor."}
{"id": "112743", "revid": "23204", "url": "https://gl.wikipedia.org/wiki?curid=112743", "title": "Henry Mancini", "text": "Henry Mancini, ou Enrico Nicola Mancini, nado en Cleveland o 16 de abril de 1924 e finado en Beverly Hills (California) o 14 de xu\u00f1o de 1994, foi un compositor estadounidense de m\u00fasica para cine.\nTraxectoria.\nPasou \u00e1 historia por ser o creador de \"The Pink Panther Theme\" para a pel\u00edcula de 1963 \"The Pink Panther\" e o resto de filmes baseados no personaxe, como \"Curse of the Pink Panther\". Outra famosa canci\u00f3n s\u00faa \u00e9 \"Moon River\", que compuxera para o filme \"Breakfast at Tiffany's\"."}
{"id": "112744", "revid": "1142658", "url": "https://gl.wikipedia.org/wiki?curid=112744", "title": "Henri Mancini", "text": ""}
{"id": "112745", "revid": "34681", "url": "https://gl.wikipedia.org/wiki?curid=112745", "title": "Daniel Pennac", "text": "Daniel Pennac, alcume de Daniel Pennacchioni, nado en Casablanca o 1 de decembro de 1944, \u00e9 un escritor franc\u00e9s.\nTraxectoria.\nDe familia militar, pasou a infancia en diversos pa\u00edses de \u00c1frica e do sueste asi\u00e1tico e a mocidade en Niza, onde se graduou en letras e deveu mestre. Comezou escribindo literatura infantil, e m\u00e1is tarde adquiriu popularidade grazas \u00e1 saga en torno \u00e1 familia Malauss\u00e8ne, unha serie de novela negra. Escribiu tam\u00e9n outro x\u00e9nero de novelas as\u00ed como ensaios de corte social. En 1993 escribiu \"Como unha novela\" (\"Comme un roman\", traducida ao galego por Emma L\u00e1zare e Moncha Fuentes), que trata o tema dos dereitos do lector.\nEn 2007 recibiu o Premio Renaudot pola s\u00faa obra \"Mal de escola\" (\"Chagrin d'Ecole\"), traducida ao galego por Xavier Sen\u00edn e Isabel Soto."}
{"id": "112747", "revid": "23204", "url": "https://gl.wikipedia.org/wiki?curid=112747", "title": "Hal Pereira", "text": "Hal Pereira, nado en Chicago (Illinois) o 29 de abril de 1905 e finado nos \u00c1nxeles (California) o 17 de decembro de 1983, foi un director de arte estadounidense que traballou en Hollywood entre as d\u00e9cadas de 1940 e 1960.\nTraxectoria.\nEstudou na Universidade de Illinois e posteriormente traballou na industria cinematogr\u00e1fica durante m\u00e1is de 20 anos, durante os cales participou en m\u00e1is de 200 filmes. A pesar de ter sido candidato ao Oscar en 23 oportunidades, ga\u00f1ouno s\u00f3 unha vez, en 1955, pola s\u00faa labor na pel\u00edcula \"The Rose Tattoo\".\nFoi director art\u00edstico da serie de televisi\u00f3n \"Bonanza\"."}
{"id": "112748", "revid": "98629", "url": "https://gl.wikipedia.org/wiki?curid=112748", "title": "Lavandeira branca", "text": "A lavandeira grande, ou lavandeira propiamente dita, \"Motacilla alba\", \u00e9 unha especie de ave da orde dos paseriformes e familia dos motac\u00edlidos, unha das 13 integrantes do x\u00e9nero \"Motacilla\". \n\u00c9 un paxaro que se encontra en case todos os h\u00e1bitats, pero principalmente xunto ao ser humano, ao que anuncia a chegada do tempo fr\u00edo. \nNa s\u00faa ampla \u00e1rea de distribuci\u00f3n (Eurasia e norte, leste e oeste de \u00c1frica) dist\u00ednguense 10 subespecies.\nCaracter\u00edsticas.\nA lavandeira grande \u00e9 unha ave pequena e elegante, de 16,5 a 19\u00a0cm de lonxitude, cunha longa cola, estreita e negra, sempre en movemento de arriba a abaixo. Ten a cabeza cos laterais brancos e o p\u00edleo negro, igual que a caluga e o papo, e presena bandas alares e as marxes das plumas terciarias brancas. En inverno, o queixo e a garganta son brancos, tinxidos de amarelo nalg\u00fans individuos, e cunha franxa pectoral negra.\nDistribuci\u00f3n e h\u00e1bitat.\nEsta especie vive en moitas partes de Europa e Asia. \nNidificante com\u00fan en diversos h\u00e1bitats, a mi\u00fado en terreos cultivados abertos, cerca de casas e auga, por exemplo en granxas a beiras de lagos e lagoas, as\u00ed como en pobos e cidades. \n\u00c9 residente parcial no oeste e o sur de Europa, e estrial no norte. Alg\u00fans individuos residen permanentemente neses lugares, e outros migran cara ao norte, leste e oeste de \u00c1frica. \n\u00c9 unha ave insect\u00edvora de campo aberto. No chan, anda con movementos espasm\u00f3dicos da cabeza, e precip\u00edtase sobre a presa, det\u00e9ndose subitamente, axitando a cola con excitaci\u00f3n.\nPrefire \u00e1reas despexadas para ani\u00f1ar, onde poder ver e seguir as s\u00faas presas. \nNas zonas urbanas ad\u00e1ptase a buscar o sustento no pavimento ou nos xard\u00edns. Ani\u00f1a en gretas de paredes rochosas moi similares \u00e1s naturais ou en estruturas feitas polo home (paredes de pedra, entre hedras, baixo tellas etc.), especialmente busca zonas de vexetaci\u00f3n baixa ou espidas, tales con o c\u00e9spedes, campos de golf, tellados, bordos de estradas, onde \u00e9 f\u00e1cil vela correndo velozmente ou capturando as s\u00faas presas. \nPoboaci\u00f3n.\nEn Europa est\u00edmase que a poboaci\u00f3n reprodutora \u00e9 de 16,9 a 27,6 mill\u00f3ns de parellas, o que equivale a 33,9 a 55,2 mill\u00f3ns de individuos maduros. A poboai\u00f3n europea constit\u00fae aproximadamente o 25 % da poboaci\u00f3n global, polo que unha estimaci\u00f3n moi preliminar do tama\u00f1o da poboaci\u00f3n mundial \u00e9 de 135 a 221 mill\u00f3ns de individuos maduros, a\u00ednda que \u00e9 necesaria unha validaci\u00f3n adicional desta estimaci\u00f3n. En Europa, a poboaci\u00f3n mant\u00edvose est\u00e1bel entre 1980 e 2013.\nTaxonom\u00eda.\nDescrici\u00f3n.\nA especie foi descrita en 1758 por Linneo na s\u00faa obra \"Systema naturae per regna tria naturae, secundum classes, ordines, genera, species, cum characteribus, differentiis, synonymis, locis. Tomus I. Editio decima, reformata. Holmiae: Laurentii Salvii\", na p\u00e1xina 185.\nSubespecies.\nReco\u00f1\u00e9cnse na actualidads as dez subespecies seguintes:\nDiferenzas entre subespecies.\nEn Europa occidental hai d\u00faas subespecies: \"Motacilla alba alba\" e \"Motacilla alba yarrellii\". As d\u00faas poden verse en Galicia e son com\u00fans.\nA subespecie \"Motacilla alba alba\" \u00e9 basicamente de cor gris pola parte superior e branca pola inferior, cara branca, copete e pescozo negros.\nA subespecie \"Motacilla alba yarrellii\" cambia o gris polo negro (ou un gris case negro nas femias), mais \u00e9 semellante na s\u00faa conduta. Ten a s\u00faa \u00e1rea de distribuci\u00f3n b\u00e1sica nas illas Brit\u00e1nicas, pero moitas invernan na Pen\u00ednsula Ib\u00e9rica ou o norte de \u00c1frica. Denom\u00ednase lavandeira moura para diferenciala da subespecie nominal.\nDifrenciaci\u00f3n das subespecies euopeas.\nA diferenciaci\u00f3n da \"lavandeira branca\" en d\u00faas subespecies en Europa occidental foi debido ao parcial illamento da forma brit\u00e1nica, a\u00ednda que a esta xa pode verse criando en \u00e1reas de Europa central. Hai un bo n\u00famero doutras subespecies, que se diferencian na cor das \u00e1s, o dorso e a cabeza; algunhas como \"Motacilla alba personata\" con toda a cabeza negra e unha m\u00e1scara branca na cara, e \"Motacilla alba subpersonata\" moi similar pero con dorso gris e papo branco.\nEn Galicia.\n\"Motacilla alba\" habita en toda a pen\u00ednsula Ib\u00e9rica, pero \u00e9 m\u00e1is frecuente na \u00e1rea atl\u00e1ntica.\nEn Galicia enc\u00f3ntranse, como quedou dito, d\u00faas subespecies:\nA subespecie \"Motacilla alba alba\" obs\u00e9rvase na totalidade do territorio, criando desde o litoral at\u00e9 a monta\u00f1a, polo menos at\u00e9 os 1 200 m de altitude. Como quedou dito, \u00e9 propia de \u00e1reas abertas, v\u00e9ndose en cami\u00f1os, beiras das estradas, cultivos recentemente sementados ou terras aradas, no interior das cidades etc. \nO ni\u00f1o sit\u00faase entre arbustos, como o abru\u00f1eiro, ou en hedras, e tam\u00e9n en buratos dos muros ds casas, detr\u00e1s de pedras, en nichos de camposantos etc., dede o chan at\u00e9 os 2,5 cm de altura. As parellas reprodutoras f\u00f3rmanse a mediados de febreiro, e a posta, de 2 a 5 ovos, ocorre desde mediados de abril at\u00e9 xu\u00f1o, non sendo rara unha segunda ni\u00f1ada no mesmo ano. \nP\u00f3dese ver capturando ara\u00f1as, insectos diversos, vermes e eirugas e pequenos carcois. No campo anii\u00f1a nas proximidades do gando, aproveitando os insectos que al\u00ed se moven, os que parasitan aos animais dom\u00e9sticos e mesmo os que acoden \u00e1s bostas. Incluso tense observado a captura dun peixi\u00f1o nunha poza. \nAs lavandeira brancas son sedentarias en Galicia, pero polo inverno a s\u00faa poboaci\u00f3n vese incremantada pola chegasa de individuos procedentes doutros pa\u00edses. Por exemplo, un exemplar anelado en Inglaterra recuperose na provincia de Ourense despois dun intervalo de 138 d\u00edas, o que significa un desprazamento de 1 110 km. \nA subespecie \"Motacilla alba yarrellii\" \u00e9 invernante habitual en Galicia, onde se pode ver, dispersa, en numerosos lugares, desde outubro, ou m\u00e1is drecuentemente, novembro at\u00e9 febreiro, ou, m\u00e1is raramnte, at\u00e9 abril (un exemplar foi observado en Sab\u00f3n, Arteixo un 24 de marzo). A partir de outubro establecen dormidoiros colectivos (en Santiago, en palmeiras pode haber un milleiro de lavandeiras). No medio rural proximo a Santiago cont\u00e1ronse 4 parellas nun treito de 1 km nunha estrada. Pagecy e Tronignon falan dun durmidoiro en Ourense con 750 aves en decembro de 1968. E Maestro e Fuentes mencionan outro na Coru\u00f1a con 191 paxaros en abril de 1985. \nVela\u00ed unha mostra dunha cita desta ave na literatura:\nOutros nomes populares galegos.\nAdemais de polo nome com\u00fan lavandeira nalg\u00fas lugres a especie co\u00f1\u00e9cese tam\u00e9n polos nomes: \nAmeazas.\nP\u00e9nsase que o cambio clim\u00e1tico afecta \u00e1 migraci\u00f3n desta especie.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que esta especie ten unha \u00e1rea de distribuci\u00f3n moi grande e que, polo tanto, non se aproxima aos limiares de vulner\u00e1bel segundo o criterio de tama\u00f1o da \u00e1rea de distribuci\u00f3n, e a extensi\u00f3n e calidade do seu h\u00e1bitat e que a tendencia poboacional parece ser est\u00e1bel e que, polo tanto, a especie non se aproxima aos limiares de vulner\u00e1bel baixo o criterio de tendencia poboacional, o status da especie \u00e9 avaliada como \"LC\" (pouco preocupante)."}
{"id": "112750", "revid": "2865", "url": "https://gl.wikipedia.org/wiki?curid=112750", "title": "Motacilla alba", "text": ""}
{"id": "112751", "revid": "5863", "url": "https://gl.wikipedia.org/wiki?curid=112751", "title": "Exclusi\u00f3n social", "text": "En ciencias sociais, denom\u00ednase marxinaci\u00f3n, marxinalidade ou exclusi\u00f3n social a unha situaci\u00f3n social de desvantaxe econ\u00f3mica, profesional, pol\u00edtica ou de status social, producida pola dificultade dunha persoa ou grupo para se integrar nalg\u00fans dos sistemas de funcionamento social (integraci\u00f3n social). A marxinaci\u00f3n pode ser o efecto de pr\u00e1cticas expl\u00edcitas de discriminaci\u00f3n, que deixan ao grupo social segregado \u00e1 marxe do funcionamento habitual da sociedade \u00e1 que pertence."}
{"id": "112752", "revid": "89787", "url": "https://gl.wikipedia.org/wiki?curid=112752", "title": "Arturo D\u00edaz", "text": "Arturo D\u00edaz D\u00edaz, nado en Sober o 8 de outubro de 1946, \u00e9 un pol\u00edtico galego do PSdeG-PSOE.\nTraxectoria.\n\u00c9 profesor de Educaci\u00f3n F\u00edsica no CPI Eusebio Lorenzo Baleir\u00f3n de Dodro dende 1987. Concelleiro do PSdeG-PSOE no concello de Dodro dende 1999, cando se presentou por primeira vez \u00e1 alcald\u00eda e conseguiu pasar de 1 a 3 concelleiros, sendo a principal forza da oposici\u00f3n \u00f3 PPdeG. Nas municipais de 2003 conseguiu subir a 4 concelleiros, pero o PPdeG mantivo a maior\u00eda absoluta. Nas municipais de 2007 encabezou de novo a candidatura do PSdeG-PSOE e foi elixido alcalde grazas ao pacto asinado co BNG. Nas municipais de 2011 perdeu a alcald\u00eda en favor do PPdeG, que recuperou a maior\u00eda absoluta, ante o cal renunciou a tomar posesi\u00f3n da s\u00faa acta de concelleiro."}
{"id": "112753", "revid": "85894", "url": "https://gl.wikipedia.org/wiki?curid=112753", "title": "Fernando Vila Bri\u00f3n", "text": "Jos\u00e9 Fernando Vila Bri\u00f3n, nado en Xu\u00f1o (Porto do Son) o 21 de xu\u00f1o de 1938 e finado en Padr\u00f3n o 22 de febreiro de 2021, foi un qu\u00edmico, farmac\u00e9utico e pol\u00edtico galego que foi alcalde do concello de Dodro.\nTraxectoria.\nLicenciouse e doutorouse en Ciencias Qu\u00edmicas, e licenciouse en Farmacia, na Universidade de Santiago de Compostela.\nFoi presidente da Fundaci\u00f3n Hospital M\u00e9dico Cir\u00farxico Provincial de Santiago, en Conxo, e conselleiro xeral de Caixa Galicia.\nFoi alcalde de Dodro durante vinte e oito anos, dende as primeiras elecci\u00f3ns municipais do presente per\u00edodo democr\u00e1tico (1979) cando encabezou a candidatura de UCD, pasando en 1983 \u00e1 Coalici\u00f3n Popular, en 1987 \u00e1 CPG e dende as municipais de 1991 ao PPdeG, at\u00e9 as municipais de 2007, nas que non se presentou \u00e1 reelecci\u00f3n. Isto conv\u00e9rteo no alcalde de Dodro co mandato m\u00e1is longo da historia do concello. Compaxinou a alcald\u00eda co oficio de farmac\u00e9utico."}
{"id": "112756", "revid": "5863", "url": "https://gl.wikipedia.org/wiki?curid=112756", "title": "Jes\u00fas Caldera", "text": "Jes\u00fas Caldera S\u00e1nchez-Capit\u00e1n, nado en B\u00e9jar o 31 de outubro de 1957, \u00e9 un pol\u00edtico socialista espa\u00f1ol. \u00c9 licenciado en Ciencias Pol\u00edticas e Sociolox\u00eda pola Universidade Complutense de Madrid e foi ministro de Traballo e Asuntos Sociais no Goberno de Espa\u00f1a durante a VIII Lexislatura (2004-2008)."}
{"id": "112758", "revid": "1131", "url": "https://gl.wikipedia.org/wiki?curid=112758", "title": "Cruz de Avel\u00e1n", "text": "A Cruz de Avel\u00e1n \u00e9 un cruceiro situado en San Xo\u00e1n de La\u00ed\u00f1o (Dodro), a un quil\u00f3metro da igrexa de san Xo\u00e1n indo cara \u00e1s aldeas da Devesa e Teaio. Cel\u00e9brase t\u00f3dolos anos unha romar\u00eda, no lugar onde se encontra o cruceiro, a comezos do mes de xu\u00f1o.\nCaracter\u00edsticas.\n\u00c9 un cruceiro de capela ou loreto datado no s\u00e9culo XVII. Conta cunha grosa columna que descansa sobre unha escada de tres chanzos, e sobre a que se alza a capeli\u00f1a coroada por unha imaxe de Xes\u00fas Cristo.\nEst\u00e1 ben conservado a pesar da s\u00faa antig\u00fcidade; f\u00e1ltalle a imaxe do interior da capela as\u00ed como a tapa da caix\u00f3n acoirazado ademais do retablo de \u00e1nimas, se \u00e9 que algunha vez os tivo. Esta construci\u00f3n arquitect\u00f3nica est\u00e1 datada no ano 1672, sendo o m\u00e1is antigo de toda Galicia non pod\u00e9ndose demostrar que realmente fora de \u00e1nimas aut\u00e9ntico, por non aparecer estas citadas explicitamente na ep\u00edgrafe e non conservar o retablo de \u00e1nimas no Purgatorio."}
{"id": "112761", "revid": "1131", "url": "https://gl.wikipedia.org/wiki?curid=112761", "title": "\u00c1frica Luca de Tena", "text": "\u00c1frica Luca de Tena \u00e9 unha actriz que traballou en teatro, cinema e televisi\u00f3n.\nTraxectoria.\nEstudou Interpretaci\u00f3n no Estudio Juan Carlos Corazza, onde tam\u00e9n se formaron actores como Gabino Diego, Javier Bardem ou Irene Visedo. Traballou no programa \"El Intermedio\", da cadena La Sexta."}
{"id": "112762", "revid": "89787", "url": "https://gl.wikipedia.org/wiki?curid=112762", "title": "Kik\u00ed d'Ak\u00ed", "text": "Mar\u00eda Jos\u00e9 Serrano, co\u00f1ecida musicalmente como Kik\u00ed d'Ak\u00ed, nada en Le\u00f3n, \u00e9 unha cantante espa\u00f1ola.\nTraxectoria.\nDeuse a co\u00f1ecer como vocalista do grupo de pop creado en 1979 Las Chinas. M\u00e1is tarde, en 1983, comezou a s\u00faa carreira en solitario xa co alcume Kik\u00ed d'Ak\u00ed. Enc\u00e1drase a s\u00faa m\u00fasica dentro do movemento denominado Movida da d\u00e9cada de 1980, malia que seguiu coa s\u00faa carreira, sacando o seu derradeiro disco en 2009, titulado \"No mires atr\u00e1s\"."}
{"id": "112763", "revid": "98629", "url": "https://gl.wikipedia.org/wiki?curid=112763", "title": "Megawati Sukarnoputri", "text": "Megawati Sukarnoputri (nada Diah Permata Megawati Setiawati Soekarnoputri, en 1947), pol\u00edtica, foi a primeira muller presidente de Indonesia. Gobernou entre 2001 e 2004.\nMegawati Sukarnoputri \u00e9 filla do primeiro presidente de Indonesia, Sukarno. Tralo golpe de Estado que derribou ao seu pai en 1967, a familia continuou vivindo en Indonesia, onde Megawati formou a s\u00faa familia e se mantivo afastada da pol\u00edtica por moitos anos. En 1986 o seu pai recibe o t\u00edtulo de Heroe por parte de Suharto, e os seguidores do expresidente logran o permiso para fundar o seu propio partido pol\u00edtico, o Partido Democr\u00e1tico Indonesio. Ent\u00f3n os l\u00edderes do novo partido logran convencer a Megawati para que abandone a s\u00faa ata ent\u00f3n tranquila vida dom\u00e9stica e se presente \u00e1s elecci\u00f3ns lexislativas de 1987, nas que logra un escano.\nEn 1993 conv\u00e9rtese na m\u00e1xima l\u00edder do partido e desde ent\u00f3n emprende unha dura oposici\u00f3n ao goberno de Suharto, ata a s\u00faa renuncia en 1998. Nas elecci\u00f3ns de 1999 logra o 33% dos votos, convertendo a s\u00faa organizaci\u00f3n no primeiro partido de Indonesia. Na disputa pola presidencia do pa\u00eds, no interior do parlamento, Megawati enfr\u00f3ntase ao novo mandatario Jusuf Habibie, pero ante a polarizaci\u00f3n xerada e o xurdimento dunha terceira opci\u00f3n, decide declinar e apoiar a elecci\u00f3n de Abdurrahman Wahid, quen lle devolve o apoio ao permitirlle a s\u00faa chegada \u00e1 vicepresidencia.\nLogo de participar infrutuosamente no goberno de unidade de Wahid, decide romper relaci\u00f3ns co presidente, o que agrava a tremenda crise pol\u00edtica do pa\u00eds, que se tranquiliza coa renuncia de Wahid e o ascenso de Sukarnoputri \u00e1 presidencia o 23 de xullo de 2001. En 2004 perde as elecci\u00f3ns presidenciais fronte a Susilo Bambang Yudhoyono."}
{"id": "112764", "revid": "92658", "url": "https://gl.wikipedia.org/wiki?curid=112764", "title": "R\u00edo IJ", "text": "O IJ (\u00e1s veces nos mapas vellos escrito \"Y\" ou \"Ye\") \u00e9 un r\u00edo, antigamente estuario, situado ao norte de Holanda, nos Pa\u00edses Baixos. \u00c9 co\u00f1ecido por ser a \"costa\" de \u00c1msterdam. O seu nome deriva do termo xerm\u00e1nico para \"auga\". Garda semellanza con outros nomes de masas de auga destas linguas. En neerland\u00e9s o nome consiste no d\u00edgrafo \"ij\", que \u00e9 considerado unha \u00fanica letra, e a s\u00faa forma con mai\u00fasculas, como lle corresponde \u00f3s nomes de lugares, \u00e9 IJ.\nHistoria.\nO nome est\u00e1 etimoloxicamente entroncado con outros moitos r\u00edos e encoros como Aa, Ae, Isar ou IJzer, e s\u00f3 quere dicir auga. Na Idade Media constru\u00edronse en \u00c1msterdam moitos diques a ambas beiras do brazo do mar, que paiseni\u00f1o perdeu o seu car\u00e1cter de estuario para pasar a ser un r\u00edo encorado. No s\u00e9culo XIX decidiuse secar a\u00ednda m\u00e1is para crear p\u00f3lderes e constru\u00edr unha canle cara ao Mar do Norte, o Noordzeekanaal (1876), e un porto novo en IJmuiden (un top\u00f3nimo que quere dicir foz do IJ). Nesta \u00e9poca tam\u00e9n se constru\u00edron varias illas, para facer peiraos, estaleiros e para o ferrocarril e a estaci\u00f3n de \u00c1msterdam. Isto pechou a cidade da s\u00faa \"fronte de mar\" (ou de r\u00edo) e desprazou o porto. O IJ ten un rol importante para o abastecemento de auga pot\u00e1bel \u00e1 \u00e1rea metropolitana de \u00c1msterdam.\nTransbordadores no IJ.\nComo o r\u00edo rega unha rexi\u00f3n moi urbanizada, sempre houbo moitos transbordadores. Tras a construci\u00f3n de pontes e t\u00faneles, o seu rol minguou."}
{"id": "112765", "revid": "47401", "url": "https://gl.wikipedia.org/wiki?curid=112765", "title": "Presidente de Indonesia", "text": "O presidente \u00e9 o xefe de estado e xefe de goberno de Indonesia. Esta \u00e9 a lista dos presidentes de Indonesia de 1945 ata hoxe."}
{"id": "112766", "revid": "89787", "url": "https://gl.wikipedia.org/wiki?curid=112766", "title": "Historia de Kinshasa", "text": "A rexi\u00f3n do Pool Malebo (antes Stanley Pool) foi dende antigo un importante lugar de intercambio comercial entre o alto Congo e a costa. Sinala o punto a partir do cal o r\u00edo Congo \u00e9 navegable augas arriba cara a selva e impracticable (polas cataratas Livingstone) augas abaixo cara a s\u00faa foz no Atl\u00e1ntico.\nPor todo iso as tribos T\u00e9k\u00e9 (Humbu e Mfinu) que a habitaban asent\u00e1ronse nas s\u00faas beiras en varias aldeas-mercado.\nAs\u00ed, cando o explorador Henry M. Stanley chegou en 1878 ao lugar na s\u00faa traves\u00eda de \u00c1frica dende o leste exist\u00edan xa na beira sur, xusto antes das cataratas, Nshasa (Kinshasa, 5000h), Ntambo (Kintambo, 3000h) e Lemba (capital pol\u00edtica humbu, 300h) entre outras ata un total de 66 cunha poboaci\u00f3n estimada duns 30000 h.\nStanley, co permiso dos ind\u00edxenas, decidiu establecer al\u00ed en 1881 un posto comercial con peirao, concretamente xunto a Kintambo, na ba\u00eda de Ngaliema, que chamou Leopoldville polo rei belga Leopoldo II, para quen fac\u00eda a expedici\u00f3n.\nSeica Stanley fundou outro posto comercial ao car\u00f3n de Nshasa, uns quil\u00f3metros ao leste, cara a onde no futuro a cidade se expandir\u00eda. Un avance decisivo para o crecemento foi a construci\u00f3n do ferrocarril entre Leopoldville e Matadi (1890-8), trescentos km augas abaixo onde o Congo volv\u00eda a seres navegable ata o mar, e que facilitaba enormemente o transporte de mercanc\u00edas que ata o daquela fac\u00edase a p\u00e9.\nDe seguido, na segunda d\u00e9cada do s\u00e9culo XX a cidade crece no que ser\u00e1 co\u00f1ecido coma Leopoldville-Est, en torno a praza Leopold e ao longo do bulevar Alberto I. Entre 1920-30 conv\u00e9rtese na capital do Congo Belga en substituci\u00f3n de Boma. As novas necesidades representativas levan a extensi\u00f3n urbana ao barrio de Kalina. completando o baleiro entre Leopoldville-Est e o vello Leopoldville (que ser\u00e1 co\u00f1ecido coma Leopoldville-Ouest). Todo iso ser\u00e1 a cidade colonial porque os ind\u00edxenas residen en barrios segregados.\nEn 1966, trala independencia, os nomes coloniais son cambiados por outros aut\u00f3ctonos. As\u00ed a cidade toma \u00f3 da antiga aldea t\u00e9k\u00e9 de Nshasa onde se sit\u00faa agora o centro urbano (Leopoldville-Est). A capital do Zaire ser\u00e1 chamada en adiante Kinshasa.\nO crecemento dende ent\u00f3n ten sido enorme e en aumento na \u00faltima d\u00e9cada ata convertela nunha das maiores metr\u00f3poles de \u00c1frica. Resultado dunha continua emigraci\u00f3n dende o rural e refuxiados dos permanentes conflitos b\u00e9licos do pa\u00eds, os problemas para aloxar a toda esa poboaci\u00f3n inda non foron resoltos e Kinshasa ten unha interminable coroa de barrios de infravivenda rodeando a antiga capital colonial."}
{"id": "112767", "revid": "785", "url": "https://gl.wikipedia.org/wiki?curid=112767", "title": "Carral (hom\u00f3nimos)", "text": "O top\u00f3nimo galego Carral pode referirse a:"}
{"id": "112777", "revid": "85894", "url": "https://gl.wikipedia.org/wiki?curid=112777", "title": "As Quenllas, Sucira, Boqueix\u00f3n", "text": "O Monte \u00e9 un lugar da parroquia de Sucira no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 5 habitantes (2 homes e 3 mulleres).\nNas Quenllas c\u00f3ntase que al\u00ed empezou o primeiro habitante de Sucira, a\u00ednda existen unhas paredes da casa. Parece ser que era un tal Bugallo e a s\u00faa dona que vi\u00f1eron a cultivar as terras que pertenc\u00edan aos monxes de Sobrado. Logo, como consecuencia da desamortizaci\u00f3n de Mendiz\u00e1bal, parte das terras foron repartidas a xente pr\u00f3xima ao goberno da \u00e9poca, e o lugar das Quenllas e a casa de Xacinto Bugallo Armas pasaron a ser propiedade da familia Espinosa, posiblemente castel\u00e1. A\u00ednda hoxe existe unha currupeta denominada da Espi\u00f1osa que \u00eda da fonte ata a casa de Xacinto Bugallo, este home era canteiro e co seu traballo foi desaforando parte desas terras, rompendo coa a s\u00faa tradici\u00f3n familiar de caseiros."}
{"id": "112778", "revid": "23204", "url": "https://gl.wikipedia.org/wiki?curid=112778", "title": "Prefectura de Wakayama", "text": "A prefectura de Wakayama (\u548c\u6b4c\u5c71\u770c, \u308f\u304b\u3084\u307e\u3051\u3093, \"Wakayama-ken\") \u00e9 unha prefectura do Xap\u00f3n, situada no sur da rexi\u00f3n de Kinki, na pen\u00ednsula de Kii, e na parte centro da illa de Honshu. A s\u00faa capital \u00e9 Wakayama-shi. A prefectura cobre 4.726,29\u00a0km\u00b2 de superficie e hab\u00edtana 1.009.963 persoas.\nA prefectura de Wakayama fai fronteira coas prefecturas de Osaca, Nara e Mie. Antes da Revoluci\u00f3n Meiji co\u00f1ec\u00edase como a maior parte da provincia de Quii (\u7d00\u4f0a\u56fd)."}
{"id": "112779", "revid": "23204", "url": "https://gl.wikipedia.org/wiki?curid=112779", "title": "Prefectura de Nara", "text": "A prefectura de Nara (\u5948\u826f\u770c, \u306a\u3089\u3051\u3093, \"Nara-ken\") \u00e9 unha prefectura do Xap\u00f3n, situada na rexi\u00f3n de Kinki e no centro-oeste da illa de Honshu. A s\u00faa capital \u00e9 Nara-shi. A prefectura cobre 3.691,09\u00a0km\u00b2 de superficie e hab\u00edtana 1.403.073 persoas.\nA prefectura de Nara fai fronteira coas prefecturas de Wakayama, Osaca, Quioto e Mie. Antes da Revoluci\u00f3n Meiji co\u00f1ec\u00edase como a maior parte da provincia de Iamato (\u5927\u548c\u56fd)."}
{"id": "112780", "revid": "5312", "url": "https://gl.wikipedia.org/wiki?curid=112780", "title": "Tsu", "text": "Tsu (\u6d25\u5e02, \u3064\u3057, \"Tsu-shi\") \u00e9 un concello da prefectura de Mie no Xap\u00f3n e \u00e9 capital da s\u00faa prefectura. Est\u00e1 situado no centro da prefectura, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. Ten 710,81\u00a0km\u00b2 de superficie, unha poboaci\u00f3n de 288.578 habitantes (2009) e unha densidade de poboaci\u00f3n de 406 h/km\u00b2.\nO concello de Tsu limita cos concellos de Nabari, Iga, Kameyama, Suzuka, Matsusaka (que son da prefectura de Mie); Soni e Mitsue (que son da prefectura de Nara)."}
{"id": "112781", "revid": "89787", "url": "https://gl.wikipedia.org/wiki?curid=112781", "title": "Nagato", "text": "Nagato (\u9577\u9580\u5e02, \u306a\u304c\u3068\u3057, \"Nagato-shi\") \u00e9 un concello da prefectura de Yamaguchi no Xap\u00f3n. Est\u00e1 situado \u00f3 norte da prefecura, e na area da provincia hist\u00f3rica de Nagato e \u00f3 oeste da rexi\u00f3n de Ch\u016bgoku e rexi\u00f3n de San'in, extremo oeste da illa de Honsh\u016b. Ten 357,92\u00a0km\u00b2 de superficie, unha poboaci\u00f3n de 39.097 habitantes (2009) e unha densidade de poboaci\u00f3n de 109 h/km\u00b2.\nO concello de Nagato limita cos concellos de Shimonoseki, de Mine e de Hagi."}
{"id": "112785", "revid": "1093", "url": "https://gl.wikipedia.org/wiki?curid=112785", "title": "Javier Guerra", "text": ""}
{"id": "112786", "revid": "1131", "url": "https://gl.wikipedia.org/wiki?curid=112786", "title": "Xavier Guerra", "text": "Javier Jorge Guerra Fern\u00e1ndez, nado en Vigo o 12 de xullo de 1964, \u00e9 un empresario e pol\u00edtico galego.\nTraxectoria.\nLicenciado en Econom\u00eda, ten un mestrado en administraci\u00f3n de empresas e mercadotecnia. Dende 1987 traballa na xesti\u00f3n de distintas empresas, algunhas delas t\u00e9xtiles, como Camper ou Nike. En 2002 fundou con Juan A. Costas a empresa El secreto del mar, firma dedicada \u00e1 produci\u00f3n t\u00e9xtil. A empresa adquiriu a licenza da marca \"El Ni\u00f1o\", vencellada a roupa para surf, e expandiu as li\u00f1as de produci\u00f3n, con apertura de diversas tendas propias en Espa\u00f1a (2003) e con fabricaci\u00f3n en Portugal a partir de 2004. En 2007 a firma acadou unha facturaci\u00f3n de 31 mill\u00f3ns de euros e trasladou a s\u00faa sede central de Coruxo a Madrid.\nMilitante do Partido Popular de Galicia, en 2003 presentouse \u00e1s elecci\u00f3ns municipais no concello de Vigo na candidatura encabezada por Corina Porro, e converteuse en concelleiro. A finais dese ano, logo da perda dunha moci\u00f3n de confianza do alcalde socialista Ventura P\u00e9rez Mari\u00f1o, Porro converteuse en alcaldesa e Guerra asumiu as competencias de econom\u00eda e facenda. Nas elecci\u00f3ns de 2007 repetiu como concelleiro, pero o PP non accedeu ao goberno. En 2008 sa\u00edu elixido como deputado ao Congreso dos Deputados pola circunscrici\u00f3n de Pontevedra. Renunciou o 20 de abril de 2009. En 2009 foi nomeado conselleiro de Econom\u00eda e Industria. Foi elixido deputado do Parlamento de Galicia nas auton\u00f3micas de 2012.\nEn 2018 anunciou a s\u00faa incorporaci\u00f3n \u00e1 agrupaci\u00f3n local viguesa de Ciudadanos xunto cun grupo de militantes descontentos do Partido Popular, tras perder en 2016 a pugna pola presidencia local do partido. Nas elecci\u00f3ns xerais de novembro de 2019 encabezou a candidatura ao Senado pola provincia de Pontevedra, de novo polo Partido Popular.\nEn decembro de 2021 tentou, outra vez, liderar o PP en Vigo. Non foi elixido polos militantes, que apoiaron maioritariamente \u00e1 s\u00faa rival, Marta Fern\u00e1ndez-Tapias.\nVida privada.\nEst\u00e1 casado e ten dous fillos; Javier Guerra e Carmen Guerra."}
{"id": "112787", "revid": "5312", "url": "https://gl.wikipedia.org/wiki?curid=112787", "title": "Gonzalo Caballero", "text": "Gonzalo Caballero M\u00edguez, nado en Ponteareas o 9 de xaneiro de 1975, \u00e9 un economista, especialista en econom\u00eda pol\u00edtica e an\u00e1lise institucional e autor de referencia sobre o novo institucionalismo en Espa\u00f1a.\nProfesor titular do Departamento de Econom\u00eda Aplicada da Universidade de Vigo, pol\u00edtico galego membro activo do PSdeG, e habitual comentarista en diversos medios de comunicaci\u00f3n.\n\u00c9 fillo de Gonzalo Caballero \u00c1lvarez, capit\u00e1n da Mari\u00f1a mercante e irm\u00e1n m\u00e1is vello de Abel Caballero \u00c1lvarez e, por tanto, sobri\u00f1o deste \u00faltimo.\nTraxectoria.\nAcad\u00e9mica.\nLicenciouse en ciencias econ\u00f3micas con premio extraordinario e doutorouse en econom\u00eda \"cum laude\" na Universidade de Vigo.\nFoi \"Visiting Scholar\" na Washington University in St. Louis, Missouri, no grupo de traballo do profesor Douglass North (premio Nobel de Econom\u00eda) e tam\u00e9n foi investigador visitante no Centro de Estudos Avanzados en Ciencias Sociais do Instituto Juan March, na Universidade de California en Santa B\u00e1rbara e en Berkeley, no grupo do profesor Olivar Williamson, tam\u00e9n premio Nobel de Econom\u00eda.\nFoi profesor visitante na Universidade Comenius de Bratislava, na Universidade Carolina de Praga, na Universidade de Valencia, na Universidade de Roma III, na Universidade de Granada e na Universidade T\u00e9cnica de Tal\u00edn. \n\u00c9 profesor titular do Departamento de Econom\u00eda Aplicada da Universidade de Vigo e imparte docencia na Facultade de Ciencias Econ\u00f3micas e Empresariais e na Facultade de Ciencias Xur\u00eddicas e do Traballo, no grao en Econom\u00eda e no programa conxunto de Administraci\u00f3n e Direcci\u00f3n de Empresas e Dereito.\nPublicou unha decena de libros e m\u00e1is de medio cento ensaios e artigos en prestixiosas revistas cient\u00edficas de econom\u00eda e ciencia pol\u00edtica. A s\u00faa obra m\u00e1is co\u00f1ecida \u00e9 \"Political economy of institutions, democracy and voting\", coeditada con Norman Schofield en Springer.\nPol\u00edtica.\nPoliticamente \u00e9 membro do PSdeG e foi concelleiro en Vigo por este partido. Liderou unha corrente alternativa dentro da agrupaci\u00f3n local do partido en Vigo, que posteriormente se estendeu parcialmente por Galicia. Por\u00e9n, non conseguiu converterse en li\u00f1a maioritaria do socialismo galego.\nMilitante socialista desde hai m\u00e1is de 20 anos, en 1998 coordinou o grupo de apoio en Galicia a Josep Borrell nas \"primarias\" que este ga\u00f1ou contra Joaqu\u00edn Almunia. Actualmente \u00e9 membro do Comit\u00e9 Nacional Galego do PSdeG-PSOE. No Congreso Nacional do PSdeG-PSOE de 25 de xullo de 2008, reclamou, como portavoz da alternativa, que o PSdeG-PSOE apostase por un maior ritmo de cambio pol\u00edtico desde o goberno galego, por un estilo de menor autosatisfacci\u00f3n e por un fortalecemento do partido, da organizaci\u00f3n e do papel dos seus militantes. As s\u00faas teses non foron aceptadas pola direcci\u00f3n oficial do socialismo galego, que sosti\u00f1a que o PSdeG ser\u00eda a primeira forza pol\u00edtica do pa\u00eds. Nove meses m\u00e1is tarde, o PPdG acadou a maior\u00eda absoluta nas elecci\u00f3ns auton\u00f3micas de marzo de 2009.\nGonzalo Caballero intentou facerse en 2008 e 2012 coas rendas da agrupaci\u00f3n socialista m\u00e1is numerosa de Galicia, a de Vigo, en ambos os casos sen \u00e9xito. E o 17 de abril de 2009 postulou, unha vez m\u00e1is, a s\u00faa candidatura \u00e1 secretar\u00eda xeral dos socialistas galegos, pola que se bateu con Pachi V\u00e1zquez. Defendeu a necesidade dun novo proxecto renovado e de futuro no PSdeG-PSOE, m\u00e1is al\u00e1 do debate dos nomes e da soluci\u00f3n pol\u00edtica definida pola direcci\u00f3n. O secretario xeral dos socialistas en Galicia dilucidouse no congreso socialista acontecido o 25 de abril de 2009, despois do congreso extraordinario celebrado en Pontevedra tras o \"shock\" sufrido polos socialistas ao seren desaloxados da Xunta. Pero naquela ocasi\u00f3n non logrou reunir os avais necesarios e V\u00e1zquez converteuse en l\u00edder do PSdeG sen rivais.\nAs s\u00faas cr\u00edticas contra o rexedor vigu\u00e9s e \u00e1 falta de democracia interna no PSOE da cidade ol\u00edvica, as\u00ed como a s\u00faa constante petici\u00f3n de impedir a acumulaci\u00f3n de cargos da presidenta da Deputaci\u00f3n de Pontevedra, Carmela Silva, ent\u00f3n concelleira e deputada no Congreso, custoulle en 2013 o aviso dunha apertura de expediente.\nEn 2016 decidiu, unha vez m\u00e1is, concorrer \u00e1s primarias do PSdeG, anunciadas para o 28 de maio, para pugnar as\u00ed por ser candidato \u00e1 presidencia da Xunta, enarborando a bandeira dun programa de renovaci\u00f3n, constitu\u00edu grupos de traballo nas catro provincias galegas para recoller os 1\u00a0100 avais que necesitaba, como m\u00ednimo, para poder dar a batalla. Isto garant\u00eda que se puideran celebrar as primarias, dado que haber\u00eda m\u00e1is dun candidato, xa que se postulara o tam\u00e9n economista compostel\u00e1n Xoaqu\u00edn Fern\u00e1ndez Leiceaga. Por\u00e9n, tras anunciar M\u00e9ndez Romeu a s\u00faa candidatura, G. Caballero optou por non presentarse, apoiando a Leiceaga, que finalmente ga\u00f1ou a M. Romeu.\nNo ano 2017 decidiu concorrer \u00e1s primarias a secretar\u00eda xeral do PSdeG. As mesmas se postularon tam\u00e9n coma candidatos Xoaqu\u00edn Fern\u00e1ndez Leiceaga que o final no se present\u00f3u tras conseguir os avais necesarios e Juan D\u00edaz Villoslada. Finalmente Fern\u00e1ndez Leiceaga apoiar\u00eda a s\u00faa candidatura mediante un pacto e Gonzalo Caballero resultar\u00eda elixido secretario xeral do PSdeG. \nNo ano 2021 volt\u00f3u a presentarse as primarias a secretar\u00eda xeral do PSdeG para revalidar o cargo, perdendo as mesmas fronte a Valent\u00edn Gonz\u00e1lez Formoso.\nFormador de opini\u00f3n.\nEscribiu artigos de opini\u00f3n en diversos peri\u00f3dicos, e foi colaborador habitual do programa \"V\u00eda V\" en V Televisi\u00f3n, a cadea do grupo Voz.\nObras destacadas.\nA continuaci\u00f3n figura unha selecci\u00f3n:"}
{"id": "112790", "revid": "23204", "url": "https://gl.wikipedia.org/wiki?curid=112790", "title": "Prefectura de Hy\u014dgo", "text": "A prefectura de Hy\u014dgo (\u5175\u5eab\u770c, \u3072\u3087\u3046\u3054\u3051\u3093, \"Hy\u014dgo-ken\") \u00e9 unha prefectura do Xap\u00f3n, situada na rexi\u00f3n de Kinki, na parte centro-oeste da illa de Honshu. A s\u00faa capital \u00e9 K\u014dbe-shi. A prefectura cobre 8.395,84\u00a0km\u00b2 de superficie e hab\u00edtana 5.596.404 persoas.\nA prefectura de Hy\u014dgo fai fronteira coas prefecturas de Tottori, Okayama, Osaca e Quioto. Antes da Revoluci\u00f3n Meiji co\u00f1ec\u00edase como as provincias de Gharima (\u64ad\u78e8\u56fd), Tallima (\u4f46\u99ac\u56fd), Awalli (\u6de1\u8def\u56fd) e unhas partes de Settsu (\u6442\u6d25\u56fd) e Tanba (\u4e39\u6ce2\u56fd)."}
{"id": "112791", "revid": "23204", "url": "https://gl.wikipedia.org/wiki?curid=112791", "title": "Prefectura de Gunma", "text": "A prefectura de Gunma (\u7fa4\u99ac\u770c, \u3050\u3093\u307e\u3051\u3093, \"Gunma-ken\") \u00e9 unha prefectura do Xap\u00f3n, situada na zona norte da rexi\u00f3n de Kanto, e ao centro-leste da illa de Honshu. A s\u00faa capital \u00e9 Maebaxi-shi. A prefectura cobre 6.363,16\u00a0km\u00b2 de superficie e hab\u00edtana 2.010.959 persoas.\nA prefectura de Gunma fai fronteira coas prefecturas de Nagano, Niigata, Fukushima, Tochigi e Saitama. Antes da \"Revoluci\u00f3n Meiji\" co\u00f1ec\u00edase como a provincia de Kouzuque (\u4e0a\u91ce\u56fd). Tam\u00e9n se di J\u014dsh\u016b (\u4e0a\u5dde)."}
{"id": "112792", "revid": "23204", "url": "https://gl.wikipedia.org/wiki?curid=112792", "title": "Prefectura de Tochigi", "text": "A prefectura de Tochigi (\u6803\u6728\u770c, \u3068\u3061\u304e\u3051\u3093, \"Tochigi-ken\") \u00e9 unha prefectura do Xap\u00f3n, situada na zona norte da rexi\u00f3n de Kanto, e ao centro-leste da illa de Honshu. A s\u00faa capital \u00e9 Utsunomiia-shi. A prefectura cobre 6.408,28\u00a0km\u00b2 de superficie e hab\u00edtana 2.013.752 persoas.\nA prefectura de Tochigi fai fronteira coas prefecturas de Gunma, Saitama, Ibaraki e Fukushima. Antes da Revoluci\u00f3n Meiji co\u00f1ec\u00edase como a provincia de Shimotsuke (\u4e0b\u91ce\u56fd)."}
{"id": "112793", "revid": "15490", "url": "https://gl.wikipedia.org/wiki?curid=112793", "title": "S\u014dja", "text": "S\u014dja (\u7dcf\u793e\u5e02, \u305d\u3046\u3058\u3083\u3057, \"S\u014dja-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 sur da prefectura, e na rexi\u00f3n de San'y\u014d dentro da rexi\u00f3n de Ch\u016bgoku, na illa de Honshu. Ten 212,00\u00a0km\u00b2 de superficie e unha poboaci\u00f3n de 66.669 habitantes (2009) e unha densidade de poboaci\u00f3n de 314 hab./km\u00b2.\nO concello de S\u014dja limita cos concellos de Takahashi, de Ibara, de Yakage, de Kurashiki, de Okayama e de Kibich\u016b\u014d."}
{"id": "112794", "revid": "23204", "url": "https://gl.wikipedia.org/wiki?curid=112794", "title": "Legacy of Kain", "text": "Legacy of Kain \u00e9 unha saga de videoxogos de acci\u00f3n, aventuras e fantas\u00eda escura desenvolvidos por Crystal Dynamics e publicados por Eidos Interactive. Os xogos xiran arredor dunha historia chea de mitolox\u00eda vamp\u00edrica.\n\"Legacy of Kain\" comeza cando un mozo nobre, da cidade de Coorhagen, chamado Kain \u00e9 asasinado por uns bandidos en Ziegsturhl. Ambas son cidades dunha terra m\u00edtica chamada Nosgoth.\nA Kain \u00e9lle ofrecida a oportunidade de vingarse dos seus asasinos, oportunidade que non deixa escapar. As\u00ed pois Kain \u00e9 devolto \u00e1 vida, ou mellor dito \u00e1 non vida pois agora \u00e9 un vampiro. Logo de acabar cos seus asasinos descobre que eles non eran m\u00e1is que os instrumentos do seu asasinato e que a s\u00faa mesma raza o planeou e \u00e9lle encomendada a obriga de restaurar os Nove Alicerces de Nosgoth para traer o equilibrio \u00e1 danada terra.\nEste \u00e9 o comezo dunha historia que non ter\u00e1 como \u00fanico protagonista a Kain (Blood Omen), pois nos Soul Reaver o protagonista \u00e9 o seu lugartenente Raziel, convertido nun ente algo diferente dos vampiros. E na \u00faltima entrega da saga, \"\", teremos a oportunidade de usar aos dous para aclarar a cada vez m\u00e1is complicada historia.\nAmbientaci\u00f3n.\nNosgoth \u00e9 un reino ficticio que serve de escenario para os xogos da serie Legacy of Kain. Este mundo foi creado por Denis Dyack en 1993 e foi seguidamente expandido coa secuencia dos xogos. A historia de Nosgoth \u00e9 descrita de forma extremamente v\u00edvida e complexa. Hai unha diferenza de cerca de 2000 anos entre os datos que remontan a serie.\nAs\u00ed como a maior\u00eda dos xogos te\u00f1en s\u00f3 unha \u00e1rea limitada onde se desenvolven as acci\u00f3ns, \u00e9 dif\u00edcil dicir se Nosgoth \u00e9 o nome dun mundo completo ou dunha simple rexi\u00f3n. Usualmente, o termo Nosgoth \u00e9 utilizado na serie para se referir ao territorio onde toda a serie acontece.\nNosgoth \u00e9 un territorio do tipo da Atl\u00e1ntida, ou sexa, con seres super desenvolvidos (Raza Atlante). A crenza de recentes historiadores que a Atl\u00e1ntida pode estar somerxida preto da Indonesia, no mapa de esta escrito \"Great Southern Sea\" (Gran Mar do Sur), ou sexa, ref\u00edrese ao Oc\u00e9ano Atl\u00e1ntico, que antigamente era chamado como Gran Mar do Sur, no caso da Europa Central, \u00e9 no clima do continente, onde neva, como acontece no xogo, a fisionom\u00eda dos humanos locais e cando Kain aparece en Stonehenge no .Xa na teor\u00eda da Illa de Pascua, poida ser polo Oc\u00e9ano Pac\u00edfico que tam\u00e9n era co\u00f1ecido como Gran Mar do Sur, e que posiblemente pola illas que ten, unha delas poida ser Nosgoth, ou a historia que ten a Illa de Pascua, que unha lenda di que para mover as xigantescas estatuas de pedra, usaban a telecinesia ou psicocinesia.\nHistoria.\nDe inicio Nosgoth estaba habitada polo Hylden e os Gardi\u00e1ns, eles prestaban culto a un ser misterioso a quen chamaban o Anci\u00e1. O Hylden negou as ensinanzas deste deus. Os anci\u00e1ns venceron o Hylden coa Soul Reaver. O Hylden foi expulsado e os alicerces son constru\u00eddos polos Gardi\u00e1ns para mantelo encerrado, por\u00e9n, mesmo expulsado, el maldiciu aos Gardi\u00e1ns, Vorador e Janos Audron transform\u00e1ndoos en vampiros. O Deus Anci\u00e1n deixa de manifestarse para os Gardi\u00e1ns. Moebius e Mortanius, guiados pola voz do deus qu\u00edtalles o poder aos vampiros, matan os Gardi\u00e1ns e os alicerces caen en mans humanas. Son escollidos outros seis membros para ser os protetores de Nosgoth. Cada protetor est\u00e1 ligado a un dous alicerces.\nJanus Audron prev\u00e9 un destino terr\u00edbel para toda a Nosgoth, el profetiza que o salvador de Nosgoth usara a Soul Reaver para librar Nosgoth dun terr\u00edbel destino.\nOs membros do c\u00edrculo (Moebius, Mortanius, Malek ) traman usurpar a Soul Reaver de Janus. Moebius e Malek fundaron a orde dos irm\u00e1ns Sarafan para protexer o c\u00edrculo. Moebius inclu\u00edu un viaxante capaz de se mover polos planos f\u00edsico e metaf\u00edsico para quebrar as barreiras da fortaleza de Janus. Moebius, Malek e os sarafans invadiron a fortaleza, roubaran a Soul Reaver e levaran o Coraz\u00f3n de Janus.\nCando Vorador soubo da morte de Janus pensou que se tratar dunha conspiraci\u00f3n do c\u00edrculo, o viaxante enganado tam\u00e9n foi \u00e1 procura de Moebius procurando vinganza. Malek incitou aos seus seis irm\u00e1ns para que loitaran contra o viaxante, mentres el ir\u00eda persoalmente a enfrontarse a Vorador. Malek e os seus seis irm\u00e1ns non tiveron \u00e9xito e os \u00fanicos membros do c\u00edrculo que sobreviviron foron Moebius e Mortanius. Moebius ficou en posesi\u00f3n da Soul Reaver e deu o coraz\u00f3n de Janus a Mortanius.\nMortanius chamou a Malek de volta \u00e1 vida e o c\u00edrculo foi restaurado con seis membros m\u00e1is (Nupraptor, Ariel, Dejoule, Bane, Azimuth e Anacrothe).\nPara librar Nosgoth do mal, xorde un rei chamado Guillerme o Xusto. El creou unha era de paz e prosperidade. Mais Moebius e Malek realizaban un culto de morte secreto usando a Soul Reaver en sacrificios humanos e iso corrompeu a alma que habitaba no interior da l\u00e1mina da espada. Moebius d\u00edxolle a William que ficara coa Soul Reaver, para protexerse dun vampiro que o ir\u00eda matar.\nUnha forza maligna chamada Hylden Lord dominou a mente dun dos membros dos c\u00edrculos e asasinou a Ariel, os piares se enegreceron, o c\u00edrculo foi corrompido dispersouse e tornouse unha fonte de mal para Nosgoth. Mortanius crea un culto para un ser vampiresco na Catedral de Avernus. Os outros membros t\u00f3rnanse locos e tiranos debido a ondas ps\u00edquicas emitidas polo Hylden Lord.\nGuillerme, o \u00fanico que poder\u00eda salvar Nosgoth foi aos poucos contaminado co mal da Soul Reaver. A sede de sangue da espada corrompeu a alma de Guillerme e el tornouse un tirano espallando caos por toda Nosgoth torn\u00e1ndose a N\u00e9mese.\nMortanius pensou que tama\u00f1o mal deber\u00eda acabar e para iso era necesario por fin \u00e1 influencia maligna que posu\u00edra un dos membros do c\u00edrculo e asasinado Ariel. Mortanius pretendeu crear un ser poderoso capaz de realizar os seus traballos; el trouxo a Kain de volta \u00e1 vida coma un vampiro, usando o coraz\u00f3n de Janus, para que Kain matase os membros do c\u00edrculo un a un. Cando o contaminado fose \u00e1 fin eliminado, os piares deixar\u00edan de estar corrompidos e a entidade respons\u00e1bel da posesi\u00f3n manifestar\u00edase. Mortanius prometeu que cando todo fose restaurado Kain volver\u00eda a ser humano.\nKain obtivo a Soul Reaver na Catedral de Avernus, asasinou varios membros do c\u00edrculo restando Anacrothe, Moebius e Mortanius. Nun momento da historia Kain viuse cercado polas tropas de Guillermr. Coa axuda de Moebius el viaxa no tempo e retorna ao pasado na \u00e9poca en que Guillerme era xusto. Na batalla entre Kain e Guillerme a Soul Reaver de Guillerme qu\u00e9brase e Kain sae vitorioso. Cando retorna ao futuro Kain presenza a Moebius decapitando Vorador. Moebius ten intenci\u00f3n de tomar o lugar de Guillerme e ser rei. Mais Kain pon fin aos seus planos decapit\u00e1ndoo coa Soul Reaver.\nMortanius asasina a Anacrothe nos piares e chama por Kain. Os Piares a\u00ednda non est\u00e1n purificados, sinal que o propio Mortanius era quen estaba posu\u00eddo e f\u00f3ra el o asasino de Ariel. Kain mata a Mortanius e o ser que o estaba posu\u00edndoo manif\u00e9stase e declara que se chama Hylden Lord (\"certamente tr\u00e1tase do Hylden proscrito\"). Kain venceo coa Soul Reaver e t\u00f3rnase rei de Nosgoth. Kain rexeita o pedido da pantasma Ariel para que el propio restaurase o c\u00edrculo morrendo e conv\u00e9rtese en rei de Nosgoth. Sen o c\u00edrculo, os alicerces arru\u00ednanse completamente co tempo e Kain constr\u00fae o seu palacio nos piares arruinados.\nMil anos despois da vitoria de Kain sobre os membros do c\u00edrculo el recibe os irm\u00e1ns de Malek no seu castelo. (\"Kain levantou aos seis irm\u00e1ns de Malek como vampiros (Raziel, Turel, Dumah, Rahab, Zephon e Melchiah) apagando s\u00faas memorias para que non se lembren de seu pasado como sarafans\"). Raziel \u00e9 o seu predilecto. El quebra as \u00e1s recentemente obtidas por Raziel na s\u00faa evoluci\u00f3n, e Kain ordena que os cinco irm\u00e1ns o lancen \u00e1s augas do abismo. Desde o inicio Kain soubo que Raziel fuxir\u00eda do abismo como inmortal procurando vingarse. Raziel foxe do abismo coa axuda dun benfeitor misterioso e mata ao seu primeiro irm\u00e1n adquirindo o poder de atravesar reixas no plano metaf\u00edsico. Na batalla con Kain, Raziel adquire a alma da Soul Reaver. Despois de matar os seus outros tres irm\u00e1ns e asimilar as s\u00faas habilidades, el finalmente encontra a Kain na m\u00e1quina do tempo de Moebius. Kain acciona a m\u00e1quina e viaxa no tempo. Raziel o persegue e encontra a Moebius nun pasado distante. Raziel agora \u00e9 un viaxante do tempo e Moebius ve nel a posibilidade de usar as s\u00faas habilidades para quebrar as defensas da fortaleza de Janus.\nXogos.\nOs xogos da serie Legacy of Kain poden ser clasificados como xogos de acci\u00f3n, mais varios elementos doutros tipos de xogos poden ser encontrados: pos\u00faen alg\u00fans elementos de xogos de plataformas e algunhas das caracter\u00edsticas principais dos RPG\u2019s e de aventuras. A serie foi desenvolvida para varias plataformas, mais soamente \u00e9 posible xogar t\u00f3dolos xogos da saga no PC ou na Playstation 2.\nBlood Omen: Legacy of Kain.\nO primeiro xogo da saga e onde Kain \u00e9 convertido en vampiro e destr\u00fae os alicerces que mante\u00f1en en equilibrio a Nosgoth, e onde descobre a traiz\u00f3n por parte da s\u00faa anterior raza humana e os excesos que tiveron na loita coa agora a s\u00faa nova raza, ao final er\u00edxese como o l\u00edder da raza vampirica.\nLegacy of Kain: Soul Reaver.\nO segundo xogo coa personaxe principal de Raziel, convertido nunha criatura nova trala s\u00faa destruci\u00f3n vamp\u00edrica por parte de Kain, e o seu posterior descubrimento da s\u00faa orixe nobre como Sarafan humano ademais da vinganza contra os seus irm\u00e1ns por destru\u00edlo e sobre o mesmo Kain por habelo traizoado e corrompido a s\u00faa orixe humana.\nLegacy of Kain: Soul Reaver 2.\nO terceiro xogo novamente Raziel como personaxe principal, descobre novos segredos e por estes mesmos a s\u00faa sede de vinganza acougase e s\u00f3 desexa poder ter liberdade e deixar de ser instrumento doutros e seguir buscando mais sobre o mesmo, de feito Soul Reaver 1 e 2 poder\u00edan definirse como xogos da procura do eu, con todo esta procura arr\u00f3xao ao seu destino planeado dende eons, Kain volve ter m\u00e1is relevancia e deixa o seu papel de inimigo e descobre os primeiros veos cara ao que \u00e9 o seu gran plan, que \u00e9 forxar unha nova orde pero nin el mesmo ten idea de contra quen se enfronta.\nBlood Omen 2: Legacy of Kain.\nO cuarto xogo non est\u00e1 na mesma li\u00f1a de tempo dos outros xogos e p\u00f3dese situar anos despois do primeiro \"Blood Omen\" pero moito antes do primeiro \"Soul Reaver\". N\u00e1rrase a batalla de Kain sobre un l\u00edder Sarafan e a s\u00faa derrota e posterior recuperaci\u00f3n, por primeira vez na saga do legado de Kain desc\u00f3brese un interese amoroso por parte de Kain, e este xogo serve de vinculo perfecto para o \u00faltimo xogo.\nLegacy of Kain: Defiance.\n\u00daltimo xogo ata agora, rev\u00e9lanse os segredos, e Kain conv\u00e9rtese novamente na personaxe principal, unha poderosa relaci\u00f3n xorde entre Kain e Raziel cando este \u00faltimo descobre o papel para o que foi feito e t\u00f3mao por ser un fin nobre, Kain triunfa temporalmente pero non en definitiva.\nEsta \u00faltima parte remata no pasado no mesmo instante onde un mozo Kain destr\u00fae os alicerces de Nosgoth e o vello Kain observa desde o alto dun castelo a destruci\u00f3n dos mesmos pero pode ver un atisbo de esperanza para Nosgoth.\nA saga comeza de feito coa saga de Blood Omen e o que se planeou como unha segunda parte converteuse en Soul Reaver unha saga que a primeira vista resultou ser moi distinta ao que os creadores quer\u00edan dun Blood Omen, logo f\u00edxose Blood Omen II que volveu de novo a ter a Kain como protagonista, este xogo que se quixo facer con independencia da saga de Soul Reaver resulta enriquecedor da saga, fai a aparici\u00f3n por primeira vez dun personaxe feminino e un romance rematado co asasinato e a traiz\u00f3n, Kain volve ser o instrumento doutros pero el determina o desenlace, as\u00ed como a primeira aparici\u00f3n dunha raza nova que ter\u00e1 relevancia en defiance."}
{"id": "112795", "revid": "34155", "url": "https://gl.wikipedia.org/wiki?curid=112795", "title": "Nesodden", "text": "Nesodden \u00e9 un concello do condado de Akershus, o seu territorio est\u00e1 na pen\u00ednsula que separa o propio fiorde de Oslo dun dos seus brazos, o Bunnefjorde. No sur limita co concello de Frogn.\nAproximadamente tres cuartas partes do seu territorio est\u00e1 constitu\u00eddo por bosques e pastos, o 86% da poboaci\u00f3n habita nas \u00e1reas urbanas, o resto distrib\u00faese en pequenas aldeas e casar\u00edos.\nTangen est\u00e1 no norte do concello, Bj\u00f8rnemyr, Fjellstrand, Spro e Fagerstrand est\u00e1n na parte oeste mirando cara o fiorde de Oslo. No leste est\u00e1n as localidades de Oksval, Ursvik, Hellvik, Berger, Jaer e Blylaget.\nXunto cos concellos de Enebakk, Frogn, Oppeg\u00e5rd, Ski, Vestby e \u00c5s Nesodden constit\u00fae o distrito de Follo dentro de Akershus.\nNesodden e Oppeg\u00e5rd formaron no pasado parte do mesmo concello ata que en 1915 Oppeg\u00e5rd se independizou de Nesodden.\nNesodden \u00e9 o l\u00edmite norte en Europa da extensi\u00f3n do carballo, este fen\u00f3meno refl\u00edctese nos top\u00f3nimos locais de Eklund e Ekelund (\"eik\" \u00e9 o noruegu\u00e9s para carballo)\nComunicaci\u00f3ns.\nNesodden est\u00e1 aproximadamente a 45\u00a0km de Oslo por estrada pero s\u00f3 a 7\u00a0km por mar, o transbordador operado pola Nesodden\u2013Bundefjord Dampskipsselskap tarda quince minutos en facer o traxecto desde Nesoddtangen transportando 2.400.000 pasaxeiros \u00f3 ano. A li\u00f1a ata Lysaker (B\u00e6rum) transporta 200.000 viaxeiros \u00f3 ano.\nEconom\u00eda.\nAs actividades tradicionais da xente de Nesodden eran a agricultura, a silvicultura e a pesca, ademais da extracci\u00f3n e comercio do sal , calc\u00falase que a produci\u00f3n anual no per\u00edodo 1895-1905 foi de 45.000 toneladas. Hoxe s\u00f3 o 0.6% da poboaci\u00f3n activa traballa no sector primario, o 87% faino no sector terciario."}
{"id": "112796", "revid": "15490", "url": "https://gl.wikipedia.org/wiki?curid=112796", "title": "Ibara", "text": "Ibara (\u4e95\u539f\u5e02, \u3044\u3070\u3089\u3057, \"Ibara-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 oeste da prefectura, na rexi\u00f3n de San'y\u014d dentro da rexi\u00f3n de Ch\u016bgoku, na illa de Honsh\u016b. Ten 243,36\u00a0km\u00b2 de superficie e unha poboaci\u00f3n de 44.145 habitantes (2009) e unha densidade de poboaci\u00f3n de 181 h/km\u00b2.\nO concello de Ibara limita cos concellos de Takahashi, de S\u014dja, de Yakage, de Kasaoka (son da prefectura de Okayama); de Jinsekik\u014dgen e de Fukuyama (da prefectura de Hiroshima)."}
{"id": "112797", "revid": "15490", "url": "https://gl.wikipedia.org/wiki?curid=112797", "title": "Kasaoka", "text": "Kasaoka (\u7b20\u5ca1\u5e02, \u304b\u3055\u304a\u304b\u3057, \"Kasaoka-shi\") \u00e9 un concello da prefectura de Okayama no Xap\u00f3n. Est\u00e1 situado \u00f3 suroeste da prefectura, na parte San'y\u014d dentro da rexi\u00f3n de Ch\u016bgoku, na illa de Honsh\u016b. Ten 136,03\u00a0km\u00b2 de superficie e unha poboaci\u00f3n de 55.069 habitantes (2009) e unha densidade de poboaci\u00f3n de 405 h/km\u00b2.\nO concello de Kasaoka limita cos concellos de Ibara, de Yakage, de Asakuchi, de Satosh\u014d (son da prefectura de Okayama); e de Fukuyama (da prefectura de Hiroshima)."}
{"id": "112800", "revid": "89787", "url": "https://gl.wikipedia.org/wiki?curid=112800", "title": "Paola Rey", "text": "Paola Andrea Rey, nada o 19 de decembro de 1979 en Bucaramanga (Santander), \u00e9 unha actriz colombiana. Acadou sona internacional grazas \u00f3 seu papel como Jimena na telenovela colombiana \"Paix\u00f3n de gabi\u00e1ns\", emitida en Galiza na TVG acadando moi bos resultados de audiencia.\nBiograf\u00eda.\nEstudante de enxe\u00f1ar\u00eda industrial, deixou a s\u00faa carreira para se dedicar por enteiro \u00e1 s\u00faa carreira de actriz televisiva. O seu debut chegou da man de \"Fuego verde\", telenovela colombiana na que daba vida a Graciela, no ano 1998. Nese mesmo ano entrou a formar parte dunha serie xuvenil, \"Sin l\u00edmites\" e comezou a rodaxe da s\u00faa segunda telenovela \"Corazones prohibidos\". En 1999 comezou a rodar varias telenovelas, entre elas \"\u00bfPor qu\u00e9 diablos?\" e a que arrebolou cara ao \u00e9xito a Paola, \"La baby sister\", na cal d\u00e1 vida a Fabiana Rivera, e coa que recibiu un gran reco\u00f1ecemento dos medios.\nTras varios anos de gravaci\u00f3ns televisivas, o \u00e9xito chegou da man da popular trama televisiva \"Pasi\u00f3n de gavilanes\" na que daba vida a Jimena Elizondo, e compart\u00eda protagonismo cos actores Michel Brown e Juan Alfonso Baptista. Con este \u00faltimo, rodou en 2004 \"La mujer en el espejo\" enredada nun dobre papel, Juliana Soler e Maritza Ferrer.\nNo 2006 comezou a gravaci\u00f3n da s\u00faa nova telenovela, \"Amores de mercado\", tendo ao seu car\u00f3n a actores como Jorge Cao, Vanesa Villela, Mauricio Illas e Michel Brown. Nesta novela d\u00e1 vida a Luc\u00eda Mart\u00ednez, unha muller sinxela e traballadora que debe sacar adiante o seu fillo, cruz\u00e1ndose na s\u00faa vida Diego Valdez, un exfutbolista condenado a 5 anos de c\u00e1rcere por un crime que non cometeu. Ambos os dous comezan cun tormentoso romance con final feliz.\nActualmente \u00e1chase promovendo \"Montecristo: Entre el amor y la traici\u00f3n\" compartindo protagonismo con Juan Carlos Vargas. Nesta telenovela d\u00e1 vida a Laura Franco, unha rapaza que sufrir\u00e1 o tormento de perder o home que ama, Santiago. Esta telenovela segue a li\u00f1a do famoso libro \"Montecristo\" e da s\u00faa antecesora arxentina."}
{"id": "112805", "revid": "75439", "url": "https://gl.wikipedia.org/wiki?curid=112805", "title": "Paix\u00f3n", "text": "Paix\u00f3n (do verbo latino \"patior\", que significa \"sufrir\", e que tam\u00e9n ti\u00f1a relaci\u00f3n con compat\u00edbel) \u00e9 unha emoci\u00f3n. Apl\u00edcase a un sentimento moi forte sobre unha persoa, cousa, causa ou proxecto. Paix\u00f3n \u00e9 unha emoci\u00f3n intensa que imp\u00f3n sentimento, entusiasmo, ou desexo por algo. \u00c9 as\u00ed mesmo unha forma impetuosa e viva de actuaci\u00f3n."}
{"id": "112807", "revid": "89787", "url": "https://gl.wikipedia.org/wiki?curid=112807", "title": "Uni\u00f3n de Lublin", "text": "A Uni\u00f3n de Lublin (en lituano: \"Liublino unija\"; en ucra\u00edno: \"\u041b\u044e\u0301\u0431\u043b\u0456\u043d\u0441\u044c\u043a\u0430 \u0443\u0301\u043d\u0456\u044f\"; en belaruso: \"\u041b\u044e\u0301\u0431\u043b\u0456\u043d\u0441\u043a\u0430\u044f \u0432\u0443\u0301\u043d\u0456\u044f\"; en polaco: \"Unia lubelska\") substitu\u00edu a uni\u00f3n persoal da Coroa do Reino de Polonia e do Gran Ducado de Lituania cunha uni\u00f3n real e cunha monarqu\u00eda electiva, dado que Sexismundo II, o derradeiro descendente da Dinast\u00eda Xogalia, non tivo descendencia tras tres casamentos. Ademais, a autonom\u00eda do Reino de Prusia foi en gran parte abandonada.\nFoi asinada o 1 de xullo de 1569 en Lublin (Polonia) e creou un \u00fanico Estado, a Rep\u00fablica das D\u00faas Naci\u00f3ns. Esta Rep\u00fablica foi gobernada por un s\u00f3 monarca electo quen cumpr\u00eda os deberes de Rei de Polonia e de Gran Duque de Lituania e que gobernaba cun Senado com\u00fan e un parlamento (o \"Sejm\"). A Uni\u00f3n foi unha fase evolutiva na alianza polaco-lituana e uni\u00f3n persoal, necesitada tam\u00e9n pola posici\u00f3n perigosa de Lituania nas guerras con Rusia.\nA\u00ednda que constitu\u00edu un evento crucial na historia de varias naci\u00f3ns, a Uni\u00f3n de Lublin foi vista de xeito bastante dis\u00edmil polos historiadores. As\u00ed, os historiadores polacos conc\u00e9ntranse nos seus aspectos positivos, enfatizando a s\u00faa creaci\u00f3n pac\u00edfica e voluntaria, tanto coma no seu rol no espallamento da cultura polaca; mentres que os historiadores lituanos son m\u00e1is cr\u00edticos coa Uni\u00f3n ao sinalar que estivo dominada por Polonia.\nHistoria.\nAntecedentes.\nD\u00e9ronse longas discusi\u00f3ns antes da sinatura do tratado, dado que os magnates lituanos ti\u00f1an medo de perder a maior\u00eda dos seus poderes, xa que a uni\u00f3n converter\u00eda en equivalente o seu status legal co da maior\u00eda da nobreza inferior polaca; con todo, Lituania estivera crecentemente no bando perdedor das Guerras Moscovitas-lituanas e para a segunda metade do s\u00e9culo XVI enfrontou a ameaza dunha derrota total na Guerra Livona e, con iso, a s\u00faa incorporaci\u00f3n a Rusia. Doutra parte, a nobreza polaca (a \"szlachta\") rexeitaba ofrecer axuda a Lituania sen recibir nada a cambio. Sexismundo II, Rei de Polonia e Gran Duque de Lituania, vendo a ameaza cernirse sobre Lituania e eventualmente sobre Polonia, meteu presi\u00f3n a favor da uni\u00f3n, ga\u00f1ando gradualmente m\u00e1is adeptos.\nSejm de 1567.\nO Sejm reuniuse en xaneiro de 1567, preto da vila polaca de Lublin, pero non chegou a ning\u00fan acordo. En protesta contra a gran presi\u00f3n exercida sobre os polacos para asinar a Acta, os lituanos, baixo o liderado de Miko\u0142aj \"o Vermello\" Radziwi\u0142\u0142 do Voivodato de Vilnius, deixaron Lublin o 1 de marzo, temendo que Sexismundo tomase unha decisi\u00f3n pola s\u00faa conta.\nO 26 de marzo de 1567, o rei foi forzado pola szclachta a incorporar \u00e1 Coroa Polaca as terras meridionais de Podlachia, Volinia, Podolia e K\u00ediv, controladas por lituanos. Estas rexi\u00f3ns hist\u00f3ricas conformaban m\u00e1is da metade do territorio da actual Ucra\u00edna e foron nesa \u00e9poca unha porci\u00f3n significativa do territorio lituano. A clase alta nestas terras era maioritariamente rutenia e leal a Lituania. Todos os nobres leais foron forzados a xurar lealdade ao Rei de Polonia. As terras daqueles que se negaron a facelo foron confiscadas.\nOs lituanos foron forzados a volver ao Sejm baixo a direcci\u00f3n de Jan Chodkiewicz (pai de Jan Karol Chodkiewicz) e a continuar as negociaci\u00f3ns empregando t\u00e1cticas lixeiramente diferentes c\u00e1s utilizadas por Miko\u0142aj \"o Vermello\" Radziwi\u0142\u0142. Malia o desexo da szlachta polaca dunha incorporaci\u00f3n total ao Gran Ducado de Lituania baixo a Coroa, os lituanos continuaron a opo\u00f1\u00e9rense e acordaron soamente ter o status dun estado federal. O 28 de xu\u00f1o foron superadas as \u00faltimas obxecci\u00f3ns e, finalmente, a acta foi asinada polo Rei no Castelo de Lublin o 4 de xullo de 1569.\nFin do tratado.\nA Uni\u00f3n de Lublin foi substitu\u00edda pola Constituci\u00f3n do 3 de maio de 1791 cando a entidade pol\u00edtica federal estaba a ser transformada nun Estado unitario polo rei Estanislau II Poniatowski; con todo, a constituci\u00f3n non foi completamente implementada e a Uni\u00f3n foi cesada para as partici\u00f3ns de Polonia a fins do s\u00e9culo XVIII, sendo a derradeira en 1795.\nConsecuencias.\nCulturais.\nTrala Uni\u00f3n, os nobres lituanos tiveron os mesmos dereitos formais que os polacos para gobernar as terras e as persoas baixo o seu control; no entanto, o ascenso pol\u00edtico na Uni\u00f3n dominada polos cat\u00f3licos foi un asunto diferente. Na vida cultural e social, tanto a lingua polaca como o catolicismo volv\u00e9ronse dominantes para a nobreza rutenia, a maior\u00eda dos cales foron inicialmente de fala rutenia e ortodoxos de relixi\u00f3n; con todo, os poboadores, en especial os campesi\u00f1os, continuaron falando os seus propios idiomas e practicando a relixi\u00f3n ortodoxa. Finalmente, esta situaci\u00f3n creou unha divisi\u00f3n entre as clases sociais baixas e a nobreza nas \u00e1reas lituanas e rutenias da Uni\u00f3n. Alg\u00fans magnates rutenios resist\u00edronse \u00e1 Polonizaci\u00f3n ao adherirse \u00e1 Cristiandade Ortodoxa, obsequiando d\u00e1divas xenerosas \u00e1s igrexas ortodoxas rutenias e \u00e1s escolas rutenias. Malia iso, a presi\u00f3n debida \u00e1 Polonizaci\u00f3n foi m\u00e1is dif\u00edcil de resistir con cada xeraci\u00f3n subsecuente e finalmente case toda a nobreza rutenia foi polonizada.\nOs levantamientos de cosacos e as intervenci\u00f3ns estranxeiras levaron \u00e1s partici\u00f3ns da Mancomunidade por parte de Rusia, Prusia e o Imperio Austroh\u00fangaro en 1772, 1793 e 1795. A Uni\u00f3n de Lublin estivo tam\u00e9n temporalmente inactiva mentres a Uni\u00f3n de K\u0117dainiai entrou en efecto.\nAlg\u00fans historiadores como Krzysztof Rak consideran que a Uni\u00f3n de Lublin creou un estado semellante \u00e1 actual Uni\u00f3n Europea, pois comprend\u00edan a Mancomunidade (xunto coa Uni\u00f3n de Kalmar, as varias actas de uni\u00f3n nas illas brit\u00e1nicas e outros tratados semellante) como unha especie de predecesora do Tratado de Maastricht. O anterior, con todo, creou un estado de pa\u00edses m\u00e1is profundamente enlazados c\u00e1 Uni\u00f3n Europea de hoxe en d\u00eda.\nEcon\u00f3micas.\nA Mancomunidade provocou a colonizaci\u00f3n polaca das terras rutenias e a servidume do campesi\u00f1ado rutenio pola \"szlachta\". Malia que a situaci\u00f3n dos campesi\u00f1os na Uni\u00f3n era bastante extrema comparada co Oeste, os campesi\u00f1os na Mancomunidade ti\u00f1an m\u00e1is liberdade que aqueles de Rusia; por iso \u00e9 polo que os campesi\u00f1os (as\u00ed como, en menor medida, os nobres e comerciantes) que escapaban de Rusia cara \u00e1 Uni\u00f3n convert\u00e9ronse nunha preocupaci\u00f3n importante para o goberno ruso e foi un dos factores que levou \u00e1s partici\u00f3ns de Polonia.\nFoi introducida unha moeda com\u00fan, o z\u0142oty. A execuci\u00f3n de terras da Coroa en Polonia non foi estendida ao Gran Ducado.\nXeogr\u00e1ficas.\nA Uni\u00f3n creou un dos estados m\u00e1is grandes e m\u00e1is poboados da Europa do s\u00e9culo XVII (exclu\u00edndo os estados que non pertenc\u00edan completamente a Europa, por exemplo o Imperio Ruso ou o Imperio Otom\u00e1n). Trala Uni\u00f3n, Lituania tivo que aceptar a perda de Podlachia, Volinia, Podolia e a rexi\u00f3n de K\u00ediv, antigos territorios do Gran Ducado que foron transferidos \u00e1 Coroa Polaca.\nLegais.\nBaixo a Uni\u00f3n, os sistemas legais do Reino de Polonia e do Gran Ducado de Lituania ser\u00edan unificados, pero isto nunca sucedeu. O bosquexo da Uni\u00f3n de Lublin proxectaba que Lituania e Polonia estar\u00edan unidas m\u00e1is cercanamente do que en realidade estaban. O Segundo Estatuto de Lituania de 1566 non perdera vixencia e algunhas das s\u00faas provisiones difer\u00edan substancialmente das actas da Uni\u00f3n de Lublin. Finalmente, foi adoptado o Terceiro Estatuto de Lituania en 1588, pero a\u00ednda contradec\u00eda a Uni\u00f3n de Lublin en varios puntos.\nPara a sinatura da Uni\u00f3n de Lublin, a nobreza polaca v\u00eda os Estatutos de Lituania como inconstitucionais, argumentando que ningunha lei pod\u00eda entrar en conflito co texto da Uni\u00f3n; con todo, os Estatutos declaraban que as leis da Uni\u00f3n que entraban en conflito con eles deb\u00edan ser declaradas inconstitucionais. O Primeiro Estatuto de Lituania foi tam\u00e9n empregado nos territorios de Lituania que foron anexados por Polonia pouco antes da sinatua da Uni\u00f3n de Lublin. Estes conflitos entre os esquemas estatutorios en Lituania e Polonia persistiron por moitos anos e o Terceiro Estatuto de Lituania mant\u00edvose en vixencia en territorios do Gran Ducado de Lituania, ata despois das partici\u00f3ns, ata 1840.\nOs intentos para limitar o poder dos magnates lituanos (especialmente \u00e1 familia Sapieha) e de unificar as leis da Mancomunidade levaron ao movemento \"koekwacja praw\" que culminou nas reformas koekwacja de 1697, confirmados no sejm xeral de 1698 no documento \"Porz\u0105dek s\u0105dzenia spraw w Trybunale Wielkiego Ksi\u0119stwa Litewskego\".\nMilitares.\nPolonia proveu axuda militar na guerra trala uni\u00f3n das d\u00faas entidades, o que foi crucial para a supervivencia do Gran Ducado de Lituania. As\u00ed, Polonia e mailo Gran Ducado tiveron pol\u00edticas de defensa com\u00fans.\nPol\u00edticas.\nA Uni\u00f3n de Lublin provocou a fusi\u00f3n dos dous estados, a\u00ednda que ambos retiveron graos de autonom\u00eda significativos, cada un dos cales tiveron o seu propio ex\u00e9rcito, tesouro, leis e administraci\u00f3ns. A\u00ednda que en teor\u00eda os pa\u00edses ti\u00f1an un status equivalente, a m\u00e1is grande e culturalmente m\u00e1is atractiva Polonia converteuse no socio dominante. Debido \u00e1s diferenzas demogr\u00e1ficas, os deputados polacos superaron en n\u00famero aos lituanos no Sejm a raz\u00f3n de 3 a 1.\nHaber\u00eda un \u00fanico gobernante para Polonia e para o Gran Ducado de Lituania, elixido libremente pola nobreza de ambas as d\u00faas naci\u00f3ns, que coroaron como Rei de Polonia e Gran Duque de Lituania na Catedral de Wawel, en Cracovia. Un parlamento com\u00fan -Sejm- sostivo sesi\u00f3ns en Varsovia: ti\u00f1a 114 deputados polacos e 48 lituanos; mentres que o Senado estaba composto por 113 representantes polacos e 27 senadores lituanos.\nAs\u00ed mesmo, Polonia e o Gran Ducado de Lituania ter\u00eda unha pol\u00edtica exterior com\u00fan."}
{"id": "112812", "revid": "1131", "url": "https://gl.wikipedia.org/wiki?curid=112812", "title": "Kamal Saaliti", "text": "Kamal Saaliti, nado en Midar o 2 de agosto de 1979, \u00e9 un futbolista noruegu\u00e9s de orixe marroquina. Chegou a Noruega en setembro de 1993. Actualmente xoga no H\u00f8nefoss BK.\nV\u00e9xase tam\u00e9n.\nLigaz\u00f3ns externas.\nKamal Saaliti presentado na web do H\u00f8nefoss "}
{"id": "112822", "revid": "98629", "url": "https://gl.wikipedia.org/wiki?curid=112822", "title": "Partici\u00f3ns de Polonia", "text": "Partici\u00f3ns de Polonia ou Partillas de Polonia (en polaco \"Rozbi\u00f3r\" ou \"Rozbiory Polski\") son os termos empregados para designar as sucesivas repartici\u00f3ns da Rep\u00fablica das D\u00faas Naci\u00f3ns no s\u00e9culo XVIII entre Rusia, Prusia e Austria. Durante este per\u00edodo as estruturas gobernamentais levaron \u00e1 eventual desaparici\u00f3n do pa\u00eds.\nPrimeira Partilla (1772).\n \nSegundo un Tratado que se realizou en 1772, a Rep\u00fablica das D\u00faas Naci\u00f3ns divid\u00edase entre Rusia, Austria e Prusia.\nNa \u00e9poca de Pedro I o Grande e Catarina a Grande de Rusia, Polonia co\u00f1eceu momentos de debilidade. Nesta etapa foi elixido rei Estanislau Augusto Poniatowski, quen tentou executar reformas, como a Constituci\u00f3n do 3 de maio, mais a presi\u00f3n de Rusia, o Imperio Prusiano e o Imperio Austro-H\u00fangaro e a oposici\u00f3n dos nobres impediron a s\u00faa realizaci\u00f3n, o que levou \u00e1 Primeira repartici\u00f3n de Polonia.\nEn febreiro de 1772, en San Petersburgo, estipul\u00e1ronse as condici\u00f3ns do desmembramento de Polonia, o cal ti\u00f1a a oposici\u00f3n de Mar\u00eda Teresa de Austria. Con todo, Austria adheriuse ao tratado en agosto do mesmo ano.\nFrederico II o Grande escribiu sobre a participaci\u00f3n da emperatriz Maria Theresa (do cat\u00f3lico) na primeira divisi\u00f3n de Polonia nunha carta: \"A Emperatriz Catarina e eu somos simples ladr\u00f3ns.\"\nA Dieta polaca tivo que dar a s\u00faa conformidade \u00e1 desmembraci\u00f3n do pa\u00eds, en 1773. Rusia apoderouse de Livonia e Belar\u00fas ata o Dvina e o Dni\u00e9per. Austria anexionouse os sete voidovados da Galitzia Oriental e a Pequena Polonia, ag\u00e1s Cracovia. Prusia, gobernada por Frederico II o Grande (quen movera os f\u00edos para a desmembraci\u00f3n de Polonia), puido realizar o seu so\u00f1o de unir Brandeburgo e Prusia a trav\u00e9s de Prusia Central (ag\u00e1s Danzig e Thorn), que anexionou ao seu Reino xunto a unha porci\u00f3n de Polonia que \u00eda ata o Nietze.\nDebido \u00e1 divisi\u00f3n de Polonia entre as potencias centroeuropeas e Rusia, a resoluci\u00f3n do conflito ruso-turco facilitouse.\nSegunda Partilla (1793).\nTranscorridos dous lustros desta repartici\u00f3n, os polacos alz\u00e1ronse en busca da s\u00faa uni\u00f3n e liberdade.\nOrganizaron un ex\u00e9rcito para desfacerse do dominio estranxeiro e a guerra volveu a ensanguentar o territorio desta naci\u00f3n. Loitaron, dirixidos polo patriota Tadeusz Kosciuszko; mais ao cabo deberon afrontar unha nova divisi\u00f3n das s\u00faas terras. As\u00ed, Rusia apropiouse dunha parte de Lituania e outros territorios, mentres que Prusia tomaba posesi\u00f3n da Posnania que inclu\u00eda a desembocadura do V\u00edstula e a cidade de Danzig.\nTerceira Partilla (1795).\nFronte a estas circunstancias, os polacos non cesaron no seu intento de uni\u00f3n e liberdade. Novamente recorreron \u00e1s armas no seu af\u00e1n de expulsar aos invasores, pero, malia o hero\u00edsmo demostrado, foron outra vez derrotados pola superioridade que outorgaban os inimigos que atacaban por tres frontes. Os polacos contiveron aos prusianos en Varsovia, pero, m\u00e1is tarde, foron vencidos polo xeneral ruso Suworof. A ra\u00edz disto Prusia ocupou Varsovia; Rusia apoderouse de Lituania ata o r\u00edo Niemen, mentres que Austria se fac\u00eda con t\u00f3dalas provincias do Norte de Galitzia. Polonia, con isto, desaparec\u00eda do mapa pol\u00edtico de Europa ata 1918 no que volveu figurar."}
{"id": "112824", "revid": "89787", "url": "https://gl.wikipedia.org/wiki?curid=112824", "title": "Lu\u00eds L\u00f3pez Ballesteros", "text": "Luis L\u00f3pez Ballesteros Varela, nado en Vilagarc\u00eda de Arousa o 21 de xu\u00f1o de 1782 e finado en Madrid o 13 de outubro de 1853, foi un militar e pol\u00edtico galego, Se\u00f1or do pazo da Golpilleira.\nPrimeiros anos e guerra da independencia.\nQuedou orfo de pai \u00f3s 4 anos. S\u00faa nai e toda a s\u00faa familia materna era de Dodro, se\u00f1ores do pazo de Tarr\u00edo. Estudou leis na Universidade de Santiago de Compostela.\nDurante a ocupaci\u00f3n francesa de Espa\u00f1a o 8 de maio de 1808 proclamou a independencia da comarca de Vilagarc\u00eda, do Imperio Napole\u00f3nico; foi o primeiro levantamento en Galicia. As tropas francesas entraron en Vilagarc\u00eda un ano despois para tomar represalias. Foi vogal da Xunta Suprema do Reino de Galicia e coa represi\u00f3n napole\u00f3nica houbo de escapar nunha nave inglesa. En 1813 foi procurador s\u00edndico do Concello de Vilagarc\u00eda de Arousa. Durante a guerra da independencia exerce coma comisario de guerra.\nRestauraci\u00f3n absolutista.\nEn 1814, marcha a Madrid e ingresa coma oficial duod\u00e9cimo en Facenda e no 1818 Fernando VII nom\u00e9ao \"Director Xeral de Rendas\". No ano 1820, trala proclamaci\u00f3n do pronunciamento de Riego, solicita a xubilaci\u00f3n por fidelidade \u00f3 monarca. O 24 de xaneiro de 1822 foi nomeado Ministro de Facenda, por\u00e9n cesou do cargo \u00f3s 6 d\u00edas. \nUnha vez conclu\u00eddo o Trienio liberal, durante a \"D\u00e9cada Ominosa\" con Fernando VII, foi nomeado Ministro de Facenda o 2 de decembro de 1823, e aguantou no cargo durante 9 anos, que representa un tempo considerable para un cargo ministerial do s\u00e9culo XIX, adoptando medidas de relevancia, coma a creaci\u00f3n da Bolsa de Madrid, a aprobaci\u00f3n do C\u00f3digo de Comercio, a \"Lei de Axuizamento dos Negocios e Causas Comerciais\" e a creaci\u00f3n por primeira vez na historia de Espa\u00f1a dun orzamento anual co que se pretend\u00eda paliar a d\u00e9beda. \nTam\u00e9n crea as \"Intendencias de Guerra e da Mari\u00f1a\", a \"Junta de Fomento de Riqueza P\u00fablica\" e a \"Caixa de Amortizaci\u00f3n da D\u00e9beda\". Negociou con Francia e Inglaterra para liquidala d\u00e9beda. Fundou o Banco Espa\u00f1ol de San Fernando, sobre as cinsas do Banco de San Carlos. Amais estableceu en Madrid o Conservatorio das Artes. Crear\u00e1 tam\u00e9n a Inspecci\u00f3n Fiscal de Aduanas e o \"expediente de responsabilidades dos funcionarios\". Por todo isto consid\u00e9rase o fundador da facenda moderna en Espa\u00f1a.\n\u00daltimos anos e descendencia.\nEn 1832 \u00e9 nomeado Conselleiro de Estado pero unha vez morto Fernando VII retirase da pol\u00edtica.\nFoi director da Real Academia da Historia e senador en tres ocasi\u00f3ns; pola provincia de Pontevedra e pola da Coru\u00f1a en 1844. \u00c9 nomeado por Ram\u00f3n Mar\u00eda Narv\u00e1ez senador vitalicio en 1845. Juan Bravo Murillo nom\u00e9ao presidente do Consello de Ultramar. En 1846 Isabel II de Espa\u00f1a ofr\u00e9celle a carteira de Facenda, pero declina a proposici\u00f3n.\nEstaba en posesi\u00f3n da Gran Cruz da Orde de Carlos III, da Orde de San Genaro de N\u00e1poles, da Lexi\u00f3n de Honra de Francia, e da Orde da Torre e a Espada de Portugal.\nFoi pai de Diego L\u00f3pez Ballesteros, presidente do Congreso dos Deputados de Espa\u00f1a entre 1862 e 1863 amais de Ministro de Ultramar."}
{"id": "112825", "revid": "25871", "url": "https://gl.wikipedia.org/wiki?curid=112825", "title": "\u00c1ngel Mart\u00edn", "text": "\u00c1ngel Mart\u00edn G\u00f3mez, nado en Barcelona o 5 de outubro de 1977, \u00e9 un c\u00f3mico, guionista, actor e presentador de televisi\u00f3n catal\u00e1n. Desde marzo de 2006 at\u00e9 principios de 2011 colaborou no programa humor\u00edstico \"S\u00e9 lo que hicisteis...\", emitido pola cadea La Sexta."}
{"id": "112826", "revid": "23204", "url": "https://gl.wikipedia.org/wiki?curid=112826", "title": "Bandeira de Ecuador", "text": "A bandeira de Ecuador est\u00e1 composta por tres bandas de cores: amarela, azul e vermella, respectivamente. As alturas destas at\u00f3panse na relaci\u00f3n de 2:1:1. A base mide o dobre da altura. \u00c9 similar \u00e1s bandeiras de Colombia e Venezuela. Foi adoptada o 26 de setembro de 1860."}
{"id": "112827", "revid": "89787", "url": "https://gl.wikipedia.org/wiki?curid=112827", "title": "Lu\u00eds Aguirre del R\u00edo", "text": "Lu\u00eds Aguirre del R\u00edo, nado en Lestrobe (Dodro) o 3 de febreiro de 1842 e finado en Santiago de Compostela o 1 de febreiro de 1866, foi un poeta en castel\u00e1n e compositor galego.\nTraxectoria.\nA s\u00faa etapa escolar desenvolveuse en Rianxo, residencia dos seus av\u00f3s paternos, ata o ano 1853, momento no que se traslada a Santiago para inicia-los estudos secundarios. No ano 1860 graduouse como bacharel en artes e matriculouse en Filosof\u00eda e en Dereito. Enfermou durante a s\u00faa estad\u00eda en Madrid e morreu en Santiago no 1866.\nEscribiu o \"Diccionario del dialecto gallego\", o primeiro dicionario biling\u00fce galego-castel\u00e1n. Suponse que o escribiu mentres estudaba en Compostela e s\u00e1bese que est\u00e1 datado en 1858. En 1862 foi a Madrid, onde contou coa protecci\u00f3n de Nicomedes Pastor D\u00edaz e entregou o orixinal do seu dicionario no xornal \"El Alba Cat\u00f3lica\", que nunca chegou a publicalo, a\u00ednda que no ao seguinte se anunciase nun xornal galego a intenci\u00f3n do prelo do xornal de publicalo por entregas. O dicionario, que incl\u00fae unhas 8 000 palabras, non foi publicado at\u00e9 o ano 2007, cando foi editado polo Consejo Superior de Investigaciones Cient\u00edficas e o Instituto de Estudos Galegos Padre Sarmiento, baixo a preparaci\u00f3n da fil\u00f3loga e profesora Carme Hermida.\nComo poeta publicou a peza \"Himno escolar\" (1859) e mais o poema \"\u00c1mame\" no \"\u00c1lbum de la Caridad\" (1862)."}
{"id": "112828", "revid": "63161", "url": "https://gl.wikipedia.org/wiki?curid=112828", "title": "Xos\u00e9 Ram\u00f3n Brea Rei", "text": "Xos\u00e9 Ram\u00f3n Brea Rei, nado en Tarago\u00f1a (Rianxo) o 19 de novembro de 1955, \u00e9 un escritor e investigador galego. Reside na Ermida de Bexo (Dodro).\nTraxectoria.\nEstudou Maxisterio en Santiago de Compostela, rematando en 1976. Licenciouse en Filolox\u00eda Hisp\u00e1nica pola UNED en 1987. Foi docente de EXB entre 1977 e 1991, e nesta data incorporouse coma profesor de secundaria ao IES Miguel \u00c1ngel Gonz\u00e1lez Est\u00e9vez do Carril (Vilagarc\u00eda de Arousa), onde deu clase de Lingua e Literatura Galega ata a s\u00faa xubilaci\u00f3n en 2015.\nNo campo da investigaci\u00f3n literaria centrouse nos estudos dos persoeiros do \u00e1mbito de Rianxo, como Rafael Dieste, Manuel Antonio, Castelao, Xos\u00e9 Mar\u00eda Brea Segade e Xos\u00e9 Otero Otero. Realizou a investigaci\u00f3n literaria sobre a etapa de Rafael Dieste na Guerra de \u00c1frica e a publicaci\u00f3n da revista \"Charamuscas\". Colaborou no estudo cr\u00edtico e transcrici\u00f3n do facs\u00edmile \u201cRafael Dieste. Charamuscas\u201d. (Consello da Cultura Galega 1995, xunto con Xos\u00e9 Lu\u00eds Axeitos e Rosa Brea), e en \u201cCharamuscas\u201d, a revista de Rafael Dieste na guerra de \u00c1frica. \"Bolet\u00edn Galego de Literatura\", n\u00ba 13, Univ. de Santiago, 1995.\nComo conferenciante participou coma relator no congreso sobre a literatura do exilio: \u201cLorenzo Varela: a voz solidaria do exilio\u201d (\"Sesenta anos despois. Congreso para o estudio dos escritores do exilio republicano\". Facultade de Filolox\u00eda, Compostela, 1999, Actas en Edici\u00f3s do Castro, ISBN: 84-7492-931-8) e en \u201cLorenzo Varela: compromiso e esp\u00edrito de grupo\u201d, en \"Congreso sobre Lorenzo Varela\", Monterroso, do 28 ao 30-04-2005, Conseller\u00eda de Cultura e Deporte (Xunta de Galicia). \nAutor da biograf\u00eda e obra do escritor de Tarago\u00f1a (Rianxo), Xos\u00e9 Mar\u00eda Brea Segade: \"Un reise\u00f1or canta lonxe\u201d, Xos\u00e9 Mar\u00eda Brea Segade: o home e a obra\", Deputaci\u00f3n da Coru\u00f1a, 2004 . Tam\u00e9n \u00e9 autor da historia da parroquia de Tarago\u00f1a, por mor da celebraci\u00f3n dos 90 anos da construci\u00f3n da escola dos \u201camericanos\u201d, \"Rosal\u00eda de Castro\" e o labor societario e literario do emigrante tarago\u00f1\u00e9s, Xos\u00e9 Otero Otero: \"Tarago\u00f1a na historia. 90 aniversario da escola \u201cRosal\u00eda de Castro\u201d\", Deputaci\u00f3n da Coru\u00f1a 2021 (no prelo).\nA s\u00faa obra po\u00e9tica permanece in\u00e9dita, recoll\u00e9ndose unha parte dela no poemario \"Dorna azul de ausencias\", 1997.\nMembro fundador da Tertulia Rianxeira, Asociaci\u00f3n Cultural Galicia Viva e da Asociaci\u00f3n Cultural Barbantia, en novembro de 2004. Colaborou en \"La Voz de Galicia\", \"O Correo Galego\" e \"El Correo Gallego\" con artigos sobre as figuras literarias rianxeiras. Participa en publicaci\u00f3ns de \u00e1mbito local dos concellos de Dodro e Rianxo con estudos hist\u00f3ricos e literarios."}
{"id": "112831", "revid": "5863", "url": "https://gl.wikipedia.org/wiki?curid=112831", "title": "Fortunato Cruces", "text": "Fortunato Cruces Angueira, nado en Lestrobe (Dodro) o 11 de xu\u00f1o de 1870 e finado en Buenos Aires o 18 de xaneiro de 1961, foi un escritor e xornalista galego.\nTraxectoria.\nEmbarcou rumbo a Buenos Aires en 1885. Exerceu diversos oficios en peri\u00f3dicos e como comerciante e corredor de comercio mentres se formaba ata que entrou como pasante na escriban\u00eda (notar\u00eda) dun avogado porte\u00f1o e, despois dos estudos correspondentes, f\u00edxose procurador con matr\u00edcula. En 1890 fundou en Rosario a sociedade \"Hijos de Rois\". En febreiro de 1891 fundou e dirixiu en Barracas al Norte o semanario local \"La Justicia\", e en 1895 creou o Centro Galaico de Barracas al Norte. En 1898 fundou o semanario \"Correo de Galicia\", e en 1901 a revista \"Nova Galicia\", que dirixiu ata 1951. Foi un dos fundadores do Banco de Galicia en 1904. En 1907 fundou en Montevideo a \"Sociedad de Hijos de Valle Mi\u00f1or\". Fundou en 1913 con Francisco \u00c1lvarez de N\u00f3voa \"La Voz de Galicia\" e foi tam\u00e9n director en 1914 do diario \"La Colonia Gallega\" por un breve per\u00edodo.\nColaborou nos xornais \"Tierra Libre\", \"El D\u00eda\", \"El Correo Gallego\", \"El Heraldo Cristiano\", \"Diario Gallego\", \"Acci\u00f3n Espa\u00f1ola\", \"Sud Am\u00e9rica\", \"Faro de Vigo\" e a revista \"Galicia\", baixo os pseud\u00f3nimos F.C. de Vetroles, Vetroles Ca\u00f1iza e X\u00e1n d-a Ca\u00f1iza.\nObras.\nA s\u00faa obra l\u00edrica apareceu nos xornais \"El Eco de Galicia\", \"P\u00e1ginas de Espa\u00f1a\" e \"El Diario\" entre 1893 e 1898. Publicou \"Primeiras Follas\" (1898), \"Almanaque de Galicia\" (1909), \"Casta\u00f1olas: Contos, cartas, descursos, cantares e outras cousas\" (1913) e \"Cousas Galegas\" (1923). Deixou d\u00faas obras in\u00e9ditas: \"Caludi\u00f1a\" e \"Temas Camperos\".\nEscribiu tam\u00e9n varias obras de teatro: \"O palique\" (1914), a comedia biling\u00fce \"Mi pegarlle catro tiros\" (1916), o xoguete c\u00f3mico \"Eu levo o padri\u00f1o \u00f3 lombo\" (1917) e o pasatempo costumista \"Conto de aldea\" (1919)."}
{"id": "112833", "revid": "23204", "url": "https://gl.wikipedia.org/wiki?curid=112833", "title": "Seraf\u00edn Fanjul", "text": "Seraf\u00edn Fanjul Garc\u00eda, nado en Madrid en 1945, \u00e9 un arabista espa\u00f1ol.\nTraxectoria.\nDoutorado en Filosof\u00eda e Letras \u00c1rabes e Semitas pola Universidade Complutense de Madrid. \u00c9 de tendencias conservadoras e un dos personaxes m\u00e1is cr\u00edticos co que o nacionalismo espa\u00f1ol considera os nacionalismos perif\u00e9ricos.\nNo aspecto acad\u00e9mico consid\u00e9rase disc\u00edpulo de Emilio Garc\u00eda G\u00f3mez. Foi, por outra banda, director do Centro Cultural Hisp\u00e1nico do Cairo e \u00e9 actualmente catedr\u00e1tico de Literatura \u00e1rabe na Universidade Aut\u00f3noma de Madrid. Tam\u00e9n colabora como columnista no xornal \"ABC\" e no diario electr\u00f3nico \"Libertad Digital\"."}
{"id": "112834", "revid": "15490", "url": "https://gl.wikipedia.org/wiki?curid=112834", "title": "Gustavo Freire", "text": "Gustavo Freire Penelas, nado en Lugo o 14 de setembro de 1885 e finado na mesma cidade o 4 de setembro de 1948, foi un compositor galego con afinidade galeguista.\nTraxectoria.\nDa man do seu padrastro, en 1907 ingresa no conservatorio de m\u00fasica de Madrid. Anos m\u00e1is tarde incorp\u00f3rase como violinista na Orquestra Sinf\u00f3nica Nacional de Espa\u00f1a. Comp\u00f3n daquela as rapsodias \"Festa na Tolda\" e \"Airi\u00f1os\". Tras a guerra regresa a Lugo, onde dirixe a orquestra do C\u00edrculo das Artes da cidade, amais de impartir clases. En 1943 comp\u00f3n unha das s\u00faas obras cumio: \"Non chores, Sabeli\u00f1a\", zarzuela galega con texto de Xos\u00e9 Trapero Pardo. A s\u00faa m\u00fasica bebe da tradici\u00f3n do folclore galego.\nO auditorio municipal de Lugo leva o seu nome."}
{"id": "112836", "revid": "98629", "url": "https://gl.wikipedia.org/wiki?curid=112836", "title": "Domingo Sanguento (1920)", "text": "O Domingo Sanguento (en ) foi un d\u00eda de violencia que tivo lugar o 21 de novembro de 1920 en Dubl\u00edn, durante a Guerra de Independencia Irlandesa (1919 - 1921), que provocou a morte de m\u00e1is de 30 persoas.\nO d\u00eda comezou co asasinato de catorce dos dezaoito axentes brit\u00e1nicos da Cuadrilla do Cairo, e os seus informadores, polo Ex\u00e9rcito Republicano Irland\u00e9s. M\u00e1is tarde nesa tarde, forzas brit\u00e1nicas dispararon \u00e1 multitude nun partido de f\u00fatbol ga\u00e9lico no estadio de Croke Park no norte de Dubl\u00edn, matando a 14 civ\u00eds, inclu\u00eddo o capit\u00e1n do equipo de f\u00fatbol de Tipperary, Michael Hogan. Esa mesma noite houbo tiroteos espallados polas r\u00faas da cidade, e tres prisioneiros irlandeses no Castelo de Dubl\u00edn foron asasinados polos seus captores brit\u00e1nicos en circunstancias sospeitosas.\nAntecedentes.\nO Domingo Sanguento foi un dos acontecementos m\u00e1is significativos que tivo lugar durante a Guerra de Independencia Irlandesa, que m\u00e1is tarde dar\u00eda lugar \u00e1 formaci\u00f3n da Rep\u00fablica Irlandesa -declarada unilateralmente- e o seu parlamento, o D\u00e1il \u00c9ireann. O ex\u00e9rcito da rep\u00fablica, o Ex\u00e9rcito Republicano Irland\u00e9s librou unha guerra de guerrillas contra o Royal Irish Constabulary (a polic\u00eda irlandesa baixo o mando das autoridades brit\u00e1nicas), as s\u00faas organizaci\u00f3ns auxiliares e o Ex\u00e9rcito Brit\u00e1nico, quen estaba encargado de acabar co separatismo irland\u00e9s.\nEn resposta a acci\u00f3ns do IRA, o Goberno brit\u00e1nico formou a grupos paramilitares para axudar ao \"RIC\" (abreviatura do \"Royal Irish Constabulary\"), coma os \" Black and Tans \" (traducido coma os 'Negro e caqui', un alcume xurdido das cores dos seus uniformes), e a Divisi\u00f3n Auxiliar (xeralmente co\u00f1ecido coma os \"Auxiliares\" ou \"Auxies\"). O comportamento de ambos grupos inmediatamente foi gran causa de pol\u00e9mica (un dos seus maiores cr\u00edticos foi o rei Xurxo V) pola s\u00faa brutalidade e violencia, non tan s\u00f3 contra os sospeitosos de pertencer ao IRA, sen\u00f3n cara aos irlandeses en xeral. En Dubl\u00edn, a guerra tomou a forma de asasinatos e represalias en calquera dos dous lados.\nOs acontecementos da ma\u00f1\u00e1 do 21 de novembro foron un esforzo do IRA en Dubl\u00edn, baixo o mando de Michael Collins e Richard Mulcahy, de destru\u00edr a organizaci\u00f3n de intelixencia brit\u00e1nica na cidade. A polic\u00eda foi a responsable das represalias brit\u00e1nicas na tardi\u00f1a do Domingo Sanguento.\nO Plan de Collins.\nDende 1919, o Ministro de Econom\u00eda irland\u00e9s, l\u00edder da secreta Irmandade Republicana Irlandesa e Xefe de Intelixencia do IRA Michael Collins formara unha brigada clandestina de membros do IRA en Dubl\u00edn (co\u00f1ecida coma \"The Squad\"), que era empregado para asasinar axentes do \"RIC\" e a oficiais de Intelixencia brit\u00e1nicos. Para finais de 1920, a Intelixencia Brit\u00e1nica en Dubl\u00edn, establecera unha rede extensa de esp\u00edas e informadores ao redor da cidade. Nesta rede estaba inclu\u00edda a que era co\u00f1ecida coma a ' Cuadrilla do Cairo ' (o alcume vi\u00f1a posto que eran clientes habituais da Cafetar\u00eda \"Cairo\" na r\u00faa Grafton e do seu servizo en intelixencia militar brit\u00e1nica en Exipto e Palestina durante a primeira guerra mundial), dezaoito oficiais de alta graduaci\u00f3n brit\u00e1nicos. Mulcahy, o xefe de persoal do IRA, describiunos coma \"unha organizaci\u00f3n de esp\u00edas moi perigosa e astutamente situada\".\nEn novembro de 1920, Collins ordenou o asasinato dos axentes brit\u00e1nicos da cidade, considerando que se non fac\u00edan isto, a organizaci\u00f3n do IRA na capital estar\u00eda en serio perigo. Dick McKee foi o encargado de planear a operaci\u00f3n. Os enderezos dos axentes brit\u00e1nicos foron descubertos mediante varias fontes, inclu\u00edndo criadas leais, conversaci\u00f3ns descoidadas dalg\u00fans dos brit\u00e1nicos, e un informador do IRA no \"RIC\" (o Sarxento Mannix) que traballaba no Cuartel de Donnybrook. O 20 de novembro, os equipos de asasinato -que inclu\u00edan \u00e1 \"Squad\" e a membros da Brigada de Dubl\u00edn do IRA- foron informados dos seus obxectivos , que consist\u00edan en 20 axentes en oito lugares diferentes de Dubl\u00edn. O plan de Collins era, nun inicio, matar \u00f3 redor duns 50 oficiais de intelixencia brit\u00e1nicos e informadores, pero a lista reduciuse a 35 pola insistencia de Cathal Brugha, o Ministro Irland\u00e9s de Defensa, base\u00e1ndose en que non hab\u00eda probas suficientes en contra dalg\u00fans dos nomeados.\nO Domingo Sanguento.\nPola ma\u00f1\u00e1.\nMoi cedo, na ma\u00f1\u00e1 do 21 de novembro, os equipos de IRA montaron a operaci\u00f3n. A maior parte dos asasinatos aconteceron dentro dunha pequena \u00e1rea de clase media da parte sur de Dubl\u00edn, a excepci\u00f3n dun tiroteo no Gresham Hotel na r\u00faa O'Connell. No n\u00famero 28 da r\u00faa Upper Pembroke Street, catro axentes foron asasinados. No 22 da r\u00faa Lower Mount Street, un oficial brit\u00e1nico foi asasinado e outro escapou polos pelos. O edificio foi rodeado polos Auxiliares, alertados polos disparos, e no posterior tiroteo morreron dous Auxiliares e un home de IRA, Frank Teeling, foi ferido e capturado. O futuro Taoiseach irland\u00e9s, Se\u00e1n Lemass estivo implicado no asasinato do Capit\u00e1n Bagely, tam\u00e9n na r\u00faa Mount Street, mentres noutros dous incidentes na mesma r\u00faa morreron tres axentes brit\u00e1nicos m\u00e1is e unha das s\u00faas mulleres. Unha muller que estaba a piques de dar a luz, sufriu un aborto unha semana despois. A tan s\u00f3 unhas cantas r\u00faas de distancia, tiveron lugar m\u00e1is disparos na r\u00faa Baggot Street, na Praza Fitzwilliam, Morehampton Road e Earlsfort Terrace.\nEn total, 14 persoas morreron e 6 foron feridas, inclu\u00edndo a axentes sospeitosos e aqueles sen conexi\u00f3n coa pol\u00edtica, e dous Auxiliares. Catro das v\u00edtimas brit\u00e1nicas eran oficiais da intelixencia militar e outros catro eran do Servizo Secreto ou axentes do MI5. Soamente un membro da brigada de Collins foi capturado, Frank Teeling, e conseguiu escapar axi\u00f1a do c\u00e1rcere. Outro home do IRA foi ferido levemente na man. Non obstante, das 35 persoas que estaban na lista de obxectivos de Collins, soamente cerca dunha terceira parte foron neutralizados. O membro do IRA e o futuro pol\u00edtico irland\u00e9s, Todd Andrews, recordar\u00eda m\u00e1is tarde, \"o feito \u00e9 que a maior\u00eda dos ataques do IRA fracasaron. Os homes buscados non estaban nos seus escondedoiros, ou en varios casos, os homes que os buscaban meteron a pata\". Non obstante a acci\u00f3n aterrorizou e danou intelixencia brit\u00e1nica en Irlanda, causando que moitos outros axentes e informadores se refuxiaran no Castelo de Dubl\u00edn, e causou consternaci\u00f3n na administraci\u00f3n brit\u00e1nica.\nCollins xustificou os asasinatos deste xeito; \"A mi\u00f1a \u00fanica intenci\u00f3n era a destruci\u00f3n do indesexables que continuaban convertendo en miserable as vidas de cidad\u00e1ns decentes correntes. Te\u00f1o proba abondo para garantirme as atrocidades que cometeron esta cuadrilla de esp\u00edas e informadores. Se eu tivera un segundo motivo non ser\u00eda maior que o que sentir\u00eda cara un r\u00e9ptil perigoso. Coa s\u00faa destruci\u00f3n o aire f\u00edxose m\u00e1is doce... Para min, a mi\u00f1a conciencia est\u00e1 limpa. Non hai ning\u00fan crime ao detectar aos esp\u00edas e informadores en tempo de guerra. Destru\u00edron sen xu\u00edzo ning\u00fan. Devolvinlles o que fixeron na s\u00faa propia moeda.\"\nPola tarde.\nO equipo de f\u00fatbol ga\u00e9lico de Dubl\u00edn, o Dubl\u00edn GAA, \u00eda xogar contra o equipo de Tipperary m\u00e1is tarde nese mesmo d\u00eda en Croke Park, o principal campo de f\u00fatbol ga\u00e9lico da Gaelic Athletic Association. A pesar da preocupaci\u00f3n xeral que houbo en Dubl\u00edn cando se soubo o dos asasinatos, o pobo canso de guerra segu\u00eda coas s\u00faas vidas. Aproximadamente 5,000 espectadores foron a Croke Park para ver o partido de f\u00fatbol de ga\u00e9lico entre Dubl\u00edn e Tipperary, que empezar\u00eda trinta minutos m\u00e1is tarde, \u00e1s 3 e cuarto.\nMentres tanto, f\u00f3ra do Parque, sen que a multitude se decatara, as forzas de seguridade brit\u00e1nicas estaban a achegarse e se prepararon para atacar o partido. Un convoi de tropas entrou dende o noroeste, por Clonliffe Road, mentres un convoi de polic\u00eda e Auxiliares se achegaba o campo dende o sur. As s\u00faas ordes eran rodear o campo, vixiar as sa\u00eddas, e rexistrar a todos os homes do estadio. As autoridades m\u00e1is tarde afirmaron que a s\u00faa intenci\u00f3n era anunciar por meg\u00e1fono que todos os homes que sa\u00edran do estadio ser\u00edan rexistrados e se disparar\u00eda a todos os que sa\u00edran por outros medios. Pero por algunha raz\u00f3n, a polic\u00eda abriu fogo cando chegou ao estadio, \u00e1s 3 e 25.\nAlg\u00fans membros da polic\u00eda afirmaron m\u00e1is tarde sentinelas do IRA lles dispararon primeiro, pero nunca se probou tal cousa. Correspondentes dos xornais \"Manchester Guardian\" e do brit\u00e1nico \"Daily News\" entrevistaron a testemu\u00f1as oculares, e conclu\u00edron que as sentinelas do IRA eran en realidade vendedores de entradas: \"\u00c9 o costume neste campo de f\u00fatbol que vendedores de entradas reco\u00f1ecibles vendan as entradas f\u00f3ra das portas, quen probablemente ver\u00edan a aparici\u00f3n dos soldados, e naturalmente correr\u00edan dentro ante a chegada dunha ducia de cami\u00f3ns militares. Ning\u00fan home se exp\u00f3n innecesariamente en Irlanda cando un cami\u00f3n militar pasa por diante s\u00faa.\" Semella que a polic\u00eda que nos primeiros coches do convoi sa\u00edron dos veh\u00edculos, perseguiron a estes homes polo pasadizo de entrada da porta de Canal End, entraron \u00e1 forza polos tornos, e empezaron a disparar inmediatamente con rifles e rev\u00f3lveres. O xornal irland\u00e9s \"Freeman Journal\" comunicou que, \"os espectadores foron sorprendidos por unha descarga de tiros disparados dende os tornos de entrada. Homes armados e uniformados foron vistos entrando no campo, e inmediatamente despois dos disparos tiveron lugar escenas da confusi\u00f3n m\u00e1is salvaxe. Os espectadores fixeron unha avalancha cara o lado m\u00e1is afastado do estadio, e se fixeron disparos sobre as s\u00faas cabezas e \u00e1 multitude.\"\nA polic\u00eda seguiu disparando durante aproximadamente noventa segundos: o seu xefe, o Comandante Mills, m\u00e1is tarde admitiu que os seus homes estaban \"nerviosos e fora de control.\" Alg\u00fans polic\u00edas dispararon dende o terreo de xogo sobre a multitude que fux\u00eda, mentres outros que estaban f\u00f3ra do estadio, abriron fogo dende a ponte que estaba sobre a canle cara os que tentaban escapar do estadio gabeando polos seus muros. Ao outro extremo do estadio, os soldados que estaban en Clonliffe Road sobresalt\u00e1ronse primeiro polo son dos disparos, e logo pola visi\u00f3n da xente asustada que fux\u00eda do campo. Cando os espectadores sa\u00edan, un coche blindado que estaba na Avenida de St. James disparou as s\u00faas metralladoras sobre as cabezas da multitude, intentando detelos.\nPara cando o Comandante Mills fixo que os seus homes se calmaran, a polic\u00eda disparara 114 roldas de munici\u00f3n de rifles, ademais dunha cantidade desco\u00f1ecida de munici\u00f3n de rev\u00f3lveres, sen contar 50 roldas disparadas dende as metralladoras do coche blindado que estaba f\u00f3ra do estadio. Sete resultaron mortos polos disparos, e cinco m\u00e1is foron feridos de morte; outras d\u00faas persoas morreron esmagadas pola multitude. Entre os mortos se atopaban Jeannie Boyle, que fora ao partido coa s\u00faa prometida coa que se \u00eda casar cinco d\u00edas m\u00e1is tarde, e dous rapaces de 10 e 11 anos respectivamente. Dous futbolistas, Michael Hogan e Jim Egan, foron alcanzados polos disparos; Hogan resultou morto, pero Egan sobreviviu, xunto con outras ducias de feridos. A polic\u00eda non sufriu ningunha v\u00edtima.\nCando deixaron de disparar, as forzas de seguridade rexistraron aos homes que quedaban da multitude antes de deixalos ir. Os soldados atoparon un rev\u00f3lver: o dono dunha casa testificou que un espectador que fux\u00eda o tirara dentro do seu xard\u00edn. Cando o campo foi desaloxado, o estadio foi rexistrado en busca de arnas: segundo o Comandante Mills, non se atopou nada.\nAs acci\u00f3ns da polic\u00eda foron desautorizadas oficialmente e foron recibidas con horror p\u00fablico polas autoridades brit\u00e1nicas do Castelo de Dubl\u00edn. Nun esforzo por encubrir a natureza do comportamento das forzas da Coroa, emitiuse un comunicado de prensa que dic\u00eda:\n&lt;cita&gt;Varios homes vi\u00f1eron a Dubl\u00edn o s\u00e1bado coa escusa de asistir a un partido de f\u00fatbol entre Tipperary e Dubl\u00edn. Pero a s\u00faa intenci\u00f3n real era a de participar na serie de atrocidades mortais que tivo lugar esa ma\u00f1\u00e1 en Dubl\u00edn. Cando se soubo que varios destes pistoleiros estaban presentes en Croke Park, as forzas de coroa foron a facer unha redada no campo. A intenci\u00f3n orixinal era que un oficial ir\u00eda ao centro do campo e falando cun meg\u00e1fono, invitar\u00eda os asasinos a presentarse. Pero cando se aproximaron, os piquetes armados deron aviso. Dispar\u00e1ronse tiros para advertir aos homes buscados, que causaron unha escorrentada e escaparon na confusi\u00f3n.&lt;/cita&gt;\nO xornal \"The Times\", que durante a guerra era unha publicaci\u00f3n pro-Unionista, ridiculizou a versi\u00f3n dos acontecementos do Castelo de Dubl\u00edn, ao igual que unha delegaci\u00f3n do Partido Laborista brit\u00e1nico que estaba a visitar Irlanda naqueles d\u00edas. O Brigadier brit\u00e1nico Franquean Crozier, que tecnicamente estaba ao mando ese d\u00eda, dimitiu m\u00e1is tarde pola que el consideraba coma unha aprobaci\u00f3n oficial das inxustificables acci\u00f3n dos Auxiliares en Croke Park. Un dos seus oficiais d\u00edxolle que \"os Black and Tans dispararon \u00e1 multitude sen ning\u00fan tipo de provocaci\u00f3n en absoluto\".\nSe formaron dous tribunais militares de investigaci\u00f3n acerca da matanza, e un atopaba que \"os disparos da \"RIC\" se realizaran sen ordes e superou as demandas da situaci\u00f3n.\" O Comandante-Xeneral Boyd, o oficial que dirix\u00eda o Distrito de Dubl\u00edn, engadiu que na s\u00faa opini\u00f3n, \"os disparos sobre a multitude foron realizados sen ordes, foron indiscriminados, e inxustificables, a excepci\u00f3n de calquera disparos que ti\u00f1an lugar dentro do recinto.\" Os descubrimentos destes tribunais de investigaci\u00f3n foron suprimidos polo Goberno Brit\u00e1nico, e tan s\u00f3 viron a luz recentemente.\nPola noite.\nM\u00e1is tarde ese d\u00eda, dous oficiais de alto nivel do IRA, Dick McKee e Peadar Clancy, que axudaran a planear os asasinatos dos axentes brit\u00e1nicos, xunto con outro home Conor Clune (un sobri\u00f1o de Patrick Clune, Arcebispo de Perth, en Australia), que eran prisioneiros no Castelo de Dubl\u00edn, foron torturados e \"mortos polos disparos mentres intentaban escapar\". A historia oficial foi que foran confinados nun cuarto no que hab\u00eda armas xa que no hab\u00eda sitio dispo\u00f1ible nas celas, e que os mataron cando tentaban fuxir.\nConsecuencias.\nO comportamento dos Auxiliares e os Black and Tans durante a Guerra de Independencia Irlandesa axudou a volver ao p\u00fablico irland\u00e9s en contra da Coroa. Alg\u00fans pol\u00edticos brit\u00e1nicos e o Rei non ocultaban o seu horror sobre o comportamento das forzas de Coroa. Os asasinatos de homes, mulleres e nenos, tanto espectadores coma futbolistas, convert\u00e9ronse en titulares de prensa por todo o mundo, prexudicando a credibilidade brit\u00e1nica. Non obstante, a curto prazo, os asasinatos do IRA de oficiais brit\u00e1nicos na ma\u00f1\u00e1 do d\u00eda 21 recibiu m\u00e1is atenci\u00f3n en Gran Breta\u00f1a. Os corpos dos oficiais brit\u00e1nicos asasinados en Dubl\u00edn foron tra\u00eddos en procesi\u00f3n polas r\u00faas de Londres e se lles deu un funeral de estado na Abad\u00eda de Westminster. Cando Joseph Devlin, un membro do parlamento pertencente ao Partido Parlamentario Irland\u00e9s, tentaba sacar a relucir o tema da matanza de Croke Park no parlamento brit\u00e1nico, foi apupado e estalou unha pelexa no hemiciclo.\nA combinaci\u00f3n da perda da \"Cuadrilla do Cairo\", que desmantelou a Intelixencia brit\u00e1nica en Irlanda, e as desastrosas relaci\u00f3ns p\u00fablicas que supuxo o Domingo Sanguento prexudicaron a causa da presenza brit\u00e1nica en Irlanda e aumentaron o apoio ao goberno republicano de \u00c9amon de Valera. Os acontecementos do Domingo Sanguento sobreviviron na memoria p\u00fablica. A Asociaci\u00f3n Atl\u00e9tica Ga\u00e9lica nomeou unha das bancadas do estadio de Croke Park coma a 'Hogan Stand' en memoria de Michael Hogan, o futbolista asasinado no incidente.\nJames \"Skankers\" Ryan, o que delatou a Clancy e McKee, foi tiroteado e morto a mans do IRA en febreiro de 1921.\nOs asasinatos do IRA continuaron en Dubl\u00edn durante o resto da guerra, ademais de acci\u00f3ns de guerrilla urbana a escala m\u00e1is grande feitos pola Brigada de Dubl\u00edn. Para a primavera de 1921, os brit\u00e1nicos reconstru\u00edran a s\u00faa organizaci\u00f3n de Intelixencia en Dubl\u00edn, e o IRA estaba a planear outro intento de asasinato contra axentes brit\u00e1nicos no ver\u00e1n dese ano. Por\u00e9n, os plans se suspenderon pola Tregua que rematou coa guerra o 11 de xullo de 1921."}
{"id": "112839", "revid": "1308", "url": "https://gl.wikipedia.org/wiki?curid=112839", "title": "Partici\u00f3n de Polonia", "text": ""}
{"id": "112840", "revid": "1308", "url": "https://gl.wikipedia.org/wiki?curid=112840", "title": "Idioma polaco", "text": ""}
{"id": "112841", "revid": "55340", "url": "https://gl.wikipedia.org/wiki?curid=112841", "title": "Voivodatos de Polonia", "text": "Dende comezos do s\u00e9culo XIV Polonia estivo dividida en varios voivodatos ou voivod\u00edas. Durante o s\u00e9culo XX d\u00e9ronse as seguintes variaci\u00f3ns :\nTanto os nomes como as s\u00faas \u00e1reas corresponden coas rexi\u00f3ns hist\u00f3ricas de Polonia."}
{"id": "112842", "revid": "1308", "url": "https://gl.wikipedia.org/wiki?curid=112842", "title": "Voivodinas de Polonia", "text": ""}
{"id": "112843", "revid": "89787", "url": "https://gl.wikipedia.org/wiki?curid=112843", "title": "Mazurek D\u0105browskiego", "text": "Mazurek D\u0105browskiego (AFI: [ma'zur\u025bk d\u0254mbr\u0254f'sk\u02b2\u025bg\u0254], Mazurca de D\u0105browski) \u00e9 o himno nacional de Polonia.\nHistoria.\nEscrito en Reggio Emilia en 1797 por J\u00f3zef Wybicki. Foi chamado anteriormente de Pie\u015b\u0144 Legion\u00f3w Polskich we W\u0142oszech (\"A canci\u00f3n das lexi\u00f3ns polacas en Italia\").\nOrixinalmente estaba destinada a aumentar a moral dos soldados do xeneral Jan Henryk D\u0105browski que serviron co ex\u00e9rcito de Napole\u00f3n nas campa\u00f1as italianas. A Mazurca expresaba a idea de que a naci\u00f3n polaca, a pesar de carecer dun Estado de seu, non desaparecera; converteuse nunha das canci\u00f3ns patri\u00f3ticas m\u00e1is populares en Polonia.\nTivo que pasar m\u00e1is dun s\u00e9culo at\u00e9 que a Mazurca puidese ser cantada libremente en Galicia. Ap\u00f3s o levantamento de Cracovia de 1846, Kornel Ujejski compuxo \"Coral\", adoptada como himno non oficial.\nA m\u00fasica \u00e9 unha mazurca sen atribu\u00edr e considerada \"melod\u00eda popular\". Cando Polonia volveu xurdir como estado independente en 1918, a \"Mazurca de D\u0105browski\" converteuse de facto no seu himno, oficialmente en 1926.\nLetra.\nMazurek D\u0105browskiego \nPolonia non desaparecer\u00e1,\nnamentres n\u00f3s vivamos.\nAquilo que a prepotencia estranxeira nos tirou,\nCoa espada habemolo reconquistar.\nMarche, marche, Dabrowski,\nde terra italiana cara a Polonia,\nBaixo o seu liderado\nunir\u00e9monos coa Naci\u00f3n.\nPasaremos o V\u00edstula, pasaremos o Varta,\nSeremos polacos,\nBonaparte aprendeunos\na sermos vencedores.\nMarche, marche, Dabrowski...\nComo Czarniecki en Pozna\u0144\ntrala invasi\u00f3n sueca,\na salvar o noso pa\u00eds\nVolveremos polo mar.\nMarche, marche, Dabrowski...\nO pai dic\u00edalle \u00e1 s\u00faa B\u00e1rbara\ncon b\u00e1goas nos ollos:\n\"Escoita, disque son nosos\nque baten nos tambores\"\nMarche, marche, Dabrowski..."}
{"id": "112844", "revid": "12452", "url": "https://gl.wikipedia.org/wiki?curid=112844", "title": "Lublin (voivodato)", "text": ""}
{"id": "112845", "revid": "23204", "url": "https://gl.wikipedia.org/wiki?curid=112845", "title": "Jos\u00e9 \u00c1ngel Docobo", "text": "Jos\u00e9 \u00c1ngel Docobo Dur\u00e1ntez, nado na Coru\u00f1a en 1951, \u00e9 un astr\u00f3nomo galego.\nTraxectoria.\nLicenciouse na Universidade de Santiago de Compostela e doutorouse en Astronom\u00eda pola Universidade de Zaragoza, Universidades nas que exerceu como docente e investigador dende 1973. No 1979, \u00f3 ga\u00f1ar a oposici\u00f3n a praza de profesor adxunto numerario de Astronom\u00eda na Universidade de Barcelona, af\u00edncase al\u00ed por curto tempo, traslad\u00e1ndose decontado a Galiza, concretamente a Santiago de Compostela, para se facer cargo da recuperaci\u00f3n f\u00edsica e cient\u00edfica do Observatorio astron\u00f3mico Ram\u00f3n Mar\u00eda Aller da USC, naquel intre en situaci\u00f3n cr\u00edtica.\nEn 1983 organiza en Santiago a IV Asemblea Nacional de Astronom\u00eda e Astrof\u00edsica, sendo asemade dende aquel ano director do observatorio, o que coincide co seu nomeamento como \"Ram\u00f3n Mar\u00eda Aller\", o seu fundador.\nTen sido director de teses doutorais, teses de licenciatura, memorias de investigaci\u00f3n do DEA etc. Ten publicado m\u00e1is de cen 'papers' en diversas revistas a nivel internacional, sendo autor ou coaoutor de cinco libros. Tras formar parte da Comisi\u00f3n 26 da IAU dende 1985, ocupa o cargo de vicepresidente da mesma no 2006, sendo dende 1993 coeditor da Circular de Informaci\u00f3n da Comisi\u00f3n. \u00c9 membro fundador da Sociedade Espa\u00f1ola de Astronom\u00eda.\nAstr\u00f3nomo especialista en estrelas dobres, no 2006 foi elixido vicepresidente da Comisi\u00f3n 26 (Estrelas Dobres e M\u00faltiples) da Uni\u00f3n Astron\u00f3mica Internacional (UAI ou IAU en ingl\u00e9s), comisi\u00f3n da que formaba parte dende 1985; Director do Observatorio Astron\u00f3mico Ram\u00f3n Mar\u00eda Aller da USC, Director do Programa de extensi\u00f3n Cultural de Astronom\u00eda da mesma Universidade, foi o revitalizador do observatorio astron\u00f3mico santiagu\u00e9s e principal difusor da figura de Ram\u00f3n Mar\u00eda Aller. Recentemente adquiriu a condici\u00f3n de membro da Real Academia de Ciencias de Zaragoza.\nEn 2021 foi nomeado profesor em\u00e9rito da USC.\nOutras actividades.\nFoi presidente do equipo de baloncesto compostel\u00e1n Obradoiro CAB, e vicepresidente da Sociedade Protectora de Animais de Santiago. Tam\u00e9n c\u00f3mpre salientar \u00e1 s\u00faa presenza durante varios anos na listaxe de galegos m\u00e1is influentes segundo o xornal \"Galicia Hoxe\"."}
{"id": "112846", "revid": "23204", "url": "https://gl.wikipedia.org/wiki?curid=112846", "title": "Prefectura de Chiba", "text": "A prefectura de Chiba (\u5343\u8449\u770c, \u3061\u3070\u3051\u3093, \"Chiba-ken\") \u00e9 unha prefectura do Xap\u00f3n, que se atopa na zona sur-leste da rexi\u00f3n de Kanto, e ao centro-leste da illa de Honshu. A s\u00faa capital \u00e9 Chiba-shi.\nA prefectura de Chiba fai fronteira coas prefecturas de Toquio, Saitama e Ibaraki.\nA prefectura cobre 5.156,60\u00a0km\u00b2 de superficie e hab\u00edtana 6.155.514 persoas. Antes da Restauraci\u00f3n Meiji co\u00f1ec\u00edase como as provincias de Kazusa (\u4e0a\u7dcf\u56fd), Ximousa (\u4e0b\u7dcf\u56fd) e Awa (\u5b89\u623f\u56fd)."}
{"id": "112847", "revid": "197", "url": "https://gl.wikipedia.org/wiki?curid=112847", "title": "Cultura castrexa", "text": "A cultura castrexa foi un conxunto de manifestaci\u00f3ns culturais do noroeste da Pen\u00ednsula Ib\u00e9rica que durou desde finais da Idade de Bronce (s\u00e9culo IX ou VIII a.C.) ata o s\u00e9culo I d.C. A s\u00faa caracter\u00edstica m\u00e1is not\u00e1bel son os poboados amurados co\u00f1ecidos como castros (do lat\u00edn \"castrum\", campamento), dos que toma o nome; s\u00f3 reciben o nome de citanias determinados castros portugueses (como, por exemplo, o de Briteiros), onde esa palabra se emprega como top\u00f3nimo do castro. A s\u00faa \u00e1rea de extensi\u00f3n chega ata os r\u00edos Navia e T\u00faa polo leste e o Douro polo sur.\nDesenvolveuse durante a Idade de Ferro sobre un forte substrato ind\u00edxena da etapa final da Idade de Bronce. A esta compo\u00f1ente precastrexa sum\u00e1ronselle influencias culturais centroeuropeas, atl\u00e1nticas e mediterr\u00e1neas; as primeiras ser\u00edan consideradas tradicionalmente celtas e de a\u00ed a identificaci\u00f3n tanto culta como popular e m\u00edtica que deu ra\u00edz ao celtismo. No lento per\u00edodo formativo, que durar\u00eda ata o s\u00e9culo V a.C. os castros f\u00f3ronse estendendo de sur a norte e da costa cara ao interior. Esta cultura desenvolveuse a continuaci\u00f3n durante dous s\u00e9culos e comezou a ser influenciada pola cultura romana no s\u00e9culo II a.C. e continuou na forma de Cultura Galaico-romana despois da invasi\u00f3n romana e ata os s\u00e9culos III ou mesmo o IV d.C.\nFases.\nA primeira fase da cultura castrexa desenv\u00f3lvese dende finais do s\u00e9culo IX ou comezos do VIII ata o s\u00e9culo IV a.C. Nesta fase inicial xeneral\u00edzanse os poboados fortificados (en torno ao s\u00e9culo IX a.C.). O castro m\u00e1is antigo, correspondente a esta etapa, \u00e9 o de Torroso.\nA segunda fase vai dende comezos do s\u00e9culo IV ata, segundo alg\u00fans, a incursi\u00f3n de D\u00e9cimo Xunio Bruto o Galaico no s\u00e9culo II a.C., segundo outros na transici\u00f3n do s\u00e9culo II ao I a.C. Nesta fase media \u00e9 cando aparecen novos modelos de ocupaci\u00f3n do territorio, en ligaz\u00f3n con factores econ\u00f3micos de explotaci\u00f3n agr\u00edcola.\nA terceira fase vai dende a fin da etapa anterior ata a segunda metade do s\u00e9culo I d.C., coincidindo coas reformas flavias. Nesta etapa final, tam\u00e9n denominada \"fase castrexo-romana\", prod\u00facese en determinadas \u00e1reas (principalmente a zona meridional de Galiza e no Norte de Portugal) unha reorganizaci\u00f3n consistente na concentraci\u00f3n da poboaci\u00f3n en grandes n\u00facleos de asentamentos e unha xerarquizaci\u00f3n dos castros. A conquista romana sucedida nesta fase durante as Guerras C\u00e1ntabras, non sup\u00f3n a fin nin un troco importante no desenvolvemento da cultura castrexa.\nA fin desta cultura sit\u00faase m\u00e1is adiante, na dinast\u00eda Flavia (segunda metade do s\u00e9culo I d.C.), coa modificaci\u00f3n na estrutura social e econ\u00f3mica. A partir daqu\u00ed comezar\u00eda o denominado per\u00edodo galaico-romano. Moitos castros aband\u00f3nanse en favor das \"villae\", a\u00ednda que outros contin\u00faan a ser habitados, mais moi influenciados pola cultura romana. Entre os castros que contin\u00faan ata fins do Imperio at\u00f3panse o de Fazouro e o de Viladonga.\nA sociedade castrexa.\nEra unha sociedade xentilicia, \u00e9 dicir, carente de Estado. Non existe unha autoridade superior que coordene as acci\u00f3ns dos distintos grupos sociais coa finalidade de manter a unidade do grupo. A cohesi\u00f3n social l\u00f3grase a trav\u00e9s do funcionamento dunha serie de instituci\u00f3ns, que nunhas ocasi\u00f3ns agr\u00fapanse e noutras confr\u00f3ntanse entre si.\nExiste un certo equilibrio social entre os homes e as mulleres, pois estas posu\u00edan as terras, pero os homes poder\u00edan ter outro tipo de riquezas, como o gando. Este equilibrio desaparece no mundo pol\u00edtico, xa que nel toda a autoridade est\u00e1 nas mans dos homes. A sociedade castrexa era matrilineal, pero patriarcal.\nEsta sociedade poder\u00eda describirse como unha estrutura formada por unha serie de c\u00edrculos conc\u00e9ntricos nos que se situar\u00edan unha serie de grupos sociais seguindo o n\u00famero de membros:\nEn Galiza a situaci\u00f3n social debeu ser a seguinte: por unha parte, haber\u00eda unha aristocracia guerreira, con xefes pero sen reis. A s\u00faa orixe ser\u00eda claramente c\u00e9ltica. Dentro dela, as mulleres posuir\u00edan as terras, das que se desinteresar\u00edan os homes, consagrados \u00e1 actividade militar. Por baixo desta aristocracia ter\u00edamos unha poboaci\u00f3n moi numerosa de orixe prec\u00e9ltica, que poder\u00eda traballar as terras desta aristocracia (a\u00ednda que esta afirmaci\u00f3n non pode manterse con seguridade).\nA econom\u00eda castrexa.\nA econom\u00eda castrexa ti\u00f1a unha base agr\u00edcola (cereais como o trigo, o millo mi\u00fado ou pa\u00ednzo, a cebada, leguminosas como as fabas e os ch\u00edcharos, verzas, nabos etc.) e gandeira-pastoril (vacas, cabalos, ovellas, cabras, porcos e aves de curral), pero tam\u00e9n se practicaban a caza (cervo e xabar\u00edn), a pesca (pescada, maragota, xurelo), o marisqueo (vieiras, mexill\u00f3ns, ameixas, berberechos, caramuxos etc.) e a recollida de froitos (abel\u00e1s, landras, arandos). \u00c9 moi prob\u00e1bel que as terras explotadas fosen as pr\u00f3ximas ao castro, que eran as m\u00e1is doadas de traballar. Posibelmente, moitos dos antecastros fosen leiras ou hortas dedicadas \u00e1s leguminosas, como fabas ou ch\u00edcharos. Tam\u00e9n sabemos que recoll\u00edan froitos, destacando as landras do carballo (x\u00e9nero \"Quercus\").\nEntre os animais domesticados destacan o gando vac\u00fan, utilizado tanto para tiro como para a obtenci\u00f3n de leite, e os gandos ovino, porcino e caprino, principal fonte de obtenci\u00f3n de produtos c\u00e1rnicos.\nA pr\u00e1ctica da caza foi escasa, estando documentada a caza de porcos bravos e de cervos. As\u00ed mesmo, practicaron o marisqueo (actividade caracter\u00edstica dos castros costeiros, tendo unha grande importancia) e a pesca, tanto \u00e1 beira (con redes ou anzois) como desde embarcaci\u00f3ns, como demostra o achado de d\u00faas piraguas da \u00e9poca castrexa no r\u00edo Limia, preto de Lanheses, feitas en madeira de carballo (\"Quercus robur\" L.) entre os s\u00e9culos IV e II a.C..\nExist\u00edan a minar\u00eda (ouro, esta\u00f1o, cobre, chumbo e ferro), a metalurxia e unha cer\u00e1mica rexional, a cer\u00e1mica castrexa. A ourivar\u00eda ten ra\u00edces na Idade de Bronce e foi recibindo influencias centroeuropeas e mediterr\u00e1neas. As alfaias m\u00e1is caracter\u00edsticas son os torques, as braceiras e as arracadas. A escultura deuse m\u00e1is ben na parte sur do territorio. De entre as armas destacan as espadas ou pu\u00f1ais \"de antenas\".\nNo que toca ao comercio, a nivel interior intercambi\u00e1banse metais, cer\u00e1mica, mariscos e \u00e9 pos\u00edbel que se utilizase (se damos creto a Estrab\u00f3n) un certo tipo de moeda, consistente en pezas recortadas en prata. No apartado do comercio exterior, export\u00e1ronse metais ao sur da Pen\u00ednsula Ib\u00e9rica, import\u00e1ndose cer\u00e1micas de luxo, contas de vidro e outros obxectos de valor.\nA arte castrexa.\nOs habitantes dos castros traballaron a pedra, a cer\u00e1mica e os metais.\nA pedra non a utilizaron s\u00f3 para constru\u00edr, sen\u00f3n tam\u00e9n para a realizaci\u00f3n de moitos obxectos de uso coti\u00e1n: mu\u00ed\u00f1os naviformes e circulares, bebedeiros, moldes para a fundici\u00f3n, amarradoiros, machados etc., ademais de usala para a pl\u00e1stica.\nSe prestamos atenci\u00f3n \u00e1 s\u00faa cer\u00e1mica, veremos que a produc\u00edan en diferentes formas e tama\u00f1os, con variadas t\u00e9cnicas decorativas e diversos motivos que falan de pequenas produci\u00f3ns zonais. As decoraci\u00f3ns, a base de triangulaci\u00f3ns, \"SS\" concentrados, c\u00edrculos conc\u00e9ntricos, cordados... est\u00e1n feitas a base de incisi\u00f3ns, estampaci\u00f3ns e excisi\u00f3ns ou pseudoexcisi\u00f3ns.\nO metal m\u00e1is traballado segue a ser o bronce: caldeiros con asas (en ocasi\u00f3ns decoradas), puntas de lanza, empu\u00f1aduras de pu\u00f1ais de entenas, coitelos, aneis, contas de colar... Tam\u00e9n apareceron alg\u00fans restos de ferro. Especial importancia ten a ourivar\u00eda, coa realizaci\u00f3n de torques, brazaletes, diademas, amuletos... con diversas t\u00e9cnicas: o estampado repuxado, filigrana, granulado, arracadas e colares articulados.\nA pl\u00e1stica que conservamos est\u00e1 realizada en pedra, entre m\u00e1is ou menos o cambio de era e a primeira metade do s\u00e9culo I despois de Cristo. Son varios centos de labras e esculturas, que se poden clasificar en:\nAs crenzas castrexas.\nO pante\u00f3n relixioso ind\u00edxena era numeroso, como revelan as inscrici\u00f3ns de \u00e9poca galaico-romana, e complet\u00e1base con cultos ou ritos relacionados con forzas, elementos ou manifestaci\u00f3ns da Natureza. Desco\u00f1\u00e9cense os ritos funerarios, xa que non se te\u00f1en atopado nin enterramentos nin incineraci\u00f3ns. Co\u00f1ecemos preto dun cento de nomes de deuses castrexos, pero non sabemos se son todos distintos, ou se alg\u00fans corresponden \u00e1 mesma deidade, posto que poder\u00eda darse o caso de que un mesmo deus ou deusa fose designado con distintos nomes segundo o \"populus\" na que nos atop\u00e1semos.\nDo que si existe certeza \u00e9 de que as pr\u00e1cticas relixiosas eran moi frecuentes, realiz\u00e1ndose sacrificios de animais, e mesmo de persoas. A relixi\u00f3n era un fen\u00f3meno social e os actos relixiosos constitu\u00edan unha parte fundamental da estrutura social.\nPo\u00f1endo en relaci\u00f3n a relixi\u00f3n castrexa con outras c\u00e9lticas e indoeuropeas, podemos agrupar estas divindades en tres clases:\nSeguino as fontes textuais cl\u00e1sicas, p\u00f3dese dicir que a concordancia entre a forma de loitar dos deuses da guerra e os guerreiros castrexos \u00e9 total: combat\u00edan de xeito desordenado, sen seguir unha clara orde t\u00e1ctica, trataban de conseguir unha aparencia terr\u00edbel e ao mesmo tempo eran ladr\u00f3ns, co que quedaba clara a s\u00faa oposici\u00f3n \u00e1 riqueza socialmente aceptada. As\u00ed pois, relixi\u00f3n e mitolox\u00eda coinciden plenamente.\nDentro do Pante\u00f3n castrexo exist\u00edan unha serie de divindades que permiten estabelecer un paralelo entre a relixi\u00f3n castrexa e o folclore galego actual: son os deuses do cami\u00f1o, co\u00f1ecidos co nome latino de \"lares viales\". Son deuses de car\u00e1cter funerario e est\u00e1n encargados de conducir as almas dos mortos ao Al\u00e9n. R\u00e9ndeselles culto nas encrucilladas, onde se sup\u00f3n que converxen as \u00e1nimas dos mortos. Nelas ergu\u00e9ronse monumentos, constitu\u00eddos por unha columna rematada en dobre ou tripla face, na que se realizadas libaci\u00f3ns de aceite ou doutros produtos. Isto ponnos en relaci\u00f3n co folclore actual da encrucillada, \u00e1 que acode a Santa Compa\u00f1a, agrupaci\u00f3ns das \u00e1nimas dos defuntos que non est\u00e1n correctamente integradas no mundo dos mortos, xa que non est\u00e1n no Ceo nin no Inferno. As\u00ed mesmo, debemos ter en conta a existencia da figura do cruceiro, columnas similares \u00e1s mencionadas anteriormente, a\u00ednda que coroadas por un crucifixo. Da pervivencia dos ritos pag\u00e1ns daba fe Marti\u00f1o de Dumio no s\u00e9culo VI despois de Cristo.\nXeograf\u00eda.\nComo proceso cultural que foi, o mundo castrexo non tivo uns l\u00edmites territoriais definidos, polo que \u00e9 dif\u00edcil definir uns. Por\u00e9n, adoita afirmarse que a cultura castrexa abrangueu a Galiza actual, a parte occidental de Asturias ata o r\u00edo Navia e o norte de Portugal, entre os r\u00edos Mi\u00f1o e Douro. As zonas de influencia da cultura castrexa est\u00e1n m\u00e1is discutidas: segundo alg\u00fans autores estas corresponder\u00edan a zonas lim\u00edtrofes de Le\u00f3n, Salamanca e Zamora; Asturias ata o r\u00edo Sella; e Portugal ata Co\u00edmbra. Malia todo alg\u00fans investigadores renegan da existencia deste influxo cultural nestas zonas.\nA lingua castrexa.\n\u00c1 luz das pegadas deixadas na toponimia e nos restos epigr\u00e1ficos que chegaron a n\u00f3s, consid\u00e9rase que na Gallaecia se falaba un tipo de lingua c\u00e9ltica pertencente \u00e1s linguas goid\u00e9licas denominada lingua galaica. Alg\u00fans autores argum\u00e9ntano as\u00ed:\nAdemais, os defensores desta teor\u00eda bas\u00e9anse tam\u00e9n en estudos que afirman que os celtas brit\u00e1nicos descenden de pescadores do norte da Pen\u00ednsula Ib\u00e9rica.\nPobos prerromanos.\nOs pobos e etnias prerromanas co\u00f1\u00e9cense a trav\u00e9s de Estrab\u00f3n, Tolomeo e fundamentalmente Plinio. Este autor cl\u00e1sico fai menci\u00f3n \u00e1 existencia de 61 pobos (dos que s\u00f3 se conservan 48 nomes) nos tres conventos xur\u00eddicos: asturicense, lucense e bracarense.\nInicios dos estudos da cultura castrexa.\nO estudo e investigaci\u00f3n da cultura castrexa conta con m\u00e1is de cen anos de evoluci\u00f3n. O iniciador foi Martins Sarmento a finais do s\u00e9culo XIX. O seu labor foi continuado pola Sociedade Martins Sarmento e posteriormente por Jos\u00e9 Leite de Vasconcelos e mailo seu museo, o \"Instituto de Antropologia Mendes Corr\u00eaa\" e a \"Sociedade Portuguesa de Antropologia e Etnologia\" que \u00e9 quen establece as primeiras comunicaci\u00f3ns cos arque\u00f3logos galegos entre os que destacaba Florentino L\u00f3pez Cuevillas"}
{"id": "112848", "revid": "29398", "url": "https://gl.wikipedia.org/wiki?curid=112848", "title": "Jos\u00e9 Froil\u00e1n Gonz\u00e1lez", "text": "Jos\u00e9 Froil\u00e1n Gonz\u00e1lez, nado en Arrecifes o 5 de outubro de 1922 e finado en Buenos Aires o 15 de xu\u00f1o de 2013, foi un piloto arxentino de F\u00f3rmula 1. Foi o primeiro piloto en conseguir unha vitoria para Ferrari nun Gran Premio de F\u00f3rmula 1, en 1951 en Gran Breta\u00f1a.\nTraxectoria.\nFroil\u00e1n debutou na F1 no Gran Premio de M\u00f3naco en 1950 conducindo un Maserati coa escuder\u00eda Achille Varzi. En 1951 mudouno por un Talbot-Lago, participando nun par de carreiras antes de pasar ao equipo da Ferrari. Nesa tempada conseguiu 27 puntos, clasific\u00e1ndose terceiro da xeral cunha vitoria no GP de Gran Breta\u00f1a. En 1952 volveu ao Maserati finalizando en 1953 sexto con 13.5 puntos. En 1954 volve de novo aos mandos dun Ferrari, esa foi a s\u00faa mellor tempada quedando segundo con 26.64 puntos. En 1955 seguiu na Ferrari pero s\u00f3 tivo dous puntos en toda a tempada. Na tempada 1956 deixou a Ferrari para volver ao Maserati pas\u00e1ndose ao final da tempada a un Vanwall, sen acadar punto ning\u00fan. En 1957 volveu \u00e1 Ferrari, mais non puido repetir \u00e9xitos pasados. Retirouse en 1960."}
{"id": "112849", "revid": "23204", "url": "https://gl.wikipedia.org/wiki?curid=112849", "title": "Prefectura de Saitama", "text": "A prefectura de Saitama (\u57fc\u7389\u770c, \u3055\u3044\u305f\u307e\u3051\u3093, \"Saitama-ken\") \u00e9 unha prefectura do Xap\u00f3n, situada na zona centro-oeste da rexi\u00f3n de Kanto, e ao centro-leste da illa de Honshu. A s\u00faa capital \u00e9 Saitama-shi. A prefectura cobre 3.797,25\u00a0km\u00b2 de superficie e hab\u00edtana 7.145.323 persoas.\nA prefectura de Saitama fai fronteira coas prefecturas de Yamanashi, Nagano, Gunma, Tochigi, Ibaraki, Chiba e Toquio. Antes da Restauraci\u00f3n Meiji co\u00f1ec\u00edase como a parte norte da provincia de Musaxi (\u6b66\u8535\u56fd)."}
{"id": "112850", "revid": "56817", "url": "https://gl.wikipedia.org/wiki?curid=112850", "title": "Solidariedade", "text": "O termo solidariedade pode referirse a:"}
{"id": "112852", "revid": "23204", "url": "https://gl.wikipedia.org/wiki?curid=112852", "title": "Prefectura de Kanagawa", "text": "A Prefectura de Kanagawa (\u795e\u5948\u5ddd\u770c, \u304b\u306a\u304c\u308f\u3051\u3093, \"Kanagawa-ken\") \u00e9 unha prefectura do Xap\u00f3n, situada na zona sur-oeste da rexi\u00f3n de Kanto, e ao centro-leste da illa de Honshu. A s\u00faa capital \u00e9 Yokohama-shi. A prefectura cobre 2.415,84\u00a0km\u00b2 de superficie e hab\u00edtana 8.964.892 persoas.\nA prefectura fai fronteira coa prefectura de Shizuoka, a prefectura de Yamanashi e a prefectura de Toquio. Antes da \"Restauraci\u00f3n de Meiji\" co\u00f1ec\u00edase como a provincia de Sagami (\u76f8\u6a21\u56fd) e unha parte da Musaxi (\u6b66\u8535\u56fd)."}
{"id": "112853", "revid": "127505", "url": "https://gl.wikipedia.org/wiki?curid=112853", "title": "Xograr", "text": "Un xograr era un artista polifac\u00e9tico dedicado ao divertimento e entretemento durante a Idade Media en Europa.\nCaracter\u00edsticas.\nO xograr adoitaba ser capaz de tocar instrumentos, cantar, contar historias ou lendas, recitar poemas, realizar acrobacias, remedar, amais doutros xogos e destrezas. Hab\u00edaos especializados, as\u00ed os xograres m\u00fasicos tocaban sobre todo instrumentos de corda, en especial a viola, mais para interpretaren a l\u00edrica galega medieval fac\u00edan un uso predominante da c\u00edtola. Aqueles xograres que tocaban instrumentos de vento e percusi\u00f3n consider\u00e1banse de pouca categor\u00eda.\nTipos.\nNamentres que o trobador era un poeta l\u00edrico e compositor, o xograr soamente interpretaba as composici\u00f3ns, non era por tanto un creador. O seu cometido era exclusivamente o de entreter. Dentro da primeira etapa da Idade Media, entre o s\u00e9culo X e a primeira metade do s\u00e9culo XIII predominaban os \"xograres \u00e9picos\" (poetas cultos en realidade) que recitaban (non sempre) tiradas e fragmentos de poes\u00eda narrativa ou biogr\u00e1fica. A partir da segunda metade do s\u00e9culo XIII e no s\u00e9culo XIV predominan m\u00e1is os \"xograres l\u00edricos\" que recitaban a chamada \"poes\u00eda cortes\u00e1\".\nEn Galiza a tradici\u00f3n de xograres e trobadores entronca profundamente coa cultura popular e as s\u00faas figuras te\u00f1en un peso capital dentro da cultura galego-portuguesa."}
{"id": "112854", "revid": "1131", "url": "https://gl.wikipedia.org/wiki?curid=112854", "title": "Cartemil", "text": "O top\u00f3nimo galego Cartemil pode referirse a:"}
{"id": "112856", "revid": "23204", "url": "https://gl.wikipedia.org/wiki?curid=112856", "title": "Prefectura de Quioto", "text": "A prefectura de Quioto (\u4eac\u90fd\u5e9c, \u304d\u3087\u3046\u3068\u3075, \"Ky\u014dto-fu\") \u00e9 unha prefectura do Xap\u00f3n, situada na parte centro-norte da rexi\u00f3n de Kinki, na parte centro-oeste da illa de Honshu. A s\u00faa capital \u00e9 Ky\u014dto-shi. A prefectura cobre 4.613,01\u00a0km\u00b2 de superficie e hab\u00edtana 2.633.116 persoas.\nA prefectura de Quioto fai fronteira coas prefecturas de Hy\u014dgo, Osaca, Nara, Mie, Shiga e Fukui. Antes da Revoluci\u00f3n Meiji co\u00f1ec\u00edase como as provincias de Iamaxiro (\u5c71\u57ce\u56fd), Tango (\u4e39\u5f8c\u56fd) e gran parte da Tamba (\u4e39\u6ce2\u56fd)."}
{"id": "112857", "revid": "23204", "url": "https://gl.wikipedia.org/wiki?curid=112857", "title": "Prefectura de Osaca", "text": "A prefectura de Osaca (\u5927\u962a\u5e9c, \u304a\u304a\u3055\u304b\u3075, \"\u014csaka-fu\") \u00e9 unha prefectura do Xap\u00f3n, que se atopa na parte centro da rexi\u00f3n de Kinki, na parte centro-oeste da illa de Honshu. A s\u00faa capital \u00e9 Osaca. A prefectura cobre 1.897,85\u00a0km\u00b2 de superficie e hab\u00edtana 8.832.120 persoas.\nA prefectura de Osaca fai fronteira coas prefecturas de Hy\u014dgo, Quioto, Nara e Wakayama. Antes da Revoluci\u00f3n Meiji co\u00f1ec\u00edase como as provincias de Izumi (\u548c\u6cc9\u56fd), Kawachi (\u6cb3\u5185\u56fd) e parte leste da Settsu (\u6442\u6d25\u56fd)."}
{"id": "112858", "revid": "98629", "url": "https://gl.wikipedia.org/wiki?curid=112858", "title": "Solidariedade (Polonia)", "text": "Solidariedade (\"Solidarno\u015b\u0107\" en polaco) \u00e9 unha federaci\u00f3n sindical aut\u00f3noma e independente polaca de ra\u00edces cristi\u00e1s, nada das loitas obreiras e campesi\u00f1as pola liberdade sindical e en contra do Estado socialista, dirixidas por Lech Wa\u0142\u0119sa, fundada en setembro do ano 1980 e considerado un dos maiores sindicatos da historia.\nOrixe.\nA historia de Solidarno\u015b\u0107, como sindicato non gobernamental polaco, comeza en agosto de 1980 nos estaleiros de Gda\u0144sk, onde Lech Wa\u0142\u0119sa xunto a outros oito obreiro fundaron o sindicato clandestino Solidariedade cuxa principal demanda era a constituci\u00f3n de sindicatos libres (como exist\u00edan desde moito atr\u00e1s na antiga Iugoslavia, e intentaron facer en 1968 en Checoslovaquia, durante a Primavera de Praga) e aut\u00f3nomos do partido e do goberno. A comezos dos anos 1980, Solidariedade converteuse no primeiro sindicato independente nun pa\u00eds do Bloque sovi\u00e9tico. Solidariedade deu lugar a un amplo movemento social anticomunista e non-violento, no seu maior auxe, uniu aproximadamente a 10 mill\u00f3ns de membros e contribu\u00edu infinitamente \u00e1 ca\u00edda do comunismo na Europa do leste.\nO sindicato Solidarno\u015b\u0107 caracterizouse pola gran militancia obreira cat\u00f3lica e pola s\u00faa tenaz loita contra o autoritarismo comunista. A Igrexa cat\u00f3lica, encabezada polo cardeal polaco Wojty\u0142a, comprendeu \u00e1 s\u00faa vez as posibilidades que se abr\u00edan para contrarrestar ao goberno comunista.\nConvocado o seu primeiro congreso, con tolerancia gobernamental, na que dominar\u00eda na axenda sindical o sector procat\u00f3lico. Paraliz\u00e1ronse todas as cuncas mineiras e pech\u00e1ronse aos seus principais dirixentes nas minas de carb\u00f3n, con miras a chamar a atenci\u00f3n sobre o congreso. O goberno ordenou inxectar auga nos devanditos pozos, afogando a alg\u00fans dirixentes. Antes do fin de 1981 Solidariedade ti\u00f1a nove mill\u00f3ns de membros.\nFolgas de 1980.\nO 2 de xullo de 1980 o goberno polaco anunciou aumentos masivos dos produtos alimentarios, o cal provocou un estoupido de folgas. A dos ferroviarios de Lublin, estrat\u00e9xico n\u00f3 ferroviario na ruta \u00e1 Uni\u00f3n Sovi\u00e9tica preocupaba especialmente a Breznev que convoca a Gierek interrompendo as s\u00faas vacaci\u00f3ns en Crimea esix\u00edndolle soluci\u00f3ns. O Ministro de Defensa Wojciech Jaruzelski non considerou conveniente o emprego do ex\u00e9rcito e aconsellando que se deixase pasar o tempo.\nA lei marcial e fin do comunismo.\nO 13 de decembro de 1981, o Presidente do goberno, o Mariscal Wojciech Jaruzelski declarou a lei marcial e encarcerou \u00e1 maior\u00eda dos dirixentes de Solidariedade, que foi prohibido de novo o 8 de outubro de 1982.\nLevantada formalmente en xullo de 1983. Solidariedade persistiu soamente como organizaci\u00f3n clandestina. A finais dos anos 80, Solidariedade era suficientemente forte para frustrar as tentativas reformistas de Jaruzelski: as folgas a nivel nacional en 1988 forzaron ao Goberno a negociar con \"Solidariedade\", que deixou de presentarse como sindicato para facer p\u00fablicas as s\u00faas pretensi\u00f3ns como partido pol\u00edtico, especialmente de elecci\u00f3ns libres. Nun exceso de confianza, estimulado por Gorbachov, que pretend\u00eda experimentar coas posibilidades, o goberno cedeu, perdendo as elecci\u00f3ns, en pequena parte debido \u00e1 propaganda estadounidense prometendo o investimento de inmensas cantidades de fondos se se acababa co comunismo. \nAs\u00ed resultou que este movemento obreiro contra a burocracia e o socialismo e pola solidariedade, propugnado pola intelectualidade e os mineiros, acabou co sistema comunista. Lech Wa\u0142\u0119sa estivo un mandato no goberno. A\u00ednda existe un sindicato que se contin\u00faa denominando \"Solidariedade\", que conta na actualidade con 1,5 mill\u00f3ns de afiliados."}
{"id": "112859", "revid": "1308", "url": "https://gl.wikipedia.org/wiki?curid=112859", "title": "Solidarno\u015b\u0107", "text": ""}
{"id": "112861", "revid": "89787", "url": "https://gl.wikipedia.org/wiki?curid=112861", "title": "Takehara", "text": "Takehara (\u7af9\u539f\u5e02, \u305f\u3051\u306f\u3089\u3057, \"Takehara-shi\") \u00e9 un concello da prefectura de Hiroshima no Xap\u00f3n. Est\u00e1 situada na parte centro-sur da prefecura, e na area da provincia hist\u00f3rica de Aki e centro da rexi\u00f3n de Ch\u016bgoku, parte oeste da illa de Honsh\u016b. Ten 118,30\u00a0km\u00b2 de superficie e unha poboaci\u00f3n de 29.289 habitantes (2009) e unha densidade de poboaci\u00f3n de 248 h/km\u00b2.\nO concello de Takehara limita cos concellos de Higashihiroshima e de Mihara."}
{"id": "112862", "revid": "15490", "url": "https://gl.wikipedia.org/wiki?curid=112862", "title": "Sh\u014dbara", "text": "Sh\u014dbara (\u5e84\u539f\u5e02, \u3057\u3087\u3046\u3070\u3089\u3057, \"Sh\u014dbara-shi\") \u00e9 un concello da prefectura de Hiroshima no Xap\u00f3n. Est\u00e1 situado na parte norte da prefecura, e na area da provincia hist\u00f3rica de Bingo e centro da rexi\u00f3n de Ch\u016bgoku, parte oeste da illa de Honsh\u016b. Ten 1.246,60\u00a0km\u00b2 de superficie e unha poboaci\u00f3n de 40.876 habitantes (2009) e unha densidade de poboaci\u00f3n de 32,8 h/km\u00b2.\nO concello de Sh\u014dbara limita cos concellos de Miyoshi, de Fuch\u016b, de Jinsekik\u014dgen (son da prefectura de Hiroshima); de Iinan, de Unnan, de Okuizumo (son da prefectura de Shimane); de Takahashi, de Niimi (son da prefectura de Okayama); e de Nichinan (da prefectura de Tottori)."}
{"id": "112863", "revid": "98629", "url": "https://gl.wikipedia.org/wiki?curid=112863", "title": "Sakaide", "text": "Sakaide (\u5742\u51fa\u5e02, \u3055\u304b\u3044\u3067\u3057, \"Sakaide-shi\") \u00e9 un concello da prefectura de Kagawa no Xap\u00f3n. Est\u00e1 situada norte da rexi\u00f3n de Shikoku e da prefectura, na illa de Shikoku. Ten 92,46\u00a0km\u00b2 de superficie e unha poboaci\u00f3n de 56.217 habitantes (2009) e unha densidade de poboaci\u00f3n de 500 h/km\u00b2.\nO concello de Sakaide limita por terra cos concellos de Utazu, de Marugame e de Ayagawa (son de prefectura de Kagawa); e por mar co concello de Kurashiki (de prefectura de Okayama)."}
{"id": "112866", "revid": "15490", "url": "https://gl.wikipedia.org/wiki?curid=112866", "title": "Marugame", "text": "Marugame (\u4e38\u4e80\u5e02, \u307e\u308b\u304c\u3081\u3057, \"Marugame-shi\") \u00e9 un concello xapon\u00e9s da prefectura de Kagawa. Est\u00e1 situado ao norte da illa de Shikoku e no centro-oeste da prefectura. Ten 111,79\u00a0km\u00b2 de superficie e unha poboaci\u00f3n de 110.804 habitantes (2009)e ten unha densidade de poboaci\u00f3n de 991 hab./km\u00b2.\nO concello de Marugame limita cos concellos de Tadotsu, de Zents\u016bji, de Mann\u014d, de Ayagawa, de Sakaide e de Utazu."}
{"id": "112867", "revid": "23204", "url": "https://gl.wikipedia.org/wiki?curid=112867", "title": "Potou", "text": "Potou (en chin\u00e9s \"\u5761\u5934\u533a\") \u00e9 un distrito pertencente \u00e1 prefectura de Zhanjiang da provincia de Guangdong na China. O distrito de Potou ten unha superficie de 424\u00a0km\u00b2 e unha poboaci\u00f3n de 380.000 persoas. O seu c\u00f3digo postal \u00e9 524057."}
{"id": "112868", "revid": "89787", "url": "https://gl.wikipedia.org/wiki?curid=112868", "title": "Akaiwa", "text": "Akaiwa (\u8d64\u78d0\u5e02, \u3042\u304b\u3044\u308f\u3057, \"Akaiwa-shi\") \u00e9 un concello da prefectura de Okayama no Xap\u00f3n. Est\u00e1 situado no centro-leste da prefectura, na parte San'y\u014d dentro da rexi\u00f3n de Ch\u016bgoku, na illa de Honsh\u016b. Ten 209,43\u00a0km\u00b2 de superficie e unha poboaci\u00f3n de 43.577 habitantes (2009) e unha densidade de poboaci\u00f3n de 208 h/km\u00b2.\nO concello de Akaiwa limita cos concellos de Okayama, de Kumenan, de Misaki, de Wake e de Bizen."}
{"id": "112869", "revid": "15490", "url": "https://gl.wikipedia.org/wiki?curid=112869", "title": "Yokkaichi", "text": "Yokkaichi (\u56db\u65e5\u5e02\u5e02, \u3088\u3063\u304b\u3044\u3061\u3057, \"Yokkaichi-shi\") \u00e9 un concello da prefectura de Mie no Xap\u00f3n. Est\u00e1 situado ao norte da prefectura, na \u00e1rea norte da provincia hist\u00f3rica de Ise, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. Ten 205,53\u00a0km\u00b2 de superficie, unha poboaci\u00f3n de 307.875 habitantes (2009) e unha densidade de poboaci\u00f3n de 1.500 h/km\u00b2.\nO concello de Yokkaichi limita cos concellos de Suzuka, Komono, Inabe, T\u014din, Kuwana, Asahi, Kawagoe (que son da prefectura de Mie); e K\u014dka (este \u00faltimo \u00e9 da prefectura de Shiga)."}
{"id": "112870", "revid": "98629", "url": "https://gl.wikipedia.org/wiki?curid=112870", "title": "Bloque do leste", "text": "Durante a guerra fr\u00eda, o Bloque do Leste, tam\u00e9n chamado Bloque sovi\u00e9tico e campo socialista, comprend\u00eda os seguintes pa\u00edses de Europa central e oriental: Bulgaria, Roman\u00eda, Hungr\u00eda, a Rep\u00fablica Democr\u00e1tica Alem\u00e1, Polonia, Albania, a Uni\u00f3n Sovi\u00e9tica e Checoslovaquia. O Bloque do Leste adoita considerarse id\u00e9ntico ao Pacto de Varsovia. Outra das organizaci\u00f3ns que reun\u00edan aos pa\u00edses do bloque era o Consello de Axuda Mutua Econ\u00f3mica.\nIugoslavia nunca formou parte do Bloque do Leste nin do Pacto de Varsovia. Malia ser un estado socialista, o seu l\u00edder Josip Broz Tito chegou ao poder grazas ao seu mando sobre a resistencia partisana durante a segunda guerra mundial e sempre mantivo unha pol\u00edtica de distanciamento e autonom\u00eda respecto da influente Uni\u00f3n Sovi\u00e9tica. O goberno iugoslavo mant\u00edvose neutral durante a guerra fr\u00eda e foi un dos fundadores do Movemento de Pa\u00edses Non Ali\u00f1ados.\nPola s\u00faa banda, o goberno de Albania (tildado de estalinista) tam\u00e9n logrou o poder sen axuda sovi\u00e9tica como consecuencia da segunda guerra mundial. Albania rompeu a s\u00faa relaci\u00f3n coa Uni\u00f3n Sovi\u00e9tica a comezos dos anos 1960, ali\u00f1\u00e1ndose coa Rep\u00fablica Popular Chinesa e a s\u00faa posici\u00f3n antirrevisionista.\nAs naci\u00f3ns do Bloque do Leste foron, en ocasi\u00f3ns, mantidas dentro da esfera de influencia sovi\u00e9tica mediante a forza militar. O Ex\u00e9rcito Vermello invadiu Hungr\u00eda en 1956 logo dunha revolta anticomunista. Tam\u00e9n Checoslovaquia foi invadida, en 1968 e por tropas do Pacto de Varsovia, co obxecto de po\u00f1er fin a un per\u00edodo de liberalizaci\u00f3n co\u00f1ecido como a Primavera de Praga. Esta pol\u00edtica foi denominada Doutrina Brezhnev e se convalidaba, segundo a argumentaci\u00f3n sovi\u00e9tica, na obrigaci\u00f3n que ti\u00f1an os estados socialistas de sosterse uns a outros de acordo ao establecido no Pacto de Varsovia. A Primavera de Praga non era para os seus cr\u00edticos outra cousa que un retorno progresivo ao capitalismo, o que xustificaba segundo este razoamento a intervenci\u00f3n militar. Os cr\u00edticos da Uni\u00f3n Sovi\u00e9tica falaban \u00e1 s\u00faa vez de social-imperialismo.\nO Bloque do Leste disolveuse polo colapso dos diferentes estados socialistas que o formaban, case todos os cales deixaron directamente de existir. O golpe definitivo foi a disoluci\u00f3n da Uni\u00f3n de Rep\u00fablicas Socialistas Sovi\u00e9ticas mesma, basti\u00f3n pol\u00edtico e militar do Bloque, a fins de 1991."}
{"id": "112871", "revid": "5312", "url": "https://gl.wikipedia.org/wiki?curid=112871", "title": "Matsusaka", "text": "Matsusaka (\u677e\u962a\u5e02, \u307e\u3064\u3055\u304b\u3057, \"Matsusaka-shi\") \u00e9 un concello da prefectura de Mie no Xap\u00f3n. Est\u00e1 situado no centro da prefectura, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honsh\u016b. Ten 623,77\u00a0km\u00b2 de superficie, unha poboaci\u00f3n de 169.455 habitantes (2009) e unha densidade de poboaci\u00f3n de 272 h/km\u00b2.\nO concello de Matsusaka limita cos concellos de \u014cdai, Taki, Meiwa, Tsu (que son da prefectura de Mie); Kawakami, Higashiyoshino e Mitsue (que son da prefectura de Nara)."}
{"id": "112872", "revid": "1308", "url": "https://gl.wikipedia.org/wiki?curid=112872", "title": "Bloque sovi\u00e9tico", "text": ""}
{"id": "112873", "revid": "23204", "url": "https://gl.wikipedia.org/wiki?curid=112873", "title": "Ptah", "text": "Ptah na relixi\u00f3n exipcia era o deus creador do mundo, protector de artistas e artes\u00e1ns e ti\u00f1a a s\u00faa morada en Menfis"}
{"id": "112874", "revid": "5863", "url": "https://gl.wikipedia.org/wiki?curid=112874", "title": "Johannes Trithemius", "text": "Johannes Trithemius, co\u00f1ecido como Johann von Heidenberg, nado en Trittenheim o 2 de febreiro de 1462 e finado en W\u00fcrzburg o 13 de decembro de 1516, foi un monxe alem\u00e1n.\nTraxectoria.\nFoi o fundador da sociedade secreta \"Sodalitas Celtica\" (\"Confrar\u00eda c\u00e9ltica\"), dedicada ao estudo das linguas, as matem\u00e1ticas, a astrolox\u00eda e a maxia dos n\u00fameros. \u00c9 autor da famosa Steganographia, \u00e9 dicir, a disciplina que se ocupa de codificaci\u00f3n de mensaxes, ligada estreitamente ao que se co\u00f1ece co nome de ocultismo."}
{"id": "112875", "revid": "1888", "url": "https://gl.wikipedia.org/wiki?curid=112875", "title": "Xulio L. Valc\u00e1rcel", "text": ""}
{"id": "112876", "revid": "22570", "url": "https://gl.wikipedia.org/wiki?curid=112876", "title": "Quimioestratigraf\u00eda", "text": "A quimioestratigraf\u00eda \u00e9 un enfoque estratigr\u00e1fico baseado no estudo das variaci\u00f3ns isot\u00f3picas e dos compostos qu\u00edmicos.\nCaracter\u00edsticas.\nAtinxe principalmente \u00e1 hidrosfera e \u00e1 atmosfera, despois de evolucionaren de modo conxunto no decurso da historia da Terra, manifestando xaora un nexo de interdependencia. A quimioestratigraf\u00edae utiliza a noci\u00f3n de gravaci\u00f3n sedimentaria, a trav\u00e9s de indicadores (sobre todo os informes isot\u00f3picos influ\u00eddos polo proceso de fraccionamento isot\u00f3pico).\nO os\u00edxeno, o carbono e outros elementos son habitualmente empregados a modo de indicadores para marcar as paleotemperaturas, as crises biol\u00f3xicas, as condici\u00f3ns an\u00f3xicas mari\u00f1as etc\u00e9tera."}
{"id": "112877", "revid": "25871", "url": "https://gl.wikipedia.org/wiki?curid=112877", "title": "Odeonsplatz", "text": "A Odeonsplatz ou Praza do Ode\u00f3n \u00e9 un lugar da cidade de M\u00fanic en Alema\u00f1a. Marca o termo polo parte sur da Ludwigstra\u00dfe e sit\u00faase na ali\u00f1aci\u00f3n Siegestor, Ludwigstra\u00dfe, Odeonsplatz. O seu nome v\u00e9n da sala de concertos (Ode\u00f3n) que o rei de Lu\u00eds I de Baviera mandou constru\u00edr no \u00e1ngulo suroeste do lugar no ano 1827."}
{"id": "112878", "revid": "22570", "url": "https://gl.wikipedia.org/wiki?curid=112878", "title": "San Jos\u00e9 Mogote", "text": "San Jos\u00e9 Mogote \u00e9 unha zona arqueol\u00f3xica do estado de Oaxaca, no sueste de M\u00e9xico. Local\u00edzase a poucos quil\u00f3metros ao noroeste de Monte Alb\u00e1n, no val do Etla, a unha altitude de 1610 m.\nHistoria.\nO sitio mostra evidencias arqueol\u00f3xicas de ocupaci\u00f3n temper\u00e1, probablemente dende a \u00c9poca L\u00edtica, a\u00ednda que o seu maior desenvolvemento aconteceu no Precl\u00e1sico medio, contempor\u00e1neo \u00e1 cultura olmeca. Polas construci\u00f3ns, \u00e9 pos\u00edbel saber que os seus poboadores xa fac\u00edan c\u00e1lculos astron\u00f3micos, actividade importante na cultura mesoamericana."}
{"id": "112879", "revid": "85894", "url": "https://gl.wikipedia.org/wiki?curid=112879", "title": "O Pereiro, Agra, Agolada", "text": "O Pereiro \u00e9 un lugar da parroquia de Agra, no concello pontevedr\u00e9s de Agolada, na comarca do Deza. Segundo o Instituto Galego de Estat\u00edstica, en 2021 ti\u00f1a 18 habitantes, dos cales 9 eran homes e 9 eran mulleres."}
{"id": "112880", "revid": "85894", "url": "https://gl.wikipedia.org/wiki?curid=112880", "title": "Arto\u00f1o, Arto\u00f1o, Agolada", "text": "Arto\u00f1o \u00e9 un lugar da parroquia de Arto\u00f1o, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 32 habitantes (22 homes e 17 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "112881", "revid": "1131", "url": "https://gl.wikipedia.org/wiki?curid=112881", "title": "Seimeira de Vilagocende", "text": "A seimeira de Vilagocende \u00e9 unha fervenza de ca\u00edda libre no r\u00edo da Porteli\u00f1a, preto do lugar de Vilagocende, entre as parroquias de San Mart\u00edn de Suarna e Cereixido (A Fonsagrada). Tr\u00e1tase dunha das fervenzas de maior ca\u00edda das que hai en Galiza, cuns 50 metros de altitude.\nSituaci\u00f3n.\nO r\u00edo da Porteli\u00f1a est\u00e1 na serra de Li\u00f1ares. O curso fluvial envorca no r\u00edo Lamas, que \u00e1 s\u00faa vez desemboca no r\u00edo Navia. O lugar est\u00e1 habilitado para as visitas, contando cunha pontella para chegar \u00e1 base da fervenza. Ademais, na parte superior hai un miradoiro dende onde se olla perfectamente a freixa. Pola seimeira de Vilagocende atravesa polo menos unha ruta de sendeirismo."}
{"id": "112882", "revid": "22570", "url": "https://gl.wikipedia.org/wiki?curid=112882", "title": "Velpell\u00f3s, Vilari\u00f1o, Agolada", "text": "Velpell\u00f3s \u00e9 un lugar da parroquia de Vilari\u00f1o, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 41 habitantes (20 homes e 21 mulleres), o que sup\u00f3n unha diminuci\u00f3n de 13 habitantes con respecto ao ano 2000.\nHistoria.\nCerca de Velpell\u00f3s existiu o mosteiro de San Sadurni\u00f1o, que puido ser unha casa de retiro dos xesu\u00edtas ou un mosteiro beneditino moi anterior. Quedan restos dunha antiga conduci\u00f3n de auga."}
{"id": "112883", "revid": "1888", "url": "https://gl.wikipedia.org/wiki?curid=112883", "title": "Velpell\u00f3s", "text": ""}
{"id": "112884", "revid": "98629", "url": "https://gl.wikipedia.org/wiki?curid=112884", "title": "A Eirexe, Vilari\u00f1o, Agolada", "text": "A Eirexe \u00e9 un lugar da parroquia de Vilari\u00f1o, no concello pontevedr\u00e9s de Agolada, na comarca do Deza. Segundo o IGE, no 2011 ti\u00f1a 9 habitantes (4 homes e 5 mulleres), o que sup\u00f3n unha diminuci\u00f3n de 5 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "112885", "revid": "85894", "url": "https://gl.wikipedia.org/wiki?curid=112885", "title": "A Lagoa, Vilari\u00f1o, Agolada", "text": "A Lagoa \u00e9 un lugar da parroquia de Vilari\u00f1o, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 53 habitantes (27 homes e 26 mulleres), o que sup\u00f3n unha diminuci\u00f3n de 14 habitantes con respecto ao ano 2000."}
{"id": "112887", "revid": "1131", "url": "https://gl.wikipedia.org/wiki?curid=112887", "title": "A Ponte Vilari\u00f1o, Vilari\u00f1o, Agolada", "text": "A Ponte Vilari\u00f1o \u00e9 un lugar da parroquia de Vilari\u00f1o, no concello pontevedr\u00e9s de Agolada, na comarca do Deza. Segundo o IGE en 2011 ti\u00f1a sete habitantes (tres homes e catro mulleres), un m\u00e1is ca no ano 2000.\nDebe o seu nome a unha ponte a car\u00f3n do r\u00edo Arnego, no cami\u00f1o entre Lal\u00edn e Agolada."}
{"id": "112888", "revid": "85894", "url": "https://gl.wikipedia.org/wiki?curid=112888", "title": "Barcia, Regoela, Cabanas", "text": "Barcia \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 9 homes e 7 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 19 habitantes."}
{"id": "112889", "revid": "85894", "url": "https://gl.wikipedia.org/wiki?curid=112889", "title": "Vilari\u00f1o, Vilari\u00f1o, Agolada", "text": "Vilari\u00f1o \u00e9 un lugar da parroquia de Vilari\u00f1o, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 23 habitantes (12 homes e 11 mulleres), o que sup\u00f3n unha diminuci\u00f3n de 11 habitantes con respecto ao ano 2000."}
{"id": "112890", "revid": "85894", "url": "https://gl.wikipedia.org/wiki?curid=112890", "title": "Horta, Regoela, Cabanas", "text": "Horta \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 21 habitantes no ano 2007 segundo datos do Instituto Galego de Estat\u00edstica dos cales eran 11 homes e 10 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 22 habitantes."}
{"id": "112891", "revid": "2338", "url": "https://gl.wikipedia.org/wiki?curid=112891", "title": "A Lousada, Regoela, Cabanas", "text": "A Lousada \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 14 habitantes."}
{"id": "112892", "revid": "85894", "url": "https://gl.wikipedia.org/wiki?curid=112892", "title": "O Monte, Regoela, Cabanas", "text": "O Monte \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 23 habitantes no ano 2007 segundo datos do Instituto Galego de Estat\u00edstica dos cales eran 12 homes e 11 mulleres, o que sup\u00f3n un aumento con relaci\u00f3n ao ano 1999 cando ti\u00f1a 21 habitantes."}
{"id": "112893", "revid": "2338", "url": "https://gl.wikipedia.org/wiki?curid=112893", "title": "O Pazo, Regoela, Cabanas", "text": "O Pazo \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 1 home e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes."}
{"id": "112895", "revid": "5863", "url": "https://gl.wikipedia.org/wiki?curid=112895", "title": "Terencio", "text": "Publius Terentius Afer ou Terencio, foi un autor de comedias durante a rep\u00fablica Romana. Desco\u00f1\u00e9cese a data exacta do seu nacemento, pero segundo Suetonio, morreu no 169 a.C. \u00e1 idade de trinta e cinco anos. As s\u00faas comedias estre\u00e1ronse entre 170 e 160 a. C. Escribiu seis obras, conserv\u00e1ndose todas elas. O seu predecesor no x\u00e9nero, Plauto, escribira arredor de 130 obras, das cales se conservan vinte e unha.\nFoi moi apreciado en Francia, sobre todo por Denis Diderot, que sinalou no seu teatro a presenza do drama burgu\u00e9s emocional e, en ocasi\u00f3ns, case tr\u00e1xico.\nTraducidas \u00e1 lingua galega, public\u00e1ronse \"A sogra\" e \"Os irm\u00e1ns\", nun \u00fanico volume, o n\u00famero 12 da colecci\u00f3n Cl\u00e1sicos en Galego, editado pola Xunta de Galicia e a Editorial Galaxia."}
{"id": "112896", "revid": "85894", "url": "https://gl.wikipedia.org/wiki?curid=112896", "title": "O Someiro, Regoela, Cabanas", "text": "O Someiro \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 15 habitantes no ano 2007 segundo datos do Instituto Galego de Estat\u00edstica dos cales eran 9 homes e 6 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 20 habitantes."}
{"id": "112897", "revid": "22570", "url": "https://gl.wikipedia.org/wiki?curid=112897", "title": "Os Xicos, Regoela, Cabanas", "text": "Os Xicos \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 24 habitantes no ano 2007 segundo datos do Instituto Galego de Estat\u00edstica dos cales eran 8 homes e 16 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 29 habitantes."}
{"id": "112898", "revid": "85894", "url": "https://gl.wikipedia.org/wiki?curid=112898", "title": "San Marcos, Regoela, Cabanas", "text": "San Marcos \u00e9 un lugar da parroquia de Regoela no concello coru\u00f1\u00e9s de Cabanas, na comarca do Eume. Ti\u00f1a 26 habitantes no ano 2007 segundo datos do Instituto Galego de Estat\u00edstica dos cales eran 15 homes e 11 mulleres, o que sup\u00f3n un aumento con relaci\u00f3n ao ano 1999 cando ti\u00f1a 25 habitantes."}
{"id": "112900", "revid": "2338", "url": "https://gl.wikipedia.org/wiki?curid=112900", "title": "Romariz, As Trabancas, Agolada", "text": "Romariz \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 17 habitantes (8 homes e 9 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "112901", "revid": "2338", "url": "https://gl.wikipedia.org/wiki?curid=112901", "title": "Couso, As Trabancas, Agolada", "text": "Couso \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 2 habitantes (2 mulleres), o que sup\u00f3n unha diminuci\u00f3n de 6 habitantes con respecto ao ano 2000."}
{"id": "112904", "revid": "1131", "url": "https://gl.wikipedia.org/wiki?curid=112904", "title": "A Barcia", "text": ""}
{"id": "112905", "revid": "1888", "url": "https://gl.wikipedia.org/wiki?curid=112905", "title": "O Someiro", "text": "Co top\u00f3nimo O Someiro podemos referirnos a dous lugares de Galicia:"}
{"id": "112906", "revid": "27249", "url": "https://gl.wikipedia.org/wiki?curid=112906", "title": "Monte", "text": "O termo monte en galego p\u00f3dese referir:\nToponimia.\nO top\u00f3nimo Monte pode referirse a varios lugares:\nEn Galicia:\nNo Brasil:\nEn Portugal:\nNa Arxentina:\nEn Cantabria:\nEn Francia:"}
{"id": "112907", "revid": "25871", "url": "https://gl.wikipedia.org/wiki?curid=112907", "title": "Econom\u00eda de Iraq", "text": "A econom\u00eda de Iraq caracter\u00edzase por unha forte dependencia da exportaci\u00f3n de petr\u00f3leo e por acentuar un desenvolvemento dirixido por organismos centrais. Antes do inicio da guerra contra Ir\u00e1n en setembro de 1980, o futuro da econom\u00eda iraqu\u00ed era brillante. A produci\u00f3n de petr\u00f3leo alcanzara o nivel de 3,5 mill\u00f3ns de barr\u00eds por d\u00eda e os ingresos do petr\u00f3leo sumaban 21.000 mill\u00f3ns de d\u00f3lares en 1979 e 27.000 mill\u00f3ns de d\u00f3lares en 1980. Ao comezar a guerra, Iraq acumulara aproximadamente 35.000 mill\u00f3ns de d\u00f3lares en reservas de divisas.\nGuerra Ir\u00e1n-Iraq.\nA guerra entre Ir\u00e1n e Iraq esgotou as reservas de divisas de Iraq, destru\u00edu a s\u00faa econom\u00eda e deixou ao pa\u00eds unha d\u00e9beda externa superior aos 40.000 mill\u00f3ns de d\u00f3lares. Despois do fin do conflito, as exportaci\u00f3ns de petr\u00f3leo empezaron a subir, aos poucos, grazas \u00e1 construci\u00f3n de novos oleodutos e \u00e1 restauraci\u00f3n das instalaci\u00f3ns destru\u00eddas.\nPresente.\nOs \u00faltimos anos, a mellora das condici\u00f3ns de seguranza do pa\u00eds e o progresivo retorno dos investimentos te\u00f1en axudado a dinamizar a econom\u00eda, especialmente nos sectores de enerx\u00eda, construci\u00f3n civil e comercio. Un crecemento econ\u00f3mico m\u00e1is duradeiro, unha sa\u00fade fiscal de longo prazo e unha mellora xeral do padr\u00f3n de vida depender\u00e1n da aprobaci\u00f3n, polo goberno central, de importantes pol\u00edticas de reformas."}
{"id": "112908", "revid": "27155", "url": "https://gl.wikipedia.org/wiki?curid=112908", "title": "Apodemus microps", "text": "O Apodemus microps \u00e9 unha especie de pequeno mam\u00edfero da familia \"muridae\" abundante no centro e norte de Europa e en Siberia."}
{"id": "112909", "revid": "2338", "url": "https://gl.wikipedia.org/wiki?curid=112909", "title": "Cabanelas, Borraxeiros, Agolada", "text": "Cabanelas \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 12 habitantes (4 homes e 8 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "112910", "revid": "98629", "url": "https://gl.wikipedia.org/wiki?curid=112910", "title": "MPEG-4 Parte 14", "text": "MPEG-4 Parte 14 ou *.mp4 (non confundir con Reprodutor MP4) \u00e9 un formato de arquivo (chamado contedor) especificado como parte do est\u00e1ndar internacional MPEG-4 de ISO/IEC. Utilizase para almacenar os formatos audiovisuais especificados por ISO/IEC e o grupo MPEG (Moving Picture Experts Group) \u00f3 igual que outros formatos audiovisuais dispo\u00f1ibles. Utilizase tipicamente para almacenar datos en arquivos para ordenadores, para transmitir fluxos audiovisuais e, probablemente, en moitas outras formas.\nA extensi\u00f3n m4a foi popularizada por Apple, quen iniciou o uso da extensi\u00f3n \"\".m4a\" no seu software \"iTunes\"\" para distinguir entre arquivos MPEG-4 de son e v\u00eddeo (M4A e M4V respectivamente). Actualmente a maior\u00eda do software que soporta o est\u00e1ndar MPEG-4 reproduce arquivos coa extensi\u00f3n \".m4a\". A maior\u00eda dos arquivos \".m4a\" dispo\u00f1ibles foron creados usando o formato AAC, pero outros arquivos en formatos como \"Apple Lossless\" e \".mp3\" poden ser inclu\u00eddos nun arquivo \".m4a\".\nNormalmente p\u00f3dense cambiar, de maneira segura, a extensi\u00f3n dos arquivos de son \".mp4\" a \".m4a\" e viceversa pero non as\u00ed a \".mp3\" xa que para poder ser reproducidos nun reprodutor de son, este necesariamente ten que ter a capacidade para decodificar o formato que est\u00e1 contido no ficheiro \".mp4\" que xeralmente est\u00e1 codificado en MPEG-4 AAC e incompatible coa codificaci\u00f3n e decodificaci\u00f3n de MPEG-1 Layer 3 para o \".mp3\".\nMPEG-4 \u00e9 unha serie de codecs e est\u00e1ndares internacionais de v\u00eddeo, son e datos creado especialmente para a web. Est\u00e1 formado por unha serie de algoritmos de compresi\u00f3n que codifica datos, son e v\u00eddeo optimizando a s\u00faa calidade de almacenamento, codificaci\u00f3n e distribuci\u00f3n en redes. Coas c\u00e1maras de hoxe, integrase, capturase e codificase nunha \u00fanica acci\u00f3n, o que optimiza a potencialidade do usuario para emitir.\n\u00c9 posible enviar practicamente calquera tipo de datos dentro de arquivos *.mp4 por medio dos chamados \"fluxos privados\", pero os formatos recomendados, por raz\u00f3ns de compatibilidade son::\nEstas son algunhas das extensi\u00f3ns utilizadas en arquivos que conte\u00f1en datos no formato *.mp4:"}
{"id": "112912", "revid": "6040", "url": "https://gl.wikipedia.org/wiki?curid=112912", "title": "Mp4", "text": ""}
{"id": "112913", "revid": "1131", "url": "https://gl.wikipedia.org/wiki?curid=112913", "title": "Cabanelas", "text": "O top\u00f3nimo Cabanelas pode referirse a:"}
{"id": "112914", "revid": "85894", "url": "https://gl.wikipedia.org/wiki?curid=112914", "title": "Meixide, Borraxeiros, Agolada", "text": "Meixide \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 13 habitantes (6 homes e 7 mulleres), o que sup\u00f3n unha diminuci\u00f3n de 3 habitantes con respecto ao ano 2000."}
{"id": "112916", "revid": "89787", "url": "https://gl.wikipedia.org/wiki?curid=112916", "title": "MUFACE", "text": "O acr\u00f3nimo MUFACE fai referencia \u00e1 \"Mutualidad General de Funcionarios Civiles del Estado\", neste caso, do Estado espa\u00f1ol. Muface \u00e9 o organismo p\u00fablico da administraci\u00f3n do Estado espa\u00f1ol que xestiona as prestaci\u00f3ns sociais dos funcionarios do Estado en Espa\u00f1a: sanidade, xubilaci\u00f3n, axudas por fillos etc. \u00c9, por tanto, un R\u00e9xime Especial, e de car\u00e1cter mutualista, e distinto do R\u00e9xime Xeral da seguridade Social espa\u00f1ola, a que se adscriben a maior\u00eda dos cidad\u00e1ns.\nSent\u00e1ronse as bases da s\u00faa creaci\u00f3n na Lei 109/1963, do 20 de xullo, de Funcionarios Civ\u00eds do Estado, e no Decreto 315/1964, do 7 de febreiro, e, especialmente, a Lei 29/1975, do 27 de xu\u00f1o, sobre Seguridade Social dos funcionarios Civ\u00eds do Estado. Con anterioridade a estas disposici\u00f3ns o panorama mutualista dos funcionarios civ\u00eds espa\u00f1ois era variado e inseguro, existindo un total de 65 mutualidades, que non cubr\u00edan as prestaci\u00f3ns de t\u00f3dolos funcionarios (pois chegaron a estar exclu\u00eddos ata 100.000 persoas). Muface non \u00e9 o \u00fanico R\u00e9xime Especial que existe na administraci\u00f3n espa\u00f1ola. Existen tam\u00e9n:"}
{"id": "112917", "revid": "1131", "url": "https://gl.wikipedia.org/wiki?curid=112917", "title": "Lousada", "text": "O top\u00f3nimo Lousada pode referirse a:"}
{"id": "112921", "revid": "92340", "url": "https://gl.wikipedia.org/wiki?curid=112921", "title": "Tertius Zongo", "text": "Tertius Zongo, nado en Koudougou o 18 de maio de 1957, \u00e9 un pol\u00edtico de Burkina Faso, Primeiro Ministro do seu pa\u00eds desde xu\u00f1o de 2007 at\u00e9 abril de 2011."}
{"id": "112922", "revid": "1131", "url": "https://gl.wikipedia.org/wiki?curid=112922", "title": "Horta (hom\u00f3nimos)", "text": "Unha horta \u00e9 unha porci\u00f3n de terra, xeralmente de pequena dimensi\u00f3n, onde se cultivan hortalizas. Como top\u00f3nimo Horta pode referirse a:\nAmais, como apelido pode referirse a:"}
{"id": "112924", "revid": "1131", "url": "https://gl.wikipedia.org/wiki?curid=112924", "title": "As Hortas", "text": "O top\u00f3nimo galego As Hortas pode referirse a:"}
{"id": "112925", "revid": "85894", "url": "https://gl.wikipedia.org/wiki?curid=112925", "title": "Crist\u00edn, Borraxeiros, Agolada", "text": "Crist\u00edn \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o IGE, no 2009 ti\u00f1a 24 habitantes (12 homes e 12 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "112926", "revid": "1131", "url": "https://gl.wikipedia.org/wiki?curid=112926", "title": "Crist\u00edn", "text": "O top\u00f3nimo galego Crist\u00edn pode referirse a:"}
{"id": "112927", "revid": "2338", "url": "https://gl.wikipedia.org/wiki?curid=112927", "title": "Quint\u00e1, Berredo, Agolada", "text": "Quint\u00e1 \u00e9 un lugar da parroquia de Berredo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 23 habitantes (10 homes e 13 mulleres), o que sup\u00f3n unha diminuci\u00f3n de 26 habitantes con respecto ao ano 2000."}
{"id": "112928", "revid": "85894", "url": "https://gl.wikipedia.org/wiki?curid=112928", "title": "Quintela, Brocos, Agolada", "text": "Quintela \u00e9 un lugar da parroquia de Brocos, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (5 homes e 5 mulleres), o que sup\u00f3n unha diminuci\u00f3n de 5 habitantes con respecto ao ano 2000."}
{"id": "112929", "revid": "85894", "url": "https://gl.wikipedia.org/wiki?curid=112929", "title": "A Devesa, Carmoega, Agolada", "text": "A Devesa \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (2 homes e 3 mulleres), o mesmo n\u00famero de habitantes que no ano 2000."}
{"id": "112930", "revid": "2338", "url": "https://gl.wikipedia.org/wiki?curid=112930", "title": "Paradela, Carmoega, Agolada", "text": "Paradela \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 14 habitantes (8 homes e 6 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "112931", "revid": "2338", "url": "https://gl.wikipedia.org/wiki?curid=112931", "title": "Galegos, Eidi\u00e1n, Agolada", "text": "Galegos \u00e9 un lugar da parroquia de Eidi\u00e1n, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "112932", "revid": "85894", "url": "https://gl.wikipedia.org/wiki?curid=112932", "title": "Agolada, Ferreiroa, Agolada", "text": "Agolada \u00e9 unha vila da parroquia de Ferreiroa, capital do concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 486 habitantes (244 homes e 242 mulleres), o que sup\u00f3n unha diminuci\u00f3n de 126 habitantes con respecto ao ano 2000.\nNeste lugar ten a s\u00faa sede a Banda Municipal de Agolada.\nPatrimonio.\nOs Pendellos da feira de Agolada son utilizados os d\u00edas de feira."}
{"id": "112933", "revid": "89787", "url": "https://gl.wikipedia.org/wiki?curid=112933", "title": "Econom\u00eda de Uzbekist\u00e1n", "text": "Uzbekist\u00e1n era unha das zonas m\u00e1is pobres da antiga Uni\u00f3n Sovi\u00e9tica con m\u00e1is de 60% da s\u00faa poboaci\u00f3n vivindo en comunidades rurais densamente poboadas. A s\u00faa econom\u00eda estivo orientada desde a s\u00faa independencia a unha transici\u00f3n gradual a unha econom\u00eda de mercado; con todo, o progreso en reformas econ\u00f3micos foi cauteloso e rexistrou alg\u00fans logros. A\u00ednda non se eliminou a brecha entre o mercado negro e as taxas de cambio oficiais. O comercio restritivo do r\u00e9xime e as s\u00faas pol\u00edticas xeralmente intervencionistas seguen tendo efectos na s\u00faa econom\u00eda. Entre as restrici\u00f3ns imperantes at\u00f3pase a capacidade de convertibilidade da moeda e outras medidas gobernamentais para controlar a actividade econ\u00f3mica, inclu\u00edndo a implementaci\u00f3n de severas restrici\u00f3ns \u00e1s importaci\u00f3ns e peches espor\u00e1dicos das s\u00faas fronteiras cos veci\u00f1os Casaquist\u00e1n, Kirguizist\u00e1n e Taxiquist\u00e1n, os cales levaron a organizaci\u00f3ns internacionais a suspender ou dar marcha atr\u00e1s os cr\u00e9ditos proxectos.\nO Goberno de Uzbekist\u00e1n, que traballa en estreita colaboraci\u00f3n co Fondo Monetario Internacional, realizou considerables progresos na reduci\u00f3n da inflaci\u00f3n e o d\u00e9ficit orzamentario. A moeda nacional (o Som uzbeko) f\u00edxose convertible en 2003 como parte do programa de estabilizaci\u00f3n dese\u00f1ado polo FMI, a\u00ednda que seguen existindo algunhas restrici\u00f3ns administrativas. A agricultura e a industria manufactureira contrib\u00faen igualmente na econom\u00eda, representando cada un aproximadamente unha cuarta parte do PIB. Actualmente Uzbekist\u00e1n \u00e9 2\u00ba maior exportador de algod\u00f3n do mundo e o 5\u00ba produtor mundial, a\u00ednda que a importancia deste produto declinou significativamente desde a s\u00faa independencia. As\u00ed mesmo, Uzbekist\u00e1n \u00e9 un gran produtor de ouro, coa maior mina ao descuberto de ouro no mundo, pos\u00fae dep\u00f3sitos substanciais de cobre, minerais estrat\u00e9xicos, e \u00e9 tam\u00e9n grande produtor de ouro e gas natural."}
{"id": "112935", "revid": "23204", "url": "https://gl.wikipedia.org/wiki?curid=112935", "title": "Uni\u00f3n polacolituana", "text": "O termo \"uni\u00f3n polacolituana\" ref\u00edrese a unha serie de actos e alianzas entre o Reino de Polonia e o Gran Ducado de Lituania que levou \u00e1 creaci\u00f3n da uni\u00f3n polacolituana \u2014 a \"Rep\u00fablica das D\u00faas Naci\u00f3ns\" \u2014 en 1569 e eventualmente \u00e1 creaci\u00f3n dun estado unitario en 1791.\nOs actos m\u00e1is importantes do processo de uni\u00f3n foron:"}
{"id": "112936", "revid": "1308", "url": "https://gl.wikipedia.org/wiki?curid=112936", "title": "Uni\u00f3n polaco-lituana", "text": ""}
{"id": "112937", "revid": "25871", "url": "https://gl.wikipedia.org/wiki?curid=112937", "title": "Couvin", "text": "Couvin \u00e9 un concello localizado na provincia belga de Namur. En 2008 a s\u00faa poboaci\u00f3n era de 13.576 habitantes e est\u00e1 localizado na latitude 50\u00b0 03 Norte, 04\u00b0 29 Leste."}
{"id": "112938", "revid": "85894", "url": "https://gl.wikipedia.org/wiki?curid=112938", "title": "Merl\u00edn, Merl\u00edn, Agolada", "text": "Merl\u00edn \u00e9 un lugar da parroquia de Merl\u00edn, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (2 homes e 3 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "112939", "revid": "85894", "url": "https://gl.wikipedia.org/wiki?curid=112939", "title": "Costela, San Paio de Bais, Agolada", "text": "Costela \u00e9 un lugar da parroquia de San Paio de Bais, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 9 habitantes (5 homes e 4 mulleres), os mesmos habitantes que no ano 2000."}
{"id": "112941", "revid": "85894", "url": "https://gl.wikipedia.org/wiki?curid=112941", "title": "Quintela, Santa Comba, Agolada", "text": "Quintela \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 24 habitantes (13 homes e 11 mulleres), o que sup\u00f3n unha diminuci\u00f3n de 5 habitantes respecto ao ano 2000."}
{"id": "112942", "revid": "85894", "url": "https://gl.wikipedia.org/wiki?curid=112942", "title": "Sesto, Sesto, Agolada", "text": "Sesto \u00e9 un lugar da parroquia de Sesto, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 20 habitantes (7 homes e 13 mulleres), o que sup\u00f3n unha diminuci\u00f3n de 3 habitantes respecto ao ano 2000."}
{"id": "112943", "revid": "85894", "url": "https://gl.wikipedia.org/wiki?curid=112943", "title": "A Bugalleira, Borraxeiros, Agolada", "text": "A Bugalleira \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 22 habitantes (10 homes e 12 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "112944", "revid": "1131", "url": "https://gl.wikipedia.org/wiki?curid=112944", "title": "Bugalleira", "text": "O top\u00f3nimo galego Bugalleira pode referirse a:"}
{"id": "112945", "revid": "2338", "url": "https://gl.wikipedia.org/wiki?curid=112945", "title": "Castro, Borraxeiros, Agolada", "text": "Castro \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 12 habitantes (6 homes e 6 mulleres), o que sup\u00f3n un aumento de 2 habitantes con respecto ao ano 2000."}
{"id": "112946", "revid": "85894", "url": "https://gl.wikipedia.org/wiki?curid=112946", "title": "Couso, Borraxeiros, Agolada", "text": "Couso \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 27 habitantes (11 homes e 16 mulleres), o que sup\u00f3n unha diminuci\u00f3n de 9 habitantes con respecto ao ano 2000."}
{"id": "112947", "revid": "85894", "url": "https://gl.wikipedia.org/wiki?curid=112947", "title": "A Ermida, Borraxeiros, Agolada", "text": "A Ermida \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 18 habitantes (10 homes e 8 mulleres), o que sup\u00f3n unha diminuci\u00f3n de 3 habitantes con respecto ao ano 2000.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "112948", "revid": "85894", "url": "https://gl.wikipedia.org/wiki?curid=112948", "title": "As Penelas, Borraxeiros, Agolada", "text": "As Penelas \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 9 habitantes (4 homes e 5 mulleres), o mesmo n\u00famero de habitantes que no ano 2000."}
{"id": "112949", "revid": "5863", "url": "https://gl.wikipedia.org/wiki?curid=112949", "title": "Romar\u00eda", "text": "A palabra romar\u00eda ou romaxe v\u00e9n de romeiro, os peregrinos con rumbo a Roma.\nTr\u00e1tase nas s\u00faas orixes dunha celebraci\u00f3n cat\u00f3lica que consiste nunha viaxe ou peregrinaci\u00f3n a un santuario ou ermida, ben estea consagrada a unha Virxe ou un santo patr\u00f3n do lugar, situada normalmente nunha paraxe campestre ou de monta\u00f1a. Por extensi\u00f3n, na actualidade, o termo romar\u00eda empr\u00e9gase decote co valor simplificado de festa.\nRomar\u00edas en Galiza.\nEn Galiza, existen un gran n\u00famero de romar\u00edas, entre as que c\u00f3mpre salientar:"}
{"id": "112951", "revid": "6939", "url": "https://gl.wikipedia.org/wiki?curid=112951", "title": "Romaxe", "text": ""}
{"id": "112952", "revid": "98629", "url": "https://gl.wikipedia.org/wiki?curid=112952", "title": "A Penela", "text": "Unha \u00e9 unha rocha pequena e plana ou tam\u00e9n pode ser unha elevaci\u00f3n do terreo pequena e pouco pronunciada.\nComo top\u00f3nimo, Penela d\u00e1 nome a:"}
{"id": "112953", "revid": "85894", "url": "https://gl.wikipedia.org/wiki?curid=112953", "title": "A Penela, Esperante, Agolada", "text": "A Penela \u00e9 un lugar da parroquia de Esperante, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 16 habitantes (6 homes e 10 mulleres), o que sup\u00f3n unha diminuci\u00f3n de 22 habitantes con respecto ao ano 2000.\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "112954", "revid": "1987", "url": "https://gl.wikipedia.org/wiki?curid=112954", "title": "Gran Mancha Escura de Neptuno", "text": "A Gran Mancha Escura de Neptuno (ou Great Dark Spot - GDS-89) era unha mancha escura en Neptuno semellante \u00e1 Gran Mancha Vermella de X\u00fapiter. Foi observada por primeira vez pola sonda Voyager 2 da NASA no ano 1989. Coma a mancha de X\u00fapiter, era unha tormenta anticicl\u00f3nica. A\u00ednda que o interior da Gran Mancha estaba relativamente libre de nubes.\nCaracter\u00edsticas.\nA zona escura, de forma el\u00edptica (cunhas dimensi\u00f3ns iniciais de 13,000 \u00d7 6,600\u00a0km, ou 8,100 \u00d7 4,100\u00a0mi) era aproximadamente do tama\u00f1o da Terra, e en xeral, moi semellante \u00e1 Gran Mancha Vermella de X\u00fapiter. \u00d3 redor da Gran Mancha, os ventos flu\u00edan por riba dos 2.400 quil\u00f3metros (1,500 millas) por hora, os m\u00e1is r\u00e1pidos dentro do Sistema Solar.\nPensouse que esta mancha escura poder\u00eda ser un gran burato dentro da inmensa atmosfera de metano de Neptuno. A gran mancha escura xeraba grandes nubes brancas xusto ou por debaixo da tropopausa moi semellantes \u00f3s cirros na Terra. A diferenza dos cirros da Terra, cunhas nubes que est\u00e1n conformadas de pequenos cristais de xeo, nos cirros de Neptuno, estas est\u00e1n compostos de pequenos cristais de metano conxelado, e dis\u00f3lvense a partir das 36 horas ou d\u00faas rotaci\u00f3ns do planeta, a diferenza da Terra que o fan en poucas horas. \nOs indicios fan pensar que as manchas escuras de Neptuno ocorren na troposfera a altitudes m\u00e1is baixas c\u00e1s manchas m\u00e1is brillantes, que ter\u00edan lugar a latitudes maiores. Coma son estruturas estables que poden persistir meses, pensase que poder\u00edan ser estruturas de v\u00f3rtices. A gran mancha foi observada en diversas ocasi\u00f3ns con diversos tama\u00f1os e formas.\nDesaparici\u00f3n.\nCando no 1994 a mancha \u00eda ser fotografada polo Telescopio Espacial Hubble, esta ti\u00f1a desaparecido por completo, deixando sen argumentos \u00f3s astr\u00f3nomos que pensaban que esta mancha non \u00eda desaparecer xamais. A persistencia da nubes brancas que acompa\u00f1an a este tipo de manchas amosa que algunhas manchas escuras que se formaron poden seguir a existir coma cicl\u00f3ns a\u00ednda que xa no se poidan seguir vendo coma manchas escuras. As manchas escuras poder\u00edan disiparse cando migran moi preto do ecuador ou por outro mecanismo desco\u00f1ecido.\nSuli\u00f1ar que unha nova e case id\u00e9ntica mancha emerxeu no hemisferio norte de Neptuno. Esta nova mancha, chamada A Gran Mancha Escura do Norte de Neptuno (Northern Great Dark Spot ou NGDS), foi visible durante varios anos."}
{"id": "112955", "revid": "1987", "url": "https://gl.wikipedia.org/wiki?curid=112955", "title": "Pequena Mancha Escura de Neptuno", "text": "A Pequena Mancha Escura de Neptuno, tam\u00e9n chamada Mancha Escura 2 de Neptuno ou o Ollo do Bruxo, era unha tormenta cicl\u00f3nica no hemisferio sur de Neptuno. Era a segunda tormenta m\u00e1is intensa do planeta no momento en que a sonda da Nasa Voyager 2 pasou a car\u00f3n de Neptuno no 1989."}
{"id": "112957", "revid": "89787", "url": "https://gl.wikipedia.org/wiki?curid=112957", "title": "Tormenta Drag\u00f3n (astronom\u00eda)", "text": "Tormenta Drag\u00f3n \u00e9 o nome dado a unha larga, brillante e complexa tormenta convectiva no hemisferio sur de Saturno que se detectou a mediados de setembro de 2004. Esta tormenta parece ser de longa vida e periodicamente chamea, producindo unhas grandes columnas brancas, para despois volver \u00e1 calma. A tormenta foi unha forte fonte de emisi\u00f3ns de radio durante xullo e setembro de 2004."}
{"id": "112958", "revid": "89787", "url": "https://gl.wikipedia.org/wiki?curid=112958", "title": "Selecci\u00f3n de f\u00fatbol das Bahamas", "text": "A Selecci\u00f3n de f\u00fatbol das Bahamas () \u00e9 o equipo que representa \u00e1s Bahamas nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol das Bahamas (\"Bahamas Football Association\"), pertencente \u00e1 CONCACAF e \u00e1 FIFA. O combinado foi fundada no ano 1967 e uniuse \u00e1 FIFA en 1968. A selecci\u00f3n bahamesa non conseguiu clasificarse nunca nin \u00e1 Copa do Mundo nin \u00e1 Copa Ouro da CONCACAF.\nResultados.\nCopa do Caribe.\nA Copa do Caribe disputouse entre 1989 e 2017. A selecci\u00f3n das Bahamas non conseguiu nunca a s\u00faa clasificaci\u00f3n.\nXogos Panamericanos.\nEntre 1951 e 2003, Bahamas conseguiu xogar unha edici\u00f3n da competici\u00f3n de f\u00fatbol dos Xogos Panamericanos, onde ficaron no terceiro lugar do Grupo A ap\u00f3s conseguir unha vitoria, ante a (4\u22122), e d\u00faas derrotas, a primeira ante (0\u22126) e a segunda ante o (0\u22125). A partir da edici\u00f3n de 2003 os encontros de f\u00fatbol x\u00f3ganse entre selecci\u00f3ns de categor\u00edas inferiores."}
{"id": "112959", "revid": "1131", "url": "https://gl.wikipedia.org/wiki?curid=112959", "title": "As Penelas", "text": ""}
{"id": "112963", "revid": "85894", "url": "https://gl.wikipedia.org/wiki?curid=112963", "title": "Penelas", "text": ""}
{"id": "112964", "revid": "23204", "url": "https://gl.wikipedia.org/wiki?curid=112964", "title": "Janos Audron", "text": ""}
{"id": "112966", "revid": "23204", "url": "https://gl.wikipedia.org/wiki?curid=112966", "title": "Miecislao I de Polonia", "text": "Miecislao I, en polaco Mieszko I, nado no ano 935 e finado o 25 de maio de 992, fillo de Siemomys\u0142, foi o primeiro pr\u00edncipe co\u00f1ecido de Polonia.\nTraxectoria.\nGobernou entre 960 e 992. Converteu o pa\u00eds ao cristianismo e proclamouse Duque de Polonia (962). Comezou gobernando a tribo dos polanos occidentais, de onde prov\u00e9n o nome de Polonia, para ir conquerindo ao longo do seu reinado outras tribos, creando as\u00ed o estado de Polonia sentando os alicerces do seu aparato administrativo. Cara 990 apoderouse dunha parte de Pomerania e de Silesia.\nCasado con Dobrava de Bohemia, tiveron dous fillos:"}
{"id": "112969", "revid": "85894", "url": "https://gl.wikipedia.org/wiki?curid=112969", "title": "Aldea de Baixo, Agra, Agolada", "text": "Aldea de Baixo \u00e9 un lugar da parroquia de Agra, no concello pontevedr\u00e9s de Agolada, na comarca do Deza. Segundo o Instituto Galego de Estat\u00edstica, en 2021 ti\u00f1a 22 habitantes, dos cales 11 eran homes e 11 eran mulleres."}
{"id": "112971", "revid": "2338", "url": "https://gl.wikipedia.org/wiki?curid=112971", "title": "Albergue, A Ba\u00ed\u00f1a, Agolada", "text": "Albergue \u00e9 un lugar da parroquia da Ba\u00ed\u00f1a, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 25 habitantes (13 homes e 12 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "112972", "revid": "85894", "url": "https://gl.wikipedia.org/wiki?curid=112972", "title": "As Casas Novas, A Ba\u00ed\u00f1a, Agolada", "text": "As Casas Novas \u00e9 un lugar da parroquia da Ba\u00ed\u00f1a, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (4 homes e 6 mulleres), o que sup\u00f3n unha diminuci\u00f3n de 6 habitantes con respecto ao ano 2000."}
{"id": "112973", "revid": "85894", "url": "https://gl.wikipedia.org/wiki?curid=112973", "title": "Castro, A Ba\u00ed\u00f1a, Agolada", "text": "Castro \u00e9 un lugar da parroquia da Ba\u00ed\u00f1a, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 18 habitantes (11 homes e 7 mulleres), o que sup\u00f3n un aumento de 1 habitante con respecto ao ano 2000."}
{"id": "112974", "revid": "85894", "url": "https://gl.wikipedia.org/wiki?curid=112974", "title": "A Eirexe, A Ba\u00ed\u00f1a, Agolada", "text": "A Eirexe \u00e9 un lugar da parroquia da Ba\u00ed\u00f1a, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 12 habitantes (5 homes e 7 mulleres), o que sup\u00f3n unha diminuci\u00f3n de 12 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "112976", "revid": "56817", "url": "https://gl.wikipedia.org/wiki?curid=112976", "title": "Bolsa de \u00c1msterdan", "text": "A Bolsa de valores de \u00c1msterdan \u00e9 o nome orixinal da bolsa de valores situada en \u00c1msterdan. O 22 de setembro de 2000 fusionouse coa Bolsa de valores de Bruxelas e a Bolsa de Par\u00eds formando Euronext, sendo agora co\u00f1ecida como Euronext Amsterdam.\nHistoria.\nA Bolsa de valores de \u00c1msterdan \u00e9 considerada como a m\u00e1is antiga do mundo. Foi fundada en 1602 pola compa\u00f1\u00eda holandesa das indias orientais (\"Verenigde Oostindische Compagnie\", ou \"VOC\") para facer tratos coas s\u00faas acci\u00f3ns e bonos. Posteriormente foi renomeada como \"Amsterdam Bourse\" e foi a primeira en negociar formalmente con activos financeiros.\nA Bolsa de \u00c1msterdan tam\u00e9n funcionou como mercardo dos produtos coloniais. Publicaba semanalmente un bolet\u00edn que serv\u00eda de punto de referencia nas transacci\u00f3ns."}
{"id": "112977", "revid": "22570", "url": "https://gl.wikipedia.org/wiki?curid=112977", "title": "A Marti\u00f1a, A Ba\u00ed\u00f1a, Agolada", "text": "A Marti\u00f1a \u00e9 un lugar da parroquia da Ba\u00ed\u00f1a, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (5 homes e 5 mulleres), o que sup\u00f3n un aumento de 5 habitantes con respecto ao ano 2000."}
{"id": "112978", "revid": "85894", "url": "https://gl.wikipedia.org/wiki?curid=112978", "title": "Outeiro de Reis, Basadre, Agolada", "text": "Outeiro de Reis \u00e9 un lugar da parroquia de Basadre, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 7 habitantes (5 homes e 2 mulleres), o que sup\u00f3n unha diminuci\u00f3n de 3 habitantes con respecto ao ano 2000.\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "112979", "revid": "5467", "url": "https://gl.wikipedia.org/wiki?curid=112979", "title": "A Islona", "text": ""}
{"id": "112981", "revid": "85894", "url": "https://gl.wikipedia.org/wiki?curid=112981", "title": "A Lama, Basadre, Agolada", "text": "A Lama \u00e9 un lugar da parroquia de Basadre, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (1 home e 4 mulleres), o que sup\u00f3n unha diminuci\u00f3n de 3 habitantes con respecto ao ano 2000.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "112982", "revid": "85894", "url": "https://gl.wikipedia.org/wiki?curid=112982", "title": "Santo Estevo, Basadre, Agolada", "text": "Santo Estevo \u00e9 un lugar da parroquia de Basadre, no concello pontevedr\u00e9s de Agolada, na comarca do Deza. Segundo o INE en 2008 ti\u00f1a once habitantes (catro homes e sete mulleres), dous menos ca en 2000."}
{"id": "112983", "revid": "85894", "url": "https://gl.wikipedia.org/wiki?curid=112983", "title": "Santa Mar\u00eda, Basadre, Agolada", "text": "Santa Mar\u00eda \u00e9 un lugar da parroquia de Basadre, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 12 habitantes (4 homes e 8 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "112984", "revid": "85894", "url": "https://gl.wikipedia.org/wiki?curid=112984", "title": "O Souto, Basadre, Agolada", "text": "O Souto \u00e9 un lugar da parroquia de Basadre, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 26 habitantes (10 homes e 16 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "112991", "revid": "43749", "url": "https://gl.wikipedia.org/wiki?curid=112991", "title": "Viladecais", "text": ""}
{"id": "112993", "revid": "56817", "url": "https://gl.wikipedia.org/wiki?curid=112993", "title": "Patacas engurradas", "text": "As papas arrugadas ou patacas engurradas son un prato t\u00edpico da gastronom\u00eda das illas Canarias, que debe o seu nome \u00e1 forma de coci\u00f1ar as patacas: con auga, moito sal, e sen lles tonar a pel. \u00c9 habitual botarlles mollo por riba unha vez est\u00e1n cocidas. Tanto os peixes como as carnes adoitan acompa\u00f1arse con patacas engurradas."}
{"id": "112994", "revid": "6939", "url": "https://gl.wikipedia.org/wiki?curid=112994", "title": "Papas arrugadas", "text": ""}
{"id": "112995", "revid": "5863", "url": "https://gl.wikipedia.org/wiki?curid=112995", "title": "Refraneiro galego da abella", "text": ""}
{"id": "112996", "revid": "5312", "url": "https://gl.wikipedia.org/wiki?curid=112996", "title": "Salsa (gastronom\u00eda)", "text": "En gastronom\u00eda denom\u00ednase salsa, chorume, mollo ou prebe a unha mestura l\u00edquida de ingredientes que te\u00f1en por obxecto acompa\u00f1ar un prato. A consistencia l\u00edquida (ou semil\u00edquida) dunha salsa pode cubrir unha ampla gama que pode ir dende o pur\u00e9 \u00e1 m\u00e1is l\u00edquida dun caldo. A salsa ent\u00e9ndese coma un engadido l\u00edquido para os alimentos. O obxectivo da salsa \u00e9 acompa\u00f1ar a outras comidas mellorando ou potenciando o sabor, facendo un contraste ou complement\u00e1ndoo, \u00e9 por este motivo que adoitan ofrecer ao padal sensaci\u00f3ns relativamente marcadas, con aromas que estimulan os sentidos do propio padal. Poden estar tinguidas de cores diversas que afectan \u00e1 aparencia visual dun prato.\nEn Galiza, o emprego de salsas \u00e9 com\u00fan nos asadoiros e grellas. Non obstante, f\u00f3ra destes non existe a variedade nin o interese pola salsa no mesmo grao que adoita acontecer no resto de pa\u00edses hispanos."}
{"id": "112997", "revid": "20847", "url": "https://gl.wikipedia.org/wiki?curid=112997", "title": "Mollo", "text": ""}
{"id": "112998", "revid": "20847", "url": "https://gl.wikipedia.org/wiki?curid=112998", "title": "Prebe", "text": ""}
{"id": "112999", "revid": "23204", "url": "https://gl.wikipedia.org/wiki?curid=112999", "title": "Horta solar", "text": "Unha horta solar ou horto solar \u00e9 unha agrupaci\u00f3n de m\u00f3dulos solares. Est\u00e1n formadas por grupos de investidores independentes asociados co gallo de compartiren gastos para acadar unha maior rendibilidade. Tam\u00e9n \u00e9 co\u00f1ecido co nome de campo solar.\nRendemento dunha horta solar.\nDe maneira aproximada, unha hect\u00e1rea de horta solar, inclu\u00edndo paneis, centros de transformaci\u00f3n, vieiros de acceso, valado etc., pode fornecer da enerx\u00eda equivalente ao consumo dunhas cen familias. Est\u00edmase que nunha instalaci\u00f3n de 100\u00a0kW, a produci\u00f3n econ\u00f3mica pode variar entre 71.000 e 86.000 dependendo da radiaci\u00f3n solar. O investimento p\u00f3dese autofinanciar cos propios ingresos, ao longo de entre 12 e 17 anos, dependendo da carga financeira. Adoita contar con diferentes vantaxes fiscais e administrativas que tenden a apoiar a implantaci\u00f3n destas instalaci\u00f3ns.\nEvoluci\u00f3n do concepto de horta solar.\nEn marzo de 2007 a compa\u00f1\u00eda Acciona aplicou esta forma de coordinar e xestionar recursos coa finalidade de mellorar e chegar a facer rendibles pequenas explotaci\u00f3ns produtoras compartindo elementos com\u00fans. \nO concepto de horta solar est\u00e1 evolucionando cara ao concepto de Rede de Produtores ou Electranet. Electranet \u00e9 unha combinaci\u00f3n da liberdade democr\u00e1tica de Internet aplicada \u00e1 enerx\u00eda el\u00e9ctrica, \u00e9 dicir, unha rede libre de produtores de enerx\u00eda aut\u00f3ctona e renovable."}
{"id": "113000", "revid": "111586", "url": "https://gl.wikipedia.org/wiki?curid=113000", "title": "Peregrino", "text": "Un peregrino \u00e9 aquel que emprende unha peregrinaci\u00f3n, \u00e9 dicir, que se encami\u00f1a a facer unha visita a un lugar de significaci\u00f3n, xa relixiosa ou hist\u00f3rica; decote estas cami\u00f1adas son longas.\nCaracter\u00edsticas.\nAlg\u00fans exemplos poden ser os cat\u00f3licos que visitan F\u00e1tima, ou os cristi\u00e1ns ou xudeus que visitan Xerusal\u00e9n, ou un musulm\u00e1n que visita a Meca. Nos Estados Unidos o termo \"peregrino\" normalmente ref\u00edrese aos novos asentamentos de europeos en Nova Inglaterra, quen celebraron o primeiro D\u00eda de Acci\u00f3n de Grazas cos americanos nativos no ano 1621.\nEn Galiza, a palabra peregrino \u00e9 ben co\u00f1ecida, pois v\u00e9\u00f1ense facendo peregrinaci\u00f3ns a Santiago de Compostela por parte dos cat\u00f3licos dende a Idade Media."}
{"id": "113002", "revid": "6939", "url": "https://gl.wikipedia.org/wiki?curid=113002", "title": "Horto solar", "text": ""}
{"id": "113003", "revid": "6939", "url": "https://gl.wikipedia.org/wiki?curid=113003", "title": "Campo solar", "text": ""}
{"id": "113004", "revid": "6939", "url": "https://gl.wikipedia.org/wiki?curid=113004", "title": "Ocio", "text": ""}
{"id": "113005", "revid": "6939", "url": "https://gl.wikipedia.org/wiki?curid=113005", "title": "Tempo de lecer", "text": ""}
{"id": "113007", "revid": "5132", "url": "https://gl.wikipedia.org/wiki?curid=113007", "title": "Idade moderna", "text": ""}
{"id": "113008", "revid": "98629", "url": "https://gl.wikipedia.org/wiki?curid=113008", "title": "Verona Rupes", "text": "Verona Rupes \u00e9 unha escarpa (acantilado) de Miranda, un sat\u00e9lite de Urano. A escarpa o ten unha altura estimada de entre 5 e 10 km. Tr\u00e1tase da escarpa ou acantilado co\u00f1ecido m\u00e1is alto do Sistema Solar.\nCabe a posibilidade de que fose creada a partir dun grande evento de impacto, o cal dar\u00eda coma resultado a fragmentaci\u00f3n e posterior reunificaci\u00f3n da l\u00faa, ou por unha elevaci\u00f3n da cortiza.\nDada a baixa gravidade de Miranda, precisar\u00edanse 12 minutos para caer dende a cima, alcanzando no fondo unha velocidade aproximada duns 200 quil\u00f3metros por hora. A\u00ednda as\u00ed, poder\u00edase sobrevivir \u00e1 ca\u00edda cunha adecuada protecci\u00f3n dos airbags"}
{"id": "113012", "revid": "92340", "url": "https://gl.wikipedia.org/wiki?curid=113012", "title": "Roberto Ga\u00f1\u00e1n Ojea", "text": "Roberto Ga\u00f1\u00e1n Ojea, m\u00e1is co\u00f1ecido como Pulpul, nado en Madrid en 1964, \u00e9 un m\u00fasico espa\u00f1ol. \u00c9 o actual vocalista e segunda guitarra do grupo ska punk Ska-P\nTraxectoria.\nNaceu en Madrid, e criado no barrio de Belmonte, a s\u00faa afecci\u00f3n pola m\u00fasica comezou con 12 anos, cando comeza a escoitar a m\u00fasica de grupos punk vascos como Barricada, La Polla Records ou Kortatu, entre outros. Escoitando dita m\u00fasica quixo aprender a tocar alg\u00fan instrumento, ao principio gustoulle a bater\u00eda, pero na s\u00faa casa non hab\u00edan recursos suficientes para comprala, polo que adquiriu unha guitarra el\u00e9ctrica, unha Talmus de frecha, a cal aprendeu a tocar ben, chegando a sacar temas de grupos como Le\u00f1o, Eskorbuto e sobre todo de La Polla. M\u00e1is tarde, Ricardo Delgado (Pipi) comprouse outra guitarra e xunto co Pony, o Gelete e Carlos (amigos do barrio), comezaron a compo\u00f1er algunhas canci\u00f3ns propias e a esnaquizar o obradoiro onde traballaba o pai de Pipi, que os acabou botando de al\u00ed.\nCando ti\u00f1a 17 ou 18 anos estivo tocando e cantando nun grupo chamado Er\u00f3tica, formado por Carlos, Javi, Benja e Pulpul. Foilles bastante ben e chegaron a ga\u00f1ar 2 concursos: o \"Villa de Vallecas\" e o \"Certamen de j\u00f3venes m\u00fasicos de ciudad lineal\".\nM\u00e1is tarde empeza a cantar en diferentes grupos, case todos de rock duro, e ata estivo unha tempada de solista, pero aquilo non lle convenc\u00eda, a el gust\u00e1balle o punk de La Polla, o ska combativo de Kortatu, as letras realistas e de compromiso que contaban verdades, e que a gran maior\u00eda da xente escandaliz\u00e1base ao escoitar.\nLogo disto xunto con Pako, Toni Escobar, Alberto Javier Amado (Kogote) e Julio C\u00e9sar S\u00e1nchez (Julitros) decide formar unha banda de ska combativo \u00e1 que chaman Ska-P. Leva ao local de ensaio dous temas para tocar, un deles moi importante para os comezos da banda: \"Como un rayo\", tema dedicado ao equipo de f\u00fatbol Rayo Vallecano. Aquilo funcionaba moi ben pero se atopou nun grave problema no \u00e1mbito laboral. Contaba con 10 anos de antig\u00fcidade nunha pequena empresa instaladora de calefacci\u00f3n e aire acondicionado, pero \u00e1 vez empezaban a sa\u00edr actuaci\u00f3ns, tendo que pedir permiso para poder tocar. Abof\u00e9 que todo ten o seu l\u00edmite, e os seus xefes d\u00e9ronlle un ultimato, \"ou o traballo ou a m\u00fasica\". Isto foi unha dif\u00edcil decisi\u00f3n para el xa que ti\u00f1a na s\u00faa casa \u00e1 s\u00faa nai vi\u00fava que esperaba un salario para poder vivir, pero sen a m\u00fasica a s\u00faa vida non ter\u00eda sentido, polo que decidiu vivir da m\u00fasica. Tivo sorte, o cami\u00f1o art\u00edstico levouno rapidamente estrelato. \nHoxe en d\u00eda fai o que lle gusta e g\u00e1\u00f1ase a vida con iso. As letras das s\u00faas canci\u00f3ns tratan xeralmente de problemas sociais, como a desigualdade, a antiglobalizaci\u00f3n, o racismo etc\u00e9tera. Ademais, deixa unha mensaxe a favor da liberdade, nunca exento de pol\u00e9mica.\nNo 2005, logo do aviso do par\u00f3n indefinido da banda por estaren lonxe das s\u00faas familias e amigos, Pulpul d\u00edxolle ao resto da banda que continuasen sen el, pero eles tam\u00e9n quixeron cortar, excepto Pipi, que formou outro grupo, The Locos. Eles non sab\u00edan se era para sempre ou non, e neste tempo Roberto escribiu 17 temas que, ademais sum\u00e1ndolle 3 que escribira Joxemi, fixeron unha selecci\u00f3n e editouse o novo \u00e1lbum \"L\u00e1grimas y gozos\" en 2008 logo de que o grupo se reunise de novo."}
{"id": "113013", "revid": "23204", "url": "https://gl.wikipedia.org/wiki?curid=113013", "title": "Jos\u00e9 Miguel Red\u00edn", "text": "Jos\u00e9 Miguel Red\u00edn, m\u00e1is co\u00f1ecido como Joxemi, nado en Pamplona o 25 de maio de 1969, \u00e9 un m\u00fasico espa\u00f1ol. \u00c9 o guitarrista dos grupos Ska-P e No-Relax.\nBiograf\u00eda.\nNado en Pamplona, a\u00ednda que criado en Larraga, Joxemi comeza a s\u00faa afecci\u00f3n pola m\u00fasica cando ti\u00f1a 12 anos, momento no que chegou \u00e1s s\u00faas mans un disco de The Beatles. Logo comezou a escoitar grupos como The Ramones, Sex Pistols, The Clash, Dead Kennedys, e posteriormente comezoulle a gustar a m\u00fasica punk.\nM\u00e1is adiante co\u00f1ece aos integrantes de Ska-P e leva ao local de ensaio varios temas para tocar. Aquilo a el gust\u00e1balle moito, a m\u00fasica para o era o m\u00e1ximo, e en 1994 sacan o seu primeiro disco, \"Ska-P\", onde comezan a tocar canci\u00f3ns con temas que caracterizar\u00edan ao grupo polos demais anos. As letras das s\u00faas canci\u00f3ns tratan xeralmente de problemas sociais, como a desigualdade, a antiglobalizaci\u00f3n, o racismo etc\u00e9tera. Ademais, deixan unha mensaxe en favor da liberdade, non exento de pol\u00e9mica.\nDurante o par\u00f3n indefinido do grupo (2005-2007), ad\u00edcase en exclusiva a traballar con No-Relax, grupo que fundara en 2003 xunto con Micky, ex-cantante do grupo italiano B.d.P."}
{"id": "113014", "revid": "22570", "url": "https://gl.wikipedia.org/wiki?curid=113014", "title": "Decagrama", "text": "En notaci\u00f3n musical, un decagrama \u00e9 un sistema constitu\u00eddo por dous pentagramas. Dentro dun decagrama at\u00f3panse cinco baixo li\u00f1as, cinco sobre li\u00f1as e a li\u00f1a de clave. A clave de d\u00f3 est\u00e1 escrita na li\u00f1a de clave, a clave de sol corresponde \u00e1s sobre li\u00f1as e a clave de fa \u00e1s baixo li\u00f1as.\nEste sistema de escritura musical \u00e9 moi utilizado en instrumentos como o piano ou a arpa, entre outros."}
{"id": "113015", "revid": "22570", "url": "https://gl.wikipedia.org/wiki?curid=113015", "title": "Gerhard Ertl", "text": "Gerhard Ertl, nado o 10 de outubro de 1936 en Bad Cannstatt, Stuttgart, \u00e9 un f\u00edsico alem\u00e1n e profesor em\u00e9rito no departamento de Qu\u00edmica F\u00edsica do Instituto Fritz Haber, da Sociedade Max Planck en Berl\u00edn, Alema\u00f1a. Ga\u00f1ou o Premio Nobel de Qu\u00edmica no ano 2007.\nTraxectoria.\nErtl naceu o 10 de outubro de 1936 en Bad Cannstatt - Stuttgart. Estudou na Universidade de Stuttgart (1955-1957), na Universidade de Par\u00eds (1957-1958) e na Universidade Ludwig Maximilians de M\u00fanic (1958-1959), recibindo o diploma en F\u00edsica na Universidade de Stuttgart en 1961. Doutorouse na Universidade de M\u00fanic en 1965 ao realizar unha tese de doutoramento dirixida por Heinz Gerischer.\nCarreira acad\u00e9mica.\nDespois de rematar o doutoramento, traballou como asistente e profesor na Universidade T\u00e9cnica de M\u00fanic (1965-1968). Foi profesor e director na Universidade T\u00e9cnica de Hannover (1968-1973) e posteriormente profesor no Instituto de F\u00edsica Qu\u00edmica da Universidade Ludwig Maximilians de M\u00fanic (1973-1986). Durante os anos setenta e oitenta, foi profesor invitado no Instituto Tecnol\u00f3xico de California, na Universidade de Wisconsin-Milwaukee e na Universidade de California, Berkeley. En 1986 f\u00edxose profesor da Universidade Libre de Berl\u00edn e da Universidade T\u00e9cnica de Berl\u00edn, e en 1996 f\u00edxose profesor da Universidade Humboldt de Berl\u00edn. Foi director do Instituto Fritz Haber da Sociedade Max Plank dende 1986 ata o seu retiro en 2004.\nInvestigaci\u00f3n.\nErtl \u00e9 co\u00f1ecido por determinar os mecanismos moleculares da s\u00edntese catal\u00edtica de amon\u00edaco sobre ferro (proceso Haber Bosch) e da oxidaci\u00f3n catal\u00edtica de mon\u00f3xido de carbono sobre platino (convertedor catal\u00edtico). Coa s\u00faa investigaci\u00f3n, descubriu o importante fen\u00f3meno das reacci\u00f3ns oscilatorias nas superficies de platino, sendo capaz, mediante microscop\u00eda fotoelectr\u00f3nica, de visualizar por primeira vez os cambios na estrutura da superficie durante a reacci\u00f3n. Nas s\u00faas investigaci\u00f3ns sempre empregou t\u00e9cnicas de observaci\u00f3n novedosas como LEED (\"low-energy electron diffraction\"), UPS (\"later ultraviolet photoelectron spectroscopy\") ou STM (\"scanning tunneling microscope\").\nPremios.\nGa\u00f1ou o Premio Wolf de Qu\u00edmica en 1998 xunto con Gabor A. Somorjai da Universidade de California, Berkeley \"polas s\u00faas excepcionais contribuci\u00f3ns ao campo da ciencia das superficies en xeral e por esclarecer os mecanismos fundamentais das reacci\u00f3ns catal\u00edticas heterox\u00e9neas na superficie de monocristais en particular\". Foi galardoado co Premio Nobel de Qu\u00edmica en 2007 polos seus estudos de procesos qu\u00edmicos na superficie de s\u00f3lidos, o premio foi anunciado o d\u00eda do seu 71 aniversario.\nPublicaci\u00f3ns.\nGerhald Ertl \u00e9 un dos editores do \"Handbook of Heterogeneous Catalysis\"."}
{"id": "113016", "revid": "92340", "url": "https://gl.wikipedia.org/wiki?curid=113016", "title": "Ricardo Delgado", "text": "Ricardo Delgado, m\u00e1is co\u00f1ecido como Pipi, nado en Madrid o 15 de novembro de 1971, \u00e9 un m\u00fasico espa\u00f1ol. \u00c9 segunda voz no grupo Ska-P e vocalista principal en The Locos.\nBiograf\u00eda.\nNado na humilde barriada de Belmonte na capital de Espa\u00f1a, comeza a traballar moi novo nunha empresa familiar. Durante este tempo comeza a escoitar a grupos como Le\u00f1o, Topo, Asfalto ou Bar\u00f3n Rojo, para escoitar m\u00e1is adiante a grupos tales como La Polla Records (o seu grupo favorito), Kortatu, Mano Negra, Cicatriz, Reincidentes, Korroskada, V\u00f3mito Social ou Virus de Rebeli\u00f3n.\nTras desempe\u00f1ar varios empregos, aos 21 entra a traballar nunha empresa de calefacci\u00f3n e fontaner\u00eda xunto con Pulpul, ao que acompa\u00f1a despois do traballo aos ensaios nun local Vallecas, onde Pulpul, Julitros, Kogote, Pako e Toni Escobar ensaian durante horas.\nNos poucos e pequenos concertos que fai o grupo, Pipi adoita acompa\u00f1alos para axudarlles a cargar e descargar o pouco equipo que naquel ent\u00f3n dispo\u00f1en. Un d\u00eda, durante un par\u00f3n nun concerto, os integrantes do grupo desafi\u00e1rono se era quen de sa\u00edr ao escenario durante un tema disfrazado de militar provocando ao p\u00fablico e facendo os coros do tema. Pipi acepta e ese ser\u00eda o xermolo da s\u00faa andaina no grupo, no que a partir de ent\u00f3n desenvolve o rol de showman e de segunda voz.\nNo 2005, tras o par\u00f3n indefinido do grupo, Pipi contin\u00faa no mundo da m\u00fasica e funda o grupo The Locos, do que \u00e9 o vocalista, e publican dous \u00e1lbums: \"Jaula de grillos\" (2006) e \"Energ\u00eda inagotable\" (2008).\nTras a reuni\u00f3n de Ska-P en 2008 decide compaxinar \u00e1 s\u00faa actividade nos dous grupos."}
{"id": "113017", "revid": "895", "url": "https://gl.wikipedia.org/wiki?curid=113017", "title": "Pulpul", "text": ""}
{"id": "113018", "revid": "1505", "url": "https://gl.wikipedia.org/wiki?curid=113018", "title": "Pentagrama", "text": "O pentagrama (do grego \"penta\", 'cinco', e \"gramma\", 'raia') \u00e9 o lugar onde se escriben as notas e todos os demais signos musicais. Ten cinco li\u00f1as e catro espazos, que se enumeran de abaixo cara a arriba. As li\u00f1as son equidistantes e horizontais. A m\u00fasica escr\u00edbese por medio de signos que se colocan no pentagrama."}
{"id": "113019", "revid": "92340", "url": "https://gl.wikipedia.org/wiki?curid=113019", "title": "Julio C\u00e9sar S\u00e1nchez", "text": "Julio C\u00e9sar S\u00e1nchez, m\u00e1is co\u00f1ecido como Julitros, nado en Madrid o 17 de maio de 1972, \u00e9 un m\u00fasico espa\u00f1ol. \u00c9 co\u00f1ecido por ser o baixista do grupo ska punk Ska-P.\nBiograf\u00eda.\nNado en Madrid, comeza a tocar o baixo con 16 anos, tras escoitar a Black Sabbath. Pouco tempo despois co\u00f1ece ao resto dos hoxe membros de Ska-P e montaron o grupo."}
{"id": "113021", "revid": "6455623", "url": "https://gl.wikipedia.org/wiki?curid=113021", "title": "Twitter", "text": "Twitter \u00e9 unha rede social de balde que ofrece un servizo de microblogging, con sede en San Francisco, California, con filiais en San Antonio (Texas) e Boston (Massachusetts) nos Estados Unidos. Twitter, Inc. foi creado orixinalmente en California, mais est\u00e1 baixo a xurisdici\u00f3n de Delaware dende o 2007.\u200b Dende que Jack Dorsey creou Twitter en marzo de 2006, lanzouno en xullo do mesmo ano, a rede ga\u00f1ou popularidade mundial est\u00edmase que ten m\u00e1is de 500 mill\u00f3ns de usuarios, xerando 65 mill\u00f3ns de ch\u00edos ao d\u00eda e manexa m\u00e1is de 800 000 petici\u00f3ns de buscas diarias.\u200b Foi denominado como o \u00abSMS de Internet\u00bb.\u200b\nA rede permite enviar mensaxes de texto plano de curta lonxitude, cun m\u00e1ximo de 280 caracteres (orixinalmente 140), chamados ch\u00edos\u200b\u200b ou \"tweets\", que se mostran na p\u00e1xina principal do usuario. Os usuarios poden suscribirse aos ch\u00edos doutros usuarios \u00a0\u2013 a isto ch\u00e1maselle \"seguir\" e aos usuarios abonados ch\u00e1maselle seguidores,\u200b \"followers\" e \u00e1s veces \"tweeps\"\u200b (Twitter + \"peeps\", seguidores novatos que a\u00ednda non publicaron moitos ch\u00edos). Por defecto, as mensaxes son p\u00fablicas, podendo difundirse privadamente mostr\u00e1ndoas unicamente a uns seguidores determinados. Os usuarios poden chiar dende a web do servizo, con aplicaci\u00f3ns oficiais externas (como para tel\u00e9fonos intelixentes), ou mediante o Servizo de mensaxes curtas (SMS) dispo\u00f1ible en certos pa\u00edses.\u200b Agora ben se o servizo \u00e9 de balde, acceder a el v\u00eda SMS comporta soportar tarifas fixadas polo provedor de telefon\u00eda m\u00f3bil.\nNa actualidade Twitter factura m\u00e1is de 2500 mill\u00f3ns de d\u00f3lares anuais e te\u00f1en un valor na bolsa superior aos 10 000 mill\u00f3ns de d\u00f3lares.\nHistoria.\nTwitter creouse no ano 2006, en San Francisco, California. Os seus fundadores foron Jack Dorsey, Noah Glass, Biz Stone e Evan Williams. Na actualidade conta con personalidades como Barack Obama, Paulo Coelho e unha ampla variedade de pol\u00edticos, artistas, deportistas etc. Ademais tam\u00e9n est\u00e1n presentes os principais medios de comunicaci\u00f3n mundiais.\nDurante alg\u00fan tempo, o actor brit\u00e1nico Stephen Fry foi o usuario m\u00e1is seguido en Twitter, tal e como informou o xornal The Times, a\u00ednda que o primeiro en chegar \u00f3 mill\u00f3n de seguidores foi o actor estadounidense Ashton Kutcher, seguido de preto pola CNN. Twitter \u00e9, ademais, empregado como medio divulgativo: ademais dos medios de comunicaci\u00f3n, instituci\u00f3ns e entidades educativas, tam\u00e9n se realizan outras acci\u00f3ns divulgativas como son, por exemplo, a conta de usuario de George Orwell (que emprega como base para as actualizaci\u00f3ns o seu diario), a publicaci\u00f3n en ch\u00edos da novela \"Rayuela\" de Julio Cort\u00e1zar ou a retransmisi\u00f3n minuto a minuto da revoluci\u00f3n dos caraveis de 1974.\nNo 25 de abril de 2022, Elon Musk, un dos homes m\u00e1is ricos do mundo; merca a empresa por 44 miles de mill\u00f3ns de d\u00f3lares e conv\u00edrtese no propietario.\nTwitter en galego.\nO 7 de maio de 2011 naceu a Iniciativa Twitter en galego da man de Carlos Garc\u00eda Vieito, co fin de conseguir traducir a rede social \u00e1 lingua galega, ao mesmo tempo que promocionar o galego entre os seus usuarios. Despois dun ano de traballo e difusi\u00f3n, a Iniciativa @chio_en_galego contou con grande apoio social, como conseguir crear a primeira tendencia en galego a nivel global como foi \"#EuNaCidadeDaCultura\". O 20 de setembro de 2012, o Centro de Traduci\u00f3n de Twitter permitiu aos voluntarios poder traducir as cadeas da rede social. Cinco meses m\u00e1is tarde, o 20 de febreiro do 2013, Twitter xa dispuxo do galego entre as s\u00faas linguas. A Iniciativa est\u00e1 a traballar na versi\u00f3n m\u00f3bil.\nEn 2021 ga\u00f1ou o XII Premio Rosal\u00eda de Castro de Lingua da Deputaci\u00f3n da Coru\u00f1a."}
{"id": "113025", "revid": "65337", "url": "https://gl.wikipedia.org/wiki?curid=113025", "title": "Reis dos Pa\u00edses Baixos", "text": "O rei dos Pa\u00edses Baixos \u00e9 o xefe de Estado dos Pa\u00edses Baixos, que son unha monarqu\u00eda independente dende o 16 de marzo de 1815. Os monarcas neerlandeses son da Casa de Orange-Nassau."}
{"id": "113026", "revid": "5132", "url": "https://gl.wikipedia.org/wiki?curid=113026", "title": "Rei dos Pa\u00edses Baixos", "text": ""}
{"id": "113028", "revid": "72012", "url": "https://gl.wikipedia.org/wiki?curid=113028", "title": "Margarida de Prades", "text": "Margarida de Prades, nada en 1388 ou 1395 e finada o 23 de xullo de 1429, foi unha nobre medieval, ra\u00ed\u00f1a consorte do Reino de Arag\u00f3n como esposa de Marti\u00f1o I.\nTraxectoria.\nMargarida era filla do nobre aragon\u00e9s Pedro, conde de Prades, e de dona Juana de Cabrera. A s\u00faa familia descend\u00eda directamente da casa real aragonesa. Casou con Marti\u00f1o I o 17 de setembro de 1409, coa esperanza de lle dar ao rei un herdeiro. Non obstante, Marti\u00f1o I feneceu ao pouco, en 1410, extingu\u00edndose con el a casa de Barcelona."}
{"id": "113029", "revid": "23204", "url": "https://gl.wikipedia.org/wiki?curid=113029", "title": "Alberto Javier Amado", "text": "Alberto Javier Amado, m\u00e1is co\u00f1ecido como Kogote, nado en Madrid en abril de 1972, \u00e9 un m\u00fasico espa\u00f1ol. \u00c9 co\u00f1ecido por ser o teclista do grupo ska punk Ska-P.\nTraxectoria.\nNado no barrio de La Latina e criado no de Carabanchel (Madrid), Kogote comeza a se interesar pola m\u00fasica aos 12 anos tocando un vello teclado de seu pai. No instituto forma parte de distintos grupos. Cun deles, Akr\u00f3polis, ga\u00f1a o primeiro premio dun concurso que organiza o parque de atracci\u00f3ns de Madrid. En 1990, conxuntamente co vocalista, forma Fuera de Lugar, chegando a gravar un disco de estudo. Tras diversas mudanzas na formaci\u00f3n decide abandonar o grupo e a m\u00fasica de xeiro temporal. Despois de dous anos traballando re\u00fane os cartos necesarios para mercar o seu primeiro teclado profesional, co que debutar\u00e1 tocando en distintas vodas e banquetes. M\u00e1is tarde, amais de realizar distintos traballos, contin\u00faa a tocar con diferentes bandas de distintos x\u00e9neros musicais: heavy, rock, pop, hip hop, rap... sendo o nexo com\u00fan o car\u00e1cter reivindicativo de todos eles.\nEn 1993, en resposta a un anuncio nun local de ensaio no que se solicita un teclista, Kogote ponse en contacto cos membros iniciais da a\u00ednda non fundada banda Ska-P."}
{"id": "113030", "revid": "89787", "url": "https://gl.wikipedia.org/wiki?curid=113030", "title": "Escudo de Islandia", "text": "O Escudo de Islandia (en island\u00e9s: \"Skjaldarmerki \u00cdslands\") est\u00e1 composto por unha cruz de prata sobre un escudo azul, cunha cruz de memoria vermella no interior da cruz de prata (aparece na Bandeira de Islandia). O \"shieldbearers\" son os catro protectores de Islandia (\"landv\u00e6ttir\"). O touro (\"Gri\u00f0ungur\") \u00e9 o protector do suroeste da illa, a aguia ou grif\u00f3n (\"Gammur\") protexe o noroeste, o drag\u00f3n (\"Dreki\"), a parte nordeste e o xigante (\"Bergrisi\") \u00e9 o protector do sueste do pa\u00eds. O grande respecto dado a estas criaturas na illa \u00e9 tanto que chegou a haber unha lei na \u00e9poca dos viquingos que dic\u00eda que ning\u00fan nav\u00edo pod\u00eda ostentar estes s\u00edmbolos (na maior\u00eda das veces \"cabezas de drag\u00f3n\" sobre a proa do nav\u00edo) cando se aproximan a Islandia. Estes eran por tanto os seus protectores.\nO \"landv\u00e6ttir\" tam\u00e9n decora a fronte das moedas, a coroa islandesa, onde animais do oc\u00e9ano (peixes, cangrexos e golfi\u00f1os) aparecen no verso. A Presidencia islandesa usa unha bandeira co bras\u00f3n de armas. O Comisario Nacional da Polic\u00eda island\u00e9s utiliza unha bandeira branca co bras\u00f3n de armas, cando a utilizaci\u00f3n da bandeira do Estado non se xustifica e, por iso, poden alg\u00fans outros servizos estatais facelo tam\u00e9n. O escudo en linguaxe her\u00e1ldica \u00e9: \"brasonedo, azur, sobre unha cruz de arxent unha cruz de goles\"."}
{"id": "113032", "revid": "2338", "url": "https://gl.wikipedia.org/wiki?curid=113032", "title": "Barrio, Berredo, Agolada", "text": "Barrio \u00e9 un lugar da parroquia de Berredo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 4 habitantes (1 home e 3 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113033", "revid": "85894", "url": "https://gl.wikipedia.org/wiki?curid=113033", "title": "As Casi\u00f1as, Berredo, Agolada", "text": "As Casi\u00f1as \u00e9 un lugar da parroquia de Berredo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 29 habitantes (10 homes e 19 mulleres), o que sup\u00f3n unha diminuci\u00f3n de 26 habitantes con respecto ao ano 2000."}
{"id": "113034", "revid": "56817", "url": "https://gl.wikipedia.org/wiki?curid=113034", "title": "As Casi\u00f1as", "text": "O top\u00f3nimo galego As Casi\u00f1as pode referirse a:"}
{"id": "113035", "revid": "85894", "url": "https://gl.wikipedia.org/wiki?curid=113035", "title": "Cornella, Berredo, Agolada", "text": "\"Cornella redirixe aqu\u00ed. Non confundir con Cornell\u00e0 de Llobregat\"\nCornella (\u00e1 espera da oficializaci\u00f3n da forma A Cornella) \u00e9 un lugar da parroquia de Berredo, no concello pontevedr\u00e9s de Agolada, na comarca do Deza. Segundo o INE en 2008 ti\u00f1a 19 habitantes (9 homes e 10 mulleres), 5 menos ca en 2000."}
{"id": "113036", "revid": "85894", "url": "https://gl.wikipedia.org/wiki?curid=113036", "title": "A Eirexe, Berredo, Agolada", "text": "A Eirexe \u00e9 un lugar da parroquia de Berredo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 32 habitantes (14 homes e 18 mulleres), o que sup\u00f3n unha diminuci\u00f3n de 21 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "113037", "revid": "5863", "url": "https://gl.wikipedia.org/wiki?curid=113037", "title": "Gogos", "text": "Os gogos son figuri\u00f1as que se volveron populares cara ao ano 1996. Os gogos foron prohibidos en moitas escolas do Reino Unido polo fomento entre os estudantes de hurtos, disputas, e a distracci\u00f3n en clase. Durante a metade da d\u00e9cada dos noventa, a empresa Coca-Cola en M\u00e9xico lanzou ao mercado unha marca similar de xoguetes chamados \"Hielocos\".\nA principios de 2008, novos gogos apareceron en toda Europa. Hai 80 tipos diferentes para coleccionar, as\u00ed como tam\u00e9n adhesivos, videoxogos etc."}
{"id": "113038", "revid": "55340", "url": "https://gl.wikipedia.org/wiki?curid=113038", "title": "Marilyn Chambers", "text": "Marilyn Chambers, nada en Providence (Rhode Island) o 22 de abril de 1952 e finada nos \u00c1nxeles o 12 de abril do 2009, foi unha modelo e actriz porno estadounidense famosa internacionalmente por protagonizar o filme porno de 1972 \"Behind the Green Door\".\nTraxectoria.\nSegundo o libro de John Hubner \"Bottom Feeders,\" (1994), Chambers provi\u00f1a dunha familia de clase media, seu pai era publicista e a s\u00faa nai enfermeira, sendo a m\u00e1is nova de tres fillos. O pai trataba de disuadila de seguir unha carreira de modelo co argumento da competencia existente nese gremio.\nChambers desfilou nalg\u00fans actos e obtivo un pequeno papel no filme \"The Owl and the Pussycat\" (1970), que protagonizaba Barbra Streisand; onde empregou o alcume \"Evelyn Lang\". Logo trasladouse aos \u00c1nxeles para traballar, mais non obt\u00e9n ning\u00fan papel, excepto para unha pel\u00edcula, \"Together\" (1971), na que apareceu n\u00faa. Abandonar\u00eda Os \u00c1nxeles e ir\u00edase a San Francisco, onde ocupou varios postos de traballo, currando, por exemplo, de bailadora.\nA s\u00faa filla encontrouna morta na s\u00faa casa."}
{"id": "113039", "revid": "2338", "url": "https://gl.wikipedia.org/wiki?curid=113039", "title": "O Quinteiro, Borraxeiros, Agolada", "text": "O Quinteiro \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 47 habitantes (23 homes e 24 mulleres), o que sup\u00f3n unha diminuci\u00f3n de 23 habitantes con respecto ao ano 2000."}
{"id": "113040", "revid": "85894", "url": "https://gl.wikipedia.org/wiki?curid=113040", "title": "Reboredo, Borraxeiros, Agolada", "text": "Reboredo \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113043", "revid": "31997", "url": "https://gl.wikipedia.org/wiki?curid=113043", "title": "Johannes Rau", "text": "Johannes Rau, nado en Wuppertal o 16 de xaneiro de 1931 e finado en Berl\u00edn o 27 de xaneiro de 2006, foi un xornalista e pol\u00edtico alem\u00e1n, presidente de Alema\u00f1a entre 1999 e 2004."}
{"id": "113045", "revid": "56817", "url": "https://gl.wikipedia.org/wiki?curid=113045", "title": "A Reboreda", "text": "O top\u00f3nimo A Reboreda pode referirse a dous lugares de Galicia:"}
{"id": "113047", "revid": "29029", "url": "https://gl.wikipedia.org/wiki?curid=113047", "title": "O Reboredo", "text": "O top\u00f3nimo O Reboredo pode referirse a varios lugares de Galicia:"}
{"id": "113049", "revid": "1131", "url": "https://gl.wikipedia.org/wiki?curid=113049", "title": "Ponte 25 de Abril", "text": " \nA Ponte 25 de Abril \u00e9 unha ponte colgante rodo-ferroviaria que se alza sobre o estuario do r\u00edo Texo, na \u00e1rea metropolitana de Lisboa (Portugal). Oficialmente designado no seu d\u00eda como Ponte Salazar, por ter sido mandado constru\u00edr por Salazar en 1960, mudou a s\u00faa denominaci\u00f3n pola actual trala Revoluci\u00f3n do 25 de abril de 1974, que restaurou a democracia en Portugal.\nDescrici\u00f3n.\nA construci\u00f3n, de aceiro, est\u00e9ndese por case 2 km., e conecta o sur, Almada, co norte de Lisboa. A parte inferior foi renovada para albergar v\u00edas de tren. Os atascos frecuentes da ponte solucion\u00e1ronse parcialmente coa construci\u00f3n da Ponte Vasco da Gama, de 17\u00a0km, que atravesa o r\u00edo Texo de Montijo a Sacav\u00e9m, ao norte do Parque das Na\u00e7\u00f5es e que foi rematada en 1998."}
{"id": "113051", "revid": "23204", "url": "https://gl.wikipedia.org/wiki?curid=113051", "title": "Roman Herzog", "text": "Roman Herzog, nado en Landshut (Baviera) o 5 de abril de 1934 e finado o 10 de xaneiro de 2017, foi un avogado e profesor universitario alem\u00e1n. Foi presidente de Alema\u00f1a entre 1994 e 1999."}
{"id": "113052", "revid": "85894", "url": "https://gl.wikipedia.org/wiki?curid=113052", "title": "Rego Traveso, Borraxeiros, Agolada", "text": "Rego Traveso \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 14 habitantes (8 homes e 6 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113054", "revid": "85894", "url": "https://gl.wikipedia.org/wiki?curid=113054", "title": "Sa, Borraxeiros, Agolada", "text": "Sa \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 3 habitantes (1 home e 2 mulleres), o mesmo n\u00famero de habitante que no ano 2000."}
{"id": "113056", "revid": "85894", "url": "https://gl.wikipedia.org/wiki?curid=113056", "title": "San Miguel, Borraxeiros, Agolada", "text": "San Miguel \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 8 habitantes (7 homes e 1 muller), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113058", "revid": "98629", "url": "https://gl.wikipedia.org/wiki?curid=113058", "title": "Richard von Weizs\u00e4cker", "text": "Richard Karl Freiherr von Weizs\u00e4cker, nado en 1920 e finado en 2015, foi un economista, presidente de Alema\u00f1a entre 1984 e 1994."}
{"id": "113059", "revid": "2338", "url": "https://gl.wikipedia.org/wiki?curid=113059", "title": "A Torre, Borraxeiros, Agolada", "text": "A Torre \u00e9 un lugar da parroquia de Borraxeiros, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 2 habitantes (2 homes), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113071", "revid": "56817", "url": "https://gl.wikipedia.org/wiki?curid=113071", "title": "-528", "text": ""}
{"id": "113072", "revid": "56817", "url": "https://gl.wikipedia.org/wiki?curid=113072", "title": "-526", "text": ""}
{"id": "113074", "revid": "85894", "url": "https://gl.wikipedia.org/wiki?curid=113074", "title": "Contixe, Tour\u00f3n, Ponte Caldelas", "text": "Contixe \u00e9 un lugar da parroquia de Tour\u00f3n, no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 56 habitantes (28 homes e 28 mulleres).\nXeograf\u00eda.\nAt\u00f3pase situado a 8 quil\u00f3metros de Pontevedra e a 6 de Ponte Caldelas. Limita na parte norte e leste co lugar de Mir\u00f3n, ao sur con Vilarch\u00e1n e ao oeste co Salgueiral, lugar da parroquia de Bora (Pontevedra).\nCultura.\nA festa de Contixe cel\u00e9brase na primeira fin de semana do mes de maio. O patr\u00f3n do lugar \u00e9 San Miguel."}
{"id": "113075", "revid": "2248", "url": "https://gl.wikipedia.org/wiki?curid=113075", "title": "Cidad\u00e1n", "text": ""}
{"id": "113076", "revid": "5312", "url": "https://gl.wikipedia.org/wiki?curid=113076", "title": "Iga", "text": "Iga (\u4f0a\u8cc0\u5e02, \u3044\u304c\u3057, \"Iga-shi\") \u00e9 un concello xapon\u00e9s da prefectura de Mie. Est\u00e1 situado ao norte da prefectura, na \u00e1rea da provincia hist\u00f3rica de Iga, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honshu. Ten 558,17\u00a0km\u00b2 de superficie, unha poboaci\u00f3n de 98.796 habitantes (2009) e unha densidade de poboaci\u00f3n de 177 hab./km\u00b2.\nO concello de Iga limita cos concellos de Nabari, Tsu, Kameyama (que son da prefectura de Mie); Nara, Yamazoe (que son da prefectura de Nara); Minamiyamashiro (que \u00e9 da prefectura de Quioto); e K\u014dka (este \u00faltimo \u00e9 da prefectura de Shiga).\nHistoria.\nA cidade de Iga foi fundada pola fusi\u00f3n do concello da cidade de \"Ueno\", dous concellos de vilas (\"Iga\" e \"Ayama\"), dous concellos de aldeas (\"\u014cyamada\" e \"Shimagahara\") do distrito de Ayama e un concello de vila (\"Aoyama\") do distrito de Naga no ano 2004."}
{"id": "113077", "revid": "113870", "url": "https://gl.wikipedia.org/wiki?curid=113077", "title": "Ise", "text": "Ise (\u4f0a\u52e2\u5e02, \u3044\u305b\u3057, \"Ise-shi\") \u00e9 un concello da prefectura de Mie no Xap\u00f3n. Est\u00e1 situado ao leste da prefectura, e na area da provincia hist\u00f3rica de Ise, ao sur da rexi\u00f3n de Ch\u016bbu, ao oeste da rexi\u00f3n de T\u014dkai e ao leste da rexi\u00f3n de Kinki, no centro da illa de Honshu. Ten 208,53\u00a0km\u00b2 de superficie e unha poboaci\u00f3n de 132.624 habitantes (2009) e unha densidade de poboaci\u00f3n de 636 hab./km\u00b2.\nO concello de Ise limita cos concellos de Meiwa, de Tamaki, de Watarai, de Minamiise, de Shima e de Toba."}
{"id": "113079", "revid": "1131", "url": "https://gl.wikipedia.org/wiki?curid=113079", "title": "Gran Baz\u00e1n", "text": "As adegas Gran Baz\u00e1n, encadradas en terreos da parroquia de Tremoedo, concello de Vilanova de Arousa, v\u00e1lense da variedade de uva albari\u00f1a para produciren tres tipos de vi\u00f1o que se comercializaci\u00f3n baixo o nome de \"Gran Bazar Ambar\", \"Verde\" e \"Limousine\", todos eles dunha calidade semellante. As vi\u00f1as da adega te\u00f1en unha idade aproximada de 25 anos e as rollas recentemente comezaron a ser de silicona tinguida de vermello ou amarelo, no canto das rollas tradicionais feitas coa cortiza da sobreira. A denominaci\u00f3n de orixe dos vi\u00f1os \u00e9 \"R\u00edas Baixas\" e tr\u00e1tase de vi\u00f1os brancos."}
{"id": "113080", "revid": "56817", "url": "https://gl.wikipedia.org/wiki?curid=113080", "title": "Kumano", "text": "Kumano (\u718a\u91ce\u5e02, \u304f\u307e\u306e\u3057, \"Kumano-shi\") \u00e9 un concello da prefectura de Mie no Xap\u00f3n. Est\u00e1 situado \u00f3 sur da prefectura, \u00f3 sur da rexi\u00f3n de Ch\u016bbu, \u00f3 oeste da rexi\u00f3n de T\u014dkai e \u00f3 sur-leste da rexi\u00f3n de Kinki, no centro da illa de Honsh\u016b. Ten 373,63\u00a0km\u00b2 de superficie, unha poboaci\u00f3n de 19.949 habitantes (2009) e unha densidade de poboaci\u00f3n de 2.030 h/km\u00b2.\nO concello de Kumano limita cos concellos de Owase, de Mihama, de Kih\u014d (son da prefectura de Mie); de Kamikitayama, de Shimokitayama, de Totsukawa (son da prefectura de Nara); de Kitayama e de Shing\u016b (son da prefectura de Wakayama)."}
{"id": "113081", "revid": "56817", "url": "https://gl.wikipedia.org/wiki?curid=113081", "title": "Min\u014d", "text": "Min\u014d (\u7b95\u9762\u5e02, \u307f\u306e\u304a\u3057, \"Min\u014d-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 norte da prefectura, na zona norte de Settsu, no centro da rexi\u00f3n de Kinki, no centro da illa de Honshu. Ten 47,84\u00a0km\u00b2 de superficie, unha poboaci\u00f3n de 127.830 habitantes (2009) e unha densidade de poboaci\u00f3n de 2.670 hab./km\u00b2.\nO concello de Min\u014d limita cos concellos de Ikeda, Toyonaka, Suita, Ibaraki, Toyono (da prefectura de Osaca); e de Kawanishi (da prefectura de Hy\u014dgo)."}
{"id": "113082", "revid": "56817", "url": "https://gl.wikipedia.org/wiki?curid=113082", "title": "Suita", "text": "Suita (\u5439\u7530\u5e02, \u3059\u3044\u305f\u3057, \"Suita-shi\") \u00e9 un concello xapon\u00e9s da prefectura de Osaca. Est\u00e1 situada ao norte da prefectura, na parte Hokusetsu (sign\u00edfica a parte norte de Settsu), ao centro da rexi\u00f3n de Kinki, no centro-oeste da illa de Honshu. Ten 36,11\u00a0km\u00b2 de superficie, unha poboaci\u00f3n de 355.298 habitantes (2009) e unha densidade de poboaci\u00f3n de 9.840 hab./km\u00b2.\nO concello de Suita limita cos concellos de Min\u014d, Toyonaka, Osaca, Settsu e Ibaraki."}
{"id": "113084", "revid": "89787", "url": "https://gl.wikipedia.org/wiki?curid=113084", "title": "Sakai, Osaka", "text": "Sakai (\u583a\u5e02, \u3055\u304b\u3044\u3057, \"Sakai-shi\") \u00e9 un concello xapon\u00e9s da prefectura de Osaca. Est\u00e1 situado no centro-sur da prefectura, na zona da provincia hist\u00f3rica de Izumi, ao centro da rexi\u00f3n de Kinki, no centro-oeste da illa de Honshu. Ten 149,99\u00a0km\u00b2 de superficie, unha poboaci\u00f3n de 836.510 habitantes (2009) e unha densidade de poboaci\u00f3n de 5.580 hab./km\u00b2.\nO concello de Sakai limita cos concellos de Takaishi, Izumi, Kawachinagano, \u014csakasayama, Tondabayashi, Habikino, Matsubara e Osaca.\nDivisi\u00f3n administrativa.\nO concello de Sakai div\u00eddese en 7 barrios (\"ku\" \u533a):"}
{"id": "113086", "revid": "56817", "url": "https://gl.wikipedia.org/wiki?curid=113086", "title": "Ibaraki", "text": "Ibaraki (\u8328\u6728\u5e02, \u3044\u3070\u3089\u304d\u3057, \"Ibaraki-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 norte da prefectura, na parte Hokusetsu (a parte norte de Settsu), ao centro da rexi\u00f3n de Kinki, no centro-oeste da illa de Honshu. Ten 76,52\u00a0km\u00b2 de superficie e unha poboaci\u00f3n de 272.817 habitantes (2009) e unha densidade de poboaci\u00f3n de 3.570 hab./km\u00b2.\nO concello de Ibaraki limita cos concellos de Toyono, Min\u014d, Suita, Settsu, Takatsuki (da prefectura de \u014csaka); e Kameoka (prefectura de Quioto)."}
{"id": "113088", "revid": "56817", "url": "https://gl.wikipedia.org/wiki?curid=113088", "title": "Toyonaka", "text": "Toyonaka (\u8c4a\u4e2d\u5e02, \u3068\u3088\u306a\u304b\u3057, \"Toyonaka-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 norte da prefectura, na parte Hokusetsu (a parte norte de Settsu), no centro da rexi\u00f3n de Kinki, no centro-oeste da illa de Honshu. Ten 36,38\u00a0km\u00b2 de superficie, unha poboaci\u00f3n de 388.357 habitantes (2009) e unha densidade de poboaci\u00f3n de 10.680 hab./km\u00b2.\nO concello de Toyonaka limita cos concellos Ikeda, Min\u014d, Suita, Osaca (da prefectura de Osaca); Itami e Amagasaki (da prefectura de Hy\u014dgo)."}
{"id": "113089", "revid": "98629", "url": "https://gl.wikipedia.org/wiki?curid=113089", "title": "Harold Abrahams", "text": "Harold Maurice Abrahams, nado en Benford o 15 de decembro de 1899 e finado en Enfield o 14 de xaneiro de 1978, foi un atleta brit\u00e1nico valedor da Orde do Imperio Brit\u00e1nico. Foi campi\u00f3n nos Xogos Ol\u00edmpicos de ver\u00e1n de 1924 en 100 metros lisos, feito no que se inspirou a pel\u00edcula \"Chariots of Fire\" de 1981.\nBiograf\u00eda.\nO pai de Abrahams, Isaac, emigrou a Inglaterra desde a antiga Polonia (que formaba parte do Imperio Ruso) dunha zona que actualmente \u00e9 Lituania. Traballou nas finanzas e asentouse en Bedford coa s\u00faa muller galesa, Ester. Abrahams foi o irm\u00e1n m\u00e1is novo doutro atleta brit\u00e1nico, o saltador de lonxitude sir Sidney Abrahams. Estudou en Bedford no Repton School e no Gonville e Caius College da Universidade de Cambridge, despois preparouse para ser avogado. Antes de ir a Cambridge foi tenente primeiro do ex\u00e9rcito brit\u00e1nico.\nSpr\u00ednter foi saltador de lonxitude desde a s\u00faa nenez, continuou competindo mentres estivo a estudar en Cambridge. Conseguiu praza no equipo brit\u00e1nico dos Xogos Ol\u00edmpicos de ver\u00e1n de 1920. Estes xogos non foron moi exitosos para Abrahams que foi eliminado en cuartos de final de 100 e 200 m. lisos, e rematou vix\u00e9simo en salto de lonxitude. Tam\u00e9n competiu en relevos 4 x 100.\nDespois de dominar os torneos nacionais de carreiras de sprint e de salto de lonxitude, Abrahams preparouse por libre para conseguir as medallas dos Xogos Ol\u00edmpicos de ver\u00e1n de 1924, en Par\u00eds, Francia. Eric Liddell presentoulle ao adestrador Sam Mussabini, e Abrahams, apoiado polo seu irm\u00e1n, contratouno.\nDurante seis meses Sam Mussabini adestrou a Abrahams nos 100 metros lisos, cos 200 metros lisos como obxectivo secundario. Cun vigoroso adestramento Abrahams perfeccionou a s\u00faa sa\u00edda, zancada e estilo. Un mes antes dos Xogos de 1924, Abrahams fixou o r\u00e9cord de salto de lonxitude en 7,3787 metros, un r\u00e9cord que se manter\u00eda durante os pr\u00f3ximos 32 anos. Ese mesmo d\u00eda correu as 100 iardas en 9,6 segundos, pero o r\u00e9cord non se reco\u00f1eceu porque a pista ti\u00f1a unha lixeira inclinaci\u00f3n cara a abaixo.\nAbrahams ga\u00f1ou os 100 m. lisos, batendo a todos os favoritos estadounidenses (inclu\u00eddo o ga\u00f1ador da medalla de ouro de 1920 Charlie Paddock). En terceiro lugar quedar\u00eda Arthur Porritt, m\u00e1is tarde gobernador xeral de Nova Zelandia. A carreira de 100 m. lisos da Olimp\u00edada de Par\u00eds de 1924 tivo lugar o 7 de xullo \u00e1s 7,00 PM, desde ese d\u00eda, todos os anos, o 7 de xullo \u00e1s 7,00 PM Porritt e Abrahams cearon xuntos, ata a morte de Abrahams. Na carreira de 200 m. chegou \u00e1 final, rematou no sexto e derradeiro posto, (Eric Liddell tam\u00e9n correu os 200 m. e rematou terceiro). Como corredor de apertura no equipo de relevos 4x100, Abrahams ga\u00f1ou unha segunda medalla ol\u00edmpica, unha de prata. Abrahams non competiu en salto de lonxitude.\nEn maio de 1925, Abrahams racha unha perna mentres posaba para os fot\u00f3grafos e a s\u00faa carreira atl\u00e9tica rematou. Volve \u00e1 avogac\u00eda. En 1928, foi capit\u00e1n do equipo ol\u00edmpico brit\u00e1nico en \u00c1msterdam e editor do Official British Olympic Report para eses Xogos. A ra\u00edz deste feito traballou como xornalista deportivo durante corenta anos, comezando como comentarista radiof\u00f3nico de deportes na BBC. En 1936, retransmitiu para a BBC a Olimp\u00edada no Berl\u00edn nazi. Posteriormente, foi presidente da Asociaci\u00f3n Atl\u00e9tica Xud\u00eda. M\u00e1is adiante foi presidente da Asociaci\u00f3n Atl\u00e9tica de Afeccionados. Abrahams converteuse ao catolicismo en 1934.\nEn 1935 Abrahams casou coa soprano Sybil Evers (mal chamada Sybil Gordon na pel\u00edcula \"Chariots of Fire\"). Escribiu numerosos libros, entre outros \u201cThe Olympic Games, 1896-1952\u201d e \u201cThe Rome Olympiad, 1960\u201d. Foi cronometrador para a milla de 4 minutos de Roger Bannister.\nHarold Abrahams morreu en Enfield o 14 de xaneiro de 1978, aos 79 anos. Foi soterrado no cemiterio de San Xo\u00e1n o Batista en Great Amwell, Hertfordshire.\nHarold Abrahams foi homenaxeado polo English Heritage cunha placa azul na s\u00faa antiga casa en Golders Green, noroeste de Londres. A placa foi descuberta pola s\u00faa filla Sue Pottle e o seu sobri\u00f1o Tony Abrahams. Viviu en Hodford Lodge, n\u00ba 2 de Hodford Road, de 1923 a 1930, anos durante os que acadou grandes \u00e9xitos, inclu\u00edda a s\u00faa famosa vitoria en Par\u00eds nos 100 metros lisos.\nAbrahams foi inmortalizado na pel\u00edcula de 1981 \"Chariots of Fire\", que ga\u00f1ou catro \u00d3scar inclu\u00edndo o da mellor pel\u00edcula. A homenaxe no seu funeral serve como argumento da pel\u00edcula, que conta a s\u00faa historia, as\u00ed como a de Eric Liddell. Foi incorporado ao International Jewish Sports Hall of Fame (Sala da Fama do Deporte Xudeu Internacional) en 1981.\nAbrahams foi moi respectado. O defunto Norris McWhirter, fundador do Libro Guinness dos R\u00e9cords Mundiais, comentou unha vez que Abrahams \u201cguiado pola s\u00faa pura forza de vontade e con moi poucos apoios ergueu o atletismo dun deporte minoritario a un importante deporte nacional\u201d."}
{"id": "113090", "revid": "56817", "url": "https://gl.wikipedia.org/wiki?curid=113090", "title": "-523", "text": ""}
{"id": "113092", "revid": "56817", "url": "https://gl.wikipedia.org/wiki?curid=113092", "title": "-534", "text": "Outros.\nHistoria ano a ano"}
{"id": "113094", "revid": "89787", "url": "https://gl.wikipedia.org/wiki?curid=113094", "title": "Takatsuki", "text": "Takatsuki (\u9ad8\u69fb\u5e02, \u305f\u304b\u3064\u304d\u3057, \"Takatsuki-shi\") \u00e9 un concello xapon\u00e9s da prefectura de Osaca. Est\u00e1 situado \u00f3 norte da prefectura, na parte Hokusetsu (sign\u00edfica a parte norte de Settsu), no centro da rexi\u00f3n de Kinki, no centro-oeste da illa de Honshu. Ten 105,31\u00a0km\u00b2 de superficie, unha poboaci\u00f3n de 354.020 habitantes (2009) e unha densidade de poboaci\u00f3n de 3.360 hab./km\u00b2.\nO concello de Takatsuki limita cos concellos de Ibaraki, Settsu, Neyagawa, Hirakata, Shimamoto (da prefectura de Osaca);Kameoka e Quioto (da prefectura de Quioto)."}
{"id": "113095", "revid": "56817", "url": "https://gl.wikipedia.org/wiki?curid=113095", "title": "-545", "text": ""}
{"id": "113096", "revid": "1505", "url": "https://gl.wikipedia.org/wiki?curid=113096", "title": "-584", "text": ""}
{"id": "113097", "revid": "624", "url": "https://gl.wikipedia.org/wiki?curid=113097", "title": "-581", "text": ""}
{"id": "113098", "revid": "56817", "url": "https://gl.wikipedia.org/wiki?curid=113098", "title": "Choro", "text": "O termo choro ou pranto ref\u00edrese ao verquido de b\u00e1goas, acompa\u00f1adas polo xeral de laios e saloucos, como reacci\u00f3n a un estado emocional. Foi definido como \"un fen\u00f3meno secretomotor complexo que \u00e9 caracterizado pola efusi\u00f3n de b\u00e1goas do aparato lacrimal, sen irritaci\u00f3n algunha das estruturas oculares\".\nEstabeleceuse unha rede neural biol\u00f3xica entre o conduto lacrimal e as \u00e1reas do cerebro humano implicadas coa emoci\u00f3n. Crese que, ag\u00e1s o ser humano, ning\u00fan outro animal ten a capacidade de produci\u00f3n de b\u00e1goas en reacci\u00f3n a estados an\u00edmicos, a\u00ednda que \u00e9 cuestionado por alg\u00fans cient\u00edficos."}
{"id": "113099", "revid": "6939", "url": "https://gl.wikipedia.org/wiki?curid=113099", "title": "Pranto (choro)", "text": ""}
{"id": "113100", "revid": "197", "url": "https://gl.wikipedia.org/wiki?curid=113100", "title": "Astron\u00f3mico", "text": ""}
{"id": "113101", "revid": "197", "url": "https://gl.wikipedia.org/wiki?curid=113101", "title": "Astrol\u00f3xico", "text": ""}
{"id": "113102", "revid": "2074", "url": "https://gl.wikipedia.org/wiki?curid=113102", "title": "F\u00edsica de Part\u00edculas", "text": ""}
{"id": "113105", "revid": "2074", "url": "https://gl.wikipedia.org/wiki?curid=113105", "title": "Grao de liberdade (F\u00edsica)", "text": ""}
{"id": "113106", "revid": "25871", "url": "https://gl.wikipedia.org/wiki?curid=113106", "title": "Graos de liberdade", "text": "A expresi\u00f3n graos de liberdade pode ter diferentes significados segundo o contexto:"}
{"id": "113109", "revid": "113870", "url": "https://gl.wikipedia.org/wiki?curid=113109", "title": "Kurayoshi", "text": "Kurayoshi (\u5009\u5409\u5e02, \u304f\u3089\u3088\u3057\u3057, \"Kurayoshi-shi\") \u00e9 un concello da prefectura de Tottori no Xap\u00f3n. Est\u00e1 situado no centro da prefectura, ao leste da area da provincia hist\u00f3rica de H\u014dki da prefectura, na parte noroeste da rexi\u00f3n de Chuugoku, na illa de Honshu. Ten 272,15\u00a0km\u00b2 de superficie e unha poboaci\u00f3n de 51.021 habitantes (2009) e unha densidade de poboaci\u00f3n de 187 hab./km\u00b2.\nA cidade de Kurayoshi foi fundada pola fusi\u00f3n de 2 concellos de vila e 7 concellos de aldea do distrito de T\u014dhaku no ano 1953.\nO concello de Kurayoshi limita cos concellos de K\u014dfu, de Kotoura, de Hokuei, de Yurihama, de Misasa (son da prefectura de Tottori); e de Maniwa (da prefectura de Okayama)."}
{"id": "113114", "revid": "2074", "url": "https://gl.wikipedia.org/wiki?curid=113114", "title": "Relatividade Xeral", "text": ""}
{"id": "113115", "revid": "98629", "url": "https://gl.wikipedia.org/wiki?curid=113115", "title": "Econom\u00eda de Noruega", "text": "Noruega ten unha econom\u00eda propia dos pa\u00edses m\u00e1is desenvolvidos do mundo, onde m\u00e1is do 60% da man de obra ded\u00edcase ao sector de servizos. O pa\u00eds \u00e9 un dos principais produtores de petr\u00f3leo e gas natural da Europa, que garanten 22% da riqueza nacional. O pa\u00eds \u00e9 dotado con ricos recursos naturais - petr\u00f3leo, enerx\u00eda hidroel\u00e9ctrica, peixes, bosques e minerais - e \u00e9 altamente dependente da s\u00faa produci\u00f3n de \u00f3leo e prezos de \u00f3leo internacionais; en 1999, o \u00f3leo e o gas explicaron 35% das exportaci\u00f3ns. Soamente Arabia Saudita e Rusia exportan m\u00e1is \u00f3leo do que Noruega. O fondo petrol\u00edfero da Noruega foi estabelecido polo goberno noruegu\u00e9s para garantir que os beneficios da explotaci\u00f3n do petr\u00f3leo sexan preservados para xeraci\u00f3ns futuras de noruegueses.\nA Noruega optou por permanecer f\u00f3ra da Uni\u00f3n Europea durante unha conferencia en 1972, e outra vez en novembro de 1994. Non obstante, a Noruega, xunto con Islandia e Liechtenstein, participa da Uni\u00f3n Europea a trav\u00e9s do acordo europeo da \u00e1rea econ\u00f3mica."}
{"id": "113116", "revid": "15490", "url": "https://gl.wikipedia.org/wiki?curid=113116", "title": "Yonago", "text": "Yonago (\u7c73\u5b50\u5e02, \u3088\u306a\u3054\u3057, \"Yonago-shi\") \u00e9 un concello da prefectura de Tottori no Xap\u00f3n. Est\u00e1 situado ao oeste da prefectura, na zona da provincia hist\u00f3rica de H\u014dki e no centro da rexi\u00f3n de San'in, na parte noroeste da rexi\u00f3n de Chuugoku, na illa de Honsh\u016b. Ten 132,21\u00a0km\u00b2 de superficie e unha poboaci\u00f3n de 148.408 habitantes (2009) e unha densidade de poboaci\u00f3n de 1.120 h/km\u00b2.\nO concello de Yonago limita cos concellos de Sakaiminato, de Hiezu, de Daisen, de H\u014dki, de Nanbu (son da prefectura de Tottori); e de Yasugi (da prefectura de Shimane)."}
{"id": "113117", "revid": "6939", "url": "https://gl.wikipedia.org/wiki?curid=113117", "title": "Loureiro (local)", "text": ""}
{"id": "113125", "revid": "5863", "url": "https://gl.wikipedia.org/wiki?curid=113125", "title": "Portugaliza (revista)", "text": "Portugaliza foi unha revista dixital centrada en cuesti\u00f3ns de cultura xeral e ciencia que atinxen a Galiza e mais a Portugal. Creouse en 2005 e contou con 8 n\u00fameros. Os seus contidos estaban en lingua portuguesa, e unha das finalidades da publicaci\u00f3n \u00e9 a reivindicaci\u00f3n dun espazo com\u00fan cultural galego-portugu\u00e9s."}
{"id": "113126", "revid": "34155", "url": "https://gl.wikipedia.org/wiki?curid=113126", "title": "Nittedal", "text": "Nittedal \u00e9 un concello do condado de Akershus que limita polo norte cos concellos de Lunner e de Nannestad polo leste con Gjerdrum polo sueste con Skedsmo e polo sur e oeste con Oslo. O principal n\u00facleo \u00e9 Hagan que est\u00e1 no sur preto da cidade de Oslo pero a capital municipal \u00e9 Rotnes situada no centro do concello, outros n\u00facleos importantes son Hakadal e \u00c5neby.\nXeolox\u00eda.\nNittedal forma parte da fosa tect\u00f3nica de Oslo, especialmente ben co\u00f1ecidas son as Caldeiras de NIttedal, resto da actividade volc\u00e1nica do p\u00e9rmico."}
{"id": "113132", "revid": "2074", "url": "https://gl.wikipedia.org/wiki?curid=113132", "title": "Circu\u00edto Internacional de Shanghai", "text": ""}
{"id": "113134", "revid": "89787", "url": "https://gl.wikipedia.org/wiki?curid=113134", "title": "Lagarto das silvas", "text": "O lagarto das silvas ou lagarto das silveiras (\"Lacerta schreiberi\", Bedriaga, 1878) \u00e9 unha especie da familia Lacertidae.\nDescrici\u00f3n.\n\u00c9 un lagarto de cabeza curta e ancha; a cola \u00e9 o dobre de longa c\u00e1 lonxitude do corpo. Esta especie, en xeral, \u00e9 verde e co abdome amarelento. Os machos, ademais conte\u00f1en unha coloraci\u00f3n case negra, substitu\u00edda nas femias por unha cor parda e na \u00e9poca de celo o macho ten o pescozo azulado. A s\u00faa lonxitude total non supera os 4 dm. Cando \u00e9 perseguido non d\u00fabida en gabear \u00e1s \u00e1rbores. S\u00f3 vive nas monta\u00f1as do oeste da Pen\u00ednsula Ib\u00e9rica. Tende a habitar en lugares h\u00famidos, como nas beiras dos r\u00edos. A alteraci\u00f3n do seu h\u00e1bitat est\u00e1 a provoca-la mingua da s\u00faa poboaci\u00f3n.\nEtimolox\u00eda.\nO nome da especie \u00e9 unha homenaxe ao zo\u00f3logo austr\u00edaco Egid Schreiber (1836-1913)."}
{"id": "113139", "revid": "736", "url": "https://gl.wikipedia.org/wiki?curid=113139", "title": "Lacerta schreiberi", "text": ""}
{"id": "113145", "revid": "5132", "url": "https://gl.wikipedia.org/wiki?curid=113145", "title": "Vermeer", "text": ""}
{"id": "113148", "revid": "127505", "url": "https://gl.wikipedia.org/wiki?curid=113148", "title": "Museo van Gogh", "text": "O Museo van Gogh \u00e9 unha pinacoteca situada na praza do Museumplein en \u00c1msterdam (Pa\u00edses Baixos), que alberga obras do pintor neerland\u00e9s Vincent van Gogh e dos seus contempor\u00e1neos. Ten a m\u00e1is grande colecci\u00f3n de pinturas e debuxos de Van Gogh do mundo.\nHistoria.\nAo morrer Vincent van Gogh, \u00e1 idade de 37 anos, deixou o extenso legado de aproximadamente 900 pinturas e uns 1.100 debuxos. Destes lograra vender moi poucos e regalando alg\u00fans \u00e1s s\u00faas amizades. T\u00f3dolos seus bens foron finalmente herdados polo seu irm\u00e1n m\u00e1is novo, o comerciante de arte Theo van Gogh. Que ademais das obras do seu irm\u00e1n Vincent, coleccionou obras doutros importantes artistas como Paul Gauguin, Henri de Toulouse-Lautrec, L\u00e9on Lhermitte e Jean-Fran\u00e7ois Millet. Lamentablemente Theo morreu un ano despois de Vincent, polo que a herdanza foi administrada pola s\u00faa vi\u00fava, Johanna van Gogh.\nA muller, tras marchar do pa\u00eds, volveu aos Pa\u00edses Baixos, onde organizou as primeiras exhibici\u00f3ns coas obras de Van Gogh, contribu\u00edndo moito \u00e1 difusi\u00f3n e o co\u00f1ecemento p\u00fablico do artista. En 1905 tivo lugar a primeira grande exposici\u00f3n, no Stedelijk Museum en \u00c1msterdan, xa que o gran Rijksmuseum se negou a aceptar \u00e1s obras de Vincent en pr\u00e9stamo.\nDebido a que o pintor fixera varias versi\u00f3ns de mesmos temas, Johanna van Gogh puido vender algunhas das pinturas da colecci\u00f3n, sen dar a impresi\u00f3n xeral de reducila, ademais promoveu a publicaci\u00f3n das cartas do seu marido en varios idiomas.\nDespois da morte de Johanna, o seu fillo, o enxe\u00f1eiro Vincent Willem van Gogh (1890-1978), herdou a colecci\u00f3n, po\u00f1endo a colecci\u00f3n a disposici\u00f3n de varios museos en calidade de pr\u00e9stamo, ata que en 1960 creou a Fundaci\u00f3n Vincent Van Gogh, \u00e1 que encomendou a colecci\u00f3n. As pinturas exhib\u00edronse en exposici\u00f3n permanente no Stedelijk Museum, at\u00e9 que en 1973 o Museo van Gogh abriu as s\u00faas portas.\nEdificios.\nO museo consta de dous edificios. A construci\u00f3n orixinal \u00e9 obra do arquitecto holand\u00e9s Gerrit Rietveld (1888-1964), inaugurado en 1973. O arquitecto da \u00e1 de exposici\u00f3ns foi Kisho Kurokawa, sendo terminada en 1999 por Gojko.\nColecci\u00f3n.\nO museo pos\u00fae m\u00e1is de 200 pinturas de Vincent van Gogh, de t\u00f3dolos seus per\u00edodos de creaci\u00f3n, e uns 400 debuxos. Entre as obras principais expostas at\u00f3panse \"Os comedores de patacas\", \"O dormitorio en Arles\" e unha das versi\u00f3ns d\"os xirasoles\".\nAdemais, o museo ten a custodia da maior\u00eda das cartas de Vincent van Gogh. A colecci\u00f3n de obras de artistas do s\u00e9culo XIX iniciada por Theo van Gogh foi ampliada continuamente con recursos da fundaci\u00f3n, de modo que o museo conta con obras de artistas como: Lawrence Alma-Tadema, \u00c9mile Bernard, Gustave Boulanger, Jules Breton, Gustave Caillebotte, Gustave Courbet, Thomas Couture, Charles-Fran\u00e7ois Daubigny, Maurice Denis, Paul Gauguin, Jozef Isra\u00ebls, Johan Barthold Jongkind, \u00c9douard Manet, Anton Mauve, Jean-Fran\u00e7ois Millet, Claude Monet, Camille Pissarro, Pierre Puvis de Chavannes, Odilon Redon, Georges Seurat, Paul Signac, Henri de Toulouse-Lautrec, Kees van Dongen e Franz von Stuck."}
{"id": "113149", "revid": "5132", "url": "https://gl.wikipedia.org/wiki?curid=113149", "title": "Van Gogh Museum", "text": ""}
{"id": "113150", "revid": "5132", "url": "https://gl.wikipedia.org/wiki?curid=113150", "title": "Museo Van Gogh", "text": ""}
{"id": "113152", "revid": "98629", "url": "https://gl.wikipedia.org/wiki?curid=113152", "title": "Leni Larsen Kaurin", "text": "Leni Larsen Kaurin, nada o 21 de marzo de 1981 en Skarb\u00f8vik, \u00c5lesund, \u00e9 unha futbolista norueguesa que xoga (en 2010) no equipo alem\u00e1n do FFC Turbine Potsdam e na selecci\u00f3n nacional de Noruega, seleccionada 37 veces coas selecci\u00f3ns inferiores debutou na absoluta en 2001.\nTraxectoria.\nKaurin comezou a xogar no principal equipo feminino noruegu\u00e9s, o Asker Fotball, en 1998 con tempadas no Team Str\u00f8mmen FK, previamente fora xogadora do Karb\u00f8vik IF e do Fortuna \u00c5lesund. No ano 2006 comezou a xogar regularmente na liga norueguesa e en setembro de 2007 xogou un papel destacado no Mundial de F\u00fatbol Feminino da China, onde o equipo nacional quedou en cuarto lugar. Nos Xogos Ol\u00edmpicos de 2008 marcou o primeiro gol da selecci\u00f3n norueguesa o 6 de agosto de 2008 \u00f3s 61 segundos do partido contra os Estados Unidos, o que o converteu no gol m\u00e1is tempraneiro da historia do f\u00fatbol ol\u00edmpico ata que seis d\u00edas despois Heather O'Reilly bateu o r\u00e9cord."}
{"id": "113153", "revid": "1308", "url": "https://gl.wikipedia.org/wiki?curid=113153", "title": "OCDE", "text": ""}
{"id": "113159", "revid": "56817", "url": "https://gl.wikipedia.org/wiki?curid=113159", "title": "Stedelijk Museum", "text": "O Museo Stedelijk (en galego \"Museo municipal\") de \u00c1msterdam, Pa\u00edses Baixos. \u00c9 un museo de arte moderna e est\u00e1 situado na Praza dos Museos (\"Museumplein\") preto do Rijksmuseum e do Museo van Gogh.\nA s\u00faa colecci\u00f3n incl\u00fae unha habitaci\u00f3n pintada por Karel Appel e unha gran colecci\u00f3n de pinturas de Kasimir Malevich.\nO Stedelijk recolocouse temporalmente dende o seu antigo local en Museumplein a Oosterdokskade 3-5, xusto ao leste da Estaci\u00f3n Central.\nEste edificio, anteriormente de correos, tam\u00e9n alberga unha serie de compa\u00f1\u00edas relacionadas cos medios e a arte.\nA planta superior ofrece unha das mellores vistas da cidade. Hai un restaurante durante o d\u00eda e un club pola noite."}
{"id": "113162", "revid": "5132", "url": "https://gl.wikipedia.org/wiki?curid=113162", "title": "Museo Stedelijk", "text": ""}
{"id": "113163", "revid": "56817", "url": "https://gl.wikipedia.org/wiki?curid=113163", "title": "Museumplein", "text": "O Museumplein (literalmente en galego: \"Praza do Museo\") \u00e9 unha praza en \u00c1msterdam (Pa\u00edses Baixos). A praza \u00e9 chamada do \"Museo\" polos catro museos localizados en ela: o Rijksmuseum, o Museo van Gogh, o Stedelijk Museum, e o Museo do diamante. A praza foi reconstru\u00edda en 1999 por Sven-Ingvar Andersson. \u00c9 usada para os grandes eventos da cidade, como festivais, concertos, celebraci\u00f3ns ou exposici\u00f3ns. A praza est\u00e1 case na s\u00faa totalidade cuberta de c\u00e9spede, a excepci\u00f3n da parte norte da praza, que est\u00e1 cuberta con grava. Fix\u00e9ronse plans en 2008 para volver remodelar a praza, debido a que moitos amsterdameses non est\u00e1n satisfeitos co seu aspecto actual.\nReconstruci\u00f3n.\nA praza foi reconstru\u00edda en 1999. O dese\u00f1o da nova Museumplein \u00e9 do arquitecto paisaxista sueco-dinamarqu\u00e9s Sven-Ingvar Andersson. A remodelaci\u00f3n inclu\u00edu un aparcadoiro e un supermercado soterrados. No inverno o estanque que est\u00e1 na fronte do Rijksmuseum \u00e9 \u00e1s veces transformado nunha pista de patinaxe sobre xeo no inverno."}
{"id": "113164", "revid": "12452", "url": "https://gl.wikipedia.org/wiki?curid=113164", "title": "Conseller\u00eda de Econom\u00eda e Facenda", "text": ""}
{"id": "113165", "revid": "89787", "url": "https://gl.wikipedia.org/wiki?curid=113165", "title": "Econom\u00eda de Islandia", "text": "A econom\u00eda da Islandia \u00e9 de tipo capitalista, semellante \u00e1 doutros pa\u00edses escandinavos, con presenza dun estado do benestar social. Modesta en tama\u00f1o, depende en gran parte da pesca e industria relacionada, que responden de case o 70% das exportaci\u00f3ns.\nAdemais dos produtos de orixe mari\u00f1a, outras produtos importantes na exportaci\u00f3n son aluminio, ferro-silicio, equipamentos para pesca e procesamento de produtos mar\u00edtimos e la. O comercio exterior desempe\u00f1a un papel importante na econom\u00eda da Islandia. Exportaci\u00f3ns e importaci\u00f3n equivalen, cada unha, a un terzo do PIB. A maior parte das exportaci\u00f3ns \u00e9 para os Estados Unidos, destacando tam\u00e9n o Xap\u00f3n. Cos seus volc\u00e1ns, o pa\u00eds ten gran potencial de enerx\u00eda xeot\u00e9rmica.\nAntes da crise de 2008 o pa\u00eds ti\u00f1a baixo desemprego, equilibrada distribuci\u00f3n de renda e un forte crecemento.. Despois da crise, as prioridades do goberno centr\u00e1ronse en estabilizar o valor da coroa islandesa, conter o d\u00e9ficit orzamentario, reestruturar o sector financeiro, conter a inflaci\u00f3n e diversificar a econom\u00eda."}
{"id": "113166", "revid": "1093", "url": "https://gl.wikipedia.org/wiki?curid=113166", "title": "Laura Elena S\u00e1nchez Pi\u00f1\u00f3n", "text": ""}
{"id": "113168", "revid": "25871", "url": "https://gl.wikipedia.org/wiki?curid=113168", "title": "Conseller\u00eda de Xustiza e Interior", "text": "A Conseller\u00eda de Xustiza e Interior foi unha antiga conseller\u00eda da Xunta de Galicia que se encargou de tarefas relacionadas coa seguridade e coa relaci\u00f3n coas administraci\u00f3ns de Xustiza. Na actualidade, as s\u00faas competencias est\u00e1n recollidas dentro da Conseller\u00eda de Presidencia, Administraci\u00f3ns P\u00fablicas e Xustiza.\nHistoria.\nA conseller\u00eda de Xustiza e Interior naceu coa propia Xunta, en 1982. Despois dun per\u00edodo de cambios pol\u00edticos, con catro conselleiros en menos de dous anos, as s\u00faas competencias pasaron a ser recollidas pola Conseller\u00eda de Presidencia. En 1993 Manuel Fraga recupera de novo a figura da conseller\u00eda, que se mant\u00e9n ininterrompidamente ata 2005, onde coa chegada do bipartito formado por socialistas e nacionalistas desaparece, sendo as s\u00faas competencias recollidas pola Conseller\u00eda de Presidencia, Administraci\u00f3ns P\u00fablicas e Xustiza."}
{"id": "113170", "revid": "25871", "url": "https://gl.wikipedia.org/wiki?curid=113170", "title": "Conseller\u00eda de Relaci\u00f3ns Institucionais", "text": "A Conseller\u00eda de Relaci\u00f3ns Institucionais foi unha antiga conseller\u00eda da Xunta de Galicia que se encargou de tarefas relacionadas coa relaci\u00f3n con outras administraci\u00f3ns, especialmente a administraci\u00f3n do estado. As s\u00faas competencias pertencen na actualidade \u00e1 Conseller\u00eda de Presidencia, Administraci\u00f3ns P\u00fablicas e Xustiza.\nHistoria.\nA conseller\u00eda de Relaci\u00f3ns Institucionais foi creada en 1990 por Manuel Fraga no seu primeiro goberno, aparellada \u00e1 responsabilidade de servir de portavoc\u00eda ao goberno auton\u00f3mico. En 1993 conv\u00e9rtese nunha conseller\u00eda sen carteira para Asuntos Parlamentarios, ata que en 2001 \u00e9 asumida pola conseller\u00eda de Presidencia. En 2005, coa chegada do bipartito formado por socialistas e nacionalistas, a responsabilidade pasa a ser da Vicepresidencia para a Igualdade e o Benestar, da que se fai cargo Anxo Quintana. En 2009 reincorp\u00f3rase aos asuntos da conseller\u00eda de Presidencia"}
{"id": "113171", "revid": "1093", "url": "https://gl.wikipedia.org/wiki?curid=113171", "title": "Mar\u00eda Jos\u00e9 Rubio Vidal", "text": ""}
{"id": "113172", "revid": "1093", "url": "https://gl.wikipedia.org/wiki?curid=113172", "title": "Mar\u00eda Xos\u00e9 Rubio", "text": ""}
{"id": "113174", "revid": "1093", "url": "https://gl.wikipedia.org/wiki?curid=113174", "title": "Mar\u00eda Jos\u00e9 Caride Est\u00e9vez", "text": ""}
{"id": "113175", "revid": "1093", "url": "https://gl.wikipedia.org/wiki?curid=113175", "title": "Carmen Gallego Calvar", "text": ""}
{"id": "113176", "revid": "1093", "url": "https://gl.wikipedia.org/wiki?curid=113176", "title": "Mar\u00eda Teresa T\u00e1boas", "text": ""}
{"id": "113177", "revid": "1093", "url": "https://gl.wikipedia.org/wiki?curid=113177", "title": "Conseller\u00eda de Medio Ambiente e Desenvolvemento Sostible", "text": ""}
{"id": "113178", "revid": "1131", "url": "https://gl.wikipedia.org/wiki?curid=113178", "title": "Asociaci\u00f3n para o Comercio Xusto e Solidario Panxea", "text": "A Asociaci\u00f3n para o Comercio Xusto e Solidario Panxea \u00e9 unha organizaci\u00f3n non gobernamental de axuda ao desenvolvemento e comercio xusto situada en Santiago de Compostela.\nTraballo e organizaci\u00f3n.\nFoi fundada en 1995 por un antigo grupo de voluntarios que buscaban a s\u00faa propia maneira de facer chegar o consumo respons\u00e1bel, o comercio xusto e a acci\u00f3n social a Santiago de Compostela e Galicia.\n\"Panxea\" \u00e9 gobernada de maneira asemblearia polos seus membros, que organizados por comisi\u00f3ns, presentan e discuten as s\u00faas propostas. Ademais da asemblea xeral anual, conta con reuni\u00f3ns semanais, abertas \u00e1 participaci\u00f3n p\u00fablica.\nXunto \u00e1s actividades de educaci\u00f3n social, sensibilizaci\u00f3n e axuda ao desenvolvemento, conta cunha tenda p\u00fablica de produtos de comercio xusto e ecol\u00f3xico.\nForma parte da Rede Galega de Consumo Consciente e Respons\u00e1bel, da Iniciativa pola Soberan\u00eda Alimentaria dos Pobos e do \"Espacio por un Comercio Justo\" (Espazo por un Comercio Xusto).\n\"Panxea\" recibiu o Premio Vagalume 2006 concedido polo Concello de Santiago ao proceso de sensibilizaci\u00f3n e difusi\u00f3n do Comercio Xusto levado a cabo na cidade, ademais doutros premios e citaci\u00f3ns menores.\nDesde abril de 2010, \"Panxea\" organizouse coma Cooperativa Galega de Consumidores, baixo as siglas \"Panxea S.C.G.\"\nA actividade principal de \"Panxea\" adscr\u00edbese ao comercio xusto. A difusi\u00f3n principal l\u00e9vase a cabo nun establecemento de venda ao p\u00fablico.\nOs produtos son adquiridos mediante importadoras de Comercio Xusto, encargadas de garantir a orixe e respecto de dito produto aos principios internacionais do Comercio Xusto.\nOs produtos ecol\u00f3xicos obt\u00e9\u00f1ense de produtores locais, fomentando cadeas curtas de distribuci\u00f3n e o respecto polo medio ambiente.\nO resto da educaci\u00f3n, difusi\u00f3n e sensibilizaci\u00f3n l\u00e9vase a cabo mediante a preparaci\u00f3n de actos, conferencias e obradoiros."}
{"id": "113179", "revid": "17467", "url": "https://gl.wikipedia.org/wiki?curid=113179", "title": "Conseller\u00eda de Pol\u00edtica Territorial, Obras P\u00fablicas e Transportes", "text": ""}
{"id": "113180", "revid": "1888", "url": "https://gl.wikipedia.org/wiki?curid=113180", "title": "Fernando Xavier Blanco \u00c1lvarez", "text": ""}
{"id": "113181", "revid": "12452", "url": "https://gl.wikipedia.org/wiki?curid=113181", "title": "Conseller\u00eda de Innovaci\u00f3n e Industria", "text": ""}
{"id": "113182", "revid": "23204", "url": "https://gl.wikipedia.org/wiki?curid=113182", "title": "Conseller\u00eda do Mar", "text": "A Conseller\u00eda do Mar \u00e9 unha conseller\u00eda da Xunta de Galicia con competencias en pesca, acuicultura e instalaci\u00f3ns portuarias. O seu titular \u00e9 Alfonso Villares Berm\u00fadez.\nHistoria.\nA conseller\u00eda de Mar naceu con nome de conseller\u00eda de Pesca en 1982, xa no primeiro goberno auton\u00f3mico de Xerardo Fern\u00e1ndez Albor. En todos estes anos mudou en varias ocasi\u00f3ns de nome, pero non modificou de forma considerable as s\u00faas competencias ata que en 2009 se fixo cargo da xesti\u00f3n dos Portos de Galicia, que ata daquela pertenceran \u00e1 conseller\u00eda de Pol\u00edtica Territorial. Por\u00e9n, entre 1984 e 1986 foi integrada na conseller\u00eda de Agricultura. En 2012 volveu fusionarse con esta, nesa altura xa chamada Conseller\u00eda do Medio Rural. Foi novamente creada en outubro de 2015."}
{"id": "113183", "revid": "5863", "url": "https://gl.wikipedia.org/wiki?curid=113183", "title": "Conseller\u00eda de Traballo e Benestar", "text": "A conseller\u00eda de Traballo e Benestar foi unha conseller\u00eda da Xunta de Galicia con competencias en promoci\u00f3n do emprego, formaci\u00f3n profesional e servizos sociais, o que incl\u00fae dende garder\u00edas ata a asistencia a persoas dependentes ou a inmigraci\u00f3n. A s\u00faa \u00faltima titular foi Beatriz Mato.\nHistoria.\nA conseller\u00eda de Traballo naceu xa en 1982, no primeiro goberno auton\u00f3mico de Xerardo Fern\u00e1ndez Albor. Durante estes anos mudou frecuentemente de nome e despaareceu sum\u00edndose noutras \u00e1reas. As\u00ed, entre 1986 e 1987 incorp\u00f3rase a Industria, entre 1993 e 1997 \u00e1 conseller\u00eda de Xustiza, entre 1997 e 2003 \u00e1 de Familia e entre 2003 e 2005 \u00e1 de Asuntos Sociais.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, a conseller\u00eda de Traballo conta coas seguintes direcci\u00f3ns xerais:"}
{"id": "113184", "revid": "54336", "url": "https://gl.wikipedia.org/wiki?curid=113184", "title": "Conseller\u00eda do Medio Rural", "text": "A Conseller\u00eda do Medio Rural \u00e9 unha conseller\u00eda da Xunta de Galicia con competencias na xesti\u00f3n e promoci\u00f3n da agricultura, da gandar\u00eda, dos produtos con denominaci\u00f3n de orixe, e da pol\u00edtica forestal. O seu titular actual \u00e9 Jos\u00e9 Gonz\u00e1lez V\u00e1zquez.\nHistoria.\nA conseller\u00eda de Medio Rural e do Mar \u00e9, a pesar das mudanzas de nomes, unha das m\u00e1is estables da historia dos gobernos auton\u00f3micos en canto a funci\u00f3ns e competencias. A variaci\u00f3n m\u00e1is importante foi a incorporaci\u00f3n, entre 1983 e 1986 das pol\u00edticas relacionadas coa pesca e a acuicultura que antes, coma o foron despois, tiveron unha conseller\u00eda de seu. Estas competencias foron recuperadas trala remodelaci\u00f3n de goberno producida en 2012. Non obstante, en 2015 a Conseller\u00eda div\u00eddese en Conseller\u00eda do Medio Rural, dirixida por \u00c1ngeles V\u00e1zquez, e a Conseller\u00eda do Mar, dirixida por Rosa Quintana.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, que ocupa Joaqu\u00edn Macho Canales, a conseller\u00eda do Medio Rural conta coas seguintes secretar\u00edas e direcci\u00f3ns xerais:\nEntes asociados.\nAs seguintes entidades est\u00e1n asociadas \u00e1 conseller\u00eda:"}
{"id": "113185", "revid": "57023", "url": "https://gl.wikipedia.org/wiki?curid=113185", "title": "Conseller\u00eda de Cultura e Turismo", "text": "A Conseller\u00eda de Cultura e Turismo era unha conseller\u00eda da Xunta de Galicia con competencias na xesti\u00f3n e promoci\u00f3n da cultura e do turismo, as\u00ed como da protecci\u00f3n do patrimonio. Tam\u00e9n se encargou en tempos do fomento do deporte. O seu \u00faltimo titular foi Rom\u00e1n Rodr\u00edguez Gonz\u00e1lez.\nHistoria.\nA conseller\u00eda de Cultura viviu ao longo dos anos diversas modificaci\u00f3ns, tanto en competencias como en denominaci\u00f3ns. Os principais elementos de variaci\u00f3n foron o turismo (unha \u00e1rea que tam\u00e9n correspondeu \u00e1 conseller\u00eda de Industria e o deporte (que \u00e1s veces correspondeu a outras conseller\u00edas, como Familia e outras veces dependeu directamente do presidente da Xunta co rango de secretar\u00eda xeral. O primeiro conselleiro foi Xos\u00e9 Filgueira Valverde, en calidade de asesor especial do presidente Xerardo Fern\u00e1ndez Albor. Posteriormente consolidouse como unha das conseller\u00edas fundamentais. Ademais, durante o per\u00edodo dun ano ao remate da era Albor, asociouse con Benestar social.\nAdemais. entre 1983 e 1986 foi integrada na estrutura da conseller\u00eda de Educaci\u00f3n, fusi\u00f3n que volveu repetir a partir de 2012. Dende 2018 ata 2020 recupera a s\u00faa independencia como Cultura e Turismo, pasando a partir de 2020 a ser fusionada de novo con Educaci\u00f3n e Universidade."}
{"id": "113186", "revid": "25871", "url": "https://gl.wikipedia.org/wiki?curid=113186", "title": "Conseller\u00eda de Vivenda", "text": "A Conseller\u00eda de Vivenda foi unha antiga conseller\u00eda da Xunta de Galicia que se encargou de tarefas relacionadas coa promoci\u00f3n de vivenda de protecci\u00f3n oficial e do alugueiro e coa ordenaci\u00f3n dos n\u00facleos habitados e das edificaci\u00f3ns sobre o territorio. Na actualidade, as s\u00faas competencias est\u00e1n recollidas dentro da Conseller\u00eda de Medio Ambiente, Territorio e Infraestruturas.\nHistoria.\nA conseller\u00eda de Vivenda existiu unicamente como conseller\u00eda independente no per\u00edodo comprendido entre 2005 e 2009, baixo o goberno bipartito do PSdeG e o BNG. As competencias tanto antes como despois foron asumidas pola conseller\u00eda encargada da Pol\u00edtica Territorial. Esta asunci\u00f3n de competencias foi expl\u00edcita na denominaci\u00f3n das conseller\u00edas entre 1993 e 2005."}
{"id": "113187", "revid": "1131", "url": "https://gl.wikipedia.org/wiki?curid=113187", "title": "Conseller\u00eda de Emigraci\u00f3n", "text": "A Conseller\u00eda de Emigraci\u00f3n foi unha antiga conseller\u00eda da Xunta de Galicia que se encargou de tarefas relacionadas coa relaci\u00f3n coas comunidades galegas no exterior, a\u00ednda que tam\u00e9n asumiu temporalmente competencias en materia de cooperaci\u00f3n para o desenvolvemento con terceiros pa\u00edses. Na actualidade, as competencias sobre emigraci\u00f3n recaen directamente no presidente da Xunta a trav\u00e9s da figura dunha secretar\u00eda xeral.\nHistoria.\nDende os primeiros tempos da Xunta de Galicia, en 1982, a conseller\u00eda de Emigraci\u00f3n estivo enmarcada competencialmente dentro da \u00e1rea da conseller\u00eda de Traballo, e recollida explicitamente no t\u00edtulo ata 1983. Despois dese momento desapareceu, coas s\u00faas competencias asumidas por outros departamentos, e non se volveu recuperar ata 2001, xa como conseller\u00eda de seu. Desapareceu de novo en 2005, integrada nos asuntos de xesti\u00f3n directa do presidente da Xunta."}
{"id": "113193", "revid": "25871", "url": "https://gl.wikipedia.org/wiki?curid=113193", "title": "Conseller\u00eda de Familia", "text": "A Conseller\u00eda de Familia foi unha antiga conseller\u00eda da Xunta de Galicia que se encargou de tarefas relacionadas coa xesti\u00f3n de contidos de car\u00e1cter social e transversal, que non ti\u00f1an acomodo dentro do organigrama habitual da Xunta. As\u00ed, ao longo da s\u00faa historia ocupouse do deporte, da mocidade ou da muller. Na actualidade, as competencias sobre estes temas est\u00e1n repartidos entre diversas conseller\u00edas, especialmente a conseller\u00eda de Traballo e Benestar.\nHistoria.\nA creaci\u00f3n da conseller\u00eda de Familia remonta a 1993 cando asumiu as competencias de Muller e Xuventude. Posteriormente adquirir\u00eda progresivamente as competencias sobre a promoci\u00f3n do emprego, sobre deporte e sobre xesti\u00f3n do voluntariado, especialmente importante como consecuencia da cat\u00e1strofe do Prestige. Desapareceu en 2005, cando as s\u00faas competencias se integraron na conseller\u00eda de Traballo, na de Cultura e Deporte e na de Igualdade e Benestar. Todas as conselleiras ao longo da s\u00faa historia foron mulleres."}
{"id": "113194", "revid": "56817", "url": "https://gl.wikipedia.org/wiki?curid=113194", "title": "Conseller\u00eda de Turismo e Deportes", "text": "A Conseller\u00eda de Turismo e Deportes foi unha antiga conseller\u00eda da Xunta de Galicia que se encargou de tarefas relacionadas coa promoci\u00f3n tur\u00edstica de Galicia e coa xesti\u00f3n do deporte, e que estivo operativa na d\u00e9cada dos oitenta. As s\u00faas competencias repart\u00edronse posteriormente entre diversas conseller\u00edas.\nHistoria.\nA conseller\u00eda de Turismo e Deportes creouse no comezo da actividade da Xunta de Galicia, en 1982. As s\u00faas primeiras competencias integraban unicamente a promoci\u00f3n tur\u00edstica e a xesti\u00f3n deportiva, pero uns meses m\u00e1is tarde engadiu na s\u00faa denominaci\u00f3n a xesti\u00f3n das pol\u00edticas dirixidas \u00e1 mocidade. En 1986 as s\u00faas competencias rep\u00e1rtense entre a conseller\u00eda de Cultura e Benestar Social e a de conseller\u00eda de Traballo, Industria e Turismo. Nunca m\u00e1is volve ter entidade propia como conseller\u00eda. Por\u00e9n, a partir de 2009, e co goberno de Alberto N\u00fa\u00f1ez Feij\u00f3o, todas esas competencias iniciais, ag\u00e1s a de Xuventude, foron reunidas baixo o paraugas da Conseller\u00eda de Cultura e Turismo."}
{"id": "113196", "revid": "25871", "url": "https://gl.wikipedia.org/wiki?curid=113196", "title": "Conseller\u00eda de Asuntos Sociais", "text": "A Conseller\u00eda de Asuntos Sociais foi unha antiga conseller\u00eda da Xunta de Galicia que se encargou de tarefas relacionadas coa prestaci\u00f3n de servizos de integraci\u00f3n e sociais. A mi\u00fado, esta conseller\u00eda integrou tam\u00e9n outros abanos de competencia, relacionados co traballo, a muller ou a mocidade. Na actualidade at\u00f3pase integrada na conseller\u00eda de Traballo e Benestar.\nHistoria.\nAs competencias en asistencia e atenci\u00f3n social eran pequenas ao comezo da autonom\u00eda de Galicia, e non contaron cunha conseller\u00eda con ese nome ata que en 1987 o goberno tripartito encabezado por Fernando Gonz\u00e1lez Laxe denomina unha conseller\u00eda de Traballo e Benestar social. Esas competencias seguir\u00edan integradas en Traballo ao comezo do goberno de Manuel Fraga e posteriormente na conseller\u00eda de Sanidade, ata que en 2001 se crea unha conseller\u00eda con ese nome de forma independente. En 2003 volve a integrarse na conseller\u00eda de Traballo, ata que en 2005 se independiza de novo como conseller\u00eda para a Igualdade e o Benestar, con rango de vicepresidencia. En 2009 volve a integrarse dentro da conseller\u00eda de Traballo e Benestar."}
{"id": "113197", "revid": "113870", "url": "https://gl.wikipedia.org/wiki?curid=113197", "title": "Masuda", "text": "Masuda (\u76ca\u7530\u5e02, \u307e\u3059\u3060\u3057, \"Masuda-shi\") \u00e9 un concello da prefectura de Shimane no Xap\u00f3n. Est\u00e1 situada ao oeste da prefectura, na rexi\u00f3n de San'in dentro da rexi\u00f3n de Chuugoku, na illa de Honshu. Ten 733,24\u00a0km\u00b2 de superficie e unha poboaci\u00f3n de 50.361 habitantes (2009), e unha densidade de poboaci\u00f3n de 68,7 hab./km\u00b2.\nO concello de Masuda limita cos concellos de Tsuwano, de Yoshiga, de Hamada (son da prefectura de Shimane); de Hatsukaichi, de Aki\u014dta, de Kitahiroshima (son da prefectura de Hiroshima); de Hagi e de Iwakuni (son da prefectura de Yamaguchi)."}
{"id": "113198", "revid": "5312", "url": "https://gl.wikipedia.org/wiki?curid=113198", "title": "G\u014dtsu", "text": "G\u014dtsu (\u6c5f\u6d25\u5e02, \u3054\u3046\u3064\u3057, \"G\u014dtsu-shi\") \u00e9 un concello da prefectura de Shimane no Xap\u00f3n. Est\u00e1 situado no centro da prefectura, na rexi\u00f3n de San'in dentro da rexi\u00f3n de Chuugoku, na illa de Honshu. Ten 268,51\u00a0km\u00b2 de superficie, unha poboaci\u00f3n de 26.347 habitantes (2009) e unha densidade de poboaci\u00f3n de 98,1 hab./km\u00b2.\nO concello de G\u014dtsu limita cos concellos de Hamada, \u014cnan, Kawamoto e \u014cda."}
{"id": "113199", "revid": "15490", "url": "https://gl.wikipedia.org/wiki?curid=113199", "title": "Vicepresidencia da Xunta de Galicia", "text": "A vicepresidencia da Xunta \u00e9 un antigo cargo pol\u00edtico dentro do organigrama da Xunta e que a mi\u00fado serviu como coordinaci\u00f3n do traballo doutras conseller\u00edas. Ao longo da historia da Xunta de Galicia houbo gobernos que contaron cun vicepresidente, con dous vicepresidentes ou con ning\u00fan.\nO vicepresidente \u00e9 tam\u00e9n o encargado de substitu\u00edr o presidente nas s\u00faas funci\u00f3ns en caso de falecemento, dimisi\u00f3n ou viaxe ao estranxeiro, e ata a elecci\u00f3n dun novo presidente, de ser o caso. De non existir vicepresidente, esas funci\u00f3ns recaen na persoa que ocupe o cargo de conselleira de Presidencia.\nA vicepresidencia pode rer funci\u00f3ns pol\u00edticas claramente definidas ou actuar como conseller\u00eda sen carteira, na asistencia do cargo do presidente.\nHistoria.\nO primeiro vicepresidente da Xunta foi Xos\u00e9 Manuel Romay Beccar\u00eda, que a\u00ednda que se ocupou das tarefas relacionadas coas relaci\u00f3ns coa administraci\u00f3n estatal e coa Xustiza non tivo esa denominaci\u00f3n. A partir de 1983 cr\u00e9anse d\u00faas vicepresidencias, unha de perfil pol\u00edtico, encabezada por Xos\u00e9 Lu\u00eds Barreiro Rivas e outra de perfil econ\u00f3mico, encabezada por Carlos Mella, que \u00e1 s\u00faa vez detentaban o cargo de conselleiros de \u00e1reas espec\u00edficas. Este modelo mant\u00edvose durante uns poucos meses, ata que Mella dimite debido \u00e1s s\u00faas fricci\u00f3ns con Barreiro, e este \u00faltimo queda como \u00fanico vicepresidente coordinando a \u00e1rea pol\u00edtica.\nLogo da dimisi\u00f3n de Barreiro Rivas en 1986 pasa a ocupar o cargo de vicepresidente da Xunta Mariano Rajoy, pero sen levar aparellada a xesti\u00f3n dunha conseller\u00eda. Logo da moci\u00f3n de censura presentada en 1987 por Fernando Gonz\u00e1lez Laxe (PSdeG), a vicepresidencia volve ser de novo de Barreiro Rivas, pero ten que dimitir como consecuencia dun proceso xudicial. Nin Barreiro nin o seu substituto Xavier Su\u00e1rez-Vence xestionaron ademais outras conseller\u00edas.\nLogo da vitoria de Manuel Fraga en 1989 desapareceu a figura do vicepresidente ata que foi recuperada quince anos m\u00e1is tarde, en 2004 baixo a figura dunha dobre vicepresidencia, a de Alberto N\u00fa\u00f1ez Feij\u00f3o como vicepresidente primeiro e a de Xos\u00e9 Manuel Barreiro como vicepresidente segundo. Estas vicepresidencias present\u00e1ronse como unha preparaci\u00f3n para a sucesi\u00f3n pol\u00edtica de Fraga e non ti\u00f1an competencias espec\u00edficas, f\u00f3ra das que cada un deles, como conselleiros, xa ti\u00f1a.\nTras a formaci\u00f3n do goberno de coalici\u00f3n entre socialistas e nacionalistas en 2005, Anxo Quintana asumiu a vicepresidencia \u00fanica, que levaba aparelladas as competencias de relaci\u00f3ns institucionais e de Igualdade e Benestar. O vicepresidente encarg\u00e1base ademais da coordinaci\u00f3n da actividade das conseller\u00edas gobernadas polos nacionalistas."}
{"id": "113200", "revid": "25871", "url": "https://gl.wikipedia.org/wiki?curid=113200", "title": "Conseller\u00eda de Econom\u00eda", "text": "A Conseller\u00eda de Econom\u00eda foi unha antiga consellar\u00eda da Xunta de Galicia que se ocupou da planificaci\u00f3n econ\u00f3mica. As s\u00faas competencias actuais foron incorporadas \u00e1 Conseller\u00eda de Econom\u00eda e Industria.\nHistoria.\nAs competencias sobre o econom\u00eda foron tradicionalmente aparelladas \u00e1s competencias en Facenda e a s\u00faa denominaci\u00f3n foi com\u00fan durante a maior parte da historia da Xunta de Galicia. S\u00f3 en d\u00faas ocasi\u00f3ns foron materias distintas. En 1983 e durante catro meses, a conseller\u00eda de Econom\u00eda existiu de forma independente \u00e1 conseller\u00eda de Facenda. En 2009 esas conseller\u00edas volven ser d\u00faas distintas, pero neste caso a de Econom\u00eda int\u00e9grase dentro da \u00e1rea de Industria."}
{"id": "113201", "revid": "5312", "url": "https://gl.wikipedia.org/wiki?curid=113201", "title": "Dazaifu", "text": "Dazaifu (\u592a\u5bb0\u5e9c\u5e02, \u3060\u3056\u3044\u3075\u3057, \"Dazaifu-shi\") \u00e9 un concello da prefectura de Fukuoka no Xap\u00f3n. Est\u00e1 situado ao norte da rexi\u00f3n de Ky\u016bsh\u016b e ao centro da prefectura, na illa de Ky\u016bsh\u016b. Ten 29,58\u00a0km\u00b2 de superficie, unha poboaci\u00f3n de 69.257 habitantes (2009) e unha densidade de poboaci\u00f3n de 2.340 h/km\u00b2.\nO concello de Dazaifu limita cos concellos de \u014cnoj\u014d, Umi e Chikushino."}
{"id": "113202", "revid": "5312", "url": "https://gl.wikipedia.org/wiki?curid=113202", "title": "N\u014dgata", "text": "N\u014dgata (\u76f4\u65b9\u5e02, \u306e\u304a\u304c\u305f\u3057, \"N\u014dgata-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e da prefectura, na illa de Ky\u016bsh\u016b. Ten 61,78\u00a0km\u00b2 de superficie, unha poboaci\u00f3n de 57.191 habitantes (2009) e unha densidade de poboaci\u00f3n de 926 h/km\u00b2.\nO concello de N\u014dgata limita cos concellos de Kotake, Miyawaka, Kurate, Kitakyushu, Fukuchi e Iizuka."}
{"id": "113203", "revid": "5312", "url": "https://gl.wikipedia.org/wiki?curid=113203", "title": "Kurume", "text": "Kurume (\u4e45\u7559\u7c73\u5e02, \u304f\u308b\u3081\u3057, \"Kurume-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e \u00f3 sur da prefectura, na zona da provincia hist\u00f3rica de Chikugo, na illa de Ky\u016bsh\u016b. Ten 229,84\u00a0km\u00b2 de superficie e unha poboaci\u00f3n de 304.318 habitantes (2009). \u00c9 a terceira cidade poboada da prefectura e a oitava da rexi\u00f3n.\nO concello de Kurume limita cos concellos de Og\u014dri, Tachiarai, Asakura, Ukiha, Yame, Hirokawa, Chikugo, \u014cki, \u014ckawa (que son da prefectura de Fukuoka); Tosu, Miyaki e Kanzaki (que son da prefectura de Saga)."}
{"id": "113204", "revid": "82922", "url": "https://gl.wikipedia.org/wiki?curid=113204", "title": "Deputaci\u00f3n de Lugo", "text": "A Deputaci\u00f3n provincial de Lugo, unha das catro deputaci\u00f3ns de Galiza, \u00e9 o \u00f3rgano institucional propio da provincia de Lugo e ao que corresponden diversas tarefas tanto administrativas como executivas. Traballa en prol da totalidade dos municipios lugueses e oc\u00fapase de traballos de coordinaci\u00f3n entre concellos e m\u00e1is de dotaci\u00f3n de infraestruturas, control destas e supervisi\u00f3n en xeral de calquera movemento administrativo da provincia de Lugo.\nHistoria.\nA Deputaci\u00f3n de Lugo foi creada no ano 1836, como consecuencia da organizaci\u00f3n de Espa\u00f1a en provincias. Naquela \u00e9poca exerceu competencias en materia de obras p\u00fablicas, educaci\u00f3n, beneficencia, as\u00ed como funci\u00f3ns intermedias entre os municipios e a administraci\u00f3n do estado.\nNo ano 1979 quedou constitu\u00edda como organismo democr\u00e1tico \u00e1 vez do proceso de transici\u00f3n que se desenvolv\u00eda en Espa\u00f1a.\nRepresentaci\u00f3n provincial.\nO pleno da deputaci\u00f3n est\u00e1 formado por 25 deputados. No pleno de investidura do ano 2015, a candidata do PP, Elena Candia L\u00f3pez foi elixida presidenta tras empatar a 12 votos co candidato socialista Dar\u00edo Campos e votarse o deputado socialista Manuel Mart\u00ednez a si mesmo. O 8 de outubro de 2015, PSdeG e BNG presentan unha moci\u00f3n de censura e desta vez, co apoio de Manuel Mart\u00ednez, o socialista Dar\u00edo Campos foi elixido presidente da deputaci\u00f3n.\nEn 2019 repetiuse o acordo entre PSdeG e BNG. Dende aquela o presidente \u00e9 Jos\u00e9 Tom\u00e9, alcalde de Monforte de Lemos, e a vicepresidenta, Tareixa Ferreiro, concelleira na capital.\nA representaci\u00f3n dos diferentes partidos pol\u00edticos logo das elecci\u00f3ns municipais de 2019 \u00e9 a seguinte:"}
{"id": "113205", "revid": "5312", "url": "https://gl.wikipedia.org/wiki?curid=113205", "title": "Iizuka", "text": "Iizuka (\u98ef\u585a\u5e02, \u3044\u3044\u3065\u304b\u3057, \"Iizuka-shi\") \u00e9 un concello da prefectura de Fukuoka no Xap\u00f3n. Est\u00e1 situado \u00f3 norte da rexi\u00f3n de Ky\u016bsh\u016b e no centro da prefectura, na zona da provincia hist\u00f3rica de Chikuzen, na illa de Ky\u016bsh\u016b. Ten 214,13\u00a0km\u00b2 de superficie, unha poboaci\u00f3n de 131.522 habitantes (2009) e unha densidade de poboaci\u00f3n de 614 h/km\u00b2.\nO concello de Iizuka limita cos concellos de Chikushino, Umi, Sue, Sasaguri, Miyawaka, Kotake, N\u014dgata, Fukuchi, Itoda, Tagawa, Kama, Keisen e Chikuzen."}
{"id": "113206", "revid": "98629", "url": "https://gl.wikipedia.org/wiki?curid=113206", "title": "\u014cmuta", "text": "\u014cmuta (\u5927\u725f\u7530\u5e02, \u304a\u304a\u3080\u305f\u3057, \"\u014cmuta-shi\") \u00e9 un concello da prefectura de Fukuoka no Xap\u00f3n. \u014cmuta est\u00e1 situada no centro-norte da rexi\u00f3n de Ky\u016bsh\u016b e \u00f3 extremo sur da prefectura, na zona da provincia hist\u00f3rica de Chikugo, na illa de Ky\u016bsh\u016b. Ten 81,55\u00a0km\u00b2 de superficie e unha poboaci\u00f3n de 125.763 habitantes (2009) cunha densidade de poboaci\u00f3n de 1.540 h/km\u00b2.\nO concello de \u014cmuta limita cos concellos de Miyama (da prefectura de Fukuoka); de Nankan e de Arao (que son da prefectura de Kumamoto)."}
{"id": "113207", "revid": "89787", "url": "https://gl.wikipedia.org/wiki?curid=113207", "title": "Roberto Varela", "text": "Roberto Varela Fari\u00f1a, nado en Mea\u00f1o o 22 de marzo de 1959, \u00e9 un diplom\u00e1tico e pol\u00edtico galego.\nTraxectoria.\n\u00c9 licenciado en Filosof\u00eda pola Universidade de Barcelona e en Relaci\u00f3ns Internacionais polo ILERI parisiense. Fai funci\u00f3ns de diplom\u00e1tico desde 1989, ingresando no Ministerio de Asuntos Exteriores de Espa\u00f1a como xefe de \u00c1rea de Relaci\u00f3ns Econ\u00f3micas con Iberoam\u00e9rica. As\u00ed mesmo, traballou nas embaixadas espa\u00f1olas en Bonn (Alema\u00f1a), e Kuwait. M\u00e1is tarde, a partir de 2004, desenvolveu as funci\u00f3ns de c\u00f3nsul de Espa\u00f1a na cidade norteamericana de Nova York, encarg\u00e1ndose de asuntos culturais.\nEn abril de 2009 foi nomeado conselleiro de Cultura e Turismo da Xunta de Galiza que preside Alberto N\u00fa\u00f1ez Feij\u00f3o, se ben non estaba afiliado ao Partido Popular. En xaneiro de 2012 cesou como conselleiro. A comezos de marzo de 2012 foi nomeado embaixador de Espa\u00f1a no Uruguai, posto no que permaneceu ata abril de 2017, cando foi designado director xeral de Relaci\u00f3ns Culturais e Cient\u00edficas da Agencia Espa\u00f1ola de Cooperaci\u00f3n Internacional para el Desarrollo.\n\u00c9 (en 2021) conselleiro de asuntos culturais da embaixada de Espa\u00f1a en Francia.\nControversias.\nEn 2010, na Fitur de Madrid, referiuse ao concello de Sobrado dos Monxes como \"Desv\u00e1n de los Monjes\", creando unha pol\u00e9mica e chimpando por riba da oficialidade \u00fanica dos top\u00f3nimos galegos. Perante as queixas e recriminaci\u00f3ns da oposici\u00f3ns, Varela dixo que era unha farsa e chamou \"est\u00fapidos\" a quen cresen nese episodio. As\u00ed mesmo, poucas semanas antes deste episodio, xa irara o conxunto da industria cultural galega ao se referir \u00e1 cultura galega como \"unha cultura acomplexada e ensimesmada\"."}
{"id": "113208", "revid": "56817", "url": "https://gl.wikipedia.org/wiki?curid=113208", "title": "Yanagawa", "text": "Yanagawa (\u67f3\u5ddd\u5e02, \u3084\u306a\u304c\u308f\u3057, \"Yanagawa-shi\") \u00e9 un concello xapon\u00e9s da prefectura de Fukuoka. Est\u00e1 situada no centro-norte da rexi\u00f3n de Ky\u016bsh\u016b e \u00f3 sur da prefectura, na zona da provincia hist\u00f3rica de Chikugo, na illa de Ky\u016bsh\u016b. Ten 76,90\u00a0km\u00b2 de superficie e unha poboaci\u00f3n de 71.910 habitantes (2009) e unha densidade de poboaci\u00f3n de 935 hab./km\u00b2.\nO concello de Yanagawa limita cos concellos de \u014ckawa, de \u014cki, de Chikugo, de Miyama (son da prefectura de Fukuoka); e de Saga (da prefectura de Saga)."}
{"id": "113209", "revid": "56817", "url": "https://gl.wikipedia.org/wiki?curid=113209", "title": "Yame", "text": "Yame (\u516b\u5973\u5e02, \u3084\u3081\u3057, \"Yame-shi\") \u00e9 un concello da prefectura de Fukuoka no Xap\u00f3n. Est\u00e1 situado no centro-norte da rexi\u00f3n de Ky\u016bsh\u016b e \u00f3 sur da prefectura, na zona da provincia hist\u00f3rica de Chikugo, na illa de Ky\u016bsh\u016b. Ten 98,66\u00a0km\u00b2 de superficie, unha poboaci\u00f3n de 42.029 habitantes (2009) e unha densidade de poboaci\u00f3n de 426 h/km\u00b2.\nO concello de Yame limita cos concellos de Ukiha, de Kurume, de Hirokawa, de Chikugo, de Miyama (son da prefectura de Fukuoka); de Nagomi, de Yamaga (son da prefectura de Kumamoto); e de Hita (da prefectura de \u014cita)."}
{"id": "113210", "revid": "89787", "url": "https://gl.wikipedia.org/wiki?curid=113210", "title": "Alfonso Rueda", "text": "Alfonso Rueda Valenzuela, nado en Pontevedra o 8 de xullo de 1968, \u00e9 un avogado e pol\u00edtico galego do PPdeG. \u00c9 o actual presidente da Xunta de Galicia. \nTraxectoria profesional.\nLicenciado en Dereito pola Universidade de Santiago de Compostela. Funcionario da Administraci\u00f3n local, foi secretario nos concellos de Cervantes, A Ca\u00f1iza e Cambados e secretario-interventor da Mancomunidade da Paradanta.\nTraxectoria pol\u00edtica.\nFillo do pol\u00edtico popular Jos\u00e9 Antonio Rueda Crespo, iniciouse na pol\u00edtica en Novas Xeraci\u00f3ns, sendo elixido en 1993 presidente de NNGG de Pontevedra. Foi xefe de gabinete do conselleiro Xes\u00fas Palmou, e director xeral da Administraci\u00f3n Local da Xunta de Galiza entre os anos 2000 e 2005.\nFoi secretario xeral do PPdeG, desde o ano 2006 at\u00e9 maio de 2016, cando foi substitu\u00eddo por Miguel Tellado.\nDende a elecci\u00f3n de Alberto N\u00fa\u00f1ez Feij\u00f3o como presidente auton\u00f3mico do partido, Rueda encargouse da secretar\u00eda xeral en Galiza, concorrendo \u00e1s elecci\u00f3ns galegas de 2009 na candidatura electoral da provincia de Pontevedra, acadando o escano e sendo designado posteriormente Conselleiro de Presidencia, Administraci\u00f3ns P\u00fablicas e Xustiza en abril do mesmo ano.\nLogo da segunda vitoria electoral de Alberto N\u00fa\u00f1ez Feij\u00f3o \u00e1 presidencia da Xunta, foi nomeado vicepresidente da mesma, cargo que permanec\u00eda vacante desde o cesamento de Anxo Quintana en 2009.\nO 13 de marzo de 2016 remudou a Rafael Louz\u00e1n como presidente provincial do PPdeG en Pontevedra logo de que o seu partido perdera a presidencia da Deputaci\u00f3n.\nDespois da dimisi\u00f3n de N\u00fa\u00f1ez Feij\u00f3o como presidente da Xunta, o 11 de maio de 2022 foi investido xefe do executivo galego cos votos favorables de 41 deputados que se correspond\u00edan cos do Partido Popular de Galicia menos Pedro Puy Fraga que estaba convalecente dun infarto. Xurou como presidente no Sal\u00f3n dos Reis do Parlamento de Galicia o d\u00eda 14 de maio. Dous d\u00edas m\u00e1is tarde presidiu o seu primeiro Consello da Xunta no Pazo de Raxoi logo de confirmar no seu cargo a todos os conselleiros precedentes e nomear a Diego Calvo para a vacante que el deixara na Conseller\u00eda de Presidencia.\nO 22 de maio de 2022 foi escollido presidente do Partido Popular de Galicia no seu 18\u00ba Congreso, celebrado en Pontevedra: \u00fanico candidato, logrou o 97,2% dos votos dos compromisarios.\nPol\u00e9mica.\nEn febreiro de 2009, uns meses antes das elecci\u00f3ns auton\u00f3micas, Alfonso Rueda participou na manifestaci\u00f3n convocada polo colectivo Galicia Biling\u00fce en Santiago de Compostela, en contra da ampliaci\u00f3n das horas lectivas en lingua galega que estaba a impulsar o goberno da Xunta.\nSendo presidente, respaldou o pol\u00e9mico protocolo para limitar o dereito ao aborto impulsado pola Xunta de Castela e Le\u00f3n."}
{"id": "113211", "revid": "25871", "url": "https://gl.wikipedia.org/wiki?curid=113211", "title": "Pilar Farjas", "text": "Pilar Farjas Abad\u00eda, nada en Samper de Calanda en 1959, \u00e9 unha m\u00e9dica e pol\u00edtica galega do PPdeG.\nTraxectoria.\n\u00c9 licenciada en Medicina e Cirurx\u00eda pola Universidade de Zaragoza, licenciada en Sociolox\u00eda pola UNED, diplomada en Estudos Avanzados pola Universidade da Coru\u00f1a e ten un mestrado en Bioestat\u00edstica. Nos anos noventa traballa xa de doutora na Coru\u00f1a, primeiro nos servizos de Sanidade Exterior (1992), e logo como subdirectora de Protecci\u00f3n da Sa\u00fade da Xunta de Galicia. En 1997 pasa a ser directora xeral de Sa\u00fade P\u00fablica, pero catro anos m\u00e1is tarde, en 2001, regresa \u00e1 atenci\u00f3n m\u00e9dica na unidade de vacinas do servizo de medicina preventiva do Complexo Hospitalario da Coru\u00f1a.\nAo ano seguinte, en 2002, sendo Ana Pastor ministra de Sanidade, conv\u00e9rtese en directora executiva da Axencia Espa\u00f1ola de Seguridade Alimentaria e Nutrici\u00f3n. En 2004 regresa \u00e1 Xunta de Galicia como xefa de gabinete de Henrique L\u00f3pez Veiga. Ao ano seguinte, logo da derrota electoral do PPdeG, volve ao seu posto como funcionaria, ao exercer de xefa de servizo de Produtos sanitarios da Conseller\u00eda de Sanidade e Servizos Sociais.\nFoi tam\u00e9n concelleira na cidade da Coru\u00f1a e deputada provincial, cargos que desempe\u00f1ou at\u00e9 o seu nomeamento como conselleira de Sanidade en abril de 2009, no primeiro goberno da Xunta de Galiza presidida por Alberto N\u00fa\u00f1ez Feij\u00f3o.\nO 30 de decembro de 2011 foi nomeada Secretaria Xeral de Sanidade de Espa\u00f1a polo consello de ministros do goberno de Mariano Rajoy, co que abandonou a conseller\u00eda. Permaneceu nese posto at\u00e9 a destituci\u00f3n de Ana Mato como ministra de Sanidade, cando dimitiu e volveu a Galicia a traballar como m\u00e9dica.\nVida persoal.\nEst\u00e1 casada e ten dous fillos."}
{"id": "113212", "revid": "56817", "url": "https://gl.wikipedia.org/wiki?curid=113212", "title": "Hirado", "text": "Hirado (\u5e73\u6238\u5e02, \u3072\u3089\u3069\u3057, \"Hirado-shi\") \u00e9 un concello xapon\u00e9s da prefectura de Nagasaki. Est\u00e1 situada ao extremo oeste da illa de Ky\u016bsh\u016b. Ten 235,63\u00a0km\u00b2 de superficie e unha poboaci\u00f3n de 35.909 habitantes (2009) e unha densidade de poboaci\u00f3n de 152 hab./km\u00b2.\nO concello de Hirado limita cos concellos de Matsuura, Emukae e Shikamachi."}
{"id": "113213", "revid": "25871", "url": "https://gl.wikipedia.org/wiki?curid=113213", "title": "Marta Fern\u00e1ndez Curr\u00e1s", "text": "Marta Fern\u00e1ndez Curr\u00e1s, nada en Vigo en 1963, \u00e9 unha pol\u00edtica galega do PPdG.\nTraxectoria.\n\u00c9 licenciada en empresariais pola Universidade de Santiago de Compostela, inspectora de Facenda e interventora do Estado. Impartiu clases na Facultade de Econ\u00f3micas da Universidade de Santiago de Compostela. Foi as\u00ed mesmo delegada do Instituto de Estudos fiscais en Galiza, dependente do Ministerio de Econom\u00eda de Espa\u00f1a.\nEn abril de 2009 foi designada para ocupar o cargo de conselleira de Facenda na Xunta de Galiza que preside Alberto N\u00fa\u00f1ez Feij\u00f3o. O 30 de decembro de 2011 foi nomeada Secretaria de Estado de Orzamentos e Gastos de Espa\u00f1a polo consello de ministros do goberno de Mariano Rajoy."}
{"id": "113214", "revid": "5863", "url": "https://gl.wikipedia.org/wiki?curid=113214", "title": "Rosa Quintana", "text": "Rosa Mar\u00eda Quintana Carballo, nada en San Fernando de Apure (Venezuela) o 29 de maio de 1959, \u00e9 unha pol\u00edtica galega do PPdeG.\nTraxectoria.\nLicenciouse en Ciencias Biol\u00f3xicas pola Universidade de Santiago de Compostela e tam\u00e9n se doutorou al\u00ed cun estudo sobre o cultivo do mexill\u00f3n galego. \nDesempe\u00f1ou diversos cargos no PPdG presidido por Manuel Fraga. En 1987, comezou a traballar na Conseller\u00eda de Pesca como inspectora de pesca. Foi delegada territorial da Conseller\u00eda de Pesca en Vigo dende 1997 a 2001, e directora xeral de Innovaci\u00f3n da mesma Consellar\u00eda a partir de 2001 e at\u00e9 2005. \nFoi de n\u00famero dez da lista popular da Coru\u00f1a nas Elecci\u00f3ns ao Parlamento de Galicia de 2009 e formou parte do novo goberno da Xunta de Galiza presidida por Alberto N\u00fa\u00f1ez Feij\u00f3o en calidade de conselleira do mar. En xaneiro de 2012 foi nomeada conselleira de Medio Rural e do Mar. Foi elixida deputada do Parlamento de Galicia nas auton\u00f3micas de 2012. En outubro de 2015 pola remodelaci\u00f3n do Goberno, quedou unicamente como conselleira do Mar. Revalidou o seu posto de deputada en 2020, ata que en setembro de 2021 deixou o escano como deputada a canda moitos dos outros deputados que tam\u00e9n eran conselleiros."}
{"id": "113215", "revid": "5863", "url": "https://gl.wikipedia.org/wiki?curid=113215", "title": "Beatriz Mato", "text": "Beatriz Mato Otero, nada en Barakaldo en 1965, \u00e9 unha pol\u00edtica galega do Partido Popular de Galicia.\nTraxectoria.\nFixo a carreira de Enxe\u00f1ar\u00eda industrial, con especialidade en Organizaci\u00f3n Empresarial, pola Escola T\u00e9cnica Superior de Enxe\u00f1eiros Industriais de Bilbao. Obtivo o m\u00e1ster de Direcci\u00f3n e Administraci\u00f3n de Empresas da Escola de Negocios MBA, homologada pola Universidade da Coru\u00f1a. \nEn 1989, como t\u00e9cnica de sistemas da multinacional IBM, iniciou a s\u00faa traxectoria profesional no sector privado. En 1994 pasa a formar parte do Igape, no que, a partir de 2000 exerceu como delegada da oficina territorial na Coru\u00f1a. \nA nivel pol\u00edtico, foi delegada de Pesca na Coru\u00f1a en 2002 e voceira de Traballo do PPdeG en 2005. Foi elixida parlamentaria pola provincia da Coru\u00f1a nas elecci\u00f3ns auton\u00f3micas de 2005. Volveu ser elixida parlamentaria nas auton\u00f3micas de 2009. Coa chegada dos populares ao goberno da Xunta de Galiza, Alberto N\u00fa\u00f1ez Feij\u00f3o designouna como nova conselleira de Traballo e Benestar. En outubro de 2015, pola remodelaci\u00f3n do Goberno, foi nomeada conselleira de Medio Ambiente e Ordenaci\u00f3n do Territorio.\nEn 2018 abandonou o seu cargo de conselleira para optar \u00e1 alcald\u00eda da Coru\u00f1a en detrimento da l\u00edder local Rosa Gallego. En 2019 renunciou como concelleira da Coru\u00f1a e en xaneiro de 2020 renunciou ao seu escano no Parlamento de Galicia.\nEn agosto de 2020 o Grupo Euskaltel incorporouna como conselleira."}
{"id": "113218", "revid": "6415138", "url": "https://gl.wikipedia.org/wiki?curid=113218", "title": "Xes\u00fas V\u00e1zquez Abad", "text": "Xes\u00fas V\u00e1zquez Abad, nado en N\u00fcrnberg (Alema\u00f1a) o 22 de setembro de 1967, \u00e9 un pol\u00edtico galego pertencente ao PPdeG.\nTraxectoria.\nDoutorouse en Ciencias Econ\u00f3micas e foi decano da Facultade de Ciencias Empresariais e Turismo de Ourense. A nivel pol\u00edtico, foi voceiro dos PPdeG de Universidades e deputado deste mesmo partido no Congreso dos Deputados. En abril de 2009 foi designado por Alberto N\u00fa\u00f1ez Feij\u00f3o, para ocuparse da Consellar\u00eda de Educaci\u00f3n e Ordenaci\u00f3n Universitaria, entrando a formar parte do novo goberno popular da Xunta de Galicia.\nEn 2012 asumiu tam\u00e9n parte das funci\u00f3ns da conseller\u00eda de Cultura e Turismo. Durante o seu mandato como conselleiro foi aprobado o decreto de biling\u00fcismo. Foi elixido deputado do Parlamento de Galicia nas auton\u00f3micas de 2012.\nNo ano 2013 e nomeado Xu\u00edz Honorario do Couto Mixto.\nEn febreiro de 2015 cesou como conselleiro da Xunta para optar \u00e1s elecci\u00f3ns municipais por Ourense. Foi elixido alcalde de Ourense como candidato da lista m\u00e1is votada. Mant\u00edvose como alcalde ata 2019. Nas municipais de 2019 volveu encabezar a candidatura do PPdeG e foi elixido concelleiro. Foi nomeado senador no Senado de Espa\u00f1a por designaci\u00f3n auton\u00f3mica do Parlamento de Galicia. En setembro de 2021 dimitiu como concelleiro e senador e anunciou o seu abandono da pol\u00edtica."}
{"id": "113223", "revid": "98629", "url": "https://gl.wikipedia.org/wiki?curid=113223", "title": "Samuel Ju\u00e1rez", "text": "Samuel Jes\u00fas Ju\u00e1rez Casado, nado en La Ba\u00f1eza (Le\u00f3n) en 1962, \u00e9 un pol\u00edtico galego do PPdeG.\nTraxectoria.\nDe profesi\u00f3n, \u00e9 veterinario. No pol\u00edtico, Ju\u00e1rez Casado desempe\u00f1ou diversas tarefas durante os mandatos de Manuel Fraga en Galiza. Destaca entre elas a coordinaci\u00f3n das campa\u00f1as de saneamento gandeiro da Xunta de Galiza en 1988. Foi as\u00ed mesmo secretario xeral de pesca mar\u00edtima do Ministerio de Pesca de Espa\u00f1a, en 1996. En abril de 2009 foi designado para ocupar o cargo de conselleiro do Medio Rural, co novo goberno popular presidido por Alberto N\u00fa\u00f1ez Feij\u00f3o. Permaneceu neste posto ata xaneiro de 2012, cando cesou das s\u00faas funci\u00f3ns. En xaneiro de 2012 foi nomeado delegado do goberno en Galicia. En novembro de 2014 abandonou o posto para ser agregado de Agricultura na Embaixada de Espa\u00f1a na China."}
{"id": "113224", "revid": "1093", "url": "https://gl.wikipedia.org/wiki?curid=113224", "title": "Samuel Ju\u00e1rez Casado", "text": ""}
{"id": "113227", "revid": "1093", "url": "https://gl.wikipedia.org/wiki?curid=113227", "title": "Deputaci\u00f3n provincial de Lugo", "text": ""}
{"id": "113229", "revid": "1131", "url": "https://gl.wikipedia.org/wiki?curid=113229", "title": "Agust\u00edn Hern\u00e1ndez", "text": "Agust\u00edn Hern\u00e1ndez Fern\u00e1ndez de Rojas, nado en Madrid o 31 de marzo de 1961, \u00e9 un enxe\u00f1eiro de cami\u00f1os, canles e portos pola Universidade Polit\u00e9cnica de Madrid e ademais un pol\u00edtico galego do PPdeG.\nTraxectoria.\nFoi Director Xeral de Obras P\u00fablicas desde 1998 ata 2005. Foi elixido deputado por Pontevedra no parlamento de Galicia nas elecci\u00f3ns de 2009 polo Partido Popular, cando o partido liderado por Alberto N\u00fa\u00f1ez Feij\u00f3o acadou o goberno da Xunta de Galicia. Hern\u00e1ndez foi designado para ocupar o cargo de conselleiro de Medio Ambiente, Territorio e Infraestruturas. Cesou no cargo en xu\u00f1o de 2014 para ser alcalde de Santiago de Compostela, cargo que desenvolveu ata as elecci\u00f3ns municipais de 2015, nas que o seu grupo resultou a segunda forza m\u00e1is votada, cedendo a alcald\u00eda ao candidato de Compostela Aberta, Marti\u00f1o Noriega.\nEn 1985 participou como enxe\u00f1eiro na construci\u00f3n do encoro de Santa Ux\u00eda, que imposibilitou durante vinte e cinco anos que o r\u00edo Xallas desembocase no mar na fervenza do \u00c9zaro. A ra\u00edz dunha denuncia do grupo ecoloxista AMS-R\u00edos con Vida, o propio Hern\u00e1ndez resolveu en abril de 2011, sendo conselleiro de Medio Ambiente, impo\u00f1er un caudal ecol\u00f3xico a empresa FerroAtl\u00e1ntica na fervenza do \u00c9zaro.\nFoi presidente do Consello Econ\u00f3mico e Social de Galicia ata 2023.\nVida persoal.\nEst\u00e1 casado e ten tres fillos."}
{"id": "113230", "revid": "98629", "url": "https://gl.wikipedia.org/wiki?curid=113230", "title": "Sasebo", "text": "Sasebo (\u4f50\u4e16\u4fdd\u5e02, \u3055\u305b\u307c\u3057, \"Sasebo-shi\") \u00e9 un concello da prefectura de Nagasaki no Xap\u00f3n. Est\u00e1 situada ao noroeste da Illa de Ky\u016bsh\u016b. Ten 364,00\u00a0km\u00b2 de superficie e unha poboaci\u00f3n de 252.544 habitantes (2009) e unha densidade de poboaci\u00f3n de 712 h/km\u00b2.\nO concello de Sasebo limita cos concellos de Matsuura, de Emukae, de Saza, de Shikamachi, de Saikai, de Kawatana, de Hasami (son da prefectura de Nagasaki); de Imari e de Arita (son da prefectura de Saga)."}
{"id": "113231", "revid": "113870", "url": "https://gl.wikipedia.org/wiki?curid=113231", "title": "\u014cmura", "text": "\u014cmura (\u5927\u6751\u5e02, \u304a\u304a\u3080\u3089\u3057, \"\u014cmura-shi\") \u00e9 un concello xapon\u00e9s da prefectura de Nagasaki. Est\u00e1 situado \u00f3 noroeste da Illa de Ky\u016bsh\u016b e ao centro da prefectura. Ten 126,34\u00a0km\u00b2 de superficie, unha poboaci\u00f3n de 89.963 habitantes (2009) e unha densidade de poboaci\u00f3n de 712 hab./km\u00b2.\nO concello de \u014cmura limita cos concellos de Isahaya, Higashisonogi (da prefectura de Nagasaki); Ureshino, Kashima e Tara (da prefectura de Saga)."}
{"id": "113232", "revid": "98629", "url": "https://gl.wikipedia.org/wiki?curid=113232", "title": "Isahaya", "text": "Isahaya (\u8aeb\u65e9\u5e02, \u3044\u3055\u306f\u3084\u3057, \"Isahaya-shi\") \u00e9 un concello da prefectura de Nagasaki no Xap\u00f3n. Est\u00e1 situado \u00f3 noroeste da Illa de Ky\u016bsh\u016b e \u00f3 sur da prefectura. Ten 320,99\u00a0km\u00b2 de superficie, unha poboaci\u00f3n de 141.690 habitantes (2009) e unha densidade de poboaci\u00f3n de 441 h/km\u00b2.\nO concello de Isahaya limita cos concellos de Nagasaki, de Nagayo, de \u014cmura, de Unzen (son da prefectura de Nagasaki); e de Tara (da prefectura de Saga)."}
{"id": "113233", "revid": "56817", "url": "https://gl.wikipedia.org/wiki?curid=113233", "title": "Matsuura", "text": "Matsuura (\u677e\u6d66\u5e02, \u307e\u3064\u3046\u3089\u3057, \"Matsuura-shi\") \u00e9 un concello xapon\u00e9s da prefectura de Nagasaki. Est\u00e1 situada ao noroeste da illa de Ky\u016bsh\u016b e ao norte da parte de illa de Ky\u016bsh\u016b. Ten 130,37\u00a0km\u00b2 de superficie e unha poboaci\u00f3n de 25.558 habitantes (2009) e unha densidade de poboaci\u00f3n de 196 hab./km\u00b2.\nO concello de Matsuura limita cos concellos de Hirado, Emuka, Sasebo (da prefectura de Nagasaki); e de Imari (prefectura de Saga)."}
{"id": "113235", "revid": "89787", "url": "https://gl.wikipedia.org/wiki?curid=113235", "title": "Mine", "text": "Mine (\u7f8e\u7962\u5e02, \u307f\u306d\u3057, \"Mine-shi\") \u00e9 un concello da prefectura de Yamaguchi no Xap\u00f3n. Est\u00e1 situado na parte centro-oeste da prefecura, e na area da provincia hist\u00f3rica de Nagato e suroeste da rexi\u00f3n de Ch\u016bgoku, extremo oeste da illa de Honshu. Ten 472,71\u00a0km\u00b2 de superficie e unha poboaci\u00f3n de 28.589 habitantes (2009) e unha densidade de poboaci\u00f3n de 60,5 hab./km\u00b2.\nO concello de Mine limita cos concellos de Shimonoseki, de San'y\u014donoda, de Ube, de Yamaguchi, de Hagi e de Nagato."}
{"id": "113239", "revid": "17467", "url": "https://gl.wikipedia.org/wiki?curid=113239", "title": "Avogac\u00eda", "text": ""}
{"id": "113242", "revid": "23204", "url": "https://gl.wikipedia.org/wiki?curid=113242", "title": "Elecci\u00f3ns ao Parlamento de Galicia de 1993", "text": "O 17 de outubro de 1993 celebr\u00e1ronse as elecci\u00f3ns da IV Lexislatura ao parlamento de Galicia. Cun censo de 2\u00a0293\u00a0169 electores, os votantes foron 1\u00a0472\u00a0017 (64,2 %), con 821.152 de abstenci\u00f3ns (35,8 %). O Partido Popular de Galicia ga\u00f1ou novamente por maior\u00eda absoluta, e conseguiu o nomeamento do seu candidato, Manuel Fraga Iribarne, como o presidente da Xunta. O PsdeG entra en crise de liderado e perde moitos votos, mentres que o Bloque Nacionalista Galego comezaba a mostrarse como alternativa ao poder. O resto de partidos pol\u00edticos non obtiveron representaci\u00f3n parlamentaria.\nResultados.\nContabiliz\u00e1ronse tam\u00e9n 13.355 votos en branco (0,9 %)."}
{"id": "113243", "revid": "12452", "url": "https://gl.wikipedia.org/wiki?curid=113243", "title": "Conseller\u00eda de Agricultura", "text": ""}
{"id": "113245", "revid": "12452", "url": "https://gl.wikipedia.org/wiki?curid=113245", "title": "Consellar\u00eda de Medio Rural", "text": ""}
{"id": "113246", "revid": "1131", "url": "https://gl.wikipedia.org/wiki?curid=113246", "title": "\u00d3pera Garnier", "text": "A \u00d3pera Garnier, tam\u00e9n co\u00f1ecida como Pazo Garnier ou \"\u00d3pera de Par\u00eds\", \u00e9 un dos edificios m\u00e1is caracter\u00edsticos do primeiro arrondissement de Par\u00eds e da paisaxe urbana da capital francesa. Napole\u00f3n III de Francia ordenou a s\u00faa construci\u00f3n ao arquitecto Charles Garnier, quen dese\u00f1ouna en estilo Neobarroco.\nDende a s\u00faa inauguraci\u00f3n en 1875, a \u00f3pera foi chamada oficialmente Academia Nacional de M\u00fasica - Teatro da \u00d3pera. Conservou o seu t\u00edtulo ata 1978 cando foi renomeada Teatro Nacional da \u00d3pera de Par\u00eds. En 1989 a Compa\u00f1\u00eda da \u00d3pera trasladou a s\u00faa sede ao recentemente constru\u00eddo Teatro da Bastilla e a s\u00faa vella sede recibiu o nome de Pazo Garnier, onde permanece a Academia Nacional de M\u00fasica. Malia a mudanza do nome oficial e do traslado da Compa\u00f1\u00eda da \u00d3pera, o Pazo Garnier segue sendo co\u00f1ecido popularmente polo nome de \"\u00d3pera de Par\u00eds\".\nHistoria.\nO rei Lu\u00eds XIV autorizou ao compositor Jean-Baptiste Lully para establecer a Academia real de M\u00fasica en 1672, a grande instituci\u00f3n de arte dram\u00e1tica francesa que comprend\u00eda \u00f3pera, ballet e m\u00fasica. A\u00ednda que a \u00f3pera conformou a s\u00faa propia compa\u00f1\u00eda ata 1669, o ballet daquel tempo era sinxelamente unha extensi\u00f3n dela, desenvolv\u00e9ndose en forma independente da arte dram\u00e1tica. Con todo Lu\u00eds XIV, un dos grandes arquitectos do ballet barroco (forma art\u00edstica que evolucionou ao ballet cl\u00e1sico), estableceu a escola de ballet en 1661 como Academia real de Danza. Dende 1671 ata a morte de Lully, a escola estivo baixo a direcci\u00f3n do gran mestre de baile Pierre Beauchamp, o home que creou as cinco posici\u00f3ns do p\u00e9.\nEn 1713 o rei Lu\u00eds XIV fixo da Compa\u00f1\u00eda da \u00f3pera unha instituci\u00f3n estatal, inclu\u00edndo unha compa\u00f1\u00eda de bailar\u00edns profesionais co\u00f1ecidos como o Ballet da \u00d3pera. Dende esa \u00e9poca ata a inauguraci\u00f3n do Pazo Garnier en 1875, a Academia real de M\u00fasica tivo 13 teatros como sede principal, moitos deles foron destru\u00eddos por lumes. Malia os nomes \u00aboficiais\u00bb que recibiron ata ent\u00f3n, todos estes teatros foron comunmente co\u00f1ecidos como \"\u00d3pera de Par\u00eds\".\nO Pazo Garnier foi designado parte da gran reconstruci\u00f3n parisiense do Segundo Imperio Franc\u00e9s, promovida polo Emperador Napole\u00f3n III, quen escolleu o Bar\u00f3n Haussmann para supervisar as obras. En 1858 o Emperador autorizou a Haussmann a derrubar os 12.000 metros cadrados requiridos para constru\u00edr o segundo teatro para as renomeadas compa\u00f1\u00edas da \u00f3pera e ballet de Par\u00eds. O proxecto p\u00faxose en competencia en 1861, e foi outorgado a Charles Garnier (1825-1898). A primeira pedra foi posta en 1861, seguida do comezo das obras en 1862. Dise que a dona do emperador, a emperatriz Eugenia de Montijo, preguntou a Garnier durante a construci\u00f3n se o edificio ter\u00eda estilo grego ou romano, ao cal respondeu: \u00ab\"\u00a1\u00c9 en estilo Napole\u00f3n III, se\u00f1ora!\"\u00bb.\nA construci\u00f3n da \u00d3pera tivo varios contratempos. A obra houbo de ser interrompida ao atoparse covas con augas subterr\u00e1neas durante as escavaci\u00f3ns, as cales tiveron que ser absorbidas con bombas durante oito meses. Interrompeuse tam\u00e9n despois do desastre da guerra franco-prusiana, a ca\u00edda do Segundo Imperio Franc\u00e9s e a Comuna de Par\u00eds de 1870. Durante esta \u00e9poca a obra continuou en forma espor\u00e1dica e ata rumoreouse que a construci\u00f3n da \u00d3pera ser\u00eda abandonada.\nUn incentivo para rematar de constru\u00edr foi o lume que arrasou a antiga \u00d3pera de Par\u00eds, co\u00f1ecida como o Teatro da Academia real da M\u00fasica (tam\u00e9n co\u00f1ecida como \"Teatro da Academia Imperial de M\u00fasica\"), o 29 de outubro de 1873. Este teatro fora a sede da \u00d3pera e Ballet parisiense dende 1821, nela present\u00e1ronse as m\u00e1is grandes pezas mestras, e foi a sede onde chegou ao seu apoxeo o ballet rom\u00e1ntico, a rentes do Teatro do s\u00faa Maxestada de Londres. Logo de 1874, Garnier e o seu equipo de traballo remataron o teatro.\nO Pazo Garnier foi oficialmente inaugurado o 15 de xaneiro de 1875, cunha espl\u00e9ndida cerimonia que inclu\u00eda a presentaci\u00f3n do terceiro acto da \u00f3pera \"La Juive\", de Hal\u00e9vy, e extractos da \u00f3pera \"Les Huguenots\", de Meyerbeer. A compa\u00f1\u00eda de ballet presentou un divertimento representado polo mestre de ballet Louis M\u00e9rante que consist\u00eda na soada escena de \"Le Jardin Animei\" de Joseph Mazilier, recreada polo ballet \"Le Corsaire\".\nUn pouco m\u00e1is pequeno en escala c\u00f3 seu predecesor, o Teatro da Academia Real de M\u00fasica, o Pazo de Garnier est\u00e1 conformado por 11.000 metros cadrados, ten unha capacidade de aproximadamente 2.200 espectadores e un extenso escenario para 450 artistas. \u00c9 un edificio moi vistoso, o seu estilo \u00e9 monumental, opulentamente decorado con frisos multicolores elaborados en m\u00e1rmore, columnas e luxosas estatuas, moitas delas representando a deidades da mitolox\u00eda grega. Entre as columnas da fachada frontal do teatro, hai bustos en bronce de moitos compositores famosos, como Mozart e Beethoven. O interior est\u00e1 adornado en veludo, follas douradas, ninfas e querub\u00edns. A ara\u00f1a de luces do auditorio central pesa m\u00e1is de seis toneladas. A \u00e1rea do teito ao redor da ara\u00f1a ten unha pintura de 1964 feita por Marc Chagall. Esta pintura foi materia de controversia, con moitas persoas que senten que desentoa co conxunto do resto do teatro.\nEn 1969 o teatro recibiu novas instalaci\u00f3ns el\u00e9ctricas e en 1978 parte do \"Foyer de la Danse\" orixinal converteuse nun novo espazo para ensaios da Compa\u00f1\u00eda de ballet, obra do arquitecto Jean-Loup Roubert. En 1994 comezou a restauraci\u00f3n do teatro, a cal consistiu na modernizaci\u00f3n da maquinaria do escenario e das instalaci\u00f3ns el\u00e9ctricas, mentres se restauraba e preservaba o decorado e se fornecia a estrutura do edificio. A restauraci\u00f3n foi rematada en 2006.\nTranscendencia cultural.\nO Pazo e as covas subterr\u00e1neas foron os escenarios escollidos onde Gast\u00f3n Leroux situou a acci\u00f3n da s\u00faa novela \"A pantasma da \u00d3pera\", que deu lugar a un musical e varias pel\u00edculas.\nO Teatro Nacional de R\u00edo de Xaneiro foi inspirado nas li\u00f1as e formas do teatro de Garnier.\nO \u00abTeatro da Pantasma\u00bb, no hotel Venecia de Las Vegas, foi constru\u00eddo a semellanza da \u00d3pera Garnier.\nA pel\u00edcula biogr\u00e1fica \"Marie Antoinette\" de Sofia Coppola usa a entrada principal e a grande escaleira do Pazo na escena do baile de m\u00e1scaras. Curiosamente, este a\u00ednda non exist\u00eda durante a \u00e9poca da Ra\u00ed\u00f1a Mar\u00eda Antonieta e s\u00f3 rematouse en 1875.\nO edificio foi reproducido no xogo de simulaci\u00f3n urbana SimCity 4 como a Casa da \u00d3pera, a cal p\u00f3dese po\u00f1er na cidade como un premio.\nO Pazo utilizouse na pel\u00edcula animada \"Anastasia\", cando un dos personaxes observa o Ballet Ruso representando \"Cincenta\"."}
{"id": "113249", "revid": "54336", "url": "https://gl.wikipedia.org/wiki?curid=113249", "title": "Consellar\u00eda", "text": "Denom\u00ednase consellar\u00eda ou conseller\u00eda a cada unha das carteiras en que se dividen os gobernos das comunidades aut\u00f3nomas de Espa\u00f1a, inclu\u00eddas as da Xunta de Galicia. Tr\u00e1tase do equivalente aos ministerios na repartici\u00f3n por funci\u00f3ns dos \u00f3rganos de goberno estatais. A cabeceira dunha consellar\u00eda \u00e9 rexida por un respons\u00e1bel m\u00e1ximo, que se co\u00f1ece como conselleiro. As\u00ed mesmo, a dependencia ou sede de cada consellar\u00eda recibe a mesma denominaci\u00f3n. \nConsellar\u00edas da Xunta de Galicia.\nEn 2023, o goberno da Xunta de Galicia est\u00e1 formado por 11 consellar\u00edas, amais das d\u00faas Vicepresidencias. Non obstante, o n\u00famero de consellar\u00edas \u00e9 vari\u00e1bel e cada novo goberno disp\u00f3n o n\u00famero de carteiras en funci\u00f3n das s\u00faas preferencias pol\u00edticas."}
{"id": "113250", "revid": "6939", "url": "https://gl.wikipedia.org/wiki?curid=113250", "title": "Conseller\u00eda", "text": ""}
{"id": "113256", "revid": "23204", "url": "https://gl.wikipedia.org/wiki?curid=113256", "title": "Arco de La D\u00e9fense", "text": "O Gran Arco da Fraternidade (en franc\u00e9s: \"Grande Arche de la Fraternit\u00e9\"), mellor co\u00f1ecido como o Arco da Defensa ou sinxelamente \"Le Grande Arche\" \u00e9 un monumento en Par\u00eds no distrito de \"La D\u00e9fense\"; foi constru\u00eddo polo arquitecto dinamarqu\u00e9s Otto von Spreckelsen.\nHistoria.\nEn 1982, o Establecemento p\u00fablico para a planificaci\u00f3n da D\u00e9fense (\u00c9tablissement public pour l'am\u00e9nagement de La D\u00e9fense, EPAD) convocou un concurso internacional de arquitectura ao que se presentaron 424 arquitectos de todo o mundo. O futuro edificio converter\u00edase nunha insignia no eixe hist\u00f3rico de Par\u00eds, como o edificio do Louvre ou o Arco do Triunfo. O xurado seleccionou catro proxectos e un logrou impo\u00f1erse pola s\u00faa forza, a s\u00faa sinxeleza e a s\u00faa pureza, que ademais mostr\u00e1base como a versi\u00f3n moderna do Arco do Triunfo. O autor dese proxecto era o ata ent\u00f3n desco\u00f1ecido arquitecto Johann Otto Von Spreckelsen (1929-1987). Trala morte de Spreckelsen, o traballo foi completado polo seu socio, o arquitecto franc\u00e9s Paul Andreu. A construci\u00f3n correu por conta do grupo franc\u00e9s Bouygues. \nEn xullo de 1989, bicentenario da revoluci\u00f3n francesa, foi inaugurado cando estaba case rematado, cun gran desfile militar.\nEn 1999, o escalador urbano franc\u00e9s Alain Robert gabeou a parede exterior da estrutura empregando tan s\u00f3 os seus p\u00e9s e mans, sen ning\u00fan dispositivo de seguridade.\nNa pel\u00edcula de 2004 , \u00e9 un dos monumentos parisienses destru\u00eddos polo insecto xigante Kamacuras.\nO \"Grande Arche\" est\u00e1 lixeiramente inclinado (6,3\u00ba) con respecto ao eixe hist\u00f3rico de Par\u00eds. Segundo o seu construtor, para que se poida apreciar mellor a s\u00faa volumetr\u00eda c\u00fabica. Con todo, moito influ\u00edron as limitaci\u00f3ns de espazo para plantar os seus alicerces, especialmente pola presenza da li\u00f1a 1 de metro.\nCando se escolleu o proxecto, Spreckelsen estaba na casa, nunha illa sen ning\u00fan medio de comunicaci\u00f3n. Foi necesario enviar un representante en bote para avisalo de que o seu proxecto fora seleccionado.\nConstruci\u00f3n.\nO cubo baleiro do Grande Arche ten 35 plantas. \u00c9 un hipercubo case perfecto, con 108 metros de ancho, 110 metros de alto e 112 metros de profundidade. As s\u00faas 300.000 toneladas repousan en doce alicerces. Intercaladas entre os alicerces e a megaestrutura, at\u00f3panse placas de neopreno que absorben as vibraci\u00f3ns e os cambios de dimensi\u00f3n. As vigas de formig\u00f3n pretensado son de 70 metros e soportan o teito dunha hect\u00e1rea. Coloc\u00e1ronse a 110 metros de altura cunha precisi\u00f3n milim\u00e9trica.\nAs caras exteriores est\u00e1n cubertas de 2.800 paneis de vidro opaco de 5\u00a0cm de grosor, pensadas especialmente para previr deformaci\u00f3ns \u00f3pticas e resistir poderosos ventos. As caras interiores foron cubertas de m\u00e1rmore branco de Carrara e granito gris.\nO Arco da defensa est\u00e1 situado nunha perfecta ali\u00f1aci\u00f3n co Arco do Triunfo e o Arco do Triunfo do Carrusel, dende o Xard\u00edn das Tuller\u00edas, xunto ao Museo do Louvre, p\u00f3dese ver dende o interior do Arco do Carrusel, o Arco do Triunfo e o Arco da D\u00e9fense, os Campos Elisios e a Praza da Concordia.\nO interior do arco.\nA parte m\u00e1is alta da construci\u00f3n cont\u00e9n un centro de conferencia e de exposici\u00f3n, un museo de inform\u00e1tica, e tam\u00e9n un punto panor\u00e1mico do distrito da D\u00e9fense e o oeste de Par\u00eds.\nEstas instalaci\u00f3ns at\u00f3panse abertas ao p\u00fablico e son accesibles por elevadores de vidro que se atopan na parte baleira do arco.\nAs d\u00faas paredes albergan oficinas gobernamentais.\nAcceso.\nAt\u00f3pase preto da estaci\u00f3n de metro \"La D\u00e9fense - Grande Arche\"."}
{"id": "113257", "revid": "98629", "url": "https://gl.wikipedia.org/wiki?curid=113257", "title": "Xos\u00e9 L\u00f3pez Orozco", "text": "Xos\u00e9 Clemente L\u00f3pez Orozco, nado en Fazouro (Foz) o 15 de setembro de 1947, \u00e9 un mestre e pol\u00edtico galego do PSdeG-PSOE.\nTraxectoria.\n\u00c9 licenciado en Filosof\u00eda e Letras pola Universidade Pontificia de Salamanca e doutorouse pola Universidade de Santiago de Compostela. Na d\u00e9cada de 1970, traballou como mestre no IES de Viveiro e m\u00e1is no IES Xo\u00e1n Montes de Lugo (1972-77) para finalmente acadar a condici\u00f3n de catedr\u00e1tico de Filosof\u00eda no IES Lucus Augusti.\n\u00c9 militante socialista dende decembro de 1975 e membro da FETE-UXT dende 1981. Na actualidade \u00e9 presidente da agrupaci\u00f3n luguesa do PSdeG e membro da executiva nacional galega. Foi o delegado provincial da Conseller\u00eda de Cultura e Deportes da Xunta de Galicia entre 1987 e 1990, e membro do Consello Asesor da Televisi\u00f3n Espa\u00f1ola en Galicia entre 1990 e 1995.\nFoi alcalde de Lugo tralas elecci\u00f3ns municipais de 1999, tras alcanzar un pacto de goberno co BNG, sendo o primeiro alcalde socialista da democracia na cidade. Nas elecci\u00f3ns municipais de 2003 foi reelixido alcalde ao lograr maior\u00eda absoluta con 13 concelleiros de 25. En 2007 revalidou a alcald\u00eda, se ben baixou a 12 concelleiros e perdeu a maior\u00eda absoluta, polo que tivo que gobernar en minor\u00eda. En 2011 revalidou a alcald\u00eda grazas ao apoio do BNG, gobernando con eles en coalici\u00f3n ata finais de 2012. Tralo Congreso Nacional do PSdeG de marzo de 2012 foi elixido Presidente da Executiva Nacional do partido, mant\u00e9ndose ata o Congreso Extraordinario de setembro de 2013.\nVolveu a ser candidato nas elecci\u00f3ns municipais de 2015, precisando de novo o apoio doutros partidos para revalidala alcald\u00eda. A presi\u00f3n dos demais grupos de esquerda, aducindo diversas imputaci\u00f3ns xudiciais que lle afectaban, supuxo a s\u00faa como candidato en favor da s\u00faa n\u00famero 2, Lara M\u00e9ndez, a cal foi elixida alcaldesa. En 2021 resultou absolto de t\u00f3dalas acusaci\u00f3ns que pesaban sobre el.\nPublicaci\u00f3ns.\nFoi colaborador nos diarios \"El Progreso\" e \"La Voz de Galicia\"."}
{"id": "113258", "revid": "1093", "url": "https://gl.wikipedia.org/wiki?curid=113258", "title": "Xos\u00e9 Clemente L\u00f3pez Orozco", "text": ""}
{"id": "113262", "revid": "1093", "url": "https://gl.wikipedia.org/wiki?curid=113262", "title": "C\u00e9sar Aja Mari\u00f1o", "text": ""}
{"id": "113264", "revid": "72012", "url": "https://gl.wikipedia.org/wiki?curid=113264", "title": "Ram\u00f3n Salgueiro", "text": "Ram\u00f3n Salgueiro Abad, nado en 1910 e finado en Viveiro o 14 de setembro de 2006, foi un empresario e pol\u00edtico galego.\nTraxectoria.\nEmpresario, dedicou a s\u00faa vida empresarial ao sector da madeira, cun serradoiro que leva o seu nome. Foi nomeado alcalde do Concello de Viveiro ao rematar a ditadura franquista, ocupando este posto ata as elecci\u00f3ns municipais de 1979."}
{"id": "113265", "revid": "1308", "url": "https://gl.wikipedia.org/wiki?curid=113265", "title": "Arco da D\u00e9fense", "text": ""}
{"id": "113277", "revid": "5132", "url": "https://gl.wikipedia.org/wiki?curid=113277", "title": "Subdivisi\u00f3ns de Pa\u00edses Baixos", "text": ""}
{"id": "113280", "revid": "23204", "url": "https://gl.wikipedia.org/wiki?curid=113280", "title": "Moci\u00f3n de confianza", "text": "Unha moci\u00f3n de confianza \u00e9 o instrumento pol\u00edtico do que disp\u00f3n o m\u00e1ximo respons\u00e1bel dun \u00f3rgano de goberno nos r\u00e9ximes democr\u00e1ticos para afrontar unha situaci\u00f3n de debilidade do poder executivo fronte ao Parlamento, e mediante a cal o equipo de goberno pide o expreso apoio a unha pol\u00edtica concreta ou a un programa. A perda da moci\u00f3n leva xeralmente aparellada a dimisi\u00f3n constitucional da autoridade m\u00e1xima e a elecci\u00f3n dun novo, ben de forma inmediata ou ben tras unhas elecci\u00f3ns, respons\u00e1bel pol\u00edtico.\nA moci\u00f3n de confianza resulta tam\u00e9n nalg\u00fans sistemas o contrapoder do executivo fronte a unha pos\u00edbel moci\u00f3n de censura.\nEn Galiza, unha das m\u00e1is recentes e sonadas moci\u00f3ns de confianza perdidas por un executivo e derivadas nun cambio de goberno, tivo lugar na alcald\u00eda de Vigo durante o mandato de Ventura P\u00e9rez Mari\u00f1o, do PSdeG-PSOE, ao que substiu\u00edu a a militante do Partido Popular Corina Porro."}
{"id": "113300", "revid": "1093", "url": "https://gl.wikipedia.org/wiki?curid=113300", "title": "Eduardo Guti\u00e9rrez Fern\u00e1ndez", "text": ""}
{"id": "113304", "revid": "98629", "url": "https://gl.wikipedia.org/wiki?curid=113304", "title": "Proceso Bayer", "text": "O proceso Bayer \u00e9 un proceso industrial de obtenci\u00f3n de al\u00famina a partir da bauxita mediante a utilizaci\u00f3n dunha disoluci\u00f3n de sosa. Consta fundamentalmente de tres subprocesos: dixesti\u00f3n, precipitaci\u00f3n e calcinaci\u00f3n.\nAl2O3nH2O(s) + 2NaOH(aq) = 2NaAlO2(aq) + (n+1)H2O\n2NaAlO2(aq) + 4H2O = Al2O3.3H2O(s) + 2NaOH(aq)\nAl2O3.3H2O(s) = Al2O3 + 3H3O\nHistoria.\nO proceso Bayer foi desenvolto por Karl J. Bayer entre os anos 1886 e 1892, xurdindo coma unha alternativa ao m\u00e9todo de Le Chatelier de obtenci\u00f3n de al\u00famina a partir da bauxita. O proceso de Le Chatelier consist\u00eda en mesturar a bauxita con carbonato s\u00f3dico e someter \u00e1 mestura a calcinaci\u00f3n nun forno a 1000-1100\u00a0\u00b0C para obter aluminato s\u00f3dico, o cal se lixiviaba a 80\u00a0\u00b0C para conseguir unha disoluci\u00f3n de aluminio saturada que logo se po\u00f1\u00eda en contacto co di\u00f3xido de carbono procedente do forno para precipitar a al\u00famina. A al\u00famina resultante, en forma de trihidrato, calcin\u00e1base posteriormente nun forno a alta temperatura (1100-1200\u00a0\u00b0C). As seguintes reacci\u00f3ns ilustran o proceso:\nAl2O3.3H2O + Na2CO3(aq) = 2NaAlO2(aq) + CO2 + 3H2O\n2NaAlO2(aq) + CO2 + 3H2O = Na2CO3(aq) + Al2O3.3H2O.[2Al(OH)3]\nO principal problema do m\u00e9todo de Le Chatelier era que, xunto con aluminato s\u00f3dico, orixin\u00e1banse silicatos e titanatos, o que daba lugar a impurezas no produto final.\nAs primeiras f\u00e1bricas de tecnolox\u00eda Bayer comezaron a operar en Europa na d\u00e9cada de 1890. A\u00ednda que durante un tempo os dous m\u00e9todos de obtenci\u00f3n de al\u00famina se empregaron simultaneamente, o perfeccionamento do proceso Bayer e os maiores custos de operaci\u00f3n do m\u00e9todo de Le Chatelier fixeron que este \u00faltimo desaparecera, ocasionando que se utilizara unicamente o proceso Bayer a partir da d\u00e9cada dos 60.\nEn canto \u00e1 capacidade das plantas de produci\u00f3n de al\u00famina, despois da segunda guerra mundial non superaba as 100.000 toneladas por ano, increment\u00e1ndose ata acadar 800.000 toneladas por ano na d\u00e9cada dos 80. Hoxe en d\u00eda nalgunhas plantas p\u00f3dese chegar a producir preto de 1.200.000 por ano.\nDescrici\u00f3n das partes do proceso.\nMoenda da bauxita e preparaci\u00f3n da polpa.\nAntes de procesala, a bauxita procedente do xacemento som\u00e9tese a trituraci\u00f3n para obter un material cun tama\u00f1o menor de 1 cent\u00edmetro de di\u00e1metro (independentemente de cal sexa o seu tama\u00f1o inicial). A bauxita xa triturada pasa posteriormente por unha serie de mu\u00ed\u00f1os de barras e de bolas, nos que se moe ata tama\u00f1os de entre 2 mil\u00edmetros e 300 micr\u00f3metros. Esta moenda real\u00edzase en h\u00famido engadindo licor pobre quente para preparar a polpa que pasar\u00e1 \u00e1 dixesti\u00f3n (o licor pobre \u00e9 a disoluci\u00f3n que queda despois da etapa de precipitaci\u00f3n unha vez precipitada a al\u00famina; este licor recirc\u00falase \u00e1 etapa de moenda para preparar a polpa; o fluxo do licor \u00e9 polo tanto un circu\u00edto cerrado). Unha vez lista a polpa, pasa por unha serie de tanques de retenci\u00f3n nos que se homoxen\u00e9iza e se mant\u00e9n quente en suspensi\u00f3n mediante a inxecci\u00f3n de vapor. A densidade da polpa \u00e9 da orde de 50% de s\u00f3lidos.\nDixesti\u00f3n da polpa.\nA polpa alim\u00e9ntase mediante bombas a unha li\u00f1a de dixestores en serie (normalmente 3 en disposici\u00f3n vertical) provistos de axitaci\u00f3n e cunha capacidade de entre 500 e 1000 m3. Nos dixestores inx\u00e9ctase licor recirculado (parte do licor pobre que se retorna da sa\u00edda da etapa de precipitaci\u00f3n) ao que se lle engade sosa para ter unha proporci\u00f3n adecuada de c\u00e1ustico que permita levar a cabo a dixesti\u00f3n. Asemade, eng\u00e1dese unha leitada de cal para estabilizar a mestura e axudar \u00e1 extracci\u00f3n da al\u00famina.\nOs valores dos par\u00e1metros de operaci\u00f3n nesta etapa dependen da bauxita empregada. Para bauxitas gibbs\u00edticas ou trihidrato (Al2O3.3H2O) a temperatura necesaria \u00e9 de 145\u00a0\u00b0C e a presi\u00f3n sit\u00faase en torno a 4 atmosferas; con bauxitas monohidrato (Al2O3.H2O, tanto boehm\u00edticas coma di\u00e1sporas)c\u00f3mpre traballar a 250\u00a0\u00b0C e 40 atmosferas. Isto \u00e9 debido a que a bauxita trihidrato se disolve m\u00e1is rapidamente en sosa. Normalmente as bauxitas son unha mestura das diferentes variedades, polo que os par\u00e1metros de proceso poden ser modificables dependendo da porcentaxe real de cada un dos tipos de bauxita.\nUnha vez dixerida a polpa, a disoluci\u00f3n resultante faise pasar por unha serie de tanques de evaporaci\u00f3n, onde por expansi\u00f3n se produce vapor. Este vapor env\u00edase a unha serie de intercambiadores de calor onde quenta o licor recirculado que se inxectar\u00e1 na dixesti\u00f3n. Deste xeito aprov\u00e9itase a enerx\u00eda presente na polpa dixerida reducindo os custos de operaci\u00f3n.\nA etapa de dixesti\u00f3n pode durar entre 30 e 60 minutos. As\u00ed a todo hoxe en d\u00eda existen procesos de dixesti\u00f3n en continuo.\nDecantaci\u00f3n e separaci\u00f3n de lodos.\nDespois da dixesti\u00f3n, a mestura de polpa e licor, denominada \"licor rico\", necesita pasar por un proceso de separaci\u00f3n para retirarlle as areas e os lodos que cont\u00e9n. As areas sep\u00e1ranse antes da decantaci\u00f3n nun clasificador (que pode ser tipo hidrocicl\u00f3n). Posteriormente, o licor rico l\u00e9vase a uns decantadores nos que na parte inferior se depositan os lodos que poida ter e pola parte superior sae por rebose o propio licor rico (a decantaci\u00f3n favor\u00e9cese coa adici\u00f3n de pequenas cantidades de floculantes sint\u00e9ticos). Este licor rico, xa libre de areas e lodos, faise pasar por uns filtros de area para eliminar calquera impureza e posteriormente bomb\u00e9ase \u00e1 etapa de precipitaci\u00f3n.\nOs lodos recollidos da parte inferior dos decantadores (cun 25% de s\u00f3lidos aproximadamente), pasan por unha li\u00f1a de lavado, onde se lavan en contracorrente e posteriormente transp\u00f3rtanse a un filtro onde se recupera a sosa que poidan conter (a cal se reincorporar\u00e1 noutras etapas do proceso). Obt\u00e9\u00f1ense as\u00ed os denominados \"Lodos Vermellos\", que son o principal residuo do proceso Bayer. Os lodos vermellos conte\u00f1en \u00f3xidos de ferro, s\u00edlice e titanio, as\u00ed coma distintos compostos de silicio, calcio e sodio; presentan ademais porcentaxes importantes de NaOH que lles confire un pH b\u00e1sico, o que sup\u00f3n un risco ambiental xa que estes lodos normalmente se almacenan en encoros ao aire libre .\nPrecipitaci\u00f3n.\nPara precipitar o trihidrato de al\u00famina c\u00f3mpre sementar o licor rico procedente da dixesti\u00f3n. Esta sementaci\u00f3n faise engadindo grans dun tama\u00f1o determinado e nunha cantidade controlada, para conseguir a granulometr\u00eda desexada. A precipitaci\u00f3n p\u00f3dese levar a cabo de diferentes maneiras (por exemplo, de forma descontinua nun ou dous pasos), pero hoxe en d\u00eda a t\u00e9cnica m\u00e1is utilizada \u00e9 a precipitaci\u00f3n en continuo.\nNa precipitaci\u00f3n en continuo trab\u00e1llese cunha ou con varias li\u00f1as de precipitaci\u00f3n. Cada li\u00f1a conta normalmente cun n\u00famero elevado de precipitadores (entre 12 e 16) e cunha serie de tanques de clasificaci\u00f3n do hidrato precipitado (clasificadores primarios, secundarios e espesadores).\nAs\u00ed, o licor rico entra \u00e1 li\u00f1a de precipitadores e ao remate da mesma pasa a un clasificador primario. Neste clasificador, o hidrato precipitado de maior tama\u00f1o decanta e l\u00e9vase directamente \u00e1 etapa de calcinaci\u00f3n; o licor sobrenadante, que cont\u00e9n hidrato de menor tama\u00f1o, l\u00e9vase a un segundo clasificador (clasificador secundario). No clasificador secundario, o hidrato que decanta ret\u00f3rnase ao principio da li\u00f1a de precipitadores, onde se utiliza coma sementaci\u00f3n grosa do novo licor rico que entra \u00e1 li\u00f1a; o licor sobrenadante do clasificador secundario bomb\u00e9ase aos espesadores. Nos espesadores, do hidrato que decanta parte v\u00f3lvese a recircular ao espesador e parte l\u00e9vase ao principio da li\u00f1a de precipitadores, onde se utiliza coma sementaci\u00f3n fina do novo licor rico que entra \u00e1 li\u00f1a. O l\u00edquido que reborda dos espesadores, practicamente libre de hidrato, \u00e9 o que se co\u00f1ece coma licor pobre.\nCalcinaci\u00f3n.\nO hidrato de al\u00famina, unha vez lavado, som\u00e9tese a secado e a calcinaci\u00f3n. O secado real\u00edzase aproveitando os gases quentes que prove\u00f1en do calcinador, e unha vez finalizado ten lugar a calcinaci\u00f3n nun forno a 900-1200\u00a0\u00b0C, obt\u00e9ndose coma produto final a al\u00famina, Al2O3. Dependendo da temperatura de calcinaci\u00f3n obterase coma produto al\u00famina alpha (1200\u00a0\u00b0C) ou al\u00famina gamma (1000\u00a0\u00b0C). A vantaxe da al\u00famina alpha radica en que ao estar m\u00e1is calcinada presenta menos auga estrutural, co cal ao alimentarse \u00e1s cubas electrol\u00edticas dar\u00e1 lugar a menos emisi\u00f3ns de \u00e1cido fluorh\u00eddrico (xa que a auga residual da al\u00famina comb\u00ednase cos fluoruros do ba\u00f1o electrol\u00edtico). Non obstante, a al\u00famina gamma ten a capacidade de quimiadsorber os gases fluorados e dis\u00f3lvese mellor no ba\u00f1o electrol\u00edtico; as perdas de gases fluorados debido ao seu maior contido en auga poden ser recollidas mediante un sistema de captaci\u00f3n."}
{"id": "113315", "revid": "5863", "url": "https://gl.wikipedia.org/wiki?curid=113315", "title": "Docente", "text": "Unha persoa docente \u00e9 aquela que se adica ao proceso de aprendizaxe e ensino. Adoitan ter reco\u00f1ecida unha destreza not\u00e1bel nunha determinada \u00e1rea do saber, con capacidade de ensinar e compartir os seus co\u00f1ecementos con outras persoas, denominadas disc\u00edpulos, aprendices, ou simplemente alumnos.\nO profesorado que se encarga da educaci\u00f3n formal e institucionalizada das etapas de Educaci\u00f3n Infantil, Primaria ou Especial en escolas ou colexios adoitan ser chamados mestres e mestras. Tam\u00e9n alg\u00fans mestres poden estar destinados en institutos de Educaci\u00f3n Secundaria en programas de garant\u00eda social, educaci\u00f3n compensatoria ou apoio a alumnos con necesidades educativas especiais, as\u00ed como en centros de educaci\u00f3n para persoas adultas.\nO d\u00eda 27 de novembro cel\u00e9brase o \"D\u00eda do Mestre\" . Cel\u00e9brase nesta data en memoria de Xos\u00e9 de Calasanz, que fundou unha escola en Roma para meni\u00f1os pobres nese d\u00eda de 1597. O papa P\u00edo XII proclamouno patr\u00f3n das escolas cristi\u00e1ns. "}
{"id": "113317", "revid": "1093", "url": "https://gl.wikipedia.org/wiki?curid=113317", "title": "Mar\u00eda Dolores Faraldo Botana", "text": ""}
{"id": "113318", "revid": "25871", "url": "https://gl.wikipedia.org/wiki?curid=113318", "title": "Escola", "text": "Escola (do grego: schol\u00e9 e lat\u00edn: schola) ou colexio \u00e9 o nome xen\u00e9rico de calquera centro docente, centro de ensino, centro educativo ou instituci\u00f3n educativa; \u00e9 dicir, de toda instituci\u00f3n que imparta educaci\u00f3n ou ensino, a\u00ednda que adoita designar m\u00e1is especificamente os do ensino primario."}
{"id": "113319", "revid": "6939", "url": "https://gl.wikipedia.org/wiki?curid=113319", "title": "Colexio", "text": ""}
{"id": "113320", "revid": "1093", "url": "https://gl.wikipedia.org/wiki?curid=113320", "title": "Eladio Osorio Castro", "text": ""}
{"id": "113329", "revid": "27155", "url": "https://gl.wikipedia.org/wiki?curid=113329", "title": "Roger Kornberg", "text": "Roger David Kornberg, nado en St. Louis (Missouri) o 24 de abril de 1947, \u00e9 un bioqu\u00edmico estadounidense e profesor de biolox\u00eda estrutural na Facultade de Medicina da Universidade Stanford.\nKornberg foi galardoado co Premio Nobel de Qu\u00edmica en 2006 polos seus estudos do proceso mediante o cal a informaci\u00f3n xen\u00e9tica do ADN se copia no ARN. Seu pai, Arthur Kornberg, que tam\u00e9n foi profesor na Universidade Stanford, foi galardoado co Premio Nobel de Fisiolox\u00eda e Medicina en 1959.\nTraxectoria.\nKornberg naceu no seo dunha familia xud\u00eda. Foi o primeiro de tres fillos do bioqu\u00edmico Arthur Kornberg e a s\u00faa dona, Sylvy, colaboradora s\u00faa. Kornberg obtivo a licenciatura en Qu\u00edmica pola Universidade Harvard en 1967 e o doutoramento en fisicoqu\u00edmica pola Universidade Stanford en 1972. Ao rematar a s\u00faa tese de doutoramento, f\u00edxose investigador posdoutoral no laboratorio de Biolox\u00eda Molecular de Cambridge (Inglaterra).\nDescubertas cient\u00edficas.\nTodos os organismos est\u00e1n controlados mediante os seus xenes, que est\u00e1n codificados co ADN. O ADN at\u00f3pase no n\u00facleo das c\u00e9lulas. Cando unha c\u00e9lula manifesta un xene copia (transcribe) a secuencia do ADN dese xene na secuencia do ARN mensaxeiro (ARNm). O ARNm sae do n\u00facleo e transp\u00f3rtase ata os ribosomas. Ent\u00f3n, os ribosomas len o ARNm e traducen o c\u00f3digo creando os correspondentes amino\u00e1cidos que compo\u00f1en as prote\u00ednas.\nO ADN transm\u00edtese ao ARNm mediante dunha enzima, ARN polimerase II, e outras moitas prote\u00ednas. Por medio de l\u00e9vedo, Kornberg identificou o papel da polimerase II do ARN e doutras prote\u00ednas na transcrici\u00f3n do ADN. Polimerase II \u00fasase en t\u00f3dolos organismos eucariontes, inclu\u00edndo aos humanos, para transcribir ADN.\nKornberg e o seu grupo de investigaci\u00f3n fixeron varios descubrimentos fundamentais relativos aos mecanismos e \u00e1 regulaci\u00f3n da transcrici\u00f3n eucari\u00f3tica. Durante os anos 70, Kornberg descubriu, xunto con varios colaboradores, o nucleosoma como a estrutura b\u00e1sica onde se empaqueta o ADN nuclear das c\u00e9lulas eucari\u00f3ticas. Kornberg atopou que o nucleosoma cont\u00e9n ADN (aproximadamente 200 pares de bases) enrolado nun oct\u00e1meto de histonas.\nO grupo de investigaci\u00f3n de Kornberg en Stanford desenvolveu con \u00e9xito un sistema de transcrici\u00f3n a partir de l\u00e9vedo de panadeiro, un organismo unicelular eucarionte, que despois utilizaron para illar t\u00f3dalas prote\u00ednas necesarias para o proceso de transcrici\u00f3n. O traballo de Kornberg e outros clarificou que estes compo\u00f1entes proteicos se conservan en todos os eucariontes, dende o l\u00e9vedo ata as c\u00e9lulas humanas. A partir deste sistema, Kornberg fixo o importante descubrimento de que a transmisi\u00f3n dos sinais reguladores de expresi\u00f3n dos xenes \u00e1 maquinaria da ARN polimerase se leva a cabo mediante un complexo proteico adicional que denominaron mediador.\nAo mesmo tempo que realizou estes estudos biom\u00e9dicos do proceso de transcrici\u00f3n, dedicou d\u00faas d\u00e9cadas ao desenvolvemento de m\u00e9todos para visualizar a estrutura at\u00f3mica da ARN polimerase e as s\u00faas compo\u00f1entes asociadas. Kornberg enxe\u00f1ou unha t\u00e9cnica para a formaci\u00f3n de cristais proteicos bidimensionais en membranas l\u00edpidas de d\u00faas capas, e obtivo imaxes de baixa resoluci\u00f3n desta estrutura proteica mediante microscop\u00eda electr\u00f3nica. Finalmente, Kornberg foi capaz de resolver a estrutura tridimensional da ARN polimerase con resoluci\u00f3n at\u00f3mica mediante cristalograf\u00eda de raios X. A estrutura da ARN polimerase obtida por Kornberg \u00e9 a estrutura proteica m\u00e1is complexa resolta ata o momento. Base\u00e1ndose nos seus descubrimentos, Konberg creou unha versi\u00f3n de como funciona a transcrici\u00f3n a nivel molecular."}
{"id": "113333", "revid": "1093", "url": "https://gl.wikipedia.org/wiki?curid=113333", "title": "Telmo Mart\u00edn Gonz\u00e1lez", "text": ""}
{"id": "113336", "revid": "23204", "url": "https://gl.wikipedia.org/wiki?curid=113336", "title": "Hulla", "text": "A hulla \u00e9 un tipo de carb\u00f3n mineral, de tipo bituminoso, e \u00e9 unha rocha sedimentaria de orixe org\u00e1nica.\nCaracter\u00edsticas.\nCont\u00e9n entre un 45 e un 85% de carbono. \u00c9 dura e crebadiza, estratificada, de cor negra e brillo mate ou graxo. A hulla foi a propulsora da industria do s\u00e9culo XIX, durante a chamada revoluci\u00f3n industrial, sendo trocada polo petr\u00f3leo no s\u00e9culo XX. Actualmente \u00e9 empregado como combustible nas centrais t\u00e9rmicas, e tam\u00e9n para elaborar o coque, que se emprega na obtenci\u00f3n do aceiro, e tam\u00e9n para outros produtos qu\u00edmicos.\nO carb\u00f3n formouse mediante a presi\u00f3n que exerceu a terra en lugares pantanosos sobre restos vexetais primitivos que se descompuxeron hai 250 mill\u00f3ns de anos, principalmente durante os per\u00edodos Carbon\u00edfero e Permiano. Primeiro f\u00f3rmase o lignito e logo a hulla, tendo esta maior cantidade de carbono, menor humidade e m\u00e1is poder calor\u00edfico; encontr\u00e1ndose tam\u00e9n a m\u00e1is profundidade. Se o tempo e a presi\u00f3n conseguen comprimir m\u00e1is o carbono, teriamos a antracita."}
{"id": "113342", "revid": "98629", "url": "https://gl.wikipedia.org/wiki?curid=113342", "title": "Angkor", "text": "Angkor \u00e9 un nome asociado \u00e1 rexi\u00f3n de Camboxa na que se asentou o Imperio Khmer, que tivo o seu apoxeo entre os s\u00e9culos IX e XV da nosa era. O per\u00edodo de Angkor pode definirse coma o per\u00edodo dende 802, cando o monarca Khmer hindu\u00edsta Jayavarman II se autodeclarou \"monarca universal\" e \"rei divino\" de Camboxa, ata 1431, cando os invasores tailandeses saquearon a capital Khmer, provocando que a s\u00faa poboaci\u00f3n tivese que migrar \u00e1 \u00e1rea meridional de Phnom Penh.\nAs ru\u00ednas de Angkor local\u00edzanse entre fragas e terras de labranza ao norte do Gran Lago (Tonle Sap) e o sur das Monta\u00f1as Kulen, preto da actual Siem Reap. Foron declaradas Patrimonio da Humanidade pola UNESCO. Os templos da \u00e1rea correspondente a Angkor superan o centenar, abarcando dende ru\u00ednas pouco definidas esparexidas nos campos de arroz ata a magn\u00edfica Angkor Wat, da que din \u00e9 o monumento relixioso individual m\u00e1is grande do mundo. Moitos dos templos de Angkor foron restaurados, e no seu conxunto constit\u00faen as obras m\u00e1is significativas da arquitectura Khmer. Son visitados anualmente por preto de dous mill\u00f3ns de persoas.\nA \u00e1rea componse de varias localizaci\u00f3ns arqueol\u00f3xicas de grande importancia:\nEn 2007 un equipo internacional de investigadores conclu\u00edu, mediante fotograf\u00edas tomadas por sat\u00e9lite e outras t\u00e9cnicas modernas, que Angkor foi a meirande cidade preindustrial do mundo cunha expansi\u00f3n urbana de m\u00e1is de 3.000\u00a0km\u00b2. A segunda desta lista, a cidade maia de Tikal (Guatemala) ti\u00f1a entre 100 e 150\u00a0km\u00b2.\nAngkor participou na elecci\u00f3n das Novas sete marabillas do mundo como unha das 21 finalistas, a\u00ednda que finalmente non foi elixida."}
{"id": "113344", "revid": "53322", "url": "https://gl.wikipedia.org/wiki?curid=113344", "title": "Goma 2", "text": "\"Para ter informaci\u00f3n do explosivo ver o artigo: Goma-2\"\nGoma 2 foi un grupo galego de rock da d\u00e9cada de 1970.\nHistoria.\nGoma 2 nace en Portonovo, inicialmente co nome de Os Vieiras como grupo de gaitas, e despois cham\u00e1ronse Brebaxe como grupo de verbenas, a mediados dos anos 70. Os seus inicios estiveron caracterizados por ser abreconcertos de Miguel R\u00edos en Ponteareas e de Triana en Pontevedra e Noia, as\u00ed como por encabezar o cartel do Porto Rock Novo.\nEn 1979 trasl\u00e1danse a Madrid e gravan o seu \u00fanico \u00e1lbum, \"Goma 2\". Este disco, integramente en galego, p\u00f3dese considerar hist\u00f3rico xa \u00e9 un dos que marca o inicio do rock galego, comezando a usar a gaita combinada con guitarras el\u00e9ctricas para facer rock.\nPouco despois e por diversos motivos (servizo militar dos integrantes, discrepancias coa discogr\u00e1fica...) o grupo disolver\u00edase."}
{"id": "113347", "revid": "4419", "url": "https://gl.wikipedia.org/wiki?curid=113347", "title": "Sultanato do R\u00fbm", "text": ""}
{"id": "113348", "revid": "23204", "url": "https://gl.wikipedia.org/wiki?curid=113348", "title": "Sultanato do Rum", "text": "O Sultanato do Rum foi un \u201creino\u201d turco selx\u00facida baseado en Anatolia entre os anos 1077 e 1307. A s\u00faa primeira capital foi Nicea sendo substitu\u00edda posteriormente por Iconium. Outras cidades de Anatolia tam\u00e9n foron sede da corte, e por tanto capitais nalg\u00fan per\u00edodo: Cesarea e Sebastia ou Sebastea.\n\"Rum\" (\u00e1s veces transcrito coma \"R\u00fcm\" ou \"R\u00fbm\") \u00e9 o nome que lle daban os \u00e1rabes ao Imperio Romano. Cando os selx\u00facidas tomaron as terras do interior de Anatolia tras a Batalla de Manzikert chamaron as\u00ed ao sultanato que fundaron, pois os seus s\u00fabditos eran romanos. Entre os historiadores turcos contempor\u00e1neos \u00e9 frecuente encontrar outros nomes para este sultanato: \"Sultanato selx\u00facida de Anatolia \" (\"Anadolu Sel\u00e7uklular\u0131\") , \"Turqu\u00eda selx\u00facida\" (\"T\u00fcrkiye Sel\u00e7uklular\u0131\") ou directamente co nome da capital: Sultanato de Konya (ou Iconium).\nO sultanato foi particularmente pr\u00f3spero no final do s\u00e9culo XII e os inicios do XIII, ao conquistar aos bizantinos parte da costa mediterr\u00e1nea e do Mar Negro. Os numerosos produtos procedentes da Persia e Asia Central que cruzaban todo o Imperio Selx\u00facida encontraron nestes portos a s\u00faa sa\u00edda natural cara Europa, establec\u00e9ndose acordos comercias c\u00f3s xenoveses. O incremento da riqueza do Sultanato permitiu aos seus gobernantes absorber varios dos outros estados turcos (\"Beylik\") que se conformaran en Anatolia ap\u00f3s Manzikert: o Danismendida, o Meng\u00fccek, o Saltuklu e o dos Ort\u00fakides (Artuquid). Os sult\u00e1ns do Rum tiveron m\u00e1is o menos \u00e9xito para arrostrar os cruzados, pero en 1243 foron derrotados polos mongois, pasando a converterse nunha provincia m\u00e1is do seu imperio. A pesar dos esforzos dos seus administradores o sultanato acabar\u00e1 por descomporse na segunda metade do s\u00e9culo XIII, desaparecendo finalmente no inicio do XIV.\nHistoria.\nInicios.\nNo ano de 1064 chega ao trono do Imperio Selx\u00facida Alp Arslan, tras derrotar ao xeneral Kutalmish. Despois da derrota deste, os seus fillos foxen aos Montes Tauros na fronteira do Imperio. Alp Arslan mandar\u00e1 diversas expedici\u00f3ns contra eles, resultando que s\u00f3 sobrevive un: S\u00fcleyman I bin Kutalmish que reunir\u00e1 ao seu redor diversos grupos de turcom\u00e1ns, fac\u00e9ndose cun ex\u00e9rcito cada vez m\u00e1is forte. Aproveitando o caos que se viv\u00eda no Imperio Bizantino despois da Batalla de Manzikert no 1075 apod\u00e9rase das cidades bizantinas de Nicea e Nicomedia, e dous anos m\u00e1is tarde decl\u00e1rase independente do Grande Imperio Selx\u00facida, establecendo a s\u00faa capital en Nicea.\nSuleyman foi morto por Tutush I (gobernante selx\u00facida de Siria) en 1086, en Alepo, e o seu fillo Kilij Arslan I foi tomado coma ref\u00e9n. Tras a morte de Malik Shah (emperador selx\u00facida) en 1092, Kilij Arslan foi liberado, e retomou o control do sultanato do seu pai. Ser\u00eda Kilij quen ter\u00eda que enfrontarse aos primeiros cruzados, que o derrotaron, tendo que retroceder os selx\u00facidas do Rum cara o interior de Anatolia, movendo a s\u00faa capital a Iconium. En 1107, iniciou unha campa\u00f1a cara o leste, capturando Mosul, pero ese mesmo ano morrer\u00eda loitando contra o fillo de Malik Shah I: Mehmed I o Grande Selx\u00facida.\nO fillo de Kilij Arslan I, de nome Mesud I, centrar\u00eda os seus esforzos en Anatolia, de modo que \u00e1 s\u00faa morte o sultanato controlaba practicamente todo o seu interior. Kilij Arslan II, sucedeu a Mesud, e apoderouse de Sivas e Malatya, at\u00e9 ent\u00f3n dos Danismendidas. Tam\u00e9n se tivo que enfrontar ao reconstitu\u00eddo Imperio Bizantino de Manuel I Comneno, ao que derrotou na Batalla de Mirioc\u00e9falo (\"Myriokephalon\") no 1176. Entre os seus maiores reveses militares estar\u00eda a perda da capital (Iconium) fronte aos cabaleiros xerm\u00e1nicos da terceira cruzada (1190).\nApoxeo.\nAp\u00f3s a morte do \u00faltimo Gran Sult\u00e1n, Tu\u011frul III, no 1194, os sult\u00e1ns do Rum quedaron coma os \u00fanicos representantes da dinast\u00eda selx\u00facida. Kaykhusraw I tomou novamente a cidade de Iconium aos cruzados en 1205, e baixo o seu mandato e o dos seus dous sucesores, (Kaykaus I e Kayqubad I), o Sultanato viviu o seu apoxeo. O maior logro de Kaykhusraw foi a conquista do porto de Attalia, na costa mediterr\u00e1nea en 1207. Kaykaus tomar\u00e1 Sinope e obrigar\u00e1 ao Imperio de Trebizonda a renderlle vasalaxe (1214). Tam\u00e9n subxugou o reino armenio de Cilicia, pero en 1218 foi derrotado polo sult\u00e1n ai\u00fabida al-Kamil e perdeu Alepo. Kayqubad adquiriu terrar ao longo da costa mediterr\u00e1nea de Anatolia en varias campa\u00f1as entre 1221 e 1225, e tam\u00e9n enviou neste tempo unha expedici\u00f3n a Crimea. Polo leste enfrontouse e derrotou aos Meng\u00fccek e Artuqid.\nDeclive.\nKaykhusraw II (1237\u20131246) comezou o seu reino conquistando a rexi\u00f3n en torno a Diyarbak\u0131r, pero en 1239 tivo que afrontar a revolta de Baba Ishak, que durou tres anos. Nese tempo perdeuse Crimea, e o ex\u00e9rcito enfraqueceu xusto cando se aproximaba o seu maior reto. Os mongois chegan a Armenia no 1242, tomando a cidade de Erzurum( \"Karin\" ou \"Theodosiopole\"). Ao ano seguinte o xeneral mongol Baiju derrotar\u00e1 ao sult\u00e1n na Batalla de K\u00f6se Dag, pasando o Rum a ser vasalo do Imperio Mongol. O sult\u00e1n foxe a Antalya despois da batalla, morrendo al\u00f3 no ano de 1246.\n\u00c1 morte de Kaykhusraw II o sultanato div\u00eddese entre os seus tres fillos. Dous deles (Kilij Arslan IV e Kayqubad II) ostentar\u00e1n o poder ao leste do r\u00edo K\u0131z\u0131l\u0131rmak, baixo dominio mongol, e a maior (Kaykaus II) ao oeste, mantendo a s\u00faa independencia at\u00e9 outubro de 1256 en que \u00e9 derrotado por Baiju preto de Aksaray, pasando toda a Anatolia turca ao control mongol. En 1260 Kaykaus II foxe de Konya (\"Iconium\") a Crimea onde morrer\u00e1 en 1279. Kilij Arslan IV foi executado en 1265, convert\u00e9ndose Kaykhusraw III (1265\u20131284) no se\u00f1or, nominalmente, de toda Anatolia, pero sendo exercido o poder real polos rexentes do sult\u00e1n e polos mongois.\nO estado selx\u00facida comezara a s\u00faa atomizaci\u00f3n en pequenos emiratos (beylik) cada vez m\u00e1is afastados tanto do poder selx\u00facida como do mongol. En 1277, respondendo a un chamado desde Anatolia, o sult\u00e1n mameluco Baibars acode en axuda dos turcos e derrota aos mongois, substitu\u00edndoos por un breve per\u00edodo, pero vendo que as forzas nativas non colaboraban satisfactoriamente na defensa das s\u00faas terras, abandona Anatolia, que volver\u00e1 ser administrada polo Imperio Mongol.\nAo final do seu reinado, Kaykhusraw III, s\u00f3 ten poder real nos territorios en torno a (Iconium), a\u00ednda que moitos beys (inclu\u00eddo o dos otom\u00e1ns) seguen a reco\u00f1ecer foralmente a supremac\u00eda do sult\u00e1n de Iconium, quen pola s\u00faa parte se chama a si mesmo: Fahreddin, \"Orgullo do Islam\". Kaykhusraw III \u00e9 executado no 1284, sufrindo a dinast\u00eda unha guerra interna at\u00e9 que en 1303 o fillo de Kaykaus II, Mesud II, se imp\u00f3n coma sult\u00e1n, gobernando desde Caesarea Mazaca. Catro anos m\u00e1is tarde Mesud II ser\u00e1 asasinado, e ao pouco tempo tam\u00e9n o seu fillo (Mesud III), e ser\u00e1 un parente afastado quen tome o poder temporalmente coma emir de Konya. Pero en 1328 o emirato de Karamano\u011flu (\"Karamanidas\") conquista estas terras.\nArte.\nNo per\u00edodo entre as Cruzadas e a invasi\u00f3n mongol produciuse o per\u00edodo de esplendor das artes no Sultanato.\nNo aspecto arquitect\u00f3nico destaca a construci\u00f3n de multitude de caravanserai, unha especie de fondas ou pousadas fortificadas que eran parada obrigada para as caravanas de mercadores) e para os correos. A concentraci\u00f3n destas construci\u00f3ns nun espazo e nun tempo tan reducidos constit\u00fae un fito na historia da arquitectura isl\u00e1mica.\nO maior dos caravanserai constru\u00eddos foi o de Sultan Han na rota entre Konya e Aksaray, que data do 1229.\nLista de Sult\u00e1ns.\nAntes de proceder \u00e1 enumeraci\u00f3n dos gobernantes do sultanato do Rum, da dinast\u00eda selx\u00facida, sinalar que hai diversas formas de reproducir os seus nomes, diferindo a s\u00faa escritura nas diversas fontes. Isto non \u00e9 s\u00f3 debido as diferentes formas en que se transcribe o \u00e1rabe ao alfabeto latino, sen\u00f3n que tam\u00e9n se debe \u00e1 influencia da que usaban os sult\u00e1ns, e tam\u00e9n \u00e1s correspondencias dos nomes con aqueles do turco moderno.\nAdemais alg\u00fans sult\u00e1ns mantiveron dous nomes, empreg\u00e1ndoos alternativamente (por exemplo Alaeddin Keykubad I constru\u00edu dous palacios, que se chamaron palacio de \u201cKubadabad\u201d e de \u201cKeykubadiye\u201d, e \u00e1 mesquita que constru\u00edu en Konya chamouna de \u201cAlaeddin\u201d). Do mesmo modo alg\u00fans nomes de lugares tam\u00e9n se ven alterados: as\u00ed a cidade de Alanya cando foi conquistada polos turcos estes cham\u00e1rona en realidade \"Alaiye\", substitu\u00edndo o nome latino-grego de Coracesium-Korakesion."}
{"id": "113350", "revid": "5312", "url": "https://gl.wikipedia.org/wiki?curid=113350", "title": "\u014ctsu", "text": "\u014ctsu (\u5927\u6d25\u5e02, \u304a\u304a\u3064\u3057, \"\u014ctsu-shi\") \u00e9 un concello xapon\u00e9s da prefectura de Shiga, capital da s\u00faa prefectura. Est\u00e1 situado ao suroeste da prefectura, no centro-leste da rexi\u00f3n de Kinki e no centro-oeste da illa de Honshu. Ten 464,1\u00a0km\u00b2 de superficie, unha poboaci\u00f3n de 331.084 habitantes (2009) e unha densidade de poboaci\u00f3n de 713 hab./km\u00b2.\nO concello de \u014ctsu limita cos concellos de Kusatsu, Ritt\u014d, K\u014dka, Takashima (que son da prefectura de Shiga); Quioto, Uji e Ujitawara (que son da prefectura de Quioto)."}
{"id": "113351", "revid": "23204", "url": "https://gl.wikipedia.org/wiki?curid=113351", "title": "Brabante do Norte", "text": "Brabante do Norte (en neerland\u00e9s, Noord-Brabant) \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais provincias, est\u00e1 gobernada por un comisionado ou comisario designado polo monarca e unha c\u00e1mara lexislativa elixida mediante sufraxio universal. A capital \u00e9 Den Bosch ('s-Hertogenbosch) e as cidades m\u00e1is grandes son Eindhoven, Tilburg e Breda, as d\u00faas cunha poboaci\u00f3n de ao redor de 200.000 habitantes. Limita coas provincias de Zelandia, Holanda Meridional, G\u00fceldres e Limburgo e as provincias belgas de Antuerpen e Limburgo.\nHistoria.\nA provincia actual foi unha parte do ducado de Brabante, unha das Dezasete Provincias que ser\u00e1 integrada en 1549 aos Pa\u00edses Baixos espa\u00f1ois e dende 1713 austr\u00edacos. A rep\u00fablica das Sete Provincias Unidas ocupou a parte setentrional que se converteu nunha terra da Xeneralidade, que s\u00f3 en 1815 se converter\u00eda na Provincia do Brabante do Norte ou Setentrional, cos mesmos dereitos cas provincias orixinais da Rep\u00fablica.\nXeograf\u00eda.\nComo a maior parte dos Pa\u00edses Baixos, Brabante do Norte \u00e9 chairo de xeito predominante, mais practicamente toda a provincia est\u00e1 por riba do nivel do mar, polo tanto non hai tantas canles como noutras partes baixas do pa\u00eds. A\u00ednda que a maior\u00eda da poboaci\u00f3n vive en zonas urbanas, a provincia est\u00e1 salpicada de aldeas, sendo a maior\u00eda da terra cultivada. En canto a paraxes naturais podemos atopar tanto fragas, coma p\u00e1ramos ou incluso zonas de dunas.\nA provincia est\u00e1 rodeada polo r\u00edo Mosa ao norte. O seu delta fl\u00fae a trav\u00e9s do Biesbosch, un parque nacional.\nEconom\u00eda.\nO emprego at\u00f3pase fundamentalmente na agricultura, a industria e sector servizos. Os principais produtos agr\u00edcolas son o trigo e a[remolacha, mentres que as vaca e os porco son como principais animais de gando. O principais industrias son de produci\u00f3n de autom\u00f3biles, electr\u00f3nica (ambas principalmente en Eindhoven), t\u00e9xtiles e zapatos.\nNo s\u00e9culo XX, o turismo converteuse nun importante sector para o Brabante do Norte, os seus bosques e o seu ambiente tranquilo combinado coa beleza dalgunhas das cidades son a chave do seu \u00e9xito. Outro grande atractivo tur\u00edstico e o parque tem\u00e1tico de Efteling de Kaatsheuvel, o maior dos pa\u00edses do Benelux.\nGoberno.\nO consello provincial (\"Provinciale Staten\") ten 79 escanos, e est\u00e1 presidido polo Comisario da Ra\u00ed\u00f1a, actualmente Hanja Maij-Weggen. Mentres que o consello provincial \u00e9 elixido polos habitantes, o Comisionado \u00e9 nomeado pola Ra\u00ed\u00f1a e o gabinete dos Pa\u00edses Baixos. Con 28 escanos, a Chamada Dem\u00f3crata Cristi\u00e1 (CDA) \u00e9 o partido m\u00e1is grande no consello.\nOs asuntos coti\u00e1ns da provincia son atendidos polo Gedeputeerde Staten, que tam\u00e9n encabezado polo Comisionado; os seus membros (gedeputeerden) p\u00f3dense comparar cos ministros.\nDivisi\u00f3ns administrativas.\nBrabante do Norte est\u00e1 actualmente dividido en sesenta e catro municipalidades. Tradicionalmente, a meirande parte das cidades foron un concello independente, mais o seu n\u00famero reduciuse enormemente na d\u00e9cada de 1990, mediante a incorporaci\u00f3n das cidades m\u00e1is pequenas nas cidades veci\u00f1as o por fusi\u00f3n. Os concellos de Brabante do Norte son:"}
{"id": "113354", "revid": "43749", "url": "https://gl.wikipedia.org/wiki?curid=113354", "title": "Noord Brabant", "text": ""}
{"id": "113355", "revid": "98629", "url": "https://gl.wikipedia.org/wiki?curid=113355", "title": "Hikone", "text": "Hikone (\u5f66\u6839\u5e02, \u3072\u3053\u306d\u3057, \"Hikone-shi\") \u00e9 un concello da prefectura de Shiga no Xap\u00f3n. Est\u00e1 situado ao leste da prefectura, ao leste da rexi\u00f3n de Kinki e no centro-oeste da illa de Honsh\u016b. Ten 196,84\u00a0km\u00b2 de superficie e unha poboaci\u00f3n de 111.354 habitantes (2009) e unha densidade de poboaci\u00f3n de 566 h/km\u00b2.\nO concello de Hikone limita cos concellos de Higashi\u014dmi, de Ry\u016b\u014d, de Aish\u014d, de Toyosato, de K\u014dra, de Taga e de Maibara.\nHikone era a capital do dominio de Hikone (\u5f66\u6839\u85e9) do clan Ii (\u4e95\u4f0a\u6c0f) durante a \u00e9poca de Edo."}
{"id": "113356", "revid": "6750", "url": "https://gl.wikipedia.org/wiki?curid=113356", "title": "'s-Hertogenbosch", "text": "'s-Hertogenbosch (\"Bosque do Duque\" en neerland\u00e9s, en franc\u00e9s \"Bois-le-Duc;\" en alem\u00e1n: \"Herzogenbusch\" e en lat\u00edn: \"Silva Ducis\" o \"Buscum Ducis)\" ou Den Bosch (\"O Bosque\") \u00e9 unha cidade dos Pa\u00edses Baixos, capital da provincia de Brabante do Norte, situada a uns 80\u00a0km ao sur de \u00c1msterdan. En 2008 contaba con 137 777 habitantes e en xaneiro de 2019 con 154.205.\n\u00c9 unha das m\u00e1is antigas cidades medievais dos Pa\u00edses Baixos. Segundo a tradici\u00f3n fundouna en 1185 o duque Henrique I de Brabante, na confluencia dos r\u00edos Aa e Dommel, que actualmente confl\u00faen preto da cidadela da cidade.\nHistoria.\nDen Bosch foi fundada como cidade dende Orthen, un dominio vello dos duques de Lovaina (na actual B\u00e9lxica). Probablemente, neste lugar xa se formou antes unha localidade comercial, cousa pouco habitual xa que normalmente naqueles tempos as localidades eran fundadas ao redor dun convento ou como colonia agraria. Algunhas d\u00e9cadas despois da fundaci\u00f3n desta localidade, o duque Henrique I de Brabante outorgoulle os dereitos de cidade, probablemente entre 1185 e 1196, sendo por primeira vez nomeada nun documento de 1196. Naquel tempo non era tan usual anotar aqueles dereitos explicitamente, e moitas outras localidades nos Pa\u00edses Baixos copi\u00e1rono despois do exemplo de Den Bosch.\nA cidade levou inmediatamente o car\u00e1cter dunha fortificaci\u00f3n, non s\u00f3 para defender aos seus habitantes, sen\u00f3n porque tam\u00e9n ao ser cidade m\u00e1is setentrional do Brabante estaba situada nunha posici\u00f3n moi estrat\u00e9xica como defensa e base de sa\u00edda contra os ducados de Gueldria e Holanda. Os restos da primeira fortificaci\u00f3n, que rodeaban unha superficie non m\u00e1is grande que a do mercado, son a\u00ednda visibles nalg\u00fans lugares: \"De waterpoort\" (a porta da auga) por onde a r\u00eda Dieze entraba a cidade, forma o resto m\u00e1is grande. Tam\u00e9n quedan restos en p\u00e9 de \"De Leuvense Poort\" (a porta de Lovaina). A construci\u00f3n do muro comezou moi pronto despois da fundaci\u00f3n da cidade e foi terminada en 1255. En 1203 a cidade foi asaltada por unha expedici\u00f3n de tropas de Gueldria e Holanda, sendo queimada enteira.\nDen Bosch converteuse despois de Lovaina, Bruxelas e Antuerpen na cuarta capital do Ducado de Brabante, e gobernaba \"De Meierij\", a actual parte oriental da provincia Brabante do Norte nos Pa\u00edses Baixos. A cidade creceu tan rapidamente a consecuencia do comercio e a industria, que xa dende 1318 se comezou coa construci\u00f3n dunha segunda fortificaci\u00f3n ao redor das novamente escavadas correntes dos r\u00edos Aa e Dommel. As\u00ed se creou o que agora \u00e9 o centro da cidade. Pero isto non foi tan sinxelo, para defender o novo territorio da cidade contra somerxer da auga, o terreo ti\u00f1a que elevarse (a expensas dos cidad\u00e1ns). A construci\u00f3n acabou despois de cincuenta anos de traballo, medrando a cidade 100 hect\u00e1reas. M\u00e1is tarde foron engadidos dous pequenos terreos: a extensi\u00f3n de \"De Vugtherdijk\" (8 hect\u00e1reas) ao final do s\u00e9culo XIV e a extensi\u00f3n \u00e1 beira de \"Het Hinthamereinde\" (4,5 hect\u00e1reas) ao redor do ano 1540.\nDen Bosch na actualidade.\nA cidade de Den Bosch converteuse nun centro da industria, educaci\u00f3n, administraci\u00f3n e cultura. Na actualidade \u00e9 a cuarta cidade do Brabante do Norte (tras Eindhoven, Tilburg e Breda). \u00c9 fogar de moitas empresas nacionais e internacionais de renome como Heineken, Tyco International ou moitas outras. Como centro cultural, \u00e9 tam\u00e9n o fogar dunha gran variedade de eventos como o festival de teatro \"Boulevard\", \"Jazz in Duketown\", o comezo do Tour de Francia (1996), Tour Feminino (1997), o Concurso Internacional de Canto e o torneo de tenis Open Ordina (na cidade pr\u00f3xima de Rosmalen). Na cidade hai m\u00e1is de 350 restaurantes, pubs e caf\u00e9s.\nEn canto ao deporte a cidade ten un club de f\u00fatbol, o FC Den Bosch, de h\u00f3ckey, o HC Dean Bosch, de baloncesto EiffelTowers Den Bosch e campi\u00f3n nacional de rugby en 2008, The Dukes.\nN\u00facleos de poboaci\u00f3n.\nBokhoven, Crevecoeur, Deuteren (antiga vila), Dieskant, Empel, Engelen, Gewande, 's-Hertogenbosch, Hintham, Kruisstraat, Maliskamp, Meerwijk, Orthen (antiga vila), Oud-Empel e Rosmalen.\nTransporte.\nDen Bosch conta con d\u00faas estaci\u00f3ns de ferrocarr\u00eds: 's-Hertogenbosch e 's-Hertogenbosch Oost. \u00c9 preciso destacar que a cidade ten conexi\u00f3ns ferroviarias con Foc\u015fani en Roman\u00eda.\nEntroido.\nUnha vez ao ano, Den Bosch cambia o seu nome polo de \"Oeteldonk\" (ra do outeiro). Este troco s\u00f3 dura para os tres d\u00edas de entroido, unha fiesta cat\u00f3lica para celebrar o d\u00eda antes da coresma. O alcalde deixa ent\u00f3n as s\u00faas funci\u00f3n en mans de \"Peer van den Muggenheuvel tot den Bobberd\" durante os tres d\u00edas do festival. \"Peer van den Muggenheuvel tot den Bobberd\" \u00e9 o anfitri\u00f3n do \"Pr\u00edncipe Carnaval\", \"Prins Amadeiro XVV\" cando visita Oeteldonk"}
{"id": "113357", "revid": "98629", "url": "https://gl.wikipedia.org/wiki?curid=113357", "title": "\u014cmihachiman", "text": "\u014cmihachiman (\u8fd1\u6c5f\u516b\u5e61\u5e02, \u304a\u3046\u307f\u306f\u3061\u307e\u3093\u3057, \"\u014cmihachiman-shi\") \u00e9 un concello da prefectura de Shiga no Xap\u00f3n. Est\u00e1 situado ao leste da prefectura, ao leste da rexi\u00f3n de Kinki e no centro-oeste da illa de Honsh\u016b. Ten 177,39\u00a0km\u00b2 de superficie, unha poboaci\u00f3n de 81.241 habitantes (2009) e unha densidade de poboaci\u00f3n de 458 h/km\u00b2.\nO concello de \u014cmihachiman limita cos concellos de Yasu, Ry\u016b\u014d, Higashi\u014dmi e Azuchi."}
{"id": "113358", "revid": "5132", "url": "https://gl.wikipedia.org/wiki?curid=113358", "title": "Den Bosch", "text": ""}
{"id": "113359", "revid": "5132", "url": "https://gl.wikipedia.org/wiki?curid=113359", "title": "S-Hertogenbosch", "text": ""}
{"id": "113360", "revid": "63181", "url": "https://gl.wikipedia.org/wiki?curid=113360", "title": "Nagahama", "text": "Nagahama (\u9577\u6d5c\u5e02, \u306a\u304c\u306f\u307e\u3057, \"Nagahama-shi\") \u00e9 un concello da prefectura de Shiga no Xap\u00f3n. Est\u00e1 situado ao nordeste da prefectura e da rexi\u00f3n de Kinki e no centro-oeste da Illa de Honsh\u016b. Ten 680,79\u00a0km\u00b2 de superficie e unha poboaci\u00f3n de 122.983 habitantes (2010) e ten unha densidade de poboaci\u00f3n de 181 h/km\u00b2.\nO concello de Nagahama limita cos concellos de Takashima, de Maibara (son da prefectura de Shiga); de Tsuruga, de Minamiechizen (son da prefectura de Fukui); e de Ibigawa (da prefectura de Gifu)."}
{"id": "113361", "revid": "6750", "url": "https://gl.wikipedia.org/wiki?curid=113361", "title": "Eindhoven", "text": "Eindhoven \u00e9 un municipio e unha cidade situada na provincia do Brabante do Norte, no sur dos Pa\u00edses Baixos. Emprazada orixinariamente na confluencia das canles Dommel e Gender, este \u00faltimo foi desecado despois da segunda guerra mundial. O Dommel a\u00ednda discorre pola cidade.\nEindhoven \u00e9, con 212.324 habitantes (31 de decembro de 2008), a quinta cidade dos Pa\u00edses Baixos por poboaci\u00f3n e a maior do Brabante do Norte, seguida de cerca por Tilburg.\nHistoria.\nA historia escrita de Eindhoven comeza en 1232, cando o Duque de Brabante Hendrik I outorgou dereitos de cidade nos Pa\u00edses Baixos a \"Endehoven\", ent\u00f3n unha pequena vila na confluencia das canles Dommel e Gender. O nome da cidade significa literalmente \"iardas finais\", reflectindo a s\u00faa posici\u00f3n no extremo sur do \"Woensel\". No momento da concesi\u00f3n da carta real, Eindhoven contaba aproximadamente con 170 casas rodeadas por unha muralla defensiva. No exterior do recinto\namurallado hab\u00eda un pequeno castelo. \u00c1 cidade conced\u00e9uselle tam\u00e9n o dereito a organizar un mercado semanal, e os granxeiros de poboaci\u00f3ns veci\u00f1as eran obrigados a ir a Eindhoven a vender os seus produtos. Outro factor importante da s\u00faa localizaci\u00f3n \u00e9 a s\u00faa situaci\u00f3n na ruta comercial dos Pa\u00edses Baixos a Liexa.\nCara a 1388, as murallas da cidade foron ampliadas, e entre 1413 e 1420 foi constru\u00eddo un novo castelo, esta vez no interior do recinto amurallado. En 1486, Eindhoven foi saqueada e queimada por tropas de Gueldria. A reconstruci\u00f3n terminouse en 1502, cunha muralla m\u00e1is forte e un novo castelo. Con todo, en 1543, Eindhoven cae outra vez: as s\u00faas obras de defensa abandon\u00e1ronse debido \u00e1 escaseza de recursos.\nUn grande incendio en 1554 destru\u00edu o 75% das casas. Cara a 1560 foron reconstru\u00eddas grazas \u00e1 axuda de Guillerme I de Orange. Durante a \"Revolta Holandesa\", Eindhoven cambiou de mans varias veces entre os neerlandeses e os espa\u00f1ois, ata que finalmente en 1583 foi capturada polas tropas espa\u00f1olas e as murallas foron destru\u00eddas. Eindhoven non volveu formar parte dos Pa\u00edses Baixos at\u00e9 1629.\nA revoluci\u00f3n industrial do s\u00e9culo XIX supuxo un gran pulo para a cidade. Constru\u00edronse canles, estradas e v\u00edas f\u00e9rreas. Eindhoven conectouse fluvialmente \u00e1 canle \"Zuid-Willemsvaart\" a trav\u00e9s do ramal \"Eindhovens Kanaal\" en 1843, e mediante v\u00eda f\u00e9rrea a Tilburg, 's-Hertogenbosch, Venlo e B\u00e9lxica entre 1866 e 1870. A actividade industrial centrouse nun principio en manufacturas de tabaco e t\u00e9xtiles. Posteriormente, a industria creceu espectacularmente grazas ao xigante da iluminaci\u00f3n e a electr\u00f3nica Philips. Esta compa\u00f1\u00eda foi fundada na cidade en 1891, e comezou a s\u00faa actividade fabricando l\u00e1mpadas incandescentes.\nO r\u00e1pido crecemento da industria na rexi\u00f3n e a posterior necesidade de vivenda dos traballadores provocaron cambios radicais na administraci\u00f3n, xa que Eindhoven a\u00ednda conservaba os l\u00edmites da \u00e9poca medieval, debido \u00e1 existencia dunha canle que rodeaba a cidade. En 1920, os cinco municipios suburbiais de Woensel (ao norte), Tongelre (leste e nord\u00e9s), Stratum (sueste), Gestel en Blaarthem (suroeste) e Strijp (oeste), os cales sufriron cambios dr\u00e1sticos debido \u00e1 falta de vivendas, foron incorporados na nova municipalidade de Groot-Eindhoven (\"Gran Eindhoven\"). Posteriormente, o prefixo \"Groot-\" foi retirado.\nA comezos do s\u00e9culo XX, a industria t\u00e9cnica creceu coa chegada da fabricaci\u00f3n de autom\u00f3biles e cami\u00f3ns pola compa\u00f1\u00eda Van Doorne's Automobiel Fabriek, m\u00e1is co\u00f1ecida coma DAF; co subseguinte troco cara \u00e1 electr\u00f3nica e a enxe\u00f1ar\u00eda; as tradicionais industrias de tabaco e t\u00e9xtiles entraron en decadencia e finalmente desapareceron nos anos setenta.\nOs ataques a\u00e9reos a grande escala durante a segunda guerra mundial (inclu\u00edndo o bombardeo aliado durante a Operaci\u00f3n Market Garden para auxiliar aos paracaidistas a asegurar as pontes dentro e ao redor do pobo) destru\u00edron grandes zonas da cidade. A reconstruci\u00f3n deixou moi poucos elementos hist\u00f3ricos; e no per\u00edodo de posguerra estud\u00e1ronse plans dr\u00e1sticos de renovaci\u00f3n a base de ra\u00f1aceos, alg\u00fans dos cales foron implementados. No momento, hab\u00eda pouco aprecio cara ao patrimonio hist\u00f3rico. Nos anos sesenta, constru\u00eduse unha nova casa do concello e o edificio precedente neog\u00f3tico (constru\u00eddo en 1867) foi demolido para dar paso a unha estrada de gran capacidade que finalmente non se constru\u00edu.\nDurante os anos setenta, oitenta e noventa suced\u00e9ronse urbanizaci\u00f3ns a grande escala nos distritos de Woensel-Zuid e Woensel-Noord, convertendo Eindhoven na quinta cidade m\u00e1is grande dos Pa\u00edses Baixos.\nXeograf\u00eda.\nAs vilas e a cidade que forman a moderna Eindhoven foron orixinalmente constru\u00eddos en elevaci\u00f3ns areosas entre as canles de Dommel, Gender e Tongelreep. A partir do s\u00e9culo XIX, as concas das canles foron utilizados como bases sustentables de vivendas, producindo inundaci\u00f3ns ocasionais no centro da cidade. Para reducir os efectos de devanditas inundaci\u00f3ns, o arroio Gender, que discorr\u00eda polo centro da cidade, foi contido por medio dun dique, e enchido despois da Guerra; e o curso do Dommel regulouse. Novos co\u00f1ecementos ecol\u00f3xicos e socio-hist\u00f3ricos fixeron que partes do curso do Dommel fosen restauradas aos seus estados orixinais, e que se estudase a posibilidade de que o Gender flu\u00edse polo centro da cidade outra vez. Os desenvolvementos a grande escala do s\u00e9culo XX provocaron a construci\u00f3n de \u00e1reas residenciais sobre bosques e campos, os cales foran transformados en terras cultivables no s\u00e9culo XIX.\nEconom\u00eda.\nEindhoven pasou de ser unha pequena poboaci\u00f3n en 1232 a unha das m\u00e1is grandes cidades dos Pa\u00edses Baixos. Na actualidade conta con 212.324 habitantes en 2005. Gran parte deste crecemento \u00e9 debido a Philips e a DAF Trucks.\nEn 1891, os irm\u00e1ns Gerard e Anton Philips fundaron unha pequena fabrica de l\u00e1mpadas, que crecer\u00eda at\u00e9 converterse nunha das grandes firmas da industria electr\u00f3nica do mundo. A presenza de Philips \u00e9 probabelmente a causa do gran crecemento de Eindhoven durante o s\u00e9culo XX. A presenza da firma holandesa atraeu a moitas compa\u00f1\u00edas especializadas en altas tecnolox\u00edas, convertendo a cidade nun lugar de referencia neste \u00e1mbito. En 2005, m\u00e1is da terceira parte do investimento total en investigaci\u00f3n de Holanda realizouse na zona. Unha cuarta parte dos postos de traballo da rexi\u00f3n est\u00e1n relacionados coa tecnolox\u00eda e infraestruturas de telecomunicaci\u00f3ns, con compa\u00f1\u00edas como NXP Semiconductores, ASML, Toolex, Simac, Neways, Atos Origin e as anteriormente mencionadas Philips e DAF. Recentemente coa construci\u00f3n do High-Tech Campus de Eindhoven, onde se sit\u00faan instalaci\u00f3ns de I+D empregadas por NXP, Philips, IBM, Praza...etc. converten a esta cidade nun dos referentes mundiais en investigaci\u00f3n e desenvolvemento de novas tecnolox\u00edas.\nAlg\u00fans exemplos da herdanza industrial en Eindhoven son o renovado complexo de Witte D\u00e1me (\"A dama Branca\"), unha antiga f\u00e1brica de l\u00e1mpadas de Philips, e o edificio do Admirant (informalmente co\u00f1ecido como Bruine Heer ou \"Cabaleiro Marr\u00f3n\" en referencia \u00e1 Witte D\u00e1me \u00e1 outra beira r\u00faa) antigas oficinas de Philips. A Witte D\u00e1me alberga a biblioteca municipal, a Design Academy Eindhoven (academia de dese\u00f1o), e varias tendas. O Almirante foi reconvertido nun edificio de oficinas para pequenas empresas. Cruzando a r\u00faa dende a Witte D\u00e1me e xunto ao Admirant esta a primeira fabrica de l\u00e1mpadas de Philips. O pequeno edificio \u00e9 agora sede do museo da compa\u00f1\u00eda.\nDemograf\u00eda.\nEn 2006, a poboaci\u00f3n de Eindhoven era de 209.179 habitantes. Deles, o 26,5%, arredor de 55.400 persoas eran de descendencia. As persoas son clasificadas como descendencia for\u00e1nea se eles ou polo menos un dos seus pais naceron f\u00f3ra dos Pa\u00edses Baixos.\nAs maiores minor\u00edas da cidade son:\nOutros grupos minoritarios destacados son os alem\u00e1ns e os indonesios.\nAdministraci\u00f3n e poboaci\u00f3n.\nEn 1920 cinco concellos convert\u00e9ronse en distritos da municipalidade de Eindhoven: Gestel, Stratum, Strijp, Tongelre e Woensel, sendo o propio centro de Eindhoven o sexto distrito. Dende ent\u00f3n, un s\u00e9timo distrito foi creado dividindo o distrito de Woensel (o maior dos seis) en dous: Woensel-Zuid e Woensel-Noord.\nCoincidindo coa entrada do s\u00e9culo XX, comezouse a urbanizar en terreos do antigo aeroporto de Welschap, ao oeste da cidade. O aeroporto, agora chamado Aeroporto de Eindhoven, foi anteriormente trasladado a outra localizaci\u00f3n, permitindo a construci\u00f3n do novo e necesitado barrio de Meerhoven. Agora forma parte do distrito de Strijp.\nDe t\u00f3dolos distritos de Eindhoven, o centro hist\u00f3rico \u00e9 o menor en tama\u00f1o e poboaci\u00f3n, contando con 5.419 habitantes en 2006. De acordo co concello de Eindhoven, a cidade alcanzar\u00e1 a s\u00faa m\u00e1xima poboaci\u00f3n no ano 2025, cando contar\u00e1 con ao redor de 230.000 habitantes. A poboaci\u00f3n en cada distrito, ordenados por tama\u00f1o segundo datos de 1 de xaneiro de 2006 \u00e9:"}
{"id": "113362", "revid": "25871", "url": "https://gl.wikipedia.org/wiki?curid=113362", "title": "Instituci\u00f3n", "text": "Unha instituci\u00f3n, termo derivado etimoloxicamente do lat\u00edn \"institutio\" (\"educaci\u00f3n\"), \u00e9 un establecemento ou organismo que realiza un labor social de tipo educativo e cultural, como os institutos de ensino ou investigaci\u00f3n, ou ben os museos. Palabras como instruci\u00f3n, instrutor ou institutriz pertencen ao campo sem\u00e1ntico de instituci\u00f3n.\nAs\u00ed mesmo, a palabra instituci\u00f3n fai referencia ao mecanismo de orde social e cooperaci\u00f3n que procura gobernar o comportamento dun grupo de individuos, xa sexa reducido ou unha sociedade completa. As instituci\u00f3ns no devandito sentido transcenden as vontades individuais ao identific\u00e1rense coa imposici\u00f3n forzosa dun prop\u00f3sito considerado como un ben social. O seu mecanismo de funcionamento var\u00eda amplamente en cada caso. \u00c9 de salientar a elaboraci\u00f3n de numerosas regras intr\u00ednsecas a cada instituci\u00f3n, que polo xeral son inflex\u00edbeis."}
{"id": "113363", "revid": "6750", "url": "https://gl.wikipedia.org/wiki?curid=113363", "title": "Tilburg", "text": "Tilburg \u00e9 un municipio e unha cidade situada da provincia do Brabante do Norte, no sur dos Pa\u00edses Baixos. O municipio incl\u00fae a propia Tilburg, e as vilas contiguas de Berkel-Enschot e Udenhout. Cunha poboaci\u00f3n de 203.482 habitantes en 2008, Tilburg \u00e9 a s\u00e9tima cidade m\u00e1is poboada dos Pa\u00edses Baixos, e a segunda do Brabante do Norte, s\u00f3 por detr\u00e1s de Eindhoven. O concello de tam\u00e9n incl\u00fae os n\u00facloes de poboaci\u00f3n de Berkel-Enschot e Udenhout.\nHistoria.\nAs primeiras referencias hist\u00f3ricas de Tilburg falan de cando esta localidade foi nomeada se\u00f1or\u00edo no s\u00e9culo XIV. O se\u00f1or\u00edo adquiriu o nome de \"Tilburg e Goirle\", e estend\u00edase polo que hoxe son estas d\u00faas localidades. Un s\u00e9culo m\u00e1is tarde, Jan van Haestrecht, se\u00f1or de Tilburg, construir\u00eda un dos signos de identidade da cidade, o Castelo de Tilburg, que aparece no escudo de armas da cidade. En 1803 Goirle separouse de Tilburg, recibindo o 18 de abril de 1809 os dereitos de ciidade, tendo nese ano arredor de 9.000 habitantes.\nEn 1858 o devandito castelo foi derrubado para constru\u00edr unha f\u00e1brica.\nGuillerme II.\nO rei Guillerme II sentiu unha especial predilecci\u00f3n pola cidade, na que adoitaba pasar longas tempadas afastado do bulicio da Haia. Foi un grande benfeitor da cidade, mellorando a industria t\u00e9xtil, constru\u00edndo numerosas granxas e achegando financiamento ao Concello. Foi el quen comezou a construci\u00f3n do palacio de Tilburg, que pensaba utilizar como residencia, mais nunca o chegou a utilizar xa que morrer\u00eda poucos anos antes da s\u00faa terminaci\u00f3n. Este palacio de Tilburg \u00e9 hoxe parte do concello.\nComo curiosidade o equipo de f\u00fatbol de Tilburg, que milita a primeira divisi\u00f3n neerlandesa, toma o nome de Willem II (en neerland\u00e9s \"Guillerme II\") en honra ao rei.\nEconom\u00eda t\u00e9xtil.\nTilburg probablemente xurdiu ao redor dun dos lugares de reuni\u00f3n do gando lanar. A forma triangular dalgunhas das s\u00faas prazas hist\u00f3ricas revela o seu pasado como encrucillado de cami\u00f1os gandeiros.\nA produci\u00f3n de la, principal fonte de ingresos dos gandeiros de Tilburg, propiciou a aparici\u00f3n de teares manuais, que no s\u00e9culo XVII chegaron a ser m\u00e1is de 300. En torno ao s\u00e9culo XVIII introduciuse o mu\u00ed\u00f1o de vento nos teares mellora que ampliou considerablemente a produci\u00f3n da cidade. En 1881, Tilburg contaba con 145 para a produci\u00f3n de la.\nA cidade mant\u00edvose como a capital da la dos Pa\u00edses Baixos at\u00e9 o colapso dos anos 60 do s\u00e9culo XX, tras o cal a cidade reconverteu o seu tecido industrial, diversific\u00e1ndoo de maneira consider\u00e1bel."}
{"id": "113364", "revid": "98629", "url": "https://gl.wikipedia.org/wiki?curid=113364", "title": "Ritt\u014d", "text": "Ritt\u014d (\u6817\u6771\u5e02, \u308a\u3063\u3068\u3046\u3057, \"Ritt\u014d-shi\") \u00e9 un concello da prefectura de Shiga no Xap\u00f3n. Est\u00e1 situado ao sur da prefectura, ao leste da rexi\u00f3n de Kinki e no centro-oeste da illa de Honsh\u016b. Ten 52,75\u00a0km\u00b2 de superficie, unha poboaci\u00f3n de 63.472 habitantes (2009) e unha densidade de poboaci\u00f3n de 1.200 h/km\u00b2.\nO concello de Ritt\u014d limita cos concellos de \u014ctsu, Kusatsu, Moriyama, Yasu, Konan e K\u014dka."}
{"id": "113365", "revid": "98629", "url": "https://gl.wikipedia.org/wiki?curid=113365", "title": "Econom\u00eda de Kirguizist\u00e1n", "text": "A agricultura e a gandar\u00eda foron predominantes na econom\u00eda do Kirguizist\u00e1n ata que a industrializaci\u00f3n promovida por sucesivos gobernos modificou a estrutura econ\u00f3mica en case todos os antigos territorios da Uni\u00f3n Sovi\u00e9tica. Malia todo, a agricultura e a gandar\u00eda constit\u00faen m\u00e1is da metade do emprego da poboaci\u00f3n activa, e ao redor dun 40 por cento do Produto interno bruto. En todo o pa\u00eds, especialmente nas zonas accidentadas, d\u00e1se especialmente a gandar\u00eda (ovellas, cabalos e bovinos). Nas zonas m\u00e1is baixas e planas, existe un forte sector agr\u00edcola do algod\u00f3n, e froitas, resultado dunha irrigaci\u00f3n extensiva. Tam\u00e9n se cultivan tabaco, seda e flor de opio.\nActualmente, m\u00e1is do 20 por cento do PIB do Kirguizist\u00e1n prov\u00e9n do sector industrial, especialmente relacionado co gran potencial mineiro das s\u00faas terras. A extracci\u00f3n mineira de ouro, carb\u00f3n, antimonio e uranio, entre outros, supuxo un importante acicate para a r\u00e1pida industrializaci\u00f3n. Existen ademais, dep\u00f3sitos de petr\u00f3leo e gas natural, descubertos recentemente no val de Fergana, pero non conseguen satisfacer a demanda interna. A industria transformadora do coiro, la e carne \u00e9 relativamente importante.\nO goberno fixo un grande esforzo para reducir o d\u00e9ficit fiscal, que case chegou a cero o 2006, antes dun forte aumento das despesas entre 2007-2008."}
{"id": "113366", "revid": "89787", "url": "https://gl.wikipedia.org/wiki?curid=113366", "title": "Breda", "text": "Breda \u00e9 unha cidade neerlandesa localizada na provincia de Brabante do Norte. Ti\u00f1a 171.946 habitantes a 31 de decembro de 2008. Nela confl\u00faen os r\u00edos Mark e Aa.\nHistoria.\nBreda foi un feudo da Casa de Brabante dende o s\u00e9culo XII at\u00e9 o ano 1404, no que pasou a mans da Casa de Nassau.\nFoi conquistada polos espa\u00f1ois no ano 1581, en tempos do reinado de Filipe II, e en 1590 foi reconquistada polos neerlandeses. Estes mantiveron o control sobre a cidade at\u00e9 1625, cando as forzas espa\u00f1olas obtiveron a s\u00faa capitulaci\u00f3n. Este evento foi recollido por Vel\u00e1zquez na s\u00faa pintura sobre tea \"A rendici\u00f3n de Breda\". Os neerlandeses recuper\u00e1rona de novo en 1637.\nN\u00facleos de poboaci\u00f3n do concello de Breda.\nAdministraci\u00f3n:.\nA cidade de Breda esta dividida en 7 sectores urbanos:\nEconom\u00eda.\nAs actividades econ\u00f3micas son principalmente industriais. Breda \u00e9 un centro da industria da comida e da bebida. Empresas como Hero (de limoada), Van Melle (Mentos ao), De Faam (lambetadas) ou Kwatta (chocolate) eran famosas en toda Europa occidental. En Breda tam\u00e9n hab\u00eda unha f\u00e1brica de azucre. Breda tam\u00e9n albergaba \u00e1 maior f\u00e1brica de cervexa dos Pa\u00edses Baixos (Oranjeboom). Interbrew, a propietaria belga da cervexar\u00eda, pechou a f\u00e1brica en 2004. Por\u00e9n, a diminuci\u00f3n da actividade industrial non danou \u00e1 econom\u00eda da cidade, sendo agora as principais actividades econ\u00f3micas os negocios e o comercio. Cando a nova estaci\u00f3n central estea constru\u00edda ao redor de 2011, Breda estar\u00e1 conectada con trens de alta velocidade \u00e1s principais cidades europeas.\nLugares para visitar.\nO centro da cidade de Breda cont\u00e9n fermosos edificios antigos e \"singels\" (fosos), ademais podemos atopar nesa zona as principais tendas e un centro comercial. A cidade \u00e9 tam\u00e9n fogar dun museo dedicado ao Xeneral Stanis\u0142aw Maczek e un cemiterio militar polaco, onde o Xeneral Maczek est\u00e1 soterrado.\nTransporte.\nBreda pos\u00fae d\u00faas estaci\u00f3ns de ferrocarr\u00eds, Breda e Breda-Prinsenbeek, que ofrecen conexi\u00f3ns con Holanda Meridional (Dordrecht - Rotterdam - A Haia) e Tilburg - Eindhoven, e da estaci\u00f3n de Breda a Roosendaal tam\u00e9n con conexi\u00f3n a Vlissingen e Antuerpen. Ademais, tam\u00e9n os trens cara ao norte de Breda a Amsterdam e deste a Dean Bosch - Nijmegen.\nAdemais, de 2009 en diante haber\u00e1 unha lanzadeira de alta velocidade con conexi\u00f3ns con Rotterdam - A Haia e \u00c1msterdan, ademais de Antuerpen - Bruxelas, na li\u00f1a HSL-Zuid.\nMuseos.\nBreda acolle aos seguintes museos:\nCidades irmandadas.\n Wroc\u0142aw (Polonia)"}
{"id": "113367", "revid": "1131", "url": "https://gl.wikipedia.org/wiki?curid=113367", "title": "Spiridon Louis", "text": "Spiridon \"Spyros\" Louis, en grego \u03a3\u03c0\u03c5\u03c1\u03af\u03b4\u03c9\u03bd \"\u03a3\u03c0\u03cd\u03c1\u03bf\u03c2\" \u039b\u03bf\u03cd\u03b7\u03c2, nado o 12 de xaneiro de 1873 e finado o 26 de marzo de 1940, foi un corredor grego que ga\u00f1ou o primeiro marat\u00f3n da era moderna nos Xogos Ol\u00edmpicos de ver\u00e1n de 1896, acadando unha enorme popularidade no seu pa\u00eds.\nTraxectoria.\nOrixe.\nLouis naceu na cidade de Marousi, que \u00e9 na actualidade un arrabalde da cidade de Atenas, no seo dunha familia pobre de granxeiros. O seu nome foi transcrito do grego de varios xeitos; o seu nome pode ser visto como Spyridon (Spyros) e o seu apelido como Loues. O pai de Louis vend\u00eda auga mineral en Atenas, naquel tempo non hab\u00eda unha subministraci\u00f3n central de auga, e o seu fillo axud\u00e1bao a transportala.\nPreparativos.\nDespois da decisi\u00f3n de revivir os Xogos Ol\u00edmpicos en 1894, fix\u00e9ronse os preparativos para facer a primeira Olimp\u00edada moderna en Atenas. Unha das carreiras deb\u00eda ser o marat\u00f3n, un acontecemento que nunca se celebrara antes. Fora unha suxesti\u00f3n do franc\u00e9s Michel Br\u00e9al, quen se inspirou na lenda do mensaxeiro Fil\u00edpides,quen correra desde a cidade de Marat\u00f3n ata a Atenas para anunciar a vitoria dos atenienses na Batalla de Marat\u00f3n.\nOs gregos ilusion\u00e1ronse con esta competici\u00f3n e decidiron organizar carreiras preparatorias para os que ser\u00edan os participantes gregos. Estas foron organizadas polo coronel do ex\u00e9rcito Papadiamantopoulos, quen fora superior de Louis durante o seu servizo militar (1893-1895). A primeira carreira clasificatoria celebrouse o 22 de marzo e foi ga\u00f1ada por Kharilaos Vasilakos, que a completou en 3 horas e 18 minutos. Louis participou na segunda carreira clasificatoria, d\u00faas semanas m\u00e1is tarde. Papadiamantopoulos, quen co\u00f1ec\u00eda o talento para a carreira de Louis, convenceuno para que o intentase. Louis cruzou a meta en quinto posto, sendo o ga\u00f1ador Dimitrios Deligiannis.\nO marat\u00f3n ol\u00edmpico correuse o 10 de abril (ou o 29 de marzo no Calendario Xuliano, que se usaba en Grecia). O p\u00fablico grego estaba moi entusiasmado cos Xogos, pero descontento co feito de que as competici\u00f3ns non fosen ga\u00f1adas por atletas gregos. A vitoria en lanzamento de disco, unha competici\u00f3n cl\u00e1sica grega, foi ga\u00f1ada polo estadounidense Robert Garret, o que causou unha especial decepci\u00f3n. Debido \u00e1 s\u00faa relaci\u00f3n coa historia grega, o p\u00fablico anhelaba que o marat\u00f3n o ga\u00f1ase un dos seus.\nO marat\u00f3n.\nNo marat\u00f3n, o coronel Papadiamantopoulos deu o sinal de sa\u00edda nun pequeno campo, eran trece atletas gregos e catro doutros pa\u00edses. O primeiro l\u00edder da carreira, que discorreu a trav\u00e9s de estradas poeirentas con moreas de gregos reunidos para vela, foi o franc\u00e9s Albin Lermusiaux, que pronto pasou ao terceiro posto despois de 1500 metros. Na cidade de Pikermi, Louis fixo unha parada nunha fonda local para tomar un vaso de vi\u00f1o. Despois de preguntar pola vantaxe doutros corredores, dixo confidencialmente que os pasar\u00eda a todos antes da fin da carreira.\nDespois de 32 km, Lermusiaux estaba exhausto, e tivo que abandonar a carreira despois dunha ca\u00edda. O liderado asumiuno Edwin Flack, un corredor australiano que xa fora ga\u00f1ador nas probas ol\u00edmpicas de 800 e 1500 metros, Louis foi pouco a pouco acheg\u00e1ndose a Flack. O australiano, que non estaba afeito \u00e1s grandes distancias, caeu uns poucos km m\u00e1is adiante, collendo Louis o liderado.\nNo estadio a atmosfera era tensa, sobre todo porque un ciclista levara a nova de que un australiano era o l\u00edder. Outro mensaxeiro foi enviado pola polic\u00eda cando Louis acadou o liderado, e cando se estendeu que un grego lideraba a carreira, o berro de \u201cHellene, Hellene!\u201d (Grecia, Grecia!) foi dado por milleiros de extasiados espectadores. Cando Louis finalmente chegou o estadio estoupou de alegr\u00eda. Dous pr\u00edncipes gregos, o pr\u00edncipe herdeiro Constantino e o pr\u00edncipe Xurxo, apresur\u00e1ronse por iren ao seu encontro e acompa\u00f1alo na s\u00faa derradeira volta. Completou a proba cun tempo final de 2:58:50, estimulado polo cami\u00f1o con vi\u00f1o, leite, cervexa, un ovo de Pascua e algo de zume de laranxa. A vitoria de Louis deu lugar a celebraci\u00f3ns salvaxes, tal e como se conta no informe oficial dos Xogos.\nO campi\u00f3n ol\u00edmpico foi recibido con todos os honores, o rei Xurxo de Grecia ergueuse do seu asento e felicitouno calorosamente pola s\u00faa vitoria, alg\u00fans dos axudantes de campo do rei, e varios membros do Comit\u00e9 Ol\u00edmpico foron m\u00e1is lonxe e bicaron e apertaron o campi\u00f3n, quen finalmente foi levado a un cuarto coa entrada protexida para descansar. A escena da que foi testemu\u00f1a o estadio dificilmente pode ser descrita, e mesmo alg\u00fans estranxeiros deix\u00e1ronse arrastrar polo entusiasmo popular.\nO rei ofreceulle a Louis calquera agasallo que desexase, e todo o que se lle ocorreu a Louis foi pedirlle un burro para carrexar auga para axudalo no seu negocio de vendedor de auga.\nUn\u00edndose as celebraci\u00f3ns, outros dous corredores gregos entraron no estadio en segundo e terceiro lugar. M\u00e1is tarde descubriuse que o terceiro, Spiridon Belokas, fixo parte do percorrido en carro e foi descualificado, o seu posto foi para o h\u00fangaro Gyula Kellner.\nDespois da s\u00faa vitoria, Louis recibiu moitos agasallos de compatriotas, desde xoias a barbeados de balde durante toda a s\u00faa vida nunha barbar\u00eda. Desco\u00f1\u00e9cese se Louis colleu todos eses agasallos, por\u00e9n regresou \u00e1 s\u00faa casa no carro que lle pedira ao rei. Retirouse \u00e1 s\u00faa cidade natal e nunca m\u00e1is volveu participar en ningunha carreira. Viviu unha vida tranquila traballando como granxeiro e m\u00e1is tarde como oficial da polic\u00eda local.\nDespois da Olimp\u00edada.\nEn 1926 Louis foi arrestado acusado de falsificar documentaci\u00f3n militar e foi encarcerado. Despois de botar m\u00e1is dun ano na cadea, foi considerado inocente e liberado. O caso causou conmoci\u00f3n na prensa.\nA s\u00faa derradeira aparici\u00f3n p\u00fablica produciuse nos Xogos Ol\u00edmpicos de ver\u00e1n de 1936, celebrados en Berl\u00edn, cando foi invitado de honra dos organizadores. Despois de levar a bandeira do equipo grego na cerimonia de apertura, foi recibido por Adolf Hitler e ofreceulle unha poli\u00f1a de oliveira de Olimpia, lugar de nacemento dos Xogos Ol\u00edmpicos, como s\u00edmbolo de paz.\nAlg\u00fans meses despois da invasi\u00f3n italiana de Grecia, Louis morreu. Alg\u00fans clubs deportivos gregos e do estranxeiro levan o seu nome, tam\u00e9n o Estadio Ol\u00edmpico de Atenas, dentro do Complexo Ol\u00edmpico, onde tivo lugar a Olimp\u00edada de 2004, as\u00ed como a avenida que o rodea.\nA pel\u00edcula de Jayne Mansfield \"It Happened in Athens\" est\u00e1 baseada en Louis e o marat\u00f3n, a\u00ednda que bastante ficcionada. A expresi\u00f3n en grego: \"Yinome Louis\" (\u0393\u03af\u03bd\u03bf\u03bc\u03b1\u03b9 \u039b\u03bf\u03cd\u03b7\u03c2) que se pode traducir literalmente como \u201cchegar a ser un Louis\u201d quere dicir desaparecer a todo correr."}
{"id": "113375", "revid": "98629", "url": "https://gl.wikipedia.org/wiki?curid=113375", "title": "Twilight (filme de 2008)", "text": "Twilight (\"Solpor\") \u00e9 un filme de vampiros dirixido por Catherine Hardwicke e baseado na exitosa novela hom\u00f3nima, escrita por Stephenie Meyer. A produci\u00f3n comezou en febreiro de 2008 e foi estreada o 21 de novembro nos EUA e o 5 de decembro en Espa\u00f1a. Crep\u00fasculo \u00e9 a primeira parte dunha serie, \u00e1 que lle seguen \"New Moon\", \"Eclipse\" e \"Breaking Dawn\", todas da autor\u00eda de Meyer. A rodaxe conclu\u00edu o 2 de maio de 2008. Nas s\u00faas primeiras d\u00faas semanas nas salas de cinema, recadou m\u00e1is de 150 mill\u00f3ns de d\u00f3lares.\nSinopse.\nHistoria de amor entre un vampiro e unha rapaza adolescente. Bella Swan (Kristen Stewart) sempre foi unha moza moi diferente dos seus compa\u00f1eiros do instituto de Phoenix. Cando a s\u00faa nai volveu casar, Bella decide ir vivir co seu pai \u00e1 pequena e chuviosa cidade de Forks (Washington) para que s\u00faa nai poida viaxar coa s\u00faa actual parella, Phil, xa que \u00e9 xogador de b\u00e9isbol profesional. Para ela a cidade non ten nada que lle cause interese, pero ent\u00f3n co\u00f1ece \u00f3 misterioso e afouto Edward Cullen (Robert Pattinson), un rapaz distinto \u00f3s demais."}
{"id": "113386", "revid": "85894", "url": "https://gl.wikipedia.org/wiki?curid=113386", "title": "Hulk Hogan", "text": "Terrence \"Terry\" Gene Bollea, alcumado Hulk Hogan, nado o 11 de agosto de 1953 en Augusta, Estados Unidos, \u00e9 un actor e loitador profesional retirado.\nTraxectoria.\nComo loitador, Hogan foi 12 veces campi\u00f3n mundial, 6 veces Campi\u00f3n da WWE, 6 veces Campi\u00f3n da WCW, e tam\u00e9n unha vez Campi\u00f3n por parellas. Non obstante, Hulk Hogan trascendeu o campo meramento deportivo, e deu en se converter nun fen\u00f3meno dos medios nos Estados Unidos, exportado nalg\u00fans casos a pa\u00edses europeos. Deste xeito, Hogan tam\u00e9n fixo carreira na m\u00fasica, sacando \u00e1 venda tres discos chamados, \"Hulk Rules\", \"As Hulk Hogan\" e \"The Wrestling Boot Band\". As\u00ed mesmo, Hulk Hogan prestou a s\u00faa imaxe para o protagonista de diversos videoxogos da WWE, entre os que est\u00e1n \"Legends of Wrestling\", \"SmackDown vs Raw 2006-2007\", \"WCW Nitro\" , \"Super Wrestlemania for SNES\", e \"Day of reckoning volumes 1 e 2\" para Gamecube."}
{"id": "113387", "revid": "3054", "url": "https://gl.wikipedia.org/wiki?curid=113387", "title": "Lista de Presidentes de Galicia", "text": ""}
{"id": "113389", "revid": "98629", "url": "https://gl.wikipedia.org/wiki?curid=113389", "title": "Bas\u00edlica do Sacr\u00e9 C\u0153ur", "text": "A Bas\u00edlica do Sacr\u00e9-C\u0153ur (en galego, do Sagrado Coraz\u00f3n) \u00e9 un edificio de Par\u00eds (Francia), situado no alto do outeiro de Montmartre.\nTr\u00e1tase dunha bas\u00edlica adicada ao Sagrado Coraz\u00f3n de Xes\u00fas (en franc\u00e9s, \"Sacr\u00e9 C\u0153ur de J\u00e9sus\"). Inicialmente foi concibida como un monumento p\u00fablico para render homenaxe \u00e1 memoria dos numerosos cidad\u00e1ns franceses que perderan a vida durante a Guerra franco-prusiana e para expiar os pecados cometidos pola comuna. Foi o arquitecto Paul Abadie quen ga\u00f1ou o concurso para a s\u00faa construci\u00f3n.\nA primeira pedra colocouse en 1875, e a\u00ednda que se completou en 1914, non se consagrou ata o fin da primeira guerra mundial, en 1919. A igrexa foi constru\u00edda coa participaci\u00f3n directa do goberno da Terceira Rep\u00fablica, para celebrar as\u00ed o comezo dun novo r\u00e9xime, cuxas leis constitucionais foron votadas ese mesmo ano.\nA\u00ednda que moi controvertido, \u00e9 un dos monumentos m\u00e1is visitados de Par\u00eds. A bas\u00edlica ten forma de cruz grega, adornada con catro c\u00fapulas: o domo central, de 80 m de altura, est\u00e1 tocado por unha lanterna, formada por unha columnata. Na \u00e1bsida, unha inmensa torre cadrada fai \u00e1s veces de campanario que garda, entre outras, \"La Savoyarde\", unha camp\u00e1 de 3 m de di\u00e1metro e m\u00e1is de 26 t de peso, ofrecida pola diocese de Chamb\u00e9ry. A cripta pos\u00fae a mesma disposici\u00f3n c\u00e1 igrexa, e \u00e9 unha das curiosidades da bas\u00edlica.\nA arquitectura da bas\u00edlica insp\u00edrase na arquitectura romana e bizantina e influ\u00edu noutros edificios relixiosos do s\u00e9culo XX, por exemplo a bas\u00edlica de Sainte-Th\u00e9r\u00e8se de Lisieux. \u00c9 posible acceder \u00e1 bas\u00edlica tomando o funicular de Montmartre."}
{"id": "113390", "revid": "1308", "url": "https://gl.wikipedia.org/wiki?curid=113390", "title": "Sacr\u00e9 C\u0153ur", "text": ""}
{"id": "113391", "revid": "1308", "url": "https://gl.wikipedia.org/wiki?curid=113391", "title": "Sacre Coeur", "text": ""}
{"id": "113392", "revid": "23204", "url": "https://gl.wikipedia.org/wiki?curid=113392", "title": "Pante\u00f3n de Par\u00eds", "text": "O Pante\u00f3n de Par\u00eds (en franc\u00e9s \"Le Panth\u00e9on\") \u00e9 un monumento da capital francesa, no quinto distrito (\"arrondissement\"), no chamado \"Barrio Latino\", moi preto da Sorbona e dos liceos elitistas \"Louis Le grand\" e \"Henry IV\".\nA s\u00faa construci\u00f3n comezou en 1764 con Soufflot e durou 26 anos (foi rematada por Jean Baptiste Rondelet). \u00c9 un dos primeiros monumentos neocl\u00e1sicos de Francia. Inicialmente estaba previsto que fose unha igrexa adicada \u00e1 patroa da cidade, Santa Xenoveva. Con todo a Revoluci\u00f3n Francesa fixo que servise de templo para albergar os corpos dos homes ilustres da patria (no frontispicio est\u00e1 gravado \u00ab\"Aux grands hommes la patrie reconnaissante\"\u00bb (\u00ab\"Aos grandes homes, a patria agradecida\"\u00bb).\nCando trala ca\u00edda de Napole\u00f3n restaurouse o \"Antigo R\u00e9xime\", recuperou o seu uso como igrexa, que persistir\u00eda durante a \u00e9poca do \"Segundo Imperio\". Coa chegada da \"Terceira Rep\u00fablica Francesa\" foille devolto o seu uso laico con motivo do funeral de Victor Hugo.\nO p\u00f3rtico de columnas sobre o que descansa un front\u00f3n cl\u00e1sico est\u00e1 inspirado no Pante\u00f3n de Agripa, en Roma, mentres que a c\u00fapula insp\u00edrase na da catedral de San Paulo en Londres, sendo \u00e1mbalas d\u00faas herdanza do Tempietto de San Pedro in Montorio de Bramante en Roma.\nEn 1851 L\u00e9on Foucault instalou o seu famoso p\u00e9ndulo co\u00f1ecido como P\u00e9ndulo de Foucault; f\u00edxoo aqu\u00ed debido a que a grande altura do inmoble facilitaba o experimento. Mediante este experimento conseguiuse demostrar a rotaci\u00f3n da Terra e a existencia da forza de Coriolis. Dende 1995 este p\u00e9ndulo regresou ao Pante\u00f3n.\nEntre os soterrados no Pante\u00f3n at\u00f3panse Voltaire, Rousseau, Marat, Victor Hugo, \u00c9mile Zola, Jean Moulin, Marie Curie, Louis Braille, Jean Monnet e Soufflot, o seu arquitecto.\nO 30 de novembro de 2002 aloxouse no Pante\u00f3n o cadaleito de Alexandre Dumas, o autor de \"Os Tres Mosqueteiros\". O mesmo atop\u00e1base cuberto por un manto de veludo azul co lema dos mosqueteiros: \u00ab\"Un pour tous, tous pour un\"\u00bb (\u00ab\"Un para todos, todos para un\"\u00bb). Os restos de Dumas descansaran ata ese momento no cemiterio de Villers-Cotter\u00eats, en Aisne, Francia. No seu discurso, o Presidente Jacques Chirac dixo que con esta acci\u00f3n quedaba corrixida a inxustiza cometida co honor dun dos grandes escritores franceses.\nV\u00e9xase tam\u00e9n.\nLigaz\u00f3ns externas.\nHistoria e Informaci\u00f3n do Panteon de Par\u00eds"}
{"id": "113393", "revid": "85894", "url": "https://gl.wikipedia.org/wiki?curid=113393", "title": "O Bat\u00e1n, San Marti\u00f1o de Porto, Cabanas", "text": "O Bat\u00e1n \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 57 habitantes no ano 2007 segundo datos do Instituto Galego de Estat\u00edstica dos cales eran 31 homes e 26 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 66 habitantes."}
{"id": "113394", "revid": "1987", "url": "https://gl.wikipedia.org/wiki?curid=113394", "title": "Os Inv\u00e1lidos", "text": "Os Inv\u00e1lidos (en franc\u00e9s \"H\u00f4tel des Invalides\") \u00e9 un edificio do s\u00e9culo XVII (1671-1676) situado no s\u00e9timo distrito de Par\u00eds a 400 metros da Escola Militar e alberga hoxe en d\u00eda o museo do Ex\u00e9rcito.\nHistoria.\nO edificio foi constru\u00eddo por orde do Rei Lu\u00eds XIV de Francia para os veteranos inv\u00e1lidos de guerra que ficaban sen fogar. Os planos son de Lib\u00e9ral Bruant, e a construci\u00f3n foi levada a cabo por Jules Hardouin-Mansart.\nAlberga os restos de Napole\u00f3n Bonaparte, que foron trasladados da Illa de Santa Helena a Par\u00eds en 1840, por iniciativa do rei Lu\u00eds Filipe de Orleans. Dende 1940 cont\u00e9n tam\u00e9n os restos do seu fillo, o chamado Rei de Roma, do seu irm\u00e1n Xos\u00e9 I de Espa\u00f1a, as\u00ed como os de varios mariscais, entre eles Lyautey, Foch e Leclerc.\nArquitectura.\nO conxunto arquitect\u00f3nico destaca pola dourada c\u00fapula (o domo, \"le D\u00f4me\") da capela San Lu\u00eds (\"Saint Louis\"), que Lu\u00eds XIV mandou constru\u00edr para uso privado do rei e como mausoleo real, a\u00ednda que posteriormente non chegou a aloxar os restos de ning\u00fan rei de Francia."}
{"id": "113395", "revid": "85894", "url": "https://gl.wikipedia.org/wiki?curid=113395", "title": "O Chao da Aldea, San Marti\u00f1o de Porto, Cabanas", "text": "O Chao da Aldea \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 110 habitantes no ano 2007 segundo datos do Instituto Galego de Estat\u00edstica dos cales eran 52 homes e 58 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 139 habitantes."}
{"id": "113396", "revid": "22570", "url": "https://gl.wikipedia.org/wiki?curid=113396", "title": "O Pudrical, San Marti\u00f1o de Porto, Cabanas", "text": "O Pudrical \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 3 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 15 habitantes."}
{"id": "113398", "revid": "85894", "url": "https://gl.wikipedia.org/wiki?curid=113398", "title": "O Val, San Marti\u00f1o de Porto, Cabanas", "text": "O Val \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 257 habitantes no ano 2007 segundo datos do Instituto Galego de Estat\u00edstica dos cales eran 129 homes e 128 mulleres, o que sup\u00f3n un aumento con relaci\u00f3n ao ano 1999 cando ti\u00f1a 254 habitantes."}
{"id": "113399", "revid": "22570", "url": "https://gl.wikipedia.org/wiki?curid=113399", "title": "O Vinte\u00fan, San Marti\u00f1o de Porto, Cabanas", "text": "O Vinte\u00fan \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 141 habitantes no ano 2007 segundo datos do Instituto Galego de Estat\u00edstica dos cales eran 73 homes e 68 mulleres, o que sup\u00f3n un aumento con relaci\u00f3n ao ano 1999 cando ti\u00f1a 132 habitantes."}
{"id": "113400", "revid": "2338", "url": "https://gl.wikipedia.org/wiki?curid=113400", "title": "A Torre, San Marti\u00f1o de Porto, Cabanas", "text": "A Torre \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 168 habitantes no ano 2007 segundo datos do Instituto Galego de Estat\u00edstica dos cales eran 84 homes e 84 mulleres, o que sup\u00f3n un aumento con relaci\u00f3n ao ano 1999 cando ti\u00f1a 145 habitantes."}
{"id": "113401", "revid": "75439", "url": "https://gl.wikipedia.org/wiki?curid=113401", "title": "Ismael Miranda", "text": "Ismael Miranda, nado o 20 de febreiro de 1950 en Aguada, Porto Rico \u00e9 un m\u00fasico latino de salsa.\nTraxectoria.\nPrimeiros pasos.\nAos 11 anos fixo parte de grupos de vogalizaci\u00f3n chamados \"The 4 J's\" e \"Little Jr. and the Class Mates\". Participou con eles en diversas actividades, inclu\u00edndo unha das primeiras edici\u00f3ns do espect\u00e1culo celebradas a cargo do norteamericano Jerry Lewis. Interesouse xa dende os comezos polo x\u00e9nero afro-antillano. Fixo parte do \"Sexteto Pipo y su Combo\" e do grupo \"Andy Harlow y su Sexteto\". Neste cantou e tocou conga. En 1967, fixo a s\u00faa primeira gravaci\u00f3n discogr\u00e1fica con Joey Pastrana titulada \"Let's Ball\". Foi aquel o seu primeiro \u00e9xito radiof\u00f3nico, con \"Rumb\u00f3n mel\u00f3n\".\nCanda Larry Harlow.\nTras o \u00e9xito das actuaci\u00f3ns canda Andy Harlow, o irm\u00e1n deste, Larry, decidiu recrutalo para a s\u00faa orquestra. Ismael Miranda iniciou o seu ciclo de gravaci\u00f3ns co chamado \"Jud\u00edo maravilloso\", do \u00e1lbum \"El Exigente\". En 1968, Larry lanzou unha nova produci\u00f3n titulada \"Orquesta Harlow presenta a Ismael Miranda\". Os acertos repet\u00edronse coas gravaci\u00f3ns \"Electric Harlow, \"Tribute to Arsenio Rodr\u00edguez\", \"Harlow's Harem\", \"Abran paso\" e \"Oportunidad\". Con Larry Harlow, Ismael adentrouse tam\u00e9n no campo da composici\u00f3n, compartindo cr\u00e9ditos con este nos temas \"La Revoluci\u00f3n\", \"Guasasa\", \"Arsenio\", \"El dique\" e \"Lamento cubano\", entre outros.\nA \u00e9poca con Fania All Stars.\nCon 19 anos int\u00e9grase no grupo Fania All Stars, convert\u00e9ndose no cantante m\u00e1is novo dos que compo\u00f1\u00edan este grupo, ga\u00f1ando o alcume de \"El Ni\u00f1o bonito da Salsa\". Era a \u00e9poca de apoxeo da m\u00fasica salsa e Ismael irrompeu con forza nas ondas en 1973, ao lanzar ao mercado a produci\u00f3n \"As\u00ed se compone un son\". Este disco, editado polo selo Fania, marcou o inicio do cantante coa s\u00faa propia agrupaci\u00f3n, a Orquestra Revelaci\u00f3n. Triunfaron na conca do Caribe e mais nos mercados latinos dos Estados Unidos e Europa. Posteriormente, triunfou con temas como \"La cama vac\u00eda\", \"La copa rota\", \"Borinquen tiene montuno\", \"Como mi pueblo\", \"No me digan que es muy tarde\" e \"las cuarentas \", todas elas difundidos a esgalla nas emisoras radiof\u00f3nicas.\nComo compositor, destacar os \u00e9xitos \"Se\u00f1or sereno\", \"Abran paso\", \"As\u00ed se compone un son\", \"Lupe, Lupe\" e \"Pa' bravo yo\", esta \u00faltima popularizada polo cubano Justo Betancourt.\nD\u00e9cada dos oitenta e comezos dos noventa.\nNa d\u00e9cada de 1980 gravou varias produci\u00f3ns co seu selo discogr\u00e1fico independente. En 1986 a s\u00faa gravaci\u00f3n \"Versos de nuestra cultura\", xunto ao cantautor Jos\u00e9 Nogueras, foi un dos grandes acertos da tempada do Nadal dese ano. En 1988 anunciou a s\u00faa intenci\u00f3n de retirarse dos medios art\u00edsticos, malia que a idea non coller\u00eda forma. Na d\u00e9cada de 1990, Ismael gravou co seu propio selo discogr\u00e1fico, IM Records, e coa compa\u00f1\u00eda RMM, en compa\u00f1a de Andy Mont\u00e1\u00f1ez. Xuntos abordaron un proxecto discogr\u00e1fico de boleros de sona, que lle reportou certo \u00e9xito dentro de Porto Rico. As\u00ed mesmp, tam\u00e9n gravou unha recompilaci\u00f3n de versi\u00f3n salseiras das rancheras do mexicano Jos\u00e9 Alfredo Jim\u00e9nez."}
{"id": "113402", "revid": "85894", "url": "https://gl.wikipedia.org/wiki?curid=113402", "title": "A Costa, San Marti\u00f1o de Porto, Cabanas", "text": "A Costa \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 27 habitantes no ano 2007 segundo datos do Instituto Galego de Estat\u00edstica dos cales eran 14 homes e 13 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 30 habitantes."}
{"id": "113403", "revid": "2338", "url": "https://gl.wikipedia.org/wiki?curid=113403", "title": "As Modias, San Marti\u00f1o de Porto, Cabanas", "text": "As Modias \u00e9 un lugar da parroquia de San Marti\u00f1o de Porto no concello coru\u00f1\u00e9s de Cabanas, na comarca do Eume. Ti\u00f1a 54 habitantes no ano 2007 segundo datos do Instituto Galego de Estat\u00edstica dos cales eran 30 homes e 24 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 66 habitantes."}
{"id": "113404", "revid": "89787", "url": "https://gl.wikipedia.org/wiki?curid=113404", "title": "Econom\u00eda de Nauru", "text": "A econom\u00eda de Nauru depende das exportaci\u00f3ns de fosfato, cuxas reservas est\u00e1n bastante reducidas. O 2005 unha compa\u00f1\u00eda australiana entrou en acordo para explorar as \u00faltimas reservas. Os outros bens de consumo ten de ser importados, principalmente de Australia."}
{"id": "113407", "revid": "23204", "url": "https://gl.wikipedia.org/wiki?curid=113407", "title": "Overijssel", "text": "Over\u0133ssel \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais provincias est\u00e1 gobernada por un comisionado designado polo monarca e unha c\u00e1mara lexislativa elixida mediante sufraxio universal. A provincia est\u00e1 subdividida nas rexi\u00f3ns:"}
{"id": "113409", "revid": "5132", "url": "https://gl.wikipedia.org/wiki?curid=113409", "title": "Over\u0133ssel", "text": ""}
{"id": "113410", "revid": "6750", "url": "https://gl.wikipedia.org/wiki?curid=113410", "title": "Middelburg", "text": "Middelburg \u00e9 unha cidade dos Pa\u00edses Baixos, capital da provincia de Zelandia. Cunha poboaci\u00f3n de 47.496 habitantes, est\u00e1 situada ao leste da antiga illa de Walcheren (actualmente pen\u00ednsula), localizada ao suroeste do pa\u00eds. O termo municipal incl\u00fae ademais os n\u00facleos de Arnemuiden, Kleverskerke, Nieuw- en Sint Joosland e Sint Laurens. En total ten unha poboaci\u00f3n de 47.496 habitantes (2008), repartidos nunha superficie de 53,05\u00a0km\u00b2 (dos cales 4,5 corresponden a auga).\nHistoria.\nA cidade de Middelburg foi fundada cara a finais do s\u00e9culo VIII ou comezos do IX. Na s\u00faa primeira menci\u00f3n aparece como un dos tres puntos defensivos levantados na illa de Walcheren para protexerse dos ataques dos viquingos. No ano 844 constru\u00eduse unha abad\u00eda, que foi utilizada at\u00e9 a guerra dos Oitenta Anos. Hoxe en d\u00eda, a abad\u00eda serve \u00e1 vez de museo e de sede do goberno provincial.\nDurante a Idade Media a cidade foi un importante centro comercial, enviando bens provenientes de Flandres a Inglaterra e viceversa. Middelburg recibiu o t\u00edtulo de cidade en 1217.\nEntre 1572 e 1573, durante a guerra de Flandres que o pa\u00eds sostivo contra Espa\u00f1a, foi escenario do asedio de Middelburg, no que as forzas rebeldes holandesas cercaron e conquistaron a cidade, defendida polos terzos espa\u00f1ois comandados por Crist\u00f3bal de Mondrag\u00f3n.\nDurante o S\u00e9culo de Ouro Neerland\u00e9s, Middelburg foi unha notable base da Compa\u00f1\u00eda Holandesa das Indias Orientais. Certas casas do centro son a mesma clase de fastuosas mansi\u00f3ns de ricos comerciantes que se atopan en cidades como \u00c1msterdam. A trav\u00e9s das canles hai tam\u00e9n moitos almac\u00e9ns que foron constru\u00eddos durante o s\u00e9culo XVII.\nA pesar de que parte das infraestruturas defensivas foron derrocadas por permitir a construci\u00f3n dunha canle que cruza Walcheren dende Flesinga at\u00e9 Veere, a cidade a\u00ednda conserva as fosas as\u00ed como unha das portas de entrada, a de Koepoort.\nDurante a segunda guerra mundial, boa parte do antigo centro da cidade foi destru\u00eddo, primeiro por mor dun bombardeo da Luftwaffe o 17 de maio de 1940 co obxectivo de forzar a rendici\u00f3n do ex\u00e9rcito neerland\u00e9s en Zelandia, e despois por bombardeos aliados durante 1944. Trala guerra, tentouse reconstru\u00edr a cidade de forma igual ao orixinal. Por\u00e9n, os arquivos municipais perd\u00e9ronse de t\u00f3dolos xeitos.\nEducaci\u00f3n.\nEn 1575, cando Guillerme de Orange estaba a piques de fundar a primeira universidade dos Pa\u00edses Baixos, considerou a cidade de Middelburg para situala, mais finalmente optou por Leiden. Middelburg, e con ela o conxunto de Zelandia, mant\u00edvose sen unha universidade at\u00e9 hai pouco. Dende 2004, a Roosevelt Academy, unha escola afiliada \u00e1 Universidade de Utrecht, est\u00e1 en funcionamento en Middelburg.\nTransporte.\nMiddelburg pos\u00fae unha estaci\u00f3n de ferrocarr\u00eds con conexi\u00f3ns interurbanas a Flesinga, Goes, Roosendaal, Rotterdam, A Haia, Leiden, \u00c1msterdan e co Aeroporto Internacional de Schiphol, entre outros.\nZuid.\nZuid (\"Sur\") \u00e9 un barrio de in Middelburg. At\u00f3pase adxacente ao Dauwendaele. A veci\u00f1anza consiste fundamentalmente en proxectos de construci\u00f3n residencial. Ao sur est\u00e1 a cidade de Oost-Souburg, ao igual que Flesinga.\nA parte occidental de Zuid foi constru\u00edda a medidados dos anos 1970, sendo a s\u00faa parte oriental constru\u00edda m\u00e1is tarde, principalmente na d\u00e9cada de 1980 e comezos da de 1990, polo que hai cambios arquitect\u00f3nicos significantes entre as partes leste e oeste. Existen instalaci\u00f3ns educativas e recreativas dispo\u00f1\u00edbeis e numerosos equipos de deportivos, principalmente de f\u00fatbol, baloncesto e h\u00f3ckey."}
{"id": "113412", "revid": "89787", "url": "https://gl.wikipedia.org/wiki?curid=113412", "title": "Jos\u00e9 Alfredo Jim\u00e9nez", "text": "Jos\u00e9 Alfredo Jim\u00e9nez Sandoval, nado o 19 de xaneiro de 1926 e finado o 23 de novembro de 1973, foi un afamado compositor mexicano de rancheras e un dos cantautores mexicanos m\u00e1is reco\u00f1ecidos e interpretados do s\u00e9culo XX e a\u00ednda na actualidade. Creou unha enorme cantidade de canci\u00f3ns (m\u00e1is de mil); principalmente rancheiras, huapangos e corridos, todas elas coa constante da sinxeleza harm\u00f3nica, mel\u00f3dica e l\u00edrica."}
{"id": "113417", "revid": "23204", "url": "https://gl.wikipedia.org/wiki?curid=113417", "title": "Drenthe", "text": "Drenthe () \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais, est\u00e1 gobernada por un comisionado ou comisario designado polo monarca e unha c\u00e1mara lexislativa elixida mediante sufraxio universal. A capital \u00e9 Assen. Limita coas provincias de Groninga, Frisia e Overijssel e o Estado federado alem\u00e1n de Baixa Saxonia.\nEn Drenthe hai grandes brezais e tam\u00e9n dolmens."}
{"id": "113424", "revid": "92340", "url": "https://gl.wikipedia.org/wiki?curid=113424", "title": "H\u00e9ctor Lavoe", "text": "H\u00e9ctor Juan P\u00e9rez Mart\u00ednez, nado en Ponce o 30 de setembro de 1946 e finado en Nova York o 29 de xu\u00f1o de 1993, foi un cantante portorrique\u00f1o de salsa, m\u00e1is co\u00f1ecido como H\u00e9ctor Lavoe. Foi un dos referentes do grupo Fania All Stars onde se ga\u00f1ou os alcumes de \"El coqui de Puerto Rico\" e \"El malo de la Salsa\". O seu estilo foi clasificado como \"Salsa Brava\"."}
{"id": "113425", "revid": "23204", "url": "https://gl.wikipedia.org/wiki?curid=113425", "title": "Flevoland", "text": "Flevoland \u00e9 unha provincia do centro dos Pa\u00edses Baixos. Estabelecida o 1 de xaneiro de 1986 con Lelystad como capital, \u00e9 a m\u00e1is nova das 12 provincias neerlandesas. A s\u00faa poboaci\u00f3n era de 383.496 habitantes en 2008, cunha superficie de 2412,3\u00a0km\u00b2, dos cales un 41% corresponde a auga.\nSituada ao sueste do IJsselmeer, est\u00e1 formada por terras ga\u00f1adas ao mar (p\u00f3lderes), concretamente o antigo Zuiderzee. A pesar de estar inicialmente planificada como unha zona eminentemente agr\u00edcola, a s\u00faa parte occidental consid\u00e9rase agora unha zona de futura expansi\u00f3n urbana: ha de permitir o crecemento do Randstad."}
{"id": "113431", "revid": "23204", "url": "https://gl.wikipedia.org/wiki?curid=113431", "title": "Lelystad", "text": "Lelystad \u00e9 a capital da provincia de Flevoland, nos Pa\u00edses Baixos. Ten unha poboaci\u00f3n de 73.793 habitantes (2008). Fundada en 1967, transformouse en municipio en 1980. A cidade at\u00f3pase aproximadamente a 5 metros baixo o nivel do mar. A maior parte da cidade est\u00e1 composta por auga, usando canles como r\u00faas."}
{"id": "113433", "revid": "23204", "url": "https://gl.wikipedia.org/wiki?curid=113433", "title": "Almere", "text": "Almere \u00e9 un municipio no centro dos Pa\u00edses Baixos, en Flevoland, en 2016 ti\u00f1a unha poboaci\u00f3n de 199 479 habitantes. Esta cidade \u00e9 de nova construci\u00f3n, asentada nos territorios ga\u00f1ados ao mar na d\u00e9cada de 1960. A primeira construci\u00f3n da cidade data do ano 1976.\nO municipio de Almere consta de tres partes: Almere Haven (a parte antiga da cidade), Almere Stad, Almere Buiten, Almere Hout (urbanizaci\u00f3n nos arredores do municipio) e Almere Poort."}
{"id": "113434", "revid": "97080", "url": "https://gl.wikipedia.org/wiki?curid=113434", "title": "Nimega", "text": "Nimega (en neerland\u00e9s: \"Nijmegen\") \u00e9 a maior cidade da provincia de Gueldria, localizada ao leste dos Pa\u00edses Baixos e moi pr\u00f3xima \u00e1 fronteira con Alema\u00f1a. O R\u00edo Waal (principal afluente do Rin nos Pa\u00edses Baixos) lim\u00edtaa polo norte.\nHistoria.\nNimega \u00e9 a cidade m\u00e1is antiga dos Pa\u00edses Baixos. Os restos arqueol\u00f3xicos achados no lugar indican que xa antes do primeiro milenio os b\u00e1tavos estaban instalados al\u00ed e, m\u00e1is adiante, os romanos constru\u00edron un asentamento (co nome de Noviomagus) ao redor do s\u00e9culo I d. C. No ano 2005 cumpr\u00edronse 2000 anos da s\u00faa existencia."}
{"id": "113436", "revid": "10599", "url": "https://gl.wikipedia.org/wiki?curid=113436", "title": "Nijmegen", "text": ""}
{"id": "113438", "revid": "98629", "url": "https://gl.wikipedia.org/wiki?curid=113438", "title": "Arco do Triunfo de Par\u00eds", "text": "O Arco do Triunfo de Par\u00eds (\"Arc de Triomphe\", en franc\u00e9s) \u00e9 un dos arcos do triunfo m\u00e1is famosos do mundo. At\u00f3pase na praza Charles de Gaulle, no extremo oeste da avenida dos Campos Elisios. Antigamente, o nome da praza era \"Place de l'\u00c9toile\".\nHistoria.\nNapole\u00f3n Bonaparte decidiu constru\u00edr este arco trala s\u00faa vitoria na batalla de Austerlitz (1805), tras prometer aos seus homes: \u00ab\"Volveredes a casa baixo arcos triunfais\"\u00bb. Comezouse o d\u00eda do aniversario de Napol\u00e9n en 1807, o 15 de agosto. Foi dese\u00f1ado por Jean Chalgrin, inspirado na arquitectura romana, e acada unha altura de 49 metros e 45 de ancho. Pos\u00fae unha estatua en cada un dos seus catro alicerces:\nSobre as caras exteriores do Arco est\u00e1n gravados os nomes de grandes revolucionarios e as vitorias militares de Napole\u00f3n I. Sobre os muros interiores do monumento est\u00e1n inscritos os nomes dos 558 xenerais do Imperio Franc\u00e9s. Os nomes daqueles que morreron en combate est\u00e1n subli\u00f1ados.\nO arco foi constru\u00eddo no centro de 12 amplas avenidas. Napole\u00f3n mudou de idea no \u00faltimo intre \u00e1 hora de realizares un monumento na praza da Estrela (\"Place de l'\u00c9toile\"), xa que nun principio o monumento que se \u00eda constru\u00edr era un elefante de m\u00e1is de 50 metros que botase un chorro de auga pola trompa. Esta construci\u00f3n ser\u00eda quizais m\u00e1is impresionante c\u00f3 actual Arco do Triunfo erixido pola vitoria na batalla de Austerlitz.\nDentro do Arco at\u00f3pase un museo que explica a s\u00faa historia e construci\u00f3n. \u00c9 posible ascender ao teito desde onde se pode gozar dunha vista panor\u00e1mica dalg\u00fans dos lugares tur\u00edsticos m\u00e1is famosos de Par\u00eds.\nO Arco do Triunfo forma parte dos monumentos nacionais que pos\u00faen unha forte carga hist\u00f3rica. Aos seus p\u00e9s at\u00f3pase a \"Tumba ao Soldado Desco\u00f1ecido\" da primeira guerra mundial, en cuxa superficie hai unha inscrici\u00f3n: \"ICI REPOUSE UN SOLDAT FRAN\u00c7AIS MORT POUR A PATRIE 1914-1918\" (\u00abAqu\u00ed xace un soldado franc\u00e9s morto pola Patria 1914-1918\u00bb) e unha chama continuamente acesa que as asociaci\u00f3ns de antigos combatentes ou de v\u00edtimas de guerras reavivan todos os d\u00edas \u00e1s seis e media da tarde, conmemorando a s\u00faa lembranza que \u00e9 revivida cada 11 de novembro, aniversario do armisticio asinado en 1918 entre Francia e Alema\u00f1a que puxo fin \u00e1 primeira guerra mundial."}
{"id": "113439", "revid": "23204", "url": "https://gl.wikipedia.org/wiki?curid=113439", "title": "Frisia, Pa\u00edses Baixos", "text": "Frisia (en neerland\u00e9s, \"Friesland\" e en fris\u00f3n e oficialmente, \"Frysl\u00e2n\") \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais provincias, est\u00e1 gobernada por unha c\u00e1mara lexislativa elixida mediante sufraxio universal presidida por un comisario designado polo goberno. As linguas oficiais son o neerland\u00e9s e o fris\u00f3n. Con todo, alg\u00fans fris\u00f3ns falan dialectos do baixo sax\u00f3n. A capital \u00e9 Leeuwarden (en fris\u00f3n, Ljouwert). Limita coas provincias de Groninga, Drenthe e Flevoland e co mar de Wadden. Forman parte desta provincia as illas de Vlieland, Terschelling, Ameland e Schiermonnikoog, que limitan as\u00ed mesmo co mar do Norte."}
{"id": "113440", "revid": "5863", "url": "https://gl.wikipedia.org/wiki?curid=113440", "title": "Festa Folc de Vilari\u00f1o", "text": "A Festa Folc de Vilari\u00f1o \u00e9 un festival de m\u00fasica galega que se celebra na aldea de Vilari\u00f1o, na parroquia do H\u00edo do concello de Cangas do Morrazo cada ano a finais do mes de agosto.\nA primeira edici\u00f3n da Festa Folc foi no ano 2000 e dende aquela te\u00f1en pasado polo escenario da praia grupos como Xos\u00e9 Manuel Budi\u00f1o, Os Diplom\u00e1ticos de Monte Alto, Os Cemp\u00e9s, O Jarbanzo Negro, Lamatumb\u00e1, A Quenlla, Quempallou ou Ruxe Ruxe. A\u00ednda que en moita menor medida, tam\u00e9n alg\u00fan grupo de f\u00f3ra do pa\u00eds, como Terrakota ou El Combo Linga, ten tocado no festival.\nA Festa Folc adoita celebrarse o s\u00e1bado m\u00e1is pr\u00f3ximo ao d\u00eda 23 de agosto, San Bertomeu, pois este \u00e9 un d\u00eda tradicionalmente festivo na aldea de Vilari\u00f1o."}
{"id": "113443", "revid": "10231", "url": "https://gl.wikipedia.org/wiki?curid=113443", "title": "Vilari\u00f1o Folc", "text": ""}
{"id": "113448", "revid": "1093", "url": "https://gl.wikipedia.org/wiki?curid=113448", "title": "Xos\u00e9 Mar\u00eda Garc\u00eda Leira", "text": ""}
{"id": "113450", "revid": "85894", "url": "https://gl.wikipedia.org/wiki?curid=113450", "title": "Ra\u00fal R\u00edos \u00c1lvarez", "text": "Ra\u00fal R\u00edos \u00c1lvarez, nado en Trazo en 1945 e finado o 11 de febreiro de 2021, foi un mestre e pol\u00edtico galego que foi o primeiro alcalde democr\u00e1tico de Trazo.\nTraxectoria.\nMestre de profesi\u00f3n, exerceu no CPI de Via\u00f1o Pequeno. Foi o primeiro alcalde democr\u00e1tico de Trazo, ao resultar elixido nas municipais de 1979 encabezando Candidatura Independente Trazo, que logrou 6 concelleiros, ao igual que UCD, e logrando o apoio do concelleiro do PTG. Nas municipais de 1983 encabezou de novo a Candidatura Independiente de Trazo, que ga\u00f1ou ao conseguir 6 concelleiros, pero non conseguiu a alcald\u00eda, que foi para Jes\u00fas Dubra Rama, ent\u00f3n do PSdeG-PSOE, co apoio dos grupos de dereitas. Uns meses despois, unha sentenza da Audiencia da Coru\u00f1a modificou o repartimento de concelleiros e doulle 7 concelleiros aos independentes, polo tanto maior\u00eda absoluta. En marzo de 1984, tralos m\u00faltiples atrancos do alcalde, celebrouse un novo pleno de investidura no que R\u00edos recuperou a alcald\u00eda. \nDe cara \u00e1s municipais de 1987 ingresou no PSdeG e volveu ser elixido nas baixo estas siglas ao ga\u00f1ar con 6 concelleiros e contar co apoio do CDS de Dubra Rama. Por\u00e9n, este acordo rachou, e Dubra Rama presentou unha moci\u00f3n de censura co apoio da CPG e AP, pola cal este foi elixido de novo alcalde en xullo de 1988. Nas municipais de 1991 os socialistas lograron tan s\u00f3 2 concelleiros, e acabaron integr\u00e1ndose no goberno do CDS de Dubra, a\u00ednda que no 1994 romper\u00edase o acordo, retir\u00e1ndose R\u00edos da pol\u00edtica ao final da lexislatura en 1995."}
{"id": "113459", "revid": "56817", "url": "https://gl.wikipedia.org/wiki?curid=113459", "title": "Yukuhashi", "text": "Yukuhashi (\u884c\u6a4b\u5e02, \u3086\u304f\u306f\u3057\u3057, \"Yukuhashi-shi\") \u00e9 un concello da prefectura de Fukuoka no Xap\u00f3n. Est\u00e1 situada \u00f3 norte da rexi\u00f3n de Ky\u016bsh\u016b e \u00f3 nord\u00e9s da prefectura, na zona da provincia hist\u00f3rica de Buzen, na illa de Ky\u016bsh\u016b. Ten 69,83\u00a0km\u00b2 de superficie e unha poboaci\u00f3n de 70.127 habitantes (2009) e unha densidade de poboaci\u00f3n de 1.000 h/km\u00b2.\nO concello de Yukuhashi limita cos concellos de Kanda, de Kitakyushu, de Miyako e de Chikuj\u014d."}
{"id": "113460", "revid": "56817", "url": "https://gl.wikipedia.org/wiki?curid=113460", "title": "Maebaru", "text": "Maebaru (\u524d\u539f\u5e02, \u307e\u3048\u3070\u308b\u3057, \"Maebaru-shi\") foi un concello da prefectura de Fukuoka no Xap\u00f3n. Est\u00e1 situada ao norte da rexi\u00f3n de Ky\u016bsh\u016b e ao oeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. Ten 104,50\u00a0km\u00b2 de superficie e unha poboaci\u00f3n de 68.109 habitantes (2009) e unha densidade de poboaci\u00f3n de 652 h/km\u00b2.\nO concello de Maebaru limitou cos concellos de Nij\u014d, de Shima, de Fukuoka (son da prefectura de Fukuoka); de Karatsu e de Saga (son da prefectura de Saga)."}
{"id": "113461", "revid": "25871", "url": "https://gl.wikipedia.org/wiki?curid=113461", "title": "Club de Par\u00eds", "text": "O Club de Par\u00eds, \u00e9 un foro informal de acredores oficiais e pa\u00edses debedores. A s\u00faa funci\u00f3n \u00e9 coordinar formas de pago e renegociaci\u00f3n de d\u00e9bedas externas dos pa\u00edses e instituci\u00f3ns de empr\u00e9stito. Creouse en 1956 cando Arxentina estivo de acordo en efectuar un encontro cos seus acredores p\u00fablicos. Acordo conclu\u00eddo o 16 de maio.\nAs reuni\u00f3ns efect\u00faanse en Par\u00eds de 10 a 11 veces ao ano entre sesi\u00f3ns de renegociaci\u00f3n, an\u00e1lises de d\u00e9beda ou aspectos metodol\u00f3xicos. O Presidente das sesi\u00f3ns \u00e9 un alto funcionario de direcci\u00f3n da Tesourer\u00eda de Francia. O Copresidente e Vicepresidente son tam\u00e9n funcionarios da Tesourer\u00eda de Francia.\nAta o ano 2007 celebr\u00e1ronse 399 acordos con 84 pa\u00edses debedores.\nMalia ser un grupo informal ten os seguintes principios: \nInt\u00e9grase de xeito permanente polos seguintes pa\u00edses acredores: Alema\u00f1a, Australia, Austria, B\u00e9lxica, Canad\u00e1, Dinamarca, EUA, Espa\u00f1a, Finlandia, Francia, Irlanda, Italia, Xap\u00f3n, Noruega, Rusia, Pa\u00edses Baixos, Reino Unido, Suecia, e Su\u00edza.\nParticiparon nalg\u00fan momento como debedores: Abu Dabi, Arxentina, Brasil, Corea do Sur, Israel, Angola,Kuwait, Marrocos, M\u00e9xico, Nova Zelandia, Portugal, Trinidad e Tobago e Turqu\u00eda."}
{"id": "113463", "revid": "23204", "url": "https://gl.wikipedia.org/wiki?curid=113463", "title": "\u014ckawa", "text": "\u014ckawa (\u5927\u5ddd\u5e02, \u304a\u304a\u304b\u308f\u3057, \"\u014ckawa-shi\") \u00e9 un concello da prefectura de Fukuoka no Xap\u00f3n. Est\u00e1 situada no centro-norte da rexi\u00f3n de Ky\u016bsh\u016b e \u00f3 suroeste da prefectura, na zona da provincia hist\u00f3rica de Chikugo, na illa de Ky\u016bsh\u016b. Ten 33,61\u00a0km\u00b2 de superficie e unha poboaci\u00f3n de 37.724 habitantes (2009) e unha densidade de poboaci\u00f3n de 1.120 h/km\u00b2.\nO concello de \u014ckawa limita cos concellos de Kurume, de \u014cki, de Yanagawa (son da prefectura de Fukuoka); de Saga e de Kanzaki (son da prefectura de Saga)."}
{"id": "113464", "revid": "29398", "url": "https://gl.wikipedia.org/wiki?curid=113464", "title": "Jos\u00e9 Luis Vara", "text": "Jos\u00e9 Luis Vara Olveira, nado en Tal (Muros) o 5 de outubro de 1958 e finado na Coru\u00f1a o 23 de abril de 2009, foi un futbolista e adestrador de f\u00fatbol galego. Xogaba de centrocampista.\nTraxectoria.\nComo futbolista.\nJos\u00e9 Luis Vara comezou xogando de rapaz no Esteirana, fichando como xuvenil no Deportivo da Coru\u00f1a en 1973, dende onde pasou ao Fabril Deportivo e en 1979 debutou no cadro titular do Deportivo, en Segunda Divisi\u00f3n. Xogou coa entidade coru\u00f1esa nove temporadas, ata que en 1987 foi traspasado ao Betis, que naquela altura xogaba en Primeira Divisi\u00f3n e onde xogou ata 1990. Durante catro temporadas m\u00e1is continuou xogando en Andaluc\u00eda, primeiro no Orihuela, co que adestrou unha tempada en Segunda, e logo no Granada, durante tres temporadas de 1991 a 1994. Nese ano fichou polo Xove Lago, pero sen rematar a temporada retirouse da pr\u00e1ctica activa do deporte.\nComo adestrador.\nAo remate da s\u00faa carreira como futbolista dedicouse a adestrar. En 1995 fichou polo Ordes, onde estivo d\u00faas tempadas, e logo outras d\u00faas co Malpica (1997-1999), co que conseguiu o ascenso a Terceira, o Atl\u00e9tico Arteixo (1999\u201300), o Berganti\u00f1os (catro temporadas, do 2000 ao 20004) e o Laracha en Terceira (2004\u201305), co que conseguiu disputar unha fase de ascenso a Segunda B, sen \u00e9xito, baixo a direcci\u00f3n deportiva de Pedro Vila.\nEn 2006 foi fichado como adestrador do Racing de Ferrol de Segunda Divisi\u00f3n por Isidro Silveira Cameselle para substitu\u00edr a Juan Veiga: co equipo ferrol\u00e1n rematou a temporada 2005\u201306 pero non evitou o descenso do club a Segunda B. Vara foi destitu\u00eddo e o seu posto ocupouno Manolo Garc\u00eda. \u00c1 temporada seguinte marchou para o banco do Laracha de novo, e logo en 2007 para o do Cerceda, que finalmente abandonou en xu\u00f1o de 2008 por motivos de sa\u00fade.\nO 23 de abril de 2009 faleceu na s\u00faa casa da Coru\u00f1a como consecuencia dun cancro de p\u00e1ncreas."}
{"id": "113466", "revid": "113870", "url": "https://gl.wikipedia.org/wiki?curid=113466", "title": "Minamata", "text": "Minamata (\u6c34\u4fe3\u5e02, \u307f\u306a\u307e\u305f\u3057, \"Minamata-shi\") \u00e9 un concello da prefectura de Kumamoto no Xap\u00f3n. Est\u00e1 situado no centro-sur da rexi\u00f3n de Ky\u016bsh\u016b e ao extremo sur da prefectura, na illa de Ky\u016bsh\u016b. Ten 162,89\u00a0km\u00b2 de superficie e unha poboaci\u00f3n de 27.619 habitantes (2009) e unha densidade de poboaci\u00f3n de 170 h/km\u00b2.\nColleu sona porque foi o centro dun envelenamento masivo por vertidos de metilmercurio nos anos 1950. O que se co\u00f1eceu como enfermidade de Minamata.\nO concello de Minamata limita cos concellos de Tsunagi, de Ashikita, de Kuma (son da prefectura de Kumamoto); de Izumi e de Isa (son da prefectura de Kagoshima)."}
{"id": "113468", "revid": "113870", "url": "https://gl.wikipedia.org/wiki?curid=113468", "title": "Yatsushiro", "text": "Yatsushiro (\u516b\u4ee3\u5e02, \u3084\u3064\u3057\u308d\u3057, \"Yatsushiro-shi\") \u00e9 un concello da prefectura de Kumamoto no Xap\u00f3n. Est\u00e1 situado no centro da rexi\u00f3n de Ky\u016bsh\u016b e ao centro-sur da prefectura, na illa de Ky\u016bsh\u016b. Ten 680,59\u00a0km\u00b2 de superficie e unha poboaci\u00f3n de 133.280 habitantes (2009) unha densidade de poboaci\u00f3n de 196 h/km\u00b2. Yatsushiro \u00e9 a cidade importante da parte sur da prefectura.\nO concello de Yatsushiro limita cos concellos de Hikawa, de Uki, de Misato, de Yamato, de Mizukami, de Itsuki, de Yamae, de Kuma, de Ashikita (son da prefectura de Kumamoto); e de Sh\u012bba (da prefectura de Miyazaki)."}
{"id": "113470", "revid": "5132", "url": "https://gl.wikipedia.org/wiki?curid=113470", "title": "Estado federado alem\u00e1n", "text": ""}
{"id": "113471", "revid": "5312", "url": "https://gl.wikipedia.org/wiki?curid=113471", "title": "Sakai, Fukui", "text": "Sakai (\u5742\u4e95\u5e02, \u3055\u304b\u3044\u3057, \"Sakai-shi\") \u00e9 un concello da prefectura de Fukui no Xap\u00f3n. Est\u00e1 situado \u00f3 oeste da parte de Hokuriku na rexi\u00f3n de Ch\u016bbu e \u00f3 norte da prefectura, no centro-oeste da illa de Honsh\u016b. Ten 209,91\u00a0km\u00b2 de superficie, unha poboaci\u00f3n de 92.269 habitantes (2009) e unha densidade de poboaci\u00f3n de 440 h/km\u00b2.\nO concello de Sakai limita cos concellos de Fukui, Eiheiji, Katsuyama, Awara (que son da prefectura de Fukui); e Kaga (este \u00faltimo \u00e9 da prefectura de Ishikawa).\nHistoria.\nA cidade de Sakai foi fundada pola fusi\u00f3n de 4 concellos de vilas do distrito de Sakai (\"Mikuni\", \"Maruoka\", \"Harue\" e \"Sakai\") no ano 2006."}
{"id": "113472", "revid": "111586", "url": "https://gl.wikipedia.org/wiki?curid=113472", "title": "Corte Penal Internacional", "text": "A Corte Penal Internacional (chamada en ocasi\u00f3ns Tribunal Penal Internacional) \u00e9 un tribunal de xustiza internacional permanente de dereito penal cuxa misi\u00f3n \u00e9 xulgar \u00e1s persoas que cometeron crimes de xenocidio, de guerra e de lesa humanidade como a escravitude, o apartheid, o exterminio, os asasinatos, as desaparici\u00f3ns forzadas, as torturas, os secuestros e o delito de agresi\u00f3n, entre outros. Ten a s\u00faa sede na Haia, Pa\u00edses Baixos.\nHistoria.\nOs alicerces pol\u00edticos e doutrinais tralo establecemento dun tribunal internacional para o axuizamento de crimes son de longa data en occidente. Xa en 1919, unha vez rematada a primeira guerra mundial, os pa\u00edses vitoriosos quixeron xulgar ao K\u00e1iser Guillerme II de Alema\u00f1a polo crime de agresi\u00f3n, pero nunca se chegou a un acordo sobre a materia.\nO seu fundamento orixinal m\u00e1is directo at\u00f3pase nos Xu\u00edzos de N\u00faremberg e nos Xu\u00edzos de Toquio. Malia que o primeiro destes foi obxecto de graves cr\u00edticas -tanto por castigar penalmente a persoas xur\u00eddicas como as SS ou a Gestapo, ou por non aplicar principios de temporalidade e territorialidade dos delitos- foron en conxunto considerados un grande avance en materia de xustiza internacional.\nPosteriormente, nos albores da Organizaci\u00f3n das Naci\u00f3ns Unidas, o Consello de Seguridade recomendou a un panel de expertos o que se explorase a posibilidade de establecer unha corte permanente de xustiza en materia criminal (penal). Con todo, logo de longos debates, a idea non prosperou ata os graves acontecementos do xenocidio iugoslavo (1991 - 1995) e o xenocidio ruand\u00e9s (1994).\nEn parte por estes tr\u00e1xicos feitos, e polo desenvolvemento acadado polo Dereito Internacional dos Dereitos Humanos e polo Dereito Penal Internacional, celebrouse na cidade de Roma unha \"Conferencia Diplom\u00e1tica de plenipotenciarios das Naci\u00f3ns Unidas sobre o establecemento dunha Corte Penal Internacional\", en cuxa acta final, subscrita o d\u00eda 17 de xullo de 1998, estableceuse a \"Corte Penal Internacional\". Tr\u00e1tase ent\u00f3n do primeiro organismo xudicial internacional de car\u00e1cter permanente encargado de perseguir e condenar os m\u00e1is graves crimes, cometidos por individuos, en contra do Dereito Internacional.\nA Corte est\u00e1 composta de 4 \u00f3rganos, 2 oficinas semi-aut\u00f3nomas e \"The Trust Fund for Victims\" (TFV). Os \u00f3rganos son: Presidencia, Divisiones Xudiciais, Oficina do Fiscal e Rexistro.\nXu\u00edz \"Sang-Hyun Song\" (Rep\u00fablica de Corea), elixido o 11 mar. 2009. P\nXu\u00edz \"Fatoumata Dembele Diarra\" (Mal\u00ed) P\nXu\u00edz \"Hans-Peter Kaul\" (Alema\u00f1a) P\n\"Mr. Lu\u00eds Moreno Ocampo\" (Arxentina). OF\n\"Ms Silvana Arbia\" (Italia). R\nAs oficinas semi-aut\u00f3nomas son a Oficina do Avogado P\u00fablico para V\u00edtimas e a Oficina do Avogado P\u00fablico para a Defensa.\nAsemblea dos Estados Partes (ASP, en ingl\u00e9s):\nPa\u00edses adheridos.\nA Asemblea dos Estados Partes \u00e9 a de supervisi\u00f3n da xesti\u00f3n e o \u00f3rgano lexislativo da Corte Penal Internacional. Est\u00e1 composto por representantes dos Estados que ratificaron e adherido ao Estatuto de Roma.\nPor principio de independencia da Corte, e para garantir a s\u00faa imparcialidade pol\u00edtica, a Asemblea dos Estados Partes non \u00e9 un \u00f3rgano da CPI. A ASP funciona en vez coma a p\u00f3la lexislativa da Corte que igualmente garante o seu financiamento.\nA 5 de abril de 2008, 106 pa\u00edses asinaron o Estatuto De Roma da Corte Criminal Internacional, 30 deles son pa\u00edses africanos, 13 pa\u00edses asi\u00e1ticos, 16 de Europa do Leste, 22 de Latinoam\u00e9rica e o Caribe e 25 de Europa do Oeste.\nEstes son os pa\u00edses adheridos:\nAfganist\u00e1n, Albania, Alema\u00f1a, Andorra, Antiga e Barbuda, Arxentina, Australia, Austria, Barbados, Belize, B\u00e9lxica, Ben\u00edn, Bolivia, Bosnia e Hercegovina, Botswana, Brasil, Bulgaria, Burkina Faso, Burundi, Camboxa, Canad\u00e1, Chad, Colombia, Comores, Corea do Sur, Costa Rica, Croacia, Chipre, Dinamarca, Dominica, Ecuador, Eslovaquia, Eslovenia, Espa\u00f1a, Estonia, Fidxi, Finlandia, Francia, Gab\u00f3n, Gambia, Ghana, Grecia, G\u00fciana, Guinea, Honduras, Hungr\u00eda, Illas Marshall, Irlanda, Islandia, Italia, Lesotho, Letonia, Liberia, Liechtenstein, Lituania, Luxemburgo, Macedonia do Norte, Madagascar, Malawi, Mal\u00ed, Malta, Mauricio, M\u00e9xico, Mongolia, Montenegro, Namibia, Nauru, N\u00edxer, Nixeria, Noruega, Nova Zelandia, Pa\u00edses Baixos, Panam\u00e1, Paraguai, Per\u00fa, Polonia, Portugal, Kenya, Reino Unido, Rep\u00fablica Centroafricana, Rep\u00fablica do Congo, Rep\u00fablica Democr\u00e1tica do Congo, Rep\u00fablica Dominicana, Rep\u00fablica de Sur\u00e1frica, Roman\u00eda, Saint Kitts e Nevis, Samoa, San Marino, San Vicente e as Granadinas, Senegal, Serbia, Serra Leoa, Suecia, Su\u00edza, Tanzania, Taxiquist\u00e1n, Timor Oriental, Trinidad e Tobago, Uganda, Uruguai, Venezuela, Xap\u00f3n, Xeorxia, Djibuti, Xordania e Zambia\nUnha das ideas que dirixiu aquela asemblea era de converter \u00e1 Corte nun organismo realmente internacional. Malia as cr\u00edticas que suscitaron no seu momento as regras de ratificaci\u00f3n que non permiten reservas, estableceuse un alto n\u00famero de qu\u00f3rum para que esta entrase en funci\u00f3ns (60 ratificaci\u00f3ns). As ratificaci\u00f3ns foron logradas en 4 anos, entrando en vigor o Estatuto o 1 de xullo de 2002.\nFuncionamento.\nA Corte funciona como un organismo aut\u00f3nomo de calquera outro poder ou estado. Con todo, isto non obsta a que, no cumprimento do seu deber, conte coa colaboraci\u00f3n dos poderes p\u00fablicos de cada pa\u00eds.\nCrimes.\nOs crimes que pode co\u00f1ecer a Corte at\u00f3panse limitados aos sinalados no artigo 5 do Estatuto de Roma, que son:\nPrincipios aplicables.\nO funcionamento da Corte r\u00e9xese por unha serie de normas e principios que o transforman nun tribunal especial, s\u00f3 para co\u00f1ecer casos realmente particulares. Os principios aplicables son:\nInvestigaci\u00f3n e axuizamento.\nA investigaci\u00f3n dos feitos que fosen constitutivos de delitos p\u00f3dense comezar de tres xeitos (art. 13):\nUnha vez que o Fiscal manexe estes antecedentes, pode arquivalos ou presentar unha acusaci\u00f3n que \u00e9 revisada pola C\u00e1mara de Asuntos Preliminares, que revisa os antecedentes feitos valer polo Fiscal. Se \u00e9 procedente ac\u00f3llese a acusaci\u00f3n que pasa a ser co\u00f1ecida pola C\u00e1mara de Primeira Instancia, onde se realiza o xu\u00edzo. Unha vez absolvido ou condenado, tanto o Fiscal como o condenado no seu caso, poden apelar ou casar ante a C\u00e1mara de Apelaci\u00f3ns.\nPenas e cumprimento.\nAs penas que pode establecer a sentenza pode ser de prisi\u00f3n por un prazo non maior de 30 anos, ou (pola gravidade dos crimes) cadea perpetua, ademais dunha multa e o comiso das especies que sexan de propiedade do condenado (art. 77).\nO cumprimento da pena p\u00f3dese levar a cabo no pa\u00eds sede da Corte (Holanda) ou noutro de acordo cos convenios que se poidan establecer entre a Corte e outros pa\u00edses.\nRelaci\u00f3n cos Estados e Organismos Internacionais.\nA Corte, en virtude das normas do Estatuto que a autorizan, poder\u00e1 pactar con diferentes Estados diversas formas de cooperaci\u00f3n, de investigaci\u00f3n ou de cumprimento de condenas. Estes pactos adoitan ser considerados complementarios ao Estatuto para quen os asinan. A modo de exemplo, o ano 2005, Austria asinou un acordo de cooperaci\u00f3n e de apoio \u00e1s investigaci\u00f3ns que realiza a Corte.\nEn canto \u00e1s Naci\u00f3ns Unidas, o Estatuto no seu artigo 2 sinala que: \"a Corte estar\u00e1 vinculada coas Naci\u00f3ns Unidas por un acordo que deber\u00e1 aprobar a Asemblea dos Estados Partes no presente Estatuto e conclu\u00edr logo o Presidente da Corte en nome desta\". Neste senso, c\u00f3mpre destacar a situaci\u00f3n do \"\"veto investido\", establecido no Estatuto. Esta modificaci\u00f3n cambia o efecto que ten a aplicaci\u00f3n por alg\u00fan dos pa\u00edses que contan cunha cadeira permanente no Consello de Seguridade, do seu dereito a veto. Isto trad\u00facese en que no intre de empregar este dereito, s\u00f3 ter\u00e1 o efecto de evitar que o Consello faga aplicaci\u00f3n do dereito que ten a solicitar \u00e1 Corte a non iniciaci\u00f3n ou suspensi\u00f3n dunha investigaci\u00f3n en curso ante a Corte.\nO caso do artigo 98.\nO artigo 98 do Estatuto sinala: \nEstas normas establecen unha forma de evitar o cumprimento das resoluci\u00f3ns da Corte cando exista un tratado internacional que protexa ao nacional doutro estado que non sexa parte do Estatuto. En termos pr\u00e1cticos, os Estados Unidos fixeron uso desta situaci\u00f3n que se prev\u00eda excepcional nos casos, establecendo tratados de cooperaci\u00f3n con diversos pa\u00edses nos termos que sinala o artigo antes mencionado.\nA partir do ano 2003, Estados Unidos decidiu po\u00f1er termo \u00e1 axuda militar aos pa\u00edses que decidisen non acceder a convir un tratado de exclusi\u00f3n en base ao artigo 98. Este medio de presi\u00f3n, co cal en xu\u00f1o de 2005 xa lograra convir acordos con preto de 100 pa\u00edses, non foi aceptado por varios Estados que viron afectados as s\u00faas achegas militares por parte dos Estados Unidos. Entre estes \u00faltimos at\u00f3panse Brasil, Costa Rica, Ecuador, Per\u00fa, Sur\u00e1frica, Venezuela e outros pa\u00edses de \u00c1frica e Am\u00e9rica Latina.\nCr\u00edticas.\nO Estatuto da Corte non foi asinado nin ratificado, entre outros pa\u00edses, por Estados Unidos, Rusia, China, India, Israel, Chile, Cuba e Iraq, o que denota a pol\u00edtica de evitar someter a organismos supranacionais este tipo de casos.\nO caso particular dos Estados Unidos \u00e9 o m\u00e1is pol\u00e9mico. O 2 de agosto de 2002, o Congreso dese pa\u00eds aprobou a \"American Servicemembers' Protection Act\" (Lei para a protecci\u00f3n do persoal dos servizos exteriores norteamericanos ou ASPA) co claro obxectivo de debilitar \u00e1 Corte. Esta lei prohibe aos gobernos e aos organismos federais, estatais e locais estadounidenses (inclu\u00eddos os tribunais e os organismos encargados de facer cumprir a lei) a asistencia \u00e1 Corte. En consecuencia, proh\u00edbese a extradici\u00f3n de calquera persoa dos Estados Unidos \u00e1 Corte e proh\u00edbese aos axentes do Tribunal levar a cabo investigaci\u00f3ns nos Estados Unidos. A lei tam\u00e9n prohibe axuda militar dos Estados Unidos aos pa\u00edses que son parte na Corte. Ademais, autor\u00edzase ao presidente dos Estados Unidos a empregar \"todos os medios necesarios e axeitados para lograres a liberaci\u00f3n de calquera\" [persoal estadounidense ou aliado] \"detido ou encarcerado, en nome de, ou a solicitude da Corte Penal Internacional\"\".\nActualidade.\nOs primeiros casos co\u00f1ecidos pola Corte foron situaci\u00f3ns de crimes internacionais na Rep\u00fablica Democr\u00e1tica do Congo, Uganda, a Rep\u00fablica Centroafricana e o Sud\u00e1n, remitidas polos propios pa\u00edses e polo Consello de Seguridade das Naci\u00f3ns Unidas no caso do Darfur sudan\u00e9s.\nNun hist\u00f3rico d\u00eda, o 14 de outubro de 2005 anunciouse \u00e1 prensa que o Fiscal da Corte emitiu ordes internacionais de procura e captura inmediata en contra de cinco ugandeses pertencentes ao Ex\u00e9rcito de Resistencia do Se\u00f1or, por graves crimes cometidos nese pa\u00eds africano."}
{"id": "113473", "revid": "23204", "url": "https://gl.wikipedia.org/wiki?curid=113473", "title": "G\u00fceldres", "text": "G\u00fceldres (en baixo sax\u00f3n \"Gelderlaand\" e en neerland\u00e9s \"Gelderland\", antigamente \"Gelre\") \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais provincias, est\u00e1 gobernada por un comisario designado polo monarca e unha c\u00e1mara lexislativa elixida mediante sufraxio universal. A capital \u00e9 Arnhem. Limita coas provincias de Overijssel, Utrecht, Holanda Meridional, Brabante do Norte, Limburgo e o Estado federado alem\u00e1n de Renania do Norte-Westfalia.\nG\u00fceldres est\u00e1 divida en tres partes: Veluwe, Achterhoek e Betuwe, e est\u00e1 conectada con Flevoland mediante pontes e diques.\nEn 1944, durante a segunda guerra mundial, tivo lugar en G\u00fceldres a Operaci\u00f3n Market Garden. Combateuse nas pontes do r\u00edo Waal, entre Arnhem e Nimega."}
{"id": "113474", "revid": "5132", "url": "https://gl.wikipedia.org/wiki?curid=113474", "title": "Renania Setentrional-Westfalia", "text": ""}
{"id": "113476", "revid": "12452", "url": "https://gl.wikipedia.org/wiki?curid=113476", "title": "Gelderland", "text": ""}
{"id": "113478", "revid": "1308", "url": "https://gl.wikipedia.org/wiki?curid=113478", "title": "Tribunal Penal Internacional", "text": ""}
{"id": "113479", "revid": "12452", "url": "https://gl.wikipedia.org/wiki?curid=113479", "title": "Granito rosa Porri\u00f1o", "text": ""}
{"id": "113480", "revid": "23204", "url": "https://gl.wikipedia.org/wiki?curid=113480", "title": "Provincia de Groninga", "text": "Groninga (en neerland\u00e9s, \"Groningen\", e en baixo sax\u00f3n, \"Grunnen\") \u00e9 unha das doce provincias que conforman o Reino dos Pa\u00edses Baixos. Do mesmo xeito que as demais provincias, est\u00e1 gobernada por un comisario designado polo monarca e unha c\u00e1mara lexislativa elixida mediante sufraxio universal. A capital \u00e9 a cidade de Groninga. Limita coas provincias de Drenthe e Frisia, o Estado federado alem\u00e1n de Baixa Saxonia e o mar de Wadden.\nAs fontes de ingresos predominantes son a agricultura e a extracci\u00f3n de gas natural, principalmente na vila de Slochteren. A extracci\u00f3n \u00e1s veces causa pequenos tremores de terra. E tam\u00e9n co\u00f1ecida como \"Stad en Ommelanden\", que siginifica \"cidade e terras circundantes\". Alg\u00fans groningueses falan dialectos do baixo sax\u00f3n."}
{"id": "113481", "revid": "5312", "url": "https://gl.wikipedia.org/wiki?curid=113481", "title": "Maizuru", "text": "Maizuru (\u821e\u9db4\u5e02, \u307e\u3044\u3065\u308b\u3057, \"Maizuru-shi\") \u00e9 un concello xapon\u00e9s da prefectura de Quioto. Est\u00e1 situado ao norte da rexi\u00f3n de Kinki e ao norte da prefectura, na zona da provincia hist\u00f3rica de Tango, no centro-oeste da illa de Honshu. Ten 342,15\u00a0km\u00b2 de superficie e unha poboaci\u00f3n de 89.939 habitantes (2009), e unha densidade de poboaci\u00f3n de 263 hab./km\u00b2.\nO concello de Maizuru limita cos concellos de Miyazu, Fukuchiyama e Ayabe (da prefectura de Quioto); e Takahama (da prefectura de Fukui)."}
{"id": "113483", "revid": "43749", "url": "https://gl.wikipedia.org/wiki?curid=113483", "title": "Provincia de Groningen", "text": ""}
{"id": "113484", "revid": "43749", "url": "https://gl.wikipedia.org/wiki?curid=113484", "title": "Provincie Groningen", "text": ""}
{"id": "113485", "revid": "5312", "url": "https://gl.wikipedia.org/wiki?curid=113485", "title": "Uji", "text": "Uji (\u5b87\u6cbb\u5e02, \u3046\u3058\u3057, \"Uji-shi\") \u00e9 un concello xapon\u00e9s da prefectura de Quioto. Est\u00e1 situado ao centro da rexi\u00f3n de Kinki e ao sur da prefectura, no centro-oeste da illa de Honshu. Ten 67,55\u00a0km\u00b2 de superficie, unha poboaci\u00f3n de 190.896 habitantes (2009) e unha densidade de poboaci\u00f3n de 2.830 hab./km\u00b2.\nO concello de Uji limita cos concellos de Quioto, Kumiyama, J\u014dy\u014d, Ujitawara (que son da prefectura de Quioto); e \u014ctsu (este \u00faltimo \u00e9 da prefectura de Shiga)."}
{"id": "113486", "revid": "23204", "url": "https://gl.wikipedia.org/wiki?curid=113486", "title": "Provincia de Utrecht", "text": "Utrecht \u00e9 a provincia m\u00e1is pequena do actual Reino dos Pa\u00edses Baixos. A s\u00faa capital \u00e9 a cidade hom\u00f3nima. Do mesmo xeito que as demais provincias, est\u00e1 gobernada por un comisionado ou comisario designado polo monarca e unha c\u00e1mara lexislativa elixida mediante sufraxio universal. Limita coas provincias de Holanda Meridional, Holanda Setentrional e Gueldria."}
{"id": "113488", "revid": "43749", "url": "https://gl.wikipedia.org/wiki?curid=113488", "title": "Provincie Utrecht", "text": ""}
{"id": "113489", "revid": "25871", "url": "https://gl.wikipedia.org/wiki?curid=113489", "title": "Econom\u00eda de Chipre", "text": "A econom\u00eda do sector grego de Chipre \u00e9 pr\u00f3spera e dominada polo sector de servizos, que responde por 78% do produto interno bruto. En 2008 foi clasificada polo Fondo Monetario Internacional entre as 32 m\u00e1is pr\u00f3speras do mundo."}
{"id": "113490", "revid": "23204", "url": "https://gl.wikipedia.org/wiki?curid=113490", "title": "Apeldoorn", "text": "Apeldoorn \u00e9 unha municipalidade e unha cidade da provincia de Gueldria, arredor de 90 quil\u00f3metros ao sueste de \u00c1msterdan, no centro dos Pa\u00edses Baixos. A cidade de Apeldoorn ten de 136.208 habitantes (decembro de 2008). O municipio, que incl\u00fae a suburbios como Beekbergen, Loenen ou Hoenderloo, ten m\u00e1is de 155.000 habitantes."}
{"id": "113496", "revid": "3054", "url": "https://gl.wikipedia.org/wiki?curid=113496", "title": "Presidente da Xunta de Galicia", "text": ""}
{"id": "113497", "revid": "83328", "url": "https://gl.wikipedia.org/wiki?curid=113497", "title": "Dordrecht", "text": "Dordrecht () \u00e9 unha poboaci\u00f3n de Holanda Meridional, nos Pa\u00edses Baixos. Ten 118.390 habitantes (segundo informes do 31 de decembro de 2008) e \u00e9 a terceira cidade m\u00e1is poboada da provincia despois de Rotterdam, A Haia. Case coa mesma poboaci\u00f3n que Zoetermeer.\nFoi fundada en 1008 por Dirk III e at\u00e9 1200 non se lle conferiu o t\u00edtulo de cidade, ao converterse en residencia dos Condes de Holanda. Durante a baixa idade media tivo grande importancia comercial, en competencia con Bruxas. Isto debeuse aos beneficios concedidos polos Condes de Holanda, que a fixeron unha importante part\u00edcipe no comercio hanse\u00e1tico, de forma que se estabeleceron nela comerciantes ingleses, b\u00e1lticos e de Aquitania. Foi nesta cidade onde en 1572 proclamar a independencia das Provincias Unidas e onde en 1618 un s\u00ednodo reformado estableceu as bases da Igrexa Holandesa de tendencia calvinista, ao que seguiu inmediatamente unha persecuci\u00f3n relixiosa contra os protestantes arminianos, que acabou coa execuci\u00f3n, encarceramento ou exilio de moitos deles.\nNa actualidade \u00e9 un importante centro industrial diversificado (construci\u00f3n naval, electr\u00f3nica, produtos alimentarios e abonos, qu\u00edmica, maquinaria pesada) e un importante porto fluvial sobre o Merwede."}
{"id": "113498", "revid": "98629", "url": "https://gl.wikipedia.org/wiki?curid=113498", "title": "Zoetermeer", "text": "Zoetermeer \u00e9 un municipio da provincia de Holanda Meridional, nos Pa\u00edses Baixos. Est\u00e1 considerado unha cidade \"de facto\", xa que oficialmente nunca obtivo ese status. Zoetermeer \u00e9, tras Rotterdam e A Haia, a cuarta cidade da provincia polo seu tama\u00f1o, cunha poboaci\u00f3n moi semellante \u00e1 de Dordrecht. O significado literal do nome \u00e9 \"lago -de auga- doce\"."}
{"id": "113499", "revid": "23204", "url": "https://gl.wikipedia.org/wiki?curid=113499", "title": "Leiden", "text": "Leiden (antigamente escrita como \"Leyden\") \u00e9 unha poboaci\u00f3n da provincia de Holanda Meridional, nos Pa\u00edses Baixos. Ten 118.070 habitantes (2008), e \u00e9, despois de Rotterdam, A Haia, Amersfoort e Dordrecht, a quinta cidade m\u00e1is poboada da provincia. Forma parte do chamado Randstad."}
{"id": "113500", "revid": "5132", "url": "https://gl.wikipedia.org/wiki?curid=113500", "title": "Leyden", "text": ""}
{"id": "113506", "revid": "43749", "url": "https://gl.wikipedia.org/wiki?curid=113506", "title": "Holanda do Sur", "text": ""}
{"id": "113507", "revid": "43749", "url": "https://gl.wikipedia.org/wiki?curid=113507", "title": "Holanda do Norte", "text": ""}
{"id": "113508", "revid": "89787", "url": "https://gl.wikipedia.org/wiki?curid=113508", "title": "\u00c1rea metropolitana de Par\u00eds", "text": "A \u00e1rea metropolitana de Par\u00eds \u00e9 unha das maiores aglomeraci\u00f3ns urbanas na Uni\u00f3n Europea. A s\u00faa \u00e1rea metropolitana ten unha poboaci\u00f3n de 9.928.000 habitantes.\nNo caso de Par\u00eds, as\u00ed como noutras cidades, poder\u00edase establecer unha definici\u00f3n m\u00e1is ampla que inclu\u00edse unha aglomeraci\u00f3n m\u00e1is extensa a\u00ednda que menor densamente poboada que a \u00e1rea metropolitana. Esta ser\u00eda a rexi\u00f3n urbana de Par\u00eds que, cunha poboaci\u00f3n de 11.173.886 habitantes en 1999 estar\u00eda entre as tres rexi\u00f3ns urbanas m\u00e1is poboadas da Uni\u00f3n Europea, por riba do Randstad dos Pa\u00edses Baixos. A poboaci\u00f3n da \u00e1rea urbana de Par\u00eds en 2007 \u00e9 de 12.067.000 habitantes."}
{"id": "113509", "revid": "23204", "url": "https://gl.wikipedia.org/wiki?curid=113509", "title": "Imperio Espa\u00f1ol", "text": "Denom\u00ednase Imperio espa\u00f1ol ou Monarqu\u00eda universal espa\u00f1ola (comunmente simplificado como Monarqu\u00eda hisp\u00e1nica, Monarqu\u00eda de Espa\u00f1a ou Monarqu\u00eda espa\u00f1ola) \u00f3 conxunto de territorios de Espa\u00f1a -ou das dinast\u00edas reinantes en Espa\u00f1a- en \u00c1frica, Asia, Am\u00e9rica, Europa e Ocean\u00eda o longo da historia. Tras o descubrimento de Am\u00e9rica en 1492, Espa\u00f1a colonizou grandes extensi\u00f3ns de territorio en Am\u00e9rica, desde o actual suroeste dos Estados Unidos, M\u00e9xico, e o Caribe, ata Centroam\u00e9rica e a maior parte de Suram\u00e9rica. Estes territorios agrup\u00e1ronse inicialmente en dous vicerreinados, o da Nova Espa\u00f1a e o do Per\u00fa. Co descubrimento e asentamento de varios arquip\u00e9lagos do Pac\u00edfico a finais do s\u00e9culo , incorpor\u00e1ronse ao imperio as Indias Orientais Espa\u00f1olas formadas por Filipinas, Guam e as Illas Marianas, as\u00ed como as Carolinas e Palau baixo a xurisdici\u00f3n da Nova Espa\u00f1a.\nAlcanzou os 20 mill\u00f3ns de quil\u00f3metros cadrados a finais do s\u00e9culo, a\u00ednda que a s\u00faa m\u00e1xima expansi\u00f3n produciuse entre os anos 1580 e 1640, durante os reinados de Filipe II, III e IV. Durante os s\u00e9culos e creou unha estrutura propia, a\u00ednda as\u00ed non se chamou imperio colonial ata o ano 1768, sendo no s\u00e9culo cando adquire estrutura puramente colonial.\nNon existe unha postura un\u00e1nime entre os historiadores sobre os territorios concretos de Espa\u00f1a porque, en ocasi\u00f3ns, resulta dif\u00edcil delimitar se determinado lugar era parte de Espa\u00f1a ou formaba parte das posesi\u00f3ns do rei de Espa\u00f1a, ou se o territorio era unha posesi\u00f3n efectiva ou xur\u00eddica, en \u00e9pocas que abarcan s\u00e9culos, incorporados de forma distinta, herdados ou conquistados, e nas que non estaban igualmente definidas a diferenza entre as posesi\u00f3ns do rei e as da naci\u00f3n, como tampouco o estaba a facenda ou a herdanza nin o dereito internacional. As\u00ed, tradicionalmente consid\u00e9ranse os Pa\u00edses Baixos como parte do mesmo (tese maioritaria en Espa\u00f1a e os Pa\u00edses Baixos entre outros); pero existen autores como Henry Kamen que proclaman que eses territorios nunca se integraron no Imperio espa\u00f1ol, sen\u00f3n nas posesi\u00f3ns persoais dos Austrias. Malia todo, o que a Monarqu\u00eda Hisp\u00e1nica fora unha monarqu\u00eda autoritaria, case absolutista, fai que a tese m\u00e1is l\u00f3xica sexa a de que todas as posesi\u00f3ns do rei eran posesi\u00f3ns da naci\u00f3n. De feito non se pode falar dunha separaci\u00f3n do escudo nacional e o escudo real ata ben entrado o s\u00e9culo , o cal pon de manifesto que o rei de Espa\u00f1a era practicamente o mesmo que o estado, atendendo \u00e1s delimitaci\u00f3ns do r\u00e9xime polisinodial polo que se rex\u00eda o Imperio espa\u00f1ol.\nO Imperio Espa\u00f1ol foi o primeiro imperio global, porque por primeira vez un imperio abrangu\u00eda posesi\u00f3ns en todos os continentes, as cales, a diferenza do que ocorr\u00eda no Imperio Romano ou no Carolinxio, non se comunicaban por terra unhas coas outras.\nOs espa\u00f1ois comezaran as s\u00faas exploraci\u00f3ns polo occidente, co descubrimento das Indias Occidentais por Cristovo Col\u00f3n, en 1492 e iniciaran inmediatamente a colonizaci\u00f3n forzada do continente americano. A mediados do s\u00e9culo, Espa\u00f1a controlaba case toda a zona costeira das Am\u00e9ricas, desde Alasca \u00e1 Patagonia, no occidente, e desde o actual estado estadounidense de Xeorxia, toda a Am\u00e9rica Central e o Caribe ata a Arxentina, con excepci\u00f3n do Brasil, que Portugal conseguira manter grazas \u00e1 mediaci\u00f3n do Papa (ver Tratado de Tordesillas).\nConsideraci\u00f3ns xerais.\nDurante os s\u00e9culos XVI e XVII, Espa\u00f1a chegou a ser a primeira potencia mundial, en competencia directa primeiramente con Portugal e, posteriormente, con Francia, Inglaterra e o Imperio Otom\u00e1n. Castela, xunto con Portugal estaba na vangarda da exploraci\u00f3n europea e da apertura de rutas de comercio a trav\u00e9s dos oc\u00e9anos (no Atl\u00e1ntico entre Espa\u00f1a e as Indias, e no Pac\u00edfico entre Asia oriental e M\u00e9xico, v\u00eda Filipinas).\nOs conquistadores espa\u00f1ois descubriron e dominaron vastos territorios pertencentes a diferentes culturas en Am\u00e9rica e outros territorios de Asia, \u00c1frica e Ocean\u00eda. Espa\u00f1a, especialmente o reino de Castela, expandiuse, colonizando eses territorios e constru\u00edndo con iso o maior imperio econ\u00f3mico do mundo de ent\u00f3n. Entre a incorporaci\u00f3n do Imperio Portugu\u00e9s en 1580 (perdido en 1640) e a perda das colonias americanas no s\u00e9culo XIX, foi un dos imperios m\u00e1is grandes por territorio, a pesar de sufrir bancarrotas e derrotas militares a partir da segunda metade do s\u00e9culo XVII.\nA pol\u00edtica matrimonial dos reis permitiu a uni\u00f3n das coroas de Castela coa de Arag\u00f3n primeiro, e co Ducado de Borgo\u00f1a, temporalmente, e coa casa dos Austria despois. Con esta pol\u00edtica foron adquiridos numerosos territorios en Europa, onde se converteu nunha das principais potencias.\nEspa\u00f1a dominaba os oc\u00e9anos grazas \u00e1 s\u00faa experimentada Armada; os seus soldados eran os mellor adestrados e a s\u00faa infanter\u00eda a m\u00e1is temida. O Imperio Espa\u00f1ol tivo a s\u00faa Idade de Ouro entre o s\u00e9culo XVI e a primeira metade do s\u00e9culo XVII, tanto militar como culturalmente.\nEste vasto e disperso imperio estivo en constante disputa con potencias rivais por causas territoriais, comerciais ou relixiosas. No Mediterr\u00e1neo co Imperio Otom\u00e1n; en Europa, con Francia, que lle disputaba a primac\u00eda; en Am\u00e9rica, inicialmente con Portugal e moito m\u00e1is tarde con Inglaterra, e unha vez que os holandeses lograron a s\u00faa independencia, tam\u00e9n contra estes noutros mares.\nAs loitas constantes con potencias emerxentes de Europa, a mi\u00fado simultaneamente, durante longos per\u00edodos e baseadas tanto en diferenzas pol\u00edticas como relixiosas, coa perda paulatina de territorios, dificilmente defendibles pola s\u00faa dispersi\u00f3n, contribu\u00edron ao lento declive do poder espa\u00f1ol. Entre 1648 e 1659, as paces de Westfalia e dos Pireneos ratificaron o principio do ocaso de Espa\u00f1a como potencia hexem\u00f3nica. Este declive culminou, no que respecta ao dominio sobre territorios europeos, coa Paz de Utrecht (1713), asinada por un monarca que proced\u00eda dunha das potencias rivais, Filipe V de Borb\u00f3n: Espa\u00f1a renunciaba aos seus territorios en Italia e nos Pa\u00edses Baixos, perd\u00eda a hexemon\u00eda en Europa, renunciaba a seguir dominando na pol\u00edtica europea.\nCon todo, Espa\u00f1a mantivo e de feito ampliou o seu extenso imperio de ultramar, acosado polos brit\u00e1nicos, franceses e holandeses, mant\u00e9ndose como unha potencia, ata que sucesivas revoluci\u00f3ns levaron \u00e1 independencia da maior parte dos seus territorios no continente americano a principios do s\u00e9culo XIX. Foi, pois, un imperio que perdurou no tempo pero Espa\u00f1a non foi nunca unha metr\u00f3pole desenvolvida.\nNo entanto, Espa\u00f1a conservou algunhas fracci\u00f3ns do seu imperio en Am\u00e9rica, principalmente Cuba e Porto Rico, como tam\u00e9n Filipinas e algunhas illas en Ocean\u00eda como Guam, Palau ou as Carolinas e as Marianas. A guerra hispano-estadounidense de 1898 supuxo a perda de case todos estes \u00faltimos territorios. As \u00fanicas posesi\u00f3ns que se salvaron foron as pequenas illas de Ocean\u00eda (excepto Guam), que foron finalmente vendidas a Alema\u00f1a en 1899.\nO impacto moral desta derrota foi duro, e buscouse compensalo creando, con pouco \u00e9xito, un segundo imperio colonial en \u00c1frica, centrado en Marrocos, o S\u00e1hara Occidental e a Guinea Ecuatorial, que perdurou ata a s\u00faa descolonizaci\u00f3n nas d\u00e9cadas de 1960-1970 ao abandonar a \u00faltima colonia, o S\u00e1hara, en 1975.\nOs inicios do Imperio.\nA unificaci\u00f3n de Espa\u00f1a e o fin da Reconquista.\nO matrimonio dos Reis Cat\u00f3licos (Isabel I de Castela e Fernando II de Arag\u00f3n) uniu as d\u00faas Coroas cando, tras ga\u00f1ar a Xoana \u00aba Beltranexa\u00bb na guerra de Sucesi\u00f3n castel\u00e1, Isabel ascendeu ao trono. Con todo, cada reino mantivo a s\u00faa propia administraci\u00f3n baixo a mesma monarqu\u00eda. A formaci\u00f3n dun estado unificado s\u00f3 se materializou tras s\u00e9culos de uni\u00f3n baixo os mesmos gobernantes. Os novos reis introduciron o estado moderno absolutista nos seus dominios, que pronto buscaron ampliar.\nCastela intervi\u00f1era no Atl\u00e1ntico, no que foi o comezo do seu imperio extrapeninsular, competindo con Portugal polo control do mesmo desde finais do s\u00e9culo XIV, momento no cal foron enviadas varias expedici\u00f3ns andaluzas e bisca\u00ed\u00f1as \u00e1s Illas Canarias. A conquista efectiva do devandito arquip\u00e9lago comezara durante o reinado de Henrique III de Castela cando en 1402, o franc\u00e9s Jean de B\u00e9thencourt lle solicitou permiso para tal empresa ao rei castel\u00e1n a cambio de vasalaxe. Mentres, ao longo do s\u00e9culo XV exploradores portugueses como Gon\u00e7alo Velho Cabral colonizar\u00edan os Azores, Cabo Verde e Madeira. O Tratado de Alc\u00e1\u00e7ovas de 1479, que supuxo a paz na guerra de Sucesi\u00f3n Castel\u00e1, separou as zonas de influencia de cada pa\u00eds en \u00c1frica e o Atl\u00e1ntico, conced\u00e9ndolle a Castela a soberan\u00eda sobre as Illas Canarias e a Portugal as illas que xa posu\u00eda, Guinea-Bisau e en xeral: \"todo lo que es hallado e se hallare, conquistase o descubriere en los dichos t\u00e9rminos\". A conquista do Reino de Fez quedaba tam\u00e9n exclusivamente para o reino de Portugal. O tratado foi confirmado polo Papa Sisto IV o 21 de xu\u00f1o de 1481, mediante a bula \"Aeterni regis\". Mentres tanto os Reis Cat\u00f3licos iniciaban a \u00faltima fase da Conquista das Canarias asumindo pola s\u00faa conta a devandita empresa, ante a imposibilidade por parte dos se\u00f1ores feudais de someteren todos os ind\u00edxenas insulares: nunha serie de longas e duras campa\u00f1as, os ex\u00e9rcitos castel\u00e1ns apoder\u00e1ronse sucesivamente de Gran Canaria (1478-1483), A Palma (1492-1493) e finalmente de Tenerife (1494-1496).\nComo continuaci\u00f3n \u00e1 Reconquista castel\u00e1, os Reis Cat\u00f3licos conquistaron en 1492 o reino taifa de Granada, \u00faltimo reino musulm\u00e1n de Al-\u00c1ndalus, que sobrevivira polo pago de tributos en ouro a Castela, e a s\u00faa pol\u00edtica de alianzas con Arag\u00f3n e o norte de \u00c1frica.\nA pol\u00edtica expansionista dos Reis Cat\u00f3licos tam\u00e9n se manifestou no \u00c1frica continental. Co obxectivo de acabar coa pirater\u00eda que ameazaba as costas andaluzas e as comunicaci\u00f3ns mercantes catal\u00e1s e valencianas, realiz\u00e1ronse campa\u00f1as no norte de \u00c1frica: Melilla foi tomada en 1497, Villa Cisneros en 1502, Mazalquivir en 1505, o Pe\u00f1\u00f3n de V\u00e9lez da Gomera en 1508, Or\u00e1n en 1509, Alxer e Bux\u00eda en 1510 e Tr\u00edpoli en 1511. A idea de Isabel I, manifesta no seu testamento, era que a reconquista haber\u00eda de seguir polo norte de \u00c1frica, no que os romanos chamaron Nova Hispania.\nA pol\u00edtica europea.\nOs Reis Cat\u00f3licos tam\u00e9n herdaron a pol\u00edtica mediterr\u00e1nea da Coroa de Arag\u00f3n, e apoiaron a Casa de N\u00e1poles aragonesa contra Carlos VIII de Francia e, tras a s\u00faa extinci\u00f3n, reclamaron a reintegraci\u00f3n de N\u00e1poles \u00e1 Coroa. Como gobernante de Arag\u00f3n, Fernando II involucrouse na disputa con Francia e Venecia polo control da Pen\u00ednsula It\u00e1lica. Estes conflitos convert\u00e9ronse no eixo central da s\u00faa pol\u00edtica exterior. Nestas batallas, Gonzalo Fern\u00e1ndez de C\u00f3rdoba (co\u00f1ecido como \u00abO Gran Capit\u00e1n\u00bb) crear\u00eda as coronel\u00edas (base dos futuros terzos), como organizaci\u00f3n b\u00e1sica do ex\u00e9rcito, o que significou unha revoluci\u00f3n militar que levar\u00eda aos espa\u00f1ois aos seus mellores momentos.\nLogo da morte da ra\u00ed\u00f1a Isabel, Fernando, como \u00fanico monarca, adoptou unha pol\u00edtica m\u00e1is agresiva que a que tivo como marido de Isabel, utilizando as riquezas castel\u00e1s para expandir a zona de influencia aragonesa en Italia, contra Francia, e fundamentalmente contra o reino de Navarra ao que conquistou en 1512.\nO trono castel\u00e1n asumiuno a s\u00faa filla Xoana I \u00aba Tola\u00bb, declarada incapaz de reinar, mantendo o seu pai a rexencia (a\u00ednda que en todos os documentos oficiais aparec\u00edan Xoana I e Fernando como reis, era Fernando quen ostentaba o poder).\nO primeiro gran reto do rei Fernando foi na guerra da Liga de Cambrai contra Venecia, onde os soldados espa\u00f1ois se distinguiron xunto aos seus aliados franceses na Batalla de Agnadello (1509). S\u00f3 un ano m\u00e1is tarde, Fernando convert\u00edase en parte da Liga Cat\u00f3lica contra Francia, vendo unha oportunidade de tomar Mil\u00e1n -praza pola cal manti\u00f1a unha disputa din\u00e1stica- e o Reino de Navarra. Esta guerra non foi un \u00e9xito como a anterior contra Venecia e, en 1516, Francia aceptou unha tregua que deixaba Mil\u00e1n baixo o seu control e de feito, ced\u00eda ao monarca hisp\u00e1nico o Reino de Navarra (que Fernando uniu \u00e1 coroa de Castela), xa que ao retirar o seu apoio deixaba illados aos reis navarros Xo\u00e1n III de Albret e Catarina de Foix. Este feito foi temporal pois posteriormente volver\u00eda apoiar a loita dos navarros en 1521.\nCo obxectivo de illar a Francia, adoptouse unha pol\u00edtica matrimonial que levou ao casamento das fillas dos Reis Cat\u00f3licos coas dinast\u00edas reinantes en Inglaterra, Borgo\u00f1a e Austria. Tras a morte de Fernando, a inhabilitaci\u00f3n de Xoana I fixo que Carlos de Austria, herdeiro de Austria e Borgo\u00f1a, fose tam\u00e9n herdeiro dos tronos espa\u00f1ois.\nCarlos ti\u00f1a un concepto pol\u00edtico a\u00ednda medieval, e desenvolveuno empregando as riquezas dos seus reinos peninsulares na pol\u00edtica europea do Imperio, no canto de seguir a que, con maior amplitude de miras, marcara a s\u00faa avoa Isabel no seu testamento: continuar a Reconquista no norte de \u00c1frica. A\u00ednda que alg\u00fans conselleiros espa\u00f1ois lograron que fixese algunhas campa\u00f1as cara a ese obxectivo (Or\u00e1n, Tunisia, Alxeria) non considerou ese fin tan importante como as inacabables disputas relixioso-pol\u00edticas da s\u00faa herdanza centroeuropea e, como ademais gran parte do \u00edmpeto conquistador dos castel\u00e1ns se dirixiu a terras novamente descubertas das Indias Occidentais, non colaborou decididamente no engrandecemento dos seus reinos peninsulares, salvo no que se refire \u00e1s campa\u00f1as italianas. Ese abandono da pol\u00edtica de conquista do norte de \u00c1frica dar\u00eda problemas \u00e1 Europa mediterr\u00e1nea ata o s\u00e9culo XIX.\nA conquista do novo mundo.\nCon todo, a expansi\u00f3n atl\u00e1ntica ser\u00eda a que dar\u00eda os maiores \u00e9xitos. Para alcanzar as riquezas de Oriente, cuxas rutas comerciais (especialmente as das especias das illas do Pac\u00edfico) bloqueaban os otom\u00e1ns ou monopolizaban os italianos, portugueses e espa\u00f1ois competiron por achar unha nova ruta que non fose a tradicional, por terra, a trav\u00e9s de Oriente Pr\u00f3ximo. Os portugueses, que terminaran moito antes que os espa\u00f1ois a s\u00faa reconquista, empezaron ent\u00f3n as s\u00faas expedici\u00f3ns co obxectivo primeiro de acceder \u00e1s riquezas africanas e logo circunnavegar \u00c1frica, o que lles dar\u00eda o control de illas e costas do continente, para abrir unha nova ruta \u00e1s Indias Orientais, sen depender do comercio a trav\u00e9s do Imperio Otom\u00e1n, monopolizado por X\u00e9nova e Venecia, po\u00f1endo o xerme do Imperio Portugu\u00e9s. M\u00e1is tarde, cando Castela terminou a s\u00faa reconquista, os Reis Cat\u00f3licos apoiaron a Cristovo Col\u00f3n quen, ao parecer convencido de que a circunferencia da Terra era menor que a real, quixo alcanzar Cipango (Xap\u00f3n), China, as Indias, e o oeste de Oriente navegando cara ao oeste, co mesmo fin que os portugueses: independizarse das cidades italianas para conseguir as mercanc\u00edas de Oriente: principalmente, especias e seda (m\u00e1is fina que a producida no reino de Murcia desde a dominaci\u00f3n \u00e1rabe). O m\u00e1is probable \u00e9 que Col\u00f3n nunca chegase \u00e1 s\u00faa meta, pero a medio cami\u00f1o estaba o continente americano e, sen sabelo, \u00abdescubriu\u00bb Am\u00e9rica, iniciando a colonizaci\u00f3n espa\u00f1ola do continente.\nAs novas terras atopadas foron reclamadas polos Reis Cat\u00f3licos, coa oposici\u00f3n de Portugal. Finalmente o Papa Alexandre VI mediou, cheg\u00e1ndose ao Tratado de Tordesillas, que divid\u00eda as zonas de influencia espa\u00f1ola e portuguesa a 370 leguas ao oeste das illas de Cabo Verde (o meridiano situado a 46\u00ba 37' lonxitude oeste), sendo a zona occidental a correspondente a Espa\u00f1a e a oriental a Portugal. As\u00ed, Espa\u00f1a convert\u00edase teoricamente en dona da maior parte do continente coa excepci\u00f3n dunha pequena parte, a oriental -o que hoxe en d\u00eda \u00e9 o extremo do Brasil-, que correspond\u00eda a Portugal. En diante, esta cesi\u00f3n papal, xunto \u00e1 responsabilidade evanxelizadora sobre os territorios descubertos, foi usada polos Reis Cat\u00f3licos como lexitimaci\u00f3n na s\u00faa expansi\u00f3n colonial.\nA colonizaci\u00f3n de Am\u00e9rica continuou mentres tanto. Ademais da toma da Espa\u00f1ola, que culminou a principios do s\u00e9culo XVI, os colonos comezaron a buscar novos asentamentos. A convicci\u00f3n de que hab\u00eda grandes territorios por colonizar nas novas terras descubertas produciu o af\u00e1n por buscar novas conquistas. Desde al\u00ed, Juan Ponce de Le\u00f3n conquistou Porto Rico e Diego Vel\u00e1zquez, Cuba. Alonso de Ojeda percorreu a costa venezolana e centroamericana. Diego de Nicuesa ocupou o que hoxe en d\u00eda \u00e9 Nicaragua e Costa Rica, mentres Vasco N\u00fa\u00f1ez de Balboa colonizaba Panam\u00e1 e chegaba ao Mar do Sur (Oc\u00e9ano Pac\u00edfico).\nAnos despois, baixo Filipe II, este \u00abImperio Castel\u00e1n\u00bb converteuse nunha nova fonte de riqueza para os reinos espa\u00f1ois e do seu poder en Europa, pero tam\u00e9n contribu\u00edu a elevar a inflaci\u00f3n, o que prexudicou a industria peninsular. Como sempre ocorre, a econom\u00eda m\u00e1is poderosa -a espa\u00f1ola- comezou a depender das materias primas e manufacturas de pa\u00edses m\u00e1is pobres, con man de obra m\u00e1is barata, o cal facilitou a revoluci\u00f3n econ\u00f3mica e social en Francia, Inglaterra e outras partes de Europa. Os problemas causados polo exceso de metais preciosos foron discutidos pola Escola de Salamanca, o que creou un novo modo de entender a econom\u00eda que os demais pa\u00edses europeos tardaron moito en comprender.\nDoutra banda, os enormes e infrutuosos gastos das guerras \u00e1s que arrastrou a pol\u00edtica europea de Carlos I herdados polo seu sucesor Filipe II, levaron a que se financiasen con pr\u00e9stamos de banqueiros, tanto espa\u00f1ois como de X\u00e9nova, Antuerpen e Sur de Alema\u00f1a, o que fixo que os beneficios que puido ter a Coroa (o Estado, ao cabo) fose moito menores que os que obtiveron m\u00e1is tarde outros pa\u00edses con intereses coloniais, como Holanda e posteriormente Inglaterra.\nO S\u00e9culo de Ouro (1521-1643).\nO per\u00edodo comprendido entre a segunda metade do s\u00e9culo XVI e a primeira do XVII \u00e9 co\u00f1ecido como o \"S\u00e9culo de Ouro\" polo florecemento que se produciu nas artes e nas ciencias .\nDurante o s\u00e9culo XVI Espa\u00f1a chegou a ter unha aut\u00e9ntica \"fortuna\" de ouro e prata extra\u00eddos de \u00abAs Indias\u00bb. No estudo econ\u00f3mico realizado por Earl J. Hamilton, \u00abO tesouro americano e a Revoluci\u00f3n dos prezos en Espa\u00f1a, 1501-1659\u00bb, esa fortuna ten unhas cifras concretas. Hamilton describe que nos s\u00e9culos XVI e XVII, desde 1503 e durante os 160 anos seguintes, durante a maior actividade mineira, arribaron desde as colonias americanas 16 900 toneladas de prata e 181 toneladas de ouro. As s\u00faas contas son minuciosas: 16\u00a0886\u00a0815 303 gramos de prata e 181\u00a0333\u00a0180 gramos de ouro.\nDic\u00edase durante o reinado de Filipe II que \u00ab\"o Sol non se pu\u00f1a no Imperio\"\u00bb, xa que estaba o suficientemente disperso como para ter sempre algunha zona con luz solar. Este imperio, imposible de manexar, ti\u00f1a o seu centro neur\u00e1lxico en Madrid, sede da Corte con Filipe II, sendo Sevilla o punto fundamental desde o que se organizaban as posesi\u00f3ns ultramarinas.\nComo consecuencia do matrimonio pol\u00edtico dos Reis Cat\u00f3licos e dos casamentos estrat\u00e9xicos dos seus fillos, o seu neto, Carlos I herdou a Coroa de Castela na Pen\u00ednsula Ib\u00e9rica e un incipiente Imperio Castel\u00e1n en Am\u00e9rica (herdanza da s\u00faa avoa Isabel); as posesi\u00f3ns da Coroa de Arag\u00f3n no Mediterr\u00e1neo italiano e ib\u00e9rico (do seu av\u00f3 Fernando); as terras dos Habsburgo en Austria \u00e1s que el incorporou Bohemia e Silesia logrando converterse tras unha disputada elecci\u00f3n con Francisco I de Francia en emperador do Sacro Imperio Romano Xerm\u00e1nico co nome de Carlos V de Alema\u00f1a; ademais dos Pa\u00edses Baixos aos que engadiu novas provincias e o Franco Condado, herdanza da s\u00faa avoa Mar\u00eda de Borgo\u00f1a; conquistou persoalmente Tunisia e en pugna con Francia a rexi\u00f3n da Lombard\u00eda. Era un imperio composto dun conglomerado de territorios herdados, anexionados ou conquistados.\nA dinast\u00eda Habsburgo gastaba as riquezas castel\u00e1s e xa desde os tempos de Carlos V pero en maior medida a partir de Filipe II, as americanas, en guerras en toda Europa co obxectivo fundamental de protexer os territorios adquiridos, os intereses dos mesmos, a causa cat\u00f3lica e \u00e1s veces por intereses soamente din\u00e1sticos. Todo iso produciu a falta de pagamento frecuente de d\u00e9bedas contra\u00eddas cos banqueiros, primeiro alem\u00e1ns e xenoveses despois, e deixou a Espa\u00f1a en bancarrota. Os obxectivos pol\u00edticos da coroa eran varios:\nAnte a posibilidade de que Carlos I decidise apoiar a maior parte das cargas do seu imperio no m\u00e1is rico dos seus reinos, o de Castela, o cal non gustaba aos castel\u00e1ns que non desexaban contribu\u00edr con ouro, prata ou cabalos a guerras europeas que sent\u00edan alleas, e enfrontados a un crecente absolutismo por parte do rei comezou unha sublevaci\u00f3n que a\u00ednda se celebra cada ano chamada dos comuneiros, na cal os rebeldes foron derrotados. Carlos I de Espa\u00f1a e logo V de Alema\u00f1a convert\u00edase no home m\u00e1is poderoso de Europa, cun imperio europeo que s\u00f3 ser\u00eda comparable en tama\u00f1o ao de Napole\u00f3n. O Emperador intentou sufocar a Reforma protestante na Dieta de Worms, pero Marti\u00f1o Lutero renunciou a retractarse da s\u00faa \"herex\u00eda\". Firme defensor da Catolicidade, durante o seu reinado produciuse con todo o que se chamou o Saqueo de Roma, cando as s\u00faas tropas f\u00f3ra de control atacaron a Santa S\u00e9 despois de que o Papa Clemente VII se unise \u00e1 Liga de Cognac contra el.\nA pesar de que Carlos I era flamengo e a s\u00faa lingua materna era o franc\u00e9s viviu un proceso de \"espa\u00f1olizaci\u00f3n\" ou, m\u00e1is concretamente, de \"castelanizaci\u00f3n\". As\u00ed, cando se entrevistou co Papa, faloulle en espa\u00f1ol e m\u00e1is tarde, cando recibiu ao embaixador de Francia, o diplom\u00e1tico sorprendeuse de que non usase a s\u00faa lingua materna, ao que o emperador contestou: \u00ab\"Non importa que non me entendades. Que eu estou falando na mi\u00f1a lingua espa\u00f1ola, que \u00e9 tan bela e nobre que deber\u00eda ser co\u00f1ecida por toda a cristiandade\"\u00bb. Esta frase calou bastante nos espa\u00f1ois e, s\u00e9culos despois, a\u00ednda se utiliza o devandito \u00abQue fale en cristi\u00e1n\u00bb cando un espa\u00f1ol quere que se lle traduza o dito polo falante.\nDa batalla de Pav\u00eda \u00e1 Paz de Augsburgo (1521-1555).\nEn Am\u00e9rica, tras Col\u00f3n, a colonizaci\u00f3n do Novo Mundo pasara a ser encabezada por unha serie de guerreiros-exploradores co\u00f1ecidos como os conquistadores. Algunhas tribos nativas estaban \u00e1s veces en guerra unhas con outras e moitas delas mostr\u00e1ronse dispostas a formar alianzas cos espa\u00f1ois para derrotar a inimigos m\u00e1is poderosos como os aztecas ou os incas. Este feito foi facilitado pola propagaci\u00f3n de enfermidades com\u00fans en Europa (p.e.: vexigas), pero desco\u00f1ecidas no Novo Mundo, que fixo diminu\u00edr a poboaci\u00f3n orixinaria de Am\u00e9rica.\nOs principais conquistadores foron:\nHern\u00e1n Cort\u00e9s, quen entre 1519 e 1521, con preto de 200 000 aliados amerindios, derrotou o Imperio Azteca, en momentos que este era arrasado pola var\u00edola e entrou en Tenochtitl\u00e1n que era a capital dos aztecas, e que m\u00e1is tarde ser\u00eda a base do Vicerreinado da Nova Espa\u00f1a.\nFrancisco Pizarro quen conquistou o Imperio Inca en 1531 cando estaba gravemente desorganizado por efecto da guerra civil e da epidemia de var\u00edola acaecida en 1529. Esta conquista converter\u00edase no Vicerreinado do Per\u00fa.\nTras a conquista de M\u00e9xico, as lendas sobre cidades \u00abdouradas\u00bb (Cibola en Norteam\u00e9rica, El Dorado en Suram\u00e9rica) orixinaron numerosas expedici\u00f3ns, pero moitas delas regresaron sen atopar nada, e as que atoparon algo deron con moito menos valor do esperado. De todos os xeitos, a extracci\u00f3n de ouro e prata foi unha importante actividade econ\u00f3mica do Imperio Espa\u00f1ol en Am\u00e9rica, estim\u00e1ndose en 850 000 quilogramos de ouro e m\u00e1is de cen veces esa cantidade en prata durante o per\u00edodo colonial. Non foi menos importante o comercio doutras mercador\u00edas como a cochinilla, a vainilla, o cacao, o azucre (a cana de azucre foi levada a Am\u00e9rica onde se produc\u00eda mellor que no sur da pen\u00ednsula, onde fora introducida polos \u00e1rabes).\nA exploraci\u00f3n deste novo mundo, co\u00f1ecido como as Indias occidentais, foi intensa, realiz\u00e1ndose faza\u00f1as tales como a primeira circunnavegaci\u00f3n do globo en 1522 por Juan Sebasti\u00e1n Elcano (que substitu\u00edu a Fernando de Magallanes, promotor da expedici\u00f3n e que morreu no cami\u00f1o).\nEn Europa, sent\u00edndose rodeado polas posesi\u00f3ns dos Habsburgo, Francisco I de Francia invadiu en 1521 as posesi\u00f3ns espa\u00f1olas en Italia e iniciou unha nova era de hostilidades entre Francia e Espa\u00f1a, apoiando a Henrique II de Navarra para recuperar o reino arrebatado polos espa\u00f1ois. Un levantamento da poboaci\u00f3n navarra xunto coa entrada de 12 000 homes ao mando do xeneral Asparrots, Andr\u00e9 de Foix, recuperaron en poucos d\u00edas todo o reino con escasas v\u00edtimas. Con todo o ex\u00e9rcito imperial reconstitu\u00edse con rapidez, formando unhas tropas de 30 000 homes ben armados, entre elas moitos dos comuneiros rendidos para redimir a s\u00faa pena. O xeneral Asparrots, no canto de consolidar o reino, dirixiuse a cercar Logro\u00f1o, co que os navarro-gasc\u00f3ns sufriron unha severa derrota na sanguenta Batalla de No\u00e1in, deixando o control de Navarra en mans de Espa\u00f1a.\nPor outra banda, na fronte de guerra de Italia, foi un desastre para Francia, que sufriu importantes derrotas en Bicoca (1522), Pav\u00eda (1525) -na que Francisco I e Henrique II foron capturados- e Landriano (1529) antes de que Francisco I claudicase e deixase Mil\u00e1n en mans espa\u00f1olas unha vez m\u00e1is.\nA vitoria de Carlos I na batalla de Pav\u00eda, 1525, sorprendeu a moitos italianos e alem\u00e1ns, ao demostrar o seu empe\u00f1o en conseguir o m\u00e1ximo poder posible. O Papa Clemente VII cambiou de bando e uniu as s\u00faas forzas con Francia e os emerxentes estados italianos contra o emperador, na guerra da Liga de Cognac. A Paz de Barcelona, asinada entre Carlos I e o Papa en 1529, estableceu unha relaci\u00f3n m\u00e1is cordial entre os dous gobernantes e de feito nomeaba a Espa\u00f1a como defensora da causa cat\u00f3lica e reco\u00f1ec\u00eda a Carlos como rei da Lombard\u00eda en recompensa pola intervenci\u00f3n espa\u00f1ola contra a rebelde Rep\u00fablica de Florencia.\nEn 1528, o grande almirante Andrea Doria aliouse co Emperador para desaloxar a Francia e restaurar a independencia xenovesa. Isto abriu unha nova perspectiva: neste ano prod\u00facese o primeiro pr\u00e9stamo dos bancos xenoveses a Carlos I.\nA colonizaci\u00f3n americana segu\u00eda mentres imparable. Santa Fe de Bogot\u00e1 foi fundada durante a d\u00e9cada de 1530 e Juan de Garay fundou Buenos Aires en 1536. Na d\u00e9cada de 1540, Francisco de Orellana exploraba a selva e chegou \u00e1 selva amaz\u00f3nica. En 1541, Pedro de Valdivia, continuou as exploraci\u00f3ns de Diego de Almagro desde Per\u00fa, e instaurou a Capitan\u00eda Xeneral de Chile. Ese mesmo ano, terminouse de conquistar o Imperio muisca, que ocupaba o centro de Colombia.\nComo consecuencia da defensa que a Escola de Salamanca e Bartolom\u00e9 de las Casas fixeron dos nativos, Espa\u00f1a deuse relativa pr\u00e9sa en facer leis para protexelos nas s\u00faas colonias americanas. As Leis de Burgos de 1512 foron substitu\u00eddas polas Leis Novas de Indias de 1542. Con todo, a mi\u00fado foi moi dif\u00edcil levar estas leis \u00e1 pr\u00e1ctica, unha pauta que seguiron outras naci\u00f3ns europeas.\nEn 1543, Francisco I de Francia anunciou unha alianza sen precedentes co sult\u00e1n otom\u00e1n Suleiman o Magn\u00edfico para ocupar a cidade de Niza, baixo control espa\u00f1ol. Henrique VIII de Inglaterra, que gardaba m\u00e1is rancor contra Francia que contra o Emperador, a pesar da oposici\u00f3n deste ao divorcio de Henrique coa s\u00faa t\u00eda, uniuse a este \u00faltimo na s\u00faa invasi\u00f3n de Francia. A\u00ednda que as tropas imperiais sufriron algunha derrota como a de Cerisoles, o emperador conseguiu que Francia aceptase as s\u00faas condici\u00f3ns. Os austr\u00edacos, liderados polo irm\u00e1n m\u00e1is novo do emperador Carlos, continuaron loitando contra o Imperio Otom\u00e1n polo leste. Mentres, Carlos I preocupouse de solucionar un vello problema: a Liga de Esmalcalda.\nA Liga ti\u00f1a como aliados aos franceses, e os esforzos por socavar a s\u00faa influencia en Alema\u00f1a foron rexeitados. A derrota francesa en 1544 rompeu a s\u00faa alianza cos protestantes e Carlos I aproveitouse desta oportunidade. Primeiro intentou o cami\u00f1o da negociaci\u00f3n no Concilio de Trento en 1545, pero os l\u00edderes protestantes, sent\u00edndose traizoados pola postura dos cat\u00f3licos no Concilio, foron \u00e1 guerra encabezados por Mauricio de Saxonia. En resposta, Carlos I invadiu Alema\u00f1a \u00e1 cabeza dun ex\u00e9rcito hispano-holand\u00e9s. Confiaba en restaurar a autoridade imperial. O emperador en persoa infrinxiu unha decisiva derrota aos protestantes na hist\u00f3rica Batalla de M\u00fchlberg en 1547. En 1555 asinou a Paz de Augsburgo cos estados protestantes, o que restaurou a estabilidade en Alema\u00f1a baixo o principio de \"Cuius rexio, eius religio\" (\u00abQuen ten a rexi\u00f3n imp\u00f3n a relixi\u00f3n\u00bb), unha posici\u00f3n impopular entre o clero italiano e espa\u00f1ol. O compromiso de Carlos en Alema\u00f1a outorgou a Espa\u00f1a o papel de protector da causa cat\u00f3lica dos Habsburgo no Sacro Imperio Romano.\nMentres, o Mediterr\u00e1neo converteuse en campo de batalla contra os turcos, que alentaban a piratas como Barbarroxa. Carlos I preferiu eliminar os otom\u00e1ns a trav\u00e9s da estratexia mar\u00edtima, mediante ataques aos seus asentamentos nos territorios venecianos do leste do Mediterr\u00e1neo. S\u00f3 como resposta aos ataques na costa de Levante espa\u00f1ola involucrouse persoalmente o emperador en ofensivas no continente africano con expedici\u00f3ns sobre Tunisia, Bona (1535) e Alxer.\nDe San Quint\u00edn a Lepanto (1556\u20131571).\nO emperador Carlos repartiu as s\u00faas posesi\u00f3ns entre o seu \u00fanico fillo lex\u00edtimo, Filipe, e o seu irm\u00e1n Fernando (ao que deixou o Imperio dos Habsburgo). Para Filipe II, Castela foi a base do seu imperio, pero a poboaci\u00f3n de Castela nunca foi o suficientemente grande para proporcionar os soldados necesarios para soster o Imperio. Tras o matrimonio do rei con Mar\u00eda Tudor, Inglaterra e Espa\u00f1a foron aliados.\nEspa\u00f1a non conseguiu ter paz ao chegar ao trono o agresivo Henrique II de Francia en 1547, que inmediatamente renovou os conflitos con Espa\u00f1a. Filipe II proseguiu a guerra contra Francia, esmagando o ex\u00e9rcito franc\u00e9s na Batalla de San Quint\u00edn, en Picard\u00eda, o 10 de agosto de 1557 e derrotando a Henrique de novo na batalla de Gravelinas o 13 de xullo de 1558. A Paz de Cateau-Cambr\u00e9sis, asinada o 2 de abril de 1559, reco\u00f1eceu definitivamente as reclamaci\u00f3ns espa\u00f1olas en Italia. Nas celebraci\u00f3ns que seguiron ao Tratado, Henrique II morreu por mor dunha ferida producida por un anaco de madeira dunha lanza. Francia foi golpeada durante os seguintes anos por unha guerra civil que profundou nas diferenzas entre cat\u00f3licos e protestantes dando a Espa\u00f1a ocasi\u00f3n de intervir en favor dos cat\u00f3licos e que lle impediu competir con Espa\u00f1a e a Casa de Habsburgo nos xogos de poder europeos. Liberados da oposici\u00f3n francesa, Espa\u00f1a viu o apoxeo do seu poder e da s\u00faa extensi\u00f3n territorial no per\u00edodo entre 1559 e 1643.\nA bancarrota de 1557 supuxo a inauguraci\u00f3n do consorcio dos bancos xenoveses, o que levou ao caos aos banqueiros alem\u00e1ns e acabou coa preponderancia dos F\u00facares como financeiros do Estado espa\u00f1ol. Os banqueiros xenoveses forneceron aos Habsburgo cr\u00e9dito flu\u00eddo e ingresos regulares.\nMentres tanto a expansi\u00f3n ultramarina continuaba: Florida foi colonizada en 1565 por Pedro Men\u00e9ndez de Avil\u00e9s ao fundar San Agust\u00edn, e ao derrotar rapidamente un intento ilegal do capit\u00e1n franc\u00e9s Jean Ribault e 150 homes de establecer un posto de aprovisionamento no territorio espa\u00f1ol. San Agust\u00edn converteuse rapidamente nunha base estrat\u00e9xica de defensa para os barcos espa\u00f1ois cheos de ouro e prata que regresaban desde os dominios das Indias.\nEn Asia, o 27 de abril de 1565, estableceuse o primeiro asentamento en Filipinas por parte de Miguel L\u00f3pez de Legazpi e p\u00faxose en marcha a ruta dos gale\u00f3ns de Manila (\"Nave da China\"). Manila fundouse en 1572.\nDespois do triunfo de Espa\u00f1a sobre Francia e o comezo das guerras de relixi\u00f3n francesas, a ambici\u00f3n de Filipe II aumentou. No Mediterr\u00e1neo o Imperio Otom\u00e1n puxera en d\u00fabida a hexemon\u00eda espa\u00f1ola, perd\u00e9ndose Tr\u00edpoli (1531) e Bux\u00eda (1554) mentres a pirater\u00eda berberisca e otom\u00e1 se recruaba. En 1565, con todo, o auxilio espa\u00f1ol aos asediados cabaleiros de San Juan salvou Malta, inflixindo unha severa derrota aos turcos.\nA morte de Suleiman o Magn\u00edfico e a s\u00faa sucesi\u00f3n por parte do menos capacitado Selim II, afoutou a Filipe II e este declarou a guerra ao mesmo sult\u00e1n. En 1571, a Santa Liga, formada por Filipe II, Venecia e o Papa P\u00edo V, enfrontouse ao Imperio Otom\u00e1n, cunha frota conxunta mandada por Xo\u00e1n de Austria, fillo ilex\u00edtimo de Carlos I, que aniquilou a frota turca na decisiva Batalla de Lepanto.\nA derrota acabou coa ameaza turca no Mediterr\u00e1neo e iniciou un per\u00edodo de decadencia para o Imperio Otom\u00e1n. Esta batalla aumentou o respecto cara a Espa\u00f1a e a s\u00faa soberan\u00eda f\u00f3ra das s\u00faas fronteiras e o rei asumiu a carga de dirixir a contrarreforma.\nO Reino en dificultades (1571\u20131598).\nO tempo de alegr\u00eda en Madrid durou pouco. En 1566, os calvinistas iniciaran unha serie de revoltas nos Pa\u00edses Baixos que provocaron que o rei enviase ao duque de Alba \u00e1 zona. En 1568, Guillerme I de Orange-Nassau encabezou un intento errado de botar ao Duque de Alba do pa\u00eds. Estas batallas consid\u00e9ranse como o inicio da guerra dos Oitenta Anos, que conclu\u00edu coa independencia das Provincias Unidas. Filipe II, que recibira do seu pai a herdanza dos territorios da casa de Borgo\u00f1a (Pa\u00edses Baixos e o Franco Condado), para que a poderosa Castela defendese de Francia o Imperio, viuse obrigado a restaurar a orde e manter o seu dominio sobre estes territorios. En 1572, un grupo de nav\u00edos rebeldes, de nacionalidade holandesa, co\u00f1ecidos como os \"watergeuzen\", tomaron varias cidades costeiras, proclamaron o seu apoio a Guillerme I e rexeitaron o goberno espa\u00f1ol.\nPara Espa\u00f1a a guerra converteuse nun asunto sen fin. En 1574, os Terzos de Flandres, baixo o mando de Lu\u00eds de Requesens, foron vencidos no asedio de Leiden despois de que os holandeses rompesen os diques, causando inundaci\u00f3ns masivas.\nEn 1576, atafegado polos custos do mantemento dun ex\u00e9rcito de 80 000 homes nos Pa\u00edses Baixos e da inmensa frota que venceu en Lepanto, unidos \u00e1 crecente ameaza da pirater\u00eda no Atl\u00e1ntico e especialmente aos naufraxios que reduc\u00edan as chegadas de di\u00f1eiro das colonias americanas, Filipe II viuse obrigado a declarar unha suspensi\u00f3n de pagos (que foi interpretada como bancarrota).\nO ex\u00e9rcito amotinouse non moito despois, apoder\u00e1ndose de Antuerpen e saqueando o sur dos Pa\u00edses Baixos, facendo que varias cidades, que ata ent\u00f3n se mantiveran leais, se unisen \u00e1 rebeli\u00f3n. Os espa\u00f1ois elixiron a v\u00eda da negociaci\u00f3n e conseguiron pacificar a maior parte das provincias do sur coa Uni\u00f3n de Arras en 1579.\nEste acordo requir\u00eda que todas as tropas espa\u00f1olas abandonasen aquelas terras, o que fortaleceu a posici\u00f3n de Filipe II cando en 1580 morreu sen descendentes directos o \u00faltimo membro da familia real de Portugal, o cardeal Henrique I de Portugal. O Rei de Espa\u00f1a, fillo de Sabela de Portugal e xa que logo neto do rei Manuel I fixo valer a s\u00faa reclamaci\u00f3n ao trono portugu\u00e9s, e en xu\u00f1o enviou ao Duque de Alba e o seu ex\u00e9rcito a Lisboa para asegurarse a sucesi\u00f3n. O outro pretendente, Antonio, repregouse aos Azores, onde a armada de Filipe terminou de derrotalo.\nA unificaci\u00f3n temporal da Pen\u00ednsula Ib\u00e9rica puxo en mans de Filipe II o imperio portugu\u00e9s, \u00e9 dicir, a maior parte dos territorios explorados do Novo Mundo ademais das colonias comerciais en Asia e \u00c1frica. En 1582, cando o rei devolveu a corte a Madrid desde Lisboa, onde estaba asentada temporalmente para pacificar o seu novo reino, produciuse a decisi\u00f3n de fortalecer o poder\u00edo naval espa\u00f1ol.\nEspa\u00f1a a\u00ednda non se recuperara da bancarrota de 1576. En 1584, Guillerme I de Orange-Nassau foi asasinado por un cat\u00f3lico trastornado. Esper\u00e1base que a morte do l\u00edder popular da resistencia significase o fin da guerra, pero non foi as\u00ed. En 1586, a ra\u00ed\u00f1a Isabel I de Inglaterra enviou apoio \u00e1s causas protestantes nos Pa\u00edses Baixos e Francia, e Sir Francis Drake lanzou ataques contra os portos e barcos mercantes espa\u00f1ois no Caribe e no Pac\u00edfico, ademais dun ataque especialmente agresivo contra o porto de C\u00e1diz.\nEn 1588, confiando en acabar cos entremetementos de Isabel I, Filipe II enviou a \u00abArmada Invencible\u00bb a atacar a Inglaterra. A resistencia da frota inglesa, unha serie de fortes tormentas, problemas de coordinaci\u00f3n entre os ex\u00e9rcitos implicados e importantes fallos lox\u00edsticos nos aprovisionamentos que a frota hab\u00eda de facer nos Pa\u00edses Baixos provocaron a derrota da Armada espa\u00f1ola. \nNo entanto, a derrota do contraataque ingl\u00e9s contra Espa\u00f1a, dirixido por Drake e Norris en 1589, marcou un punto de inflexi\u00f3n na Guerra anglo-espa\u00f1ola a favor de Espa\u00f1a. A pesar da derrota da Grande Armada, a frota espa\u00f1ola seguiu sendo a m\u00e1is forte nos mares de Europa durante anos, a pesar de que en 1639, foi derrotada polos holandeses na batalla naval das Dunas, cando unha visiblemente exhausta Espa\u00f1a empezaba a debilitarse.\nEspa\u00f1a involucrouse nas guerras de relixi\u00f3n francesas tras a morte de Henrique II. En 1589, Henrique III de Francia, o \u00faltimo da li\u00f1axe dos Valois, morreu \u00e1s portas de Par\u00eds. O seu sucesor, Henrique IV de Francia e III de Navarra, o primeiro Borb\u00f3n rei de Francia, foi un home moi habilidoso, conseguindo vitorias clave contra a Liga Cat\u00f3lica en Arques (1589) e en Ivry (1590). Comprometidos con impedir que Henrique IV tomase posesi\u00f3n do trono franc\u00e9s, os espa\u00f1ois dividiron o seu ex\u00e9rcito nos Pa\u00edses Baixos e invadiron Francia en 1590. Implicada en m\u00faltiples frontes, a potencia hispana non puido impor a s\u00faa pol\u00edtica no pa\u00eds galo e finalmente chegouse a un acordo na Paz de Vervins firmada o 2 de maio de 1598.\n\u00abDeus \u00e9 espa\u00f1ol\u00bb (1598-1626).\nA pesar de que actualmente sabemos que a econom\u00eda espa\u00f1ola estaba minada e que o seu poder\u00edo se debilitaba, o Imperio segu\u00eda sendo con moito o poder m\u00e1is forte. Tanto \u00e9 as\u00ed que pod\u00eda librar enfrontamentos con Inglaterra, Francia e os Pa\u00edses Baixos ao mesmo tempo. Este poder\u00edo confirm\u00e1bano o resto de pobos europeos; as\u00ed o hugonote franc\u00e9s Duplessis-Mornay, por exemplo, escribiu tras o asasinato de Guillerme de Orange a mans de Balthasar G\u00e9rard:\nMostrouse en varias obras literarias e especialmente en pel\u00edculas o abafo causado pola continua pirater\u00eda contra os seus barcos no oc\u00e9ano Atl\u00e1ntico e a consecuente diminuci\u00f3n dos ingresos do ouro das Indias. Con todo, investigaci\u00f3ns m\u00e1is profundas indican que esta pirater\u00eda realmente consist\u00eda en varias decenas de barcos e varios centos de piratas, sendo os primeiros de escasa tonelaxe, polo que non pod\u00edan enfrontarse cos gale\u00f3ns espa\u00f1ois, t\u00e9ndose que conformar con pequenos barcos ou os que puidesen apartarse da frota. En segundo lugar est\u00e1 o dato segundo o cal, durante o s\u00e9culo XVI, ning\u00fan pirata nin corsario logrou afundir ning\u00fan gale\u00f3n; ademais dunhas 600 frotas fretadas por Espa\u00f1a (d\u00faas por ano durante uns 300 anos) s\u00f3 d\u00faas caeron en mans inimigas e ambas por mari\u00f1as de guerra, non por piratas nin corsarios. Os ataques corsarios en todo caso, entre os cales destacou Francis Drake, causaron serios problemas de seguridade tanto para as frotas como para os portos, o que obrigou ao establecemento dun sistema de convois as\u00ed como ao incremento exponencial en gastos defensivos destinados ao adestramento de milicias e \u00e1 construci\u00f3n de fortificaci\u00f3ns. Con todo foron as inclemencias meteorol\u00f3xicas as que bloquearon con maior gravidade todo o comercio entre Am\u00e9rica e Europa. M\u00e1is grave era a pirater\u00eda mediterr\u00e1nea, perpetrada por berberiscos, que ti\u00f1a un volume dez ou m\u00e1is veces superior \u00e1 atl\u00e1ntica e que arrasou toda a costa mediterr\u00e1nea as\u00ed como as Canarias, bloqueando a mi\u00fado as comunicaci\u00f3ns con este arquip\u00e9lago e coas posesi\u00f3ns en Italia. A pesar de todos os ingresos provenientes de Am\u00e9rica, Espa\u00f1a viuse forzada a declararse en bancarrota en 1596.\nO sucesor de Filipe II, Filipe III, subiu ao trono en 1598. Era un home de intelixencia limitada e desinteresado pola pol\u00edtica, preferindo deixar a outros tomar decisi\u00f3ns no canto de tomar o mando. O seu valido foi o Duque de Lerma, quen nunca tivo interese polos asuntos do seu pa\u00eds aliado, Austria.\nOs espa\u00f1ois intentaron librarse dos numerosos conflitos nos que estaban involucrados, primeiro asinando a Paz de Vervins con Francia en 1598, reco\u00f1ecendo a Henrique IV (cat\u00f3lico desde 1593) como Rei de Francia, e restablecendo moitas das condici\u00f3ns da Paz de Cateau-Cambr\u00e9sis. Con varias derrotas consecutivas e unha guerra de guerrillas inacabable contra os cat\u00f3licos apoiados por Espa\u00f1a en Irlanda, Inglaterra aceptou negociar en 1604, tras a ascensi\u00f3n ao trono do estuardo Xacobo I.\nA paz con Francia e Inglaterra implicou que Espa\u00f1a puidese centrar a s\u00faa atenci\u00f3n e enerx\u00edas en restitu\u00edr o seu dominio nas provincias holandesas. Os holandeses, encabezados por Mauricio de Nassau, o fillo de Guillerme I, tiveron \u00e9xito na toma dalgunhas cidades fronteirizas en 1590, inclu\u00edndo a fortaleza de Breda. A isto sum\u00e1ronse as vitorias ultramarinas holandesas que ocuparon as colonias portuguesas (e xa que logo espa\u00f1olas) en Oriente, tomando Ceil\u00e1n (1605), as\u00ed como outras illas das especias (entre 1605 e 1619), establecendo Batavia como centro do seu imperio en Oriente.\nLogo da paz con Inglaterra, Ambrosio Spinola, como novo xeneral ao mando das forzas espa\u00f1olas, loitou tenazmente contra os holandeses. Spinola era un estratego dunha capacidade similar \u00e1 de Mauricio, e unicamente a nova bancarrota de 1607 evitou que conquistase os Pa\u00edses Baixos. Atormentados por unhas finanzas ruinosas, en 1609 asinouse a Tregua dos Doce Anos entre Espa\u00f1a e as Provincias Unidas. A \"Pax Hispanica\" era un feito.\nEspa\u00f1a tivo unha notable recuperaci\u00f3n durante a tregua, ordenando a s\u00faa econom\u00eda e esforz\u00e1ndose por recuperar o seu prestixio e estabilidade antes de participar na \u00faltima guerra en que actuar\u00eda como potencia principal. Estes avances v\u00edronse ensombrecidos pola expulsi\u00f3n dos mouriscos entre 1611 e 1614 que danaron gravemente \u00e1 Coroa de Arag\u00f3n, privando ao imperio dunha importante fonte de riqueza.\nActualmente a opini\u00f3n dos historiadores \u00e9 case un\u00e1nime respecto ao erro de involucrarse en guerras europeas pola \u00fanica raz\u00f3n de que os reinos herdados deb\u00edan transmitirse \u00edntegros. Con todo esta postura tam\u00e9n exist\u00eda naqueles anos. As\u00ed un procurador en cortes escribiu: \nEn 1618 o rei substitu\u00edu a Spinola por Baltasar de Z\u00fa\u00f1iga, veterano embaixador en Viena. Este pensaba que a clave para frear a unha Francia que rexurd\u00eda e eliminar aos holandeses era unha estreita alianza cos Habsburgo austr\u00edacos. Ese mesmo ano comezando coas defenestraci\u00f3ns de Praga, Austria e o Emperador Fernando II embarc\u00e1ronse nunha campa\u00f1a contra Bohemia e a Uni\u00f3n Protestante. Z\u00fa\u00f1iga animou a Filipe III a que se unise aos Habsburgo austr\u00edacos na guerra, e Ambrosio Spinola foi enviado na cabeza dos Terzos de Flandres a intervir. Deste xeito, Espa\u00f1a entrou na guerra dos Trinta Anos.\nEn 1621 o inofensivo e pouco eficaz Filipe III morreu e subiu ao trono o seu fillo Filipe IV.\nAo ano seguinte, Z\u00fa\u00f1iga foi substitu\u00eddo por Gaspar de Guzm\u00e1n, m\u00e1is co\u00f1ecido polo seu t\u00edtulo de Conde-Duque de Olivares, un home honesto e capaz, que cr\u00eda que o centro de todas as desgrazas de Espa\u00f1a eran as Provincias Unidas. Ese mesmo ano renovouse a guerra cos Pa\u00edses Baixos. Os bohemios foron derrotados na Batalla da Monta\u00f1a Branca en 1621, e m\u00e1is tarde en Stadtlohn en 1623.\nMentres, nos Pa\u00edses Baixos, Spinola tomou a fortaleza de Breda en 1625. A intervenci\u00f3n de Cristi\u00e1n IV de Dinamarca na guerra inquietou a moitos -Cristi\u00e1n IV era un dos poucos monarcas europeos que non ti\u00f1a problemas econ\u00f3micos-, pero as vitorias do xeneral imperial Albrecht von Wallenstein sobre os daneses na Batalla da ponte de Dessau e de novo en Lutter, ambas en 1626, eliminaron tal ameaza.\nHab\u00eda esperanza en Madrid acerca de que os Pa\u00edses Baixos puidesen ser reincorporados ao Imperio, e tras a derrota dos daneses, os protestantes en Alema\u00f1a parec\u00edan estar acabados. Francia estaba outra vez envolvida nas s\u00faas propias inestabilidades (o asedio d'A Rochelle comezou en 1627) e a superioridade de Espa\u00f1a parec\u00eda irrefutable. O Conde-Duque de Olivares afirmou \u00ab\"Deus \u00e9 espa\u00f1ol e est\u00e1 de parte da naci\u00f3n estes d\u00edas\"\u00bb, e moitos dos rivais de Espa\u00f1a parec\u00edan estar infelizmente de acordo.\nO cami\u00f1o a Rocroi (1626-1643).\nOlivares era un home avanzado para o seu tempo e deuse conta de que Espa\u00f1a necesitaba unha reforma que \u00e1 s\u00faa vez necesitaba da paz. A destruci\u00f3n das Provincias Unidas engadiuse \u00e1s s\u00faas necesidades, xa que detr\u00e1s de calquera ataque aos Habsburgo hab\u00eda di\u00f1eiro holand\u00e9s. Spinola e o ex\u00e9rcito espa\u00f1ol concentr\u00e1ronse nos Pa\u00edses Baixos e a guerra pareceu marchar a favor de Espa\u00f1a, retom\u00e1ndose Breda. En ultramar combateuse tam\u00e9n \u00e1 frota holandesa, que ameazaba as posesi\u00f3ns espa\u00f1olas. As\u00ed, a presenza holandesa en Taiw\u00e1n e a s\u00faa ameaza sobre as Filipinas levou \u00e1 ocupaci\u00f3n do norte da illa, fund\u00e1ndose a cidade de Sant\u00edsima Trindade (actual Keelung) no ano 1626 e Castelo (actual Tamsui) en 1629.\n1627 trouxo o derrubamento da econom\u00eda castel\u00e1. Os espa\u00f1ois depreciaran a s\u00faa moeda para pagar a guerra e a inflaci\u00f3n explotou en Espa\u00f1a como antes o fixo en Austria. Ata 1631, nalgunhas partes de Castela comerci\u00e1base co \"troco\", debido \u00e1 crise monetaria, e o goberno foi incapaz de recadar impostos do campesi\u00f1ado das colonias. Os ex\u00e9rcitos espa\u00f1ois en Alema\u00f1a optaron por \"pagarse a si mesmos\". Olivares foi culpado por unha vergo\u00f1osa e infrutuosa guerra en Italia. Os holandeses converteran a s\u00faa frota nunha prioridade durante a Tregua dos Doce Anos e ameazaron o comercio mar\u00edtimo espa\u00f1ol, do cal Espa\u00f1a era totalmente dependente tras a crise econ\u00f3mica; en 1628 os holandeses acurralaron \u00e1 Frota de Indias provocando o desastre de Matanzas, o cargamento de metais preciosos que era fundamental para o sostemento do esforzo b\u00e9lico do Imperio foi capturado e a frota que o transportaba totalmente destru\u00edda. Con parte das riquezas obtidas os holandeses iniciaron unha exitosa invasi\u00f3n do Brasil.\nA guerra dos Trinta Anos tam\u00e9n se agravou cando, en 1630, Gustavo II Adolfo de Suecia desembarcou en Alema\u00f1a para socorrer o porto de Stralsund, \u00faltimo baluarte continental dos alem\u00e1ns belixerantes contra o emperador. Gustavo II Adolfo marchou cara ao sur e obtivo notables vitorias en Breitenfeld e L\u00fctzen, atraendo numerosos apoios para os protestantes al\u00e1 onde \u00eda.\nA situaci\u00f3n para os cat\u00f3licos mellorou coa morte de Gustavo II Adolfo, precisamente en L\u00fctzen en 1632, e a vitoria na Batalla de N\u00f6rdlingen en 1634. Desde unha posici\u00f3n de forza, o emperador intentou pactar a paz cos estados enfastiados da guerra en 1635. Moitos aceptaron, inclu\u00eddos os dous m\u00e1is poderosos: Brandeburgo e Saxonia. Francia perfilouse ent\u00f3n como o maior problema. Paralelamente, a guerra de Sucesi\u00f3n de Mantua, en Italia, deu unha nova vitoria a Espa\u00f1a, consolid\u00e1ndose a s\u00faa presenza en Italia.\nO Cardeal Richelieu fora un grande aliado dos holandeses e os protestantes desde o comezo da guerra, enviando fondos e equipamento para intentar fragmentar a forza dos Habsburgo en Europa. Richelieu decidiu que a Paz de Praga, recentemente asinada, era contraria aos intereses de Francia e declarou a guerra ao Sacro Imperio Romano Xerm\u00e1nico e a Espa\u00f1a dentro do per\u00edodo establecido de paz. As forzas espa\u00f1olas, m\u00e1is experimentadas, obtiveron \u00e9xitos iniciais: Olivares ordenou unha campa\u00f1a l\u00f3strego no norte de Francia desde os Pa\u00edses Baixos espa\u00f1ois, confiando en acabar co prop\u00f3sito do rei Lu\u00eds XIII e derrocar a Richelieu.\nEn 1636, as forzas espa\u00f1olas avanzaron cara ao sur ata chegar a Corbie, ameazando Par\u00eds e quedando moi preto de terminar a guerra ao seu favor. Logo de 1636, Olivares tivo medo de provocar outra bancarrota e o ex\u00e9rcito espa\u00f1ol non avanzou m\u00e1is. Na derrota naval das Dunas en 1639, a frota espa\u00f1ola foi aniquilada pola armada holandesa, e os espa\u00f1ois atop\u00e1ronse incapaces de abastecer as s\u00faas tropas nos Pa\u00edses Baixos.\nEn 1643 o ex\u00e9rcito de Flandres, que constitu\u00eda o mellor da infanter\u00eda espa\u00f1ola, enfrontouse a un contraataque franc\u00e9s en Rocroi liderado por Lu\u00eds II de Borb\u00f3n, Pr\u00edncipe de Cond\u00e9. A\u00ednda que fontes francesas decimon\u00f3nicas e sobre todo as fontes orixinais, sempre informaron de que os espa\u00f1ois -liderados por Francisco de Melo- non foron nin moito menos arrasados, a propaganda gala logrou un notable \u00e9xito mitificando aquela vitoria. A infanter\u00eda espa\u00f1ola foi seriamente danada pero non destru\u00edda, mil mortos e dous mil feridos dun total de 6 000 soldados dos terzos, os terzos resistiron tres ataques conxuntos da infanter\u00eda, artiller\u00eda e cabaler\u00eda francesas sen perder a integridade. Esgotados ambos os bandos, acabouse negociando a rendici\u00f3n e o asedio foi levantado. A batalla tivo poucas repercusi\u00f3ns a curto prazo, pero un impacto tremendo a nivel propagand\u00edstico.\nA grande habilidade do cardeal Mazarino para manexar esa vitoria logrou danar a reputaci\u00f3n dos Terzos de Flandres, creando un mito que a\u00ednda permanece: o dunha vitoria na que, para saber o n\u00famero de inimigos ao que se enfrontaron, os franceses s\u00f3 ti\u00f1an que \"Contar os mortos\". Tradicionalmente, os historiadores sinalan a Batalla de Rocroi como o fin do dominio espa\u00f1ol en Europa e o cambio do transcurso da guerra dos Trinta Anos favorable a Francia.\n\u00daltimos Anos de Supremac\u00eda.\nAs sublevaci\u00f3ns internas, a perda da guerra dos Trinta Anos e once anos m\u00e1is de guerra con Francia (1640-1665).\nDurante o reinado de Filipe IV e concretamente a partir de 1640 houbo m\u00faltiples secesi\u00f3ns e sublevaci\u00f3ns dos distintos territorios que se atopaban baixo o seu cetro. Entre elas, a guerra de Separaci\u00f3n de Portugal, a rebeli\u00f3n de Catalu\u00f1a (ambos os conflitos iniciados en 1640), a conspiraci\u00f3n de Andaluc\u00eda (1641) e os distintos incidentes acaecidos en Navarra, N\u00e1poles e Sicilia a finais da d\u00e9cada de 1640. A estes feitos sum\u00e1banse as distintas frontes extrapeninsulares: a guerra dos Pa\u00edses Baixos (renovada en 1621 tras expirar a Tregua dos Doce Anos) e a guerra dos Trinta Anos. \u00c1 s\u00faa vez, o enfrontamento con Francia nesta \u00faltima (desde 1635) quedou conectado co problema catal\u00e1n.\nPortugal rebelouse en 1640 baixo o liderado de Xo\u00e1n IV de Portugal, pretendente ao trono. Este recibira un apoio xeral do pobo portugu\u00e9s, e os espa\u00f1ois, que ti\u00f1an m\u00faltiples frontes abertas, foron incapaces de responder. Espa\u00f1ois e portugueses mantiveron un estado de paz \"de facto\" entre 1641 e 1657. Cando Xo\u00e1n IV morreu, os espa\u00f1ois intentaron loitar por Portugal contra o seu fillo Afonso VI, pero foron derrotados na batalla do Ameixial (1663) e na batalla de Montes Claros (1665), o que levou a Espa\u00f1a a reco\u00f1ecer a independencia portuguesa en 1668.\nEn 1648 os espa\u00f1ois asinaron a paz cos holandeses e reco\u00f1eceron a independencia das Provincias Unidas na Paz de Westfalia, que acabou ao mesmo tempo coa guerra dos oitenta anos e a guerra dos trinta anos. A isto seguiulle a expulsi\u00f3n de Taiw\u00e1n e a perda de Tobago, Cura\u00e7ao e outras illas no mar Caribe.\nA guerra con Francia continuou once anos m\u00e1is xa que Francia quer\u00eda acabar totalmente con Espa\u00f1a e non darlle a oportunidade de que se \"recuperase\". A econom\u00eda espa\u00f1ola estaba tan debilitada que o Imperio era incapaz de facerlle fronte. A sublevaci\u00f3n de N\u00e1poles foi sufocada en 1648 e a de Catalu\u00f1a en 1652 e ademais obt\u00edvose unha vitoria contra os franceses na batalla de Valenciennes (1656, \u00faltima das vitorias espa\u00f1olas), pero o fin efectivo da guerra veu na batalla das Dunas (ou de Dunkerque) en 1658, na que o ex\u00e9rcito franc\u00e9s baixo o mando do vizconde de Turenne e coa axuda dun importante ex\u00e9rcito ingl\u00e9s, derrotou os restos dos Terzos de Flandres. Espa\u00f1a aceptou asinar a Paz dos Pireneos en 1659, na que ced\u00eda a Francia a Catalu\u00f1a do Norte, a Cerda\u00f1a e algunhas prazas dos Pa\u00edses Baixos como Artois. Ademais pactouse o matrimonio dunha infanta espa\u00f1ola con Lu\u00eds XIV.\nNos \u00faltimos anos do reinado de Filipe IV, acabados os grandes conflitos, este puido concentrarse na fronte portuguesa. Con todo, xa era demasiado tarde. Meses antes da s\u00faa morte (ocorrida en Madrid, o 17 de setembro de 1665), a derrota na batalla de Villaviciosa (17 de xu\u00f1o) permit\u00eda vaticinar a perda de Portugal. A situaci\u00f3n en Espa\u00f1a non era mellor, e a crise humana, material e social afectaba profundamente \u00e1s rexi\u00f3ns do interior.\nEspa\u00f1a ti\u00f1a un inmenso imperio en ultramar (agora reducido pola separaci\u00f3n de Portugal e o seu imperio, as\u00ed como polos ataques franceses e ingleses), pero Francia era agora a primeira potencia en Europa.\nO Imperio co \u00faltimo Habsburgo (1665-1700).\n\u00c1 morte de Filipe IV, o seu fillo Carlos II ti\u00f1a s\u00f3 catro anos, polo que a s\u00faa nai Mariana de Austria gobernou como rexente. Esta acabou por entregarlle as tarefas de goberno a un valido, o padre Juan Everardo Nithard, un xesu\u00edta austr\u00edaco. O reinado de Carlos II pode dividirse en d\u00faas partes. A primeira abarcar\u00eda de 1665 a 1679 e estar\u00eda caracterizada polo letargo econ\u00f3mico e as loitas de poder entre os validos do Rei, o padre Nithard e Fernando de Valenzuela, co fillo ilex\u00edtimo de Filipe IV, Xo\u00e1n Xos\u00e9 de Austria. Este \u00faltimo deu un golpe de estado en 1677 que obrigou ao monarca a expulsar a Nithard e a Valenzuela do goberno.\nA segunda parte comezar\u00eda en 1680 coa toma de poder do Duque de Medinaceli como valido. Prop\u00faxose unha nova pol\u00edtica econ\u00f3mica depreciando a moeda, o que permitiu acabar coas subidas de prezos e axudou a recuperar lentamente a econom\u00eda. En 1685, chegou ao poder o Conde de Oropesa, que propuxo un orzamento fixo para os gastos da Corte como medio para evitar novas bancarrotas.\nAo longo de todo o seu reinado as continuas guerras contra Francia minguaron os dominios hisp\u00e1nicos en Europa e en Am\u00e9rica, neste contexto sit\u00faase entre outros o Tratado de Ryswick polo que se produce a partici\u00f3n da illa da Espa\u00f1ola entre Francia e Espa\u00f1a.\nAs \u00faltimas d\u00e9cadas do s\u00e9culo XVII viron unha decadencia e estancamento total en Espa\u00f1a; mentres o resto de Europa sufr\u00eda varios cambios nos gobernos e nas sociedades -a Revoluci\u00f3n de 1688 en Inglaterra e o reinado do Rei Sol en Francia-, Espa\u00f1a continuaba \u00e1 deriva. A burocracia que se constitu\u00edu ao redor de Carlos I e Filipe II demandaba un monarca forte e traballador; a debilidade e deixamento de Filipe III e Filipe IV contribu\u00edron \u00e1 decadencia espa\u00f1ola. Carlos II era atrasado e impotente, e morreu sen un herdeiro en 1700.\nA historiograf\u00eda moderna tende a ser m\u00e1is condescendente con Carlos II e as s\u00faas limitaci\u00f3ns, facendo ver que o rei, a pesar de estar no l\u00edmite dunha sa\u00fade mental normal, era consciente da responsabilidade que ti\u00f1a, a situaci\u00f3n de cobiza que viv\u00eda o seu imperio e a idea de maxestade que sempre tratou de manter. Isto demostrouno no seu testamento que, segundo a canci\u00f3n popular, foi a s\u00faa mellor obra; nel declaraba:\nO Imperio dos Borb\u00f3ns: Reforma e recuperaci\u00f3n (1713-1806).\nO cambio de dinast\u00eda.\nO novo rei, Filipe V, non foi excesivamente ben recibido en Espa\u00f1a. \u00c1 parte dos atrasos na s\u00faa entrada en Madrid polo mal tempo e as continuas recepci\u00f3ns, os cortes\u00e1ns comezaron a ver que era ab\u00falico, casto, piadoso, moi seguidor dos desexos do seu confesor e melanc\u00f3lico, redact\u00e1ndolle unha copla:\nPero Filipe V non ti\u00f1a intenci\u00f3n de acaparar Espa\u00f1a para el e os seus achegados como pretendeu facer Filipe o Fermoso, el quer\u00eda ser un bo monarca a pesar das moitas diferenzas que ti\u00f1a co seu novo pobo. Tanto \u00e9 as\u00ed que tras o famoso discurso que pronunciou o marqu\u00e9s de Castelldosrius, embaixador de Espa\u00f1a en Francia, Filipe non comprendeu nada, nin sequera a famosa frase \u00ab\"Ya no hay Pireneos\"\u00bb; porque non sab\u00eda espa\u00f1ol e foi o seu av\u00f3 Lu\u00eds XIV quen debeu interceder por el; pero ao finalizar a s\u00faa r\u00e9plica ao embaixador, o \"Rei Sol\" d\u00edxolle ao futuro rei \u00ab\"Sede un bo espa\u00f1ol\"\u00bb. Aquel mozo de 17 anos cumpriu toda a s\u00faa vida con aquel mandato. O desexo das outras potencias por Espa\u00f1a e as s\u00faas posesi\u00f3ns non pod\u00eda quedar resolto co testamento real, polo que os enfrontamentos eran case inevitables; o arquiduque Carlos de Austria non se resignou, o que deu lugar \u00e1 guerra de Sucesi\u00f3n (1702-1713).\nEsta guerra e as neglixencias cometidas nela levaron a novas derrotas para as armas espa\u00f1olas, chegando ata o propio territorio peninsular. As\u00ed se perdeu Or\u00e1n, Menorca e a m\u00e1is dolorosa e prolongada: Xibraltar, onde hab\u00eda unicamente 50 espa\u00f1ois defend\u00e9ndoo contra a frota anglo-holandesa.\nFilipe V non estaba preparado para dirixir o imperio m\u00e1is grande daquel momento e el sab\u00edao; pero tam\u00e9n sab\u00eda rodearse das persoas m\u00e1is preparadas da s\u00faa \u00e9poca. As\u00ed os monarcas Borb\u00f3ns e os homes que vi\u00f1eron con eles trouxeron un proxecto para o Imperio espa\u00f1ol e un desexo de fundirse con el; por exemplo Alessandro Malaspina dic\u00eda que se sent\u00eda \u00ab\"Un italiano en Espa\u00f1a e un espa\u00f1ol en Italia\"\u00bb, Carlos III mandou esculpir estatuas de todos os reis e dignatarios espa\u00f1ois desde os visigodos como herdeiro que se sent\u00eda deles, o marqu\u00e9s de Esquilache molest\u00e1base cando os nobres espa\u00f1ois non o atuaban como era o costume ou, polas tardes, tomaba chocolate, tradici\u00f3n que diferenciaba a corte espa\u00f1ola doutras europeas; pero o m\u00e1is claro quizais fora Filipe V diante do seu av\u00f3 Lu\u00eds XIV, cando ti\u00f1a ante si unha posibilidade no futuro de volver a Francia como rei dun pa\u00eds en auxe en lugar doutro en decadencia como era Espa\u00f1a, din que respondeu: \nNo Tratado de Utrecht (11 de abril de 1713), as potencias europeas decid\u00edan cal \u00eda ser o futuro de Espa\u00f1a en canto ao equilibrio de poder. O novo rei da casa de Borb\u00f3n, Filipe V, mantivo o imperio de ultramar, pero cedeu Sicilia e parte do Milanesado a Savoia; e Xibraltar e Menorca a Inglaterra e os outros territorios continentais (os Pa\u00edses Baixos espa\u00f1ois, N\u00e1poles, Mil\u00e1n e Sarde\u00f1a) a Austria. Ademais significou a separaci\u00f3n definitiva das coroas de Francia e Espa\u00f1a, e a renuncia de Filipe V aos seus dereitos sobre o trono franc\u00e9s. Con isto, o imperio d\u00e1balle as costas aos territorios europeos. As\u00ed mesmo, garant\u00edase a Inglaterra o tr\u00e1fico de escravos durante trinta anos (\u00abasento de negros\u00bb).\nA reforma do Imperio.\nCo monarca Borb\u00f3n modificouse toda a organizaci\u00f3n territorial do Estado cunha serie de decretos chamados Decretos de Nueva Planta elimin\u00e1ndose foros e privilexios dos antigos reinos peninsulares e unific\u00e1ndose todo o Estado Espa\u00f1ol ao dividilo en provincias chamadas Capitan\u00edas Xenerais a cargo dalg\u00fan oficial e case todas elas gobernadas coas mesmas leis; con isto conseguiuse homoxeneizar e centralizar o Estado Espa\u00f1ol utilizando o modelo territorial de Francia.\nPor outra banda con Filipe V chegaron ideas mercantilistas francesas baseadas nunha monarqu\u00eda centralizada, posta en funcionamento en Am\u00e9rica lentamente. As s\u00faas maiores preocupaci\u00f3ns foron romper o poder da aristocracia crioula e tam\u00e9n debilitar o control territorial da Compa\u00f1\u00eda de Xes\u00fas: os xesu\u00edtas foron expulsados da Am\u00e9rica espa\u00f1ola en 1767. Ademais dos xa establecidos consulados de Cidade de M\u00e9xico e Lima, estableceuse o de Veracruz.\nEntre 1717 e 1718 as instituci\u00f3ns para o goberno das Indias, o Consello de Indias e a Casa de Contrataci\u00f3n, traslad\u00e1ronse de Sevilla a C\u00e1diz, que se converteu no \u00fanico porto de comercio coas Am\u00e9ricas.\nOs \u00f3rganos executivos foron reformados creando as secretar\u00edas de estado que ser\u00edan o embri\u00f3n dos ministerios. Reformouse o sistema de aduanas e aranceis e o contributivo, creouse o catastro (a pesar de non chegar a reformarse totalmente a pol\u00edtica contributiva) reestruturouse o Ex\u00e9rcito de Terra en rexementos no canto de en terzos...; pero quizais o maior logro foi a unificaci\u00f3n das distintas frotas e arsenais na Armada. A estas reformas dedic\u00e1ronse homes como Jos\u00e9 Pati\u00f1o, Jos\u00e9 Campillo ou Zen\u00f3n de Somodevilla, que foron exemplos de meritocracia e alg\u00fans dos mellores expertos en material naval da s\u00faa \u00e9poca.\nA estas reformas seguiunas unha nova pol\u00edtica expansionista que buscaba recuperar as posici\u00f3ns perdidas. As\u00ed, en 1717 a armada espa\u00f1ola recobrou Sarde\u00f1a e Sicilia, que tivo que abandonar pronto ante a coalici\u00f3n de Austria, Francia, Gran Breta\u00f1a e Holanda, que venceron en Cabo Pessaro. Con todo a diplomacia espa\u00f1ola, apoiada polos Pactos de Familia cos seus parentes franceses, lograr\u00eda que a coroa do Reino das D\u00faas Sicilias recaese no segundo fillo do rei espa\u00f1ol. A nova rama din\u00e1stica ser\u00eda co\u00f1ecida posteriormente como Borb\u00f3n-D\u00faas Sicilias.\nAs guerras coloniais durante o s\u00e9culo XVIII.\nUnha das vitorias espa\u00f1olas m\u00e1is importantes de todo o per\u00edodo colonial en Am\u00e9rica, e sen d\u00fabida a m\u00e1is transcendente do s\u00e9culo XVIII, foi a da batalla de Cartaxena de Indias en 1741 (ver guerra da Orella de Jenkins) na que unha colosal frota de 186 buques ingleses con 23 600 homes a bordo atacaron o porto espa\u00f1ol de Cartaxena de Indias (hoxe Colombia). Esta acci\u00f3n naval foi a m\u00e1is grande da historia da mari\u00f1a inglesa, e a segunda m\u00e1is grande de todos os tempos logo da batalla de Normand\u00eda. Tras dous meses de intenso lume de can\u00f3n entre os buques ingleses e as bater\u00edas de defensa da Ba\u00eda de Cartaxena e do Forte de San Filipe de Barallas, os asaltantes bat\u00e9ronse en retirada tras perder 50 nav\u00edos e 18 000 homes. A acertada estratexia do grande almirante espa\u00f1ol Blas de Lezo foi determinante para conter o ataque ingl\u00e9s e lograr unha vitoria que supuxo a prolongaci\u00f3n da supremac\u00eda naval espa\u00f1ola ata principios do s\u00e9culo XIX. Tras a derrota, os ingleses prohibiron a difusi\u00f3n da noticia e a censura foi tan tallante que poucos libros de historia ingleses conte\u00f1en referencias a esta transcendental contenda naval. Ata nos nosos d\u00edas pouco se sabe desta gran batalla, fronte ao moi co\u00f1ecido episodio de Trafalgar ou ata o da Armada Invencible.\nEspa\u00f1a tam\u00e9n se enfrontou con Portugal pola Colonia do Sacramento no actual Uruguai, que era a base do contrabando brit\u00e1nico polo R\u00edo da Prata. En 1750 Portugal cedeu a colonia a Espa\u00f1a a cambio de sete das trinta reduci\u00f3ns guaran\u00eds dos xesu\u00edtas na fronteira co Brasil. Os espa\u00f1ois tiveron que expulsar os xesu\u00edtas, xerando un conflito cos guaran\u00eds que durou once anos.\nO desenvolvemento do comercio naval promovido polos Borb\u00f3ns en Am\u00e9rica foi interrompido pola frota brit\u00e1nica durante a guerra dos Sete Anos (1756-1763) na que Espa\u00f1a e Francia se enfrontaron a Gran Breta\u00f1a e Portugal por conflitos coloniais. Os \u00e9xitos espa\u00f1ois no norte de Portugal v\u00edronse eclipsados pola toma inglesa da Habana e Manila. Finalmente, o Tratado de Par\u00eds de 1763 puxo fin \u00e1 guerra. Con esta paz, Espa\u00f1a recuperou Manila e A Habana, a\u00ednda que tivo que devolver Sacramento. Ademais Francia entregou a Espa\u00f1a a Luisiana ao oeste do r\u00edo Mississippi, inclu\u00edda a s\u00faa capital, Nova Orle\u00e1ns, e Espa\u00f1a cedeu Florida a Gran Breta\u00f1a.\nEn calquera caso, o s\u00e9culo XVIII foi un per\u00edodo de prosperidade no imperio de ultramar grazas ao crecemento constante do comercio, sobre todo na segunda metade do s\u00e9culo debido \u00e1s reformas borb\u00f3nicas. As rutas dun s\u00f3 barco en intervalos regulares foron lentamente substitu\u00edndo o antigo costume de enviar \u00e1s frotas de Indias, e na d\u00e9cada de 1760, hab\u00eda rutas regulares entre C\u00e1diz, A Habana e Porto Rico, e en intervalos m\u00e1is longos co R\u00edo da Prata, onde se creou un novo vicerreinado en 1776. O contrabando, que foi o cancro do imperio dos Habsburgo, declinou cando se puxeron en marcha os nav\u00edos de rexistro.\nEn 1777 unha nova guerra con Portugal acabou co tratado de San Ildefonso, polo que Espa\u00f1a recobraba Sacramento e ga\u00f1aba as illas de Annobon e Fernando Poo, en augas da Guinea, a cambio de retirarse das s\u00faas novas conquistas no Brasil.\nPosteriormente, dous feitos conmocionaron a Am\u00e9rica espa\u00f1ola e ao mesmo tempo demostraron a elasticidade e resistencia do novo sistema reformado: o alzamento de T\u00fapac Amaru no Per\u00fa en 1780 e a rebeli\u00f3n en Venezuela. As d\u00faas, en parte, eran reacci\u00f3ns ao maior centralismo da administraci\u00f3n borb\u00f3nica.\nNa d\u00e9cada de 1780 o comercio interior no Imperio volveu crecer e a s\u00faa frota f\u00edxose moito maior e m\u00e1is rendible. O fin do monopolio de C\u00e1diz para o comercio americano supuxo o renacemento das manufacturas espa\u00f1olas. O m\u00e1is notable foi o r\u00e1pido crecemento da industria t\u00e9xtil en Catalu\u00f1a, que a finais de s\u00e9culo mostraba signos de industrializaci\u00f3n cunha sorprendente e r\u00e1pida adopci\u00f3n de m\u00e1quinas mec\u00e1nicas para fiar, convert\u00e9ndose na m\u00e1is importante industria t\u00e9xtil do Mediterr\u00e1neo. Isto supuxo a aparici\u00f3n dunha pequena pero politicamente activa burgues\u00eda en Barcelona. A produtividade agraria mant\u00edvose baixa a pesar dos esforzos por introducir nova maquinaria para unha clase campesi\u00f1a moi explotada e sen terras.\nA recuperaci\u00f3n gradual das guerras viuse de novo interrompida pola participaci\u00f3n espa\u00f1ola na guerra de Independencia dos Estados Unidos (1779-1783), en apoio dos Estados sublevados e os consecuentes enfrontamentos con Gran Breta\u00f1a. O Tratado de Versalles de 1783 supuxo de novo a paz e a recuperaci\u00f3n de Florida e Menorca (consolidando a situaci\u00f3n, posto que foran recuperadas previamente por Espa\u00f1a) as\u00ed como o abandono brit\u00e1nico de Campeche e a Costa dos Mosquitos no Caribe. Con todo, Espa\u00f1a fracasou ao intentar recuperar Xibraltar logo dun duradeiro e persistente asedio, e tivo que reco\u00f1ecer a soberan\u00eda brit\u00e1nica sobre as Bahamas, onde se instalaron numerosos partidarios do rei procedentes das colonias perdidas, e o Arquip\u00e9lago de San Andr\u00e9s e Providencia, reclamado por Espa\u00f1a pero que non puidera controlar.\nMentres, coa Convenci\u00f3n de Nutka (1791), resolveuse a disputa entre Espa\u00f1a e Gran Breta\u00f1a acerca dos asentamentos brit\u00e1nicos e espa\u00f1ois na costa do Pac\u00edfico, delimit\u00e1ndose as\u00ed a fronteira entre ambos os pa\u00edses. Tam\u00e9n nese ano o Rei de Espa\u00f1a ordenou a Alessandro Malaspina buscar o Paso do Noroeste (Expedici\u00f3n Malaspina).\nEspa\u00f1a cara a 1800.\nAs reformas econ\u00f3micas e institucionais produciron os seus froitos, militarmente falando, cando se derrotou os ingleses durante a guerra da Orella de Jenkins no seu intento de conquistar a estrat\u00e9xica praza de Cartaxena de Indias.\nComo resultado, a Espa\u00f1a do XVIII foi unha potencia de nivel medio nos xogos de poder, sen o seu antigo nivel de superpotencia. O seu extenso imperio nas Indias d\u00e1balle unha notable relevancia e, a\u00ednda que era maior en Europa a importancia de Francia, de Inglaterra ou de Austria, a\u00ednda manti\u00f1a a m\u00e1is importante frota do mundo e a s\u00faa moeda era a m\u00e1is forte.\nA pesar de que o Imperio Espa\u00f1ol non recuperara o seu antigo esplendor, si se refixo considerablemente dos d\u00edas escuros de principios de s\u00e9culo, nos que estaba a merc\u00e9 doutras potencias. O ser un s\u00e9culo principalmente pac\u00edfico baixo a nova monarqu\u00eda, permitiu reconstru\u00edr e comezar un longo proceso de modernizaci\u00f3n das instituci\u00f3ns e a econom\u00eda. O declive demogr\u00e1fico do XVII investiuse, a\u00ednda que foi necesario incentivar as inmigraci\u00f3ns doutros pa\u00edses europeos, fundamentalmente de alem\u00e1ns e su\u00edzos. Pero todo \u00eda quedar ensombrecido polo tumulto que ocupar\u00eda a Europa co cambio de s\u00e9culo: as Guerras Revolucionarias Francesas e as guerras napole\u00f3nicas.\nO fin do Imperio global (1808-1898).\nA Revoluci\u00f3n francesa e as guerras napole\u00f3nicas.\nTras a Revoluci\u00f3n francesa de 1789, Espa\u00f1a uniuse aos pa\u00edses que se aliaron para combater a revoluci\u00f3n. Un ex\u00e9rcito dirixido polo xeneral Antonio Ricardos reconquistou o Rosell\u00f3n, pero apenas uns anos despois, en 1794 as tropas francesas expuls\u00e1ronos e invadiron territorio espa\u00f1ol. O ascenso de Manuel Godoy a primeiro ministro supuxo unha pol\u00edtica de paz con Francia: coa paz de Basilea de 1795 logrouse a retirada francesa a cambio da metade da Espa\u00f1ola (o que hoxe en d\u00eda \u00e9 Hait\u00ed).\nEn 1796 o tratado de San Ildefonso supuxo a alianza coa Francia napole\u00f3nica contra Gran Breta\u00f1a, o que supuxo a uni\u00f3n das s\u00faas respectivas forzas armadas. O combate naval do cabo de San Vicente foi unha vitoria relativa para os brit\u00e1nicos, que non souberon aproveitar, a\u00ednda que en C\u00e1diz e Santa Cruz de Tenerife a frota brit\u00e1nica sufriu serios fracasos. O m\u00e1is destacable foi a perda de Illa Trindade (1797) e Menorca. En 1802, asinouse a Paz de Amiens, tregua que permitiu a Espa\u00f1a recobrar Menorca.\nPronto se renovaron as hostilidades, desenvolv\u00e9ndose o proxecto napole\u00f3nico dunha invasi\u00f3n a trav\u00e9s do Canle da Mancha. Con todo, a destruci\u00f3n da frota aliada franco-espa\u00f1ola na batalla de Trafalgar (1805) arruinou o plan e minou a capacidade de Espa\u00f1a para defender e manter o seu imperio. Tras a derrota de Trafalgar, Espa\u00f1a atopouse sen unha armada capaz de enfrontarse \u00e1 inglesa, e cortouse a comunicaci\u00f3n efectiva con ultramar.\nMentres as sucesivas coalici\u00f3ns eran derrotadas unha e outra vez por Napole\u00f3n Bonaparte no continente, Espa\u00f1a librou unha guerra menor contra Portugal (guerra das Laranxas) que lle permitiu anexionarse Olivenza. En 1800 Francia recobrou Luisiana. Cando Napole\u00f3n decretou o Bloqueo Continental, Espa\u00f1a colaborou con Francia na ocupaci\u00f3n de Portugal, pa\u00eds que desobedeceu o bloqueo. As\u00ed as tropas francesas entraron no pa\u00eds, acuartel\u00e1ndose unidades en guarnici\u00f3ns da fronteira.\nEn 1808 Napole\u00f3n, aproveit\u00e1ndose das disputas entre o rei Carlos IV e o seu fillo, o futuro rei Fernando VII, conseguiu que estes lle cedesen o trono, de modo que Espa\u00f1a foi tomada por Napole\u00f3n sen disparar nin unha bala.\nEnt\u00f3n produciuse o levantamento popular do 2 de maio de 1808. Os espa\u00f1ois rebeldes a Napole\u00f3n despraz\u00e1ronse ao sur de Espa\u00f1a e comezaron a co\u00f1ecida como guerra da Independencia espa\u00f1ola que ter\u00eda un momento de optimismo coa derrota dos ex\u00e9rcitos franceses na Batalla de Bail\u00e9n ao mando do xeneral Francisco Javier Casta\u00f1os (a primeira derrota dun ex\u00e9rcito de Napole\u00f3n), que os espa\u00f1ois non souberon aproveitar, xa que se desmobilizaron a continuaci\u00f3n. O posterior contraataque franc\u00e9s capitaneado por Napole\u00f3n restableceu a autoridade do seu irm\u00e1n Xos\u00e9 I de Espa\u00f1a, ao que nomeou rei. Os enfrontamentos continuaron, agora coa aparici\u00f3n da \u00abguerra de guerrillas\u00bb. Coa axuda inglesa Espa\u00f1a logrou expulsar os franceses, e tras a Batalla de Waterloo, Fernando VII recuperou o trono, e tivo que enfrontarse coa independencia das colonias.\nA independencia das colonias americanas.\nLogo de sucesivas insurrecci\u00f3ns ao longo de toda a era colonial, a guerra de Independencia Hispanoamericana comezou a desencadearse cando as disputas polo trono entre o rei espa\u00f1ol Carlos IV e o seu fillo, o futuro Fernando VII, foron aproveitadas por Napole\u00f3n para intervir e impor as chamadas \u00ababdicaci\u00f3ns de Baiona\u00bb de 1808, polas cales ambos renunciaron sucesivamente ao trono de Espa\u00f1a en favor finalmente de Jos\u00e9 Bonaparte, logo do cal Fernando quedou cativo. Pero a intervenci\u00f3n francesa desencadeou un levantamento popular co\u00f1ecido como guerra da Independencia espa\u00f1ola (1808-1814) que trouxo incerteza sobre cal era a autoridade efectiva que gobernaba Espa\u00f1a.\nAnte a ausencia dunha autoridade certa en Espa\u00f1a e o cativerio de Fernando VII, os pobos hispanoamericanos, moitas veces baixo a direcci\u00f3n dos crioulos, comezaron unha serie de insurrecci\u00f3ns desco\u00f1ecendo \u00e1s autoridades coloniais, que nas reformas previas quedaran reducidas a meros axentes dun goberno agora en d\u00fabida. O 5 de agosto de 1808 reuniuse en Cidade de M\u00e9xico a primeira xunta revolucionaria ,\u00e1 que seguiron levantamentos en todo o continente para formar xuntas de autogoberno.\nAs autoridades espa\u00f1olas en Am\u00e9rica e logo o rei Fernando VII ao recuperar a coroa espa\u00f1ola en 1814, negaron lexitimidade \u00e1s xuntas de autogoberno americanas. O vicerrei Fernando de Abascal, e Pablo Morillo xefe da expedici\u00f3n pacificadora, foron os principais organizadores da defensa da monarqu\u00eda espa\u00f1ola.\nOs movementos populares das colonias espa\u00f1olas profundaron as insurrecci\u00f3ns para enfrontarse abertamente ao rei espa\u00f1ol nunha guerra de alcance continental co obxectivo de establecer estados independentes, que xeralmente devi\u00f1eron en r\u00e9ximes republicanos. Nas Guerras de Independencia Hispanoamericana destacaron Sim\u00f3n Bol\u00edvar e Jos\u00e9 de San Mart\u00edn, chamados \"Libertadores\", que conduciron os ex\u00e9rcitos insurrectos que derrotaron definitivamente as tropas leais \u00e1 monarqu\u00eda espa\u00f1ola, chamadas \"Realistas\", na batalla de Ayacucho en 1824.\nA partir da d\u00e9cada de 1810, e logo de complexos procesos pol\u00edticos, as colonias espa\u00f1olas en Am\u00e9rica formaron os actuais estados hispanoamericanos. O expansionismo estadounidense f\u00edxose presente tanto sobre os \u00faltimos restos do Imperio Espa\u00f1ol (forz\u00e1ndose a compra de Florida por cinco mill\u00f3ns de d\u00f3lares no ano 1821 as\u00ed como adquirindo posteriormente os dereitos sobre as pretensi\u00f3ns espa\u00f1olas en Oreg\u00f3n) como sobre os novos pa\u00edses americanos (a trav\u00e9s de influencia econ\u00f3mica e pol\u00edtica e coa anexi\u00f3n de Texas e o norte do novo estado mexicano: Novo M\u00e9xico, Utah, California e Nevada).\nDecadencia final e o Desastre do 98.\nNo que quedou do Imperio, a guerra da Independencia foi seguida por unha monarqu\u00eda absoluta (d\u00e9cada ominosa), conflitos din\u00e1sticos, levantamentos absolutistas, pronunciamentos liberais e loitas polo poder entre facci\u00f3ns liberais que s\u00f3 permitiron certos per\u00edodos o bastante estables para o desenvolvemento dunha pol\u00edtica exterior activa. Destaca entre estes o goberno de Leopoldo O'Donnell (1856-1863), que tras unha dura represi\u00f3n da disidencia, puido volver intervir activamente na escena internacional: ga\u00f1ouse unha guerra a Marrocos coas vitorias de Tetu\u00e1n e Wad-Nivel que permitiu ampliar Ceuta e recuperar a praza de Santa Cruz da la Mar Peque\u00f1a, na costa atl\u00e1ntica; tratouse de pacificar Filipinas, apoiouse o emperador de M\u00e9xico sostido polas potencias coloniais e xunto aos franceses enviouse unha expedici\u00f3n de castigo a Cochinchina, onde foran asasinados varios misioneiros. Paralelamente, Pedro Santana, \u00e1 cabeza de certa facci\u00f3n dominicana, devolveu a hoxe Rep\u00fablica Dominicana a un status colonial s\u00f3 para que os avatares da pol\u00edtica interna da illa e o apoio haitiano a fixeran independizarse definitivamente en 1865.\nA crise econ\u00f3mica derivada da subida do prezo do algod\u00f3n pola guerra de Secesi\u00f3n estadounidense, as malas colleitas e os pobres resultados dos intentos de modernizaci\u00f3n da agricultura (desamortizaci\u00f3n), infraestruturas (ferrocarril) acabaron co r\u00e9xime de O'Donnell e a s\u00faa experiencia imperialista. As guerras e disputas entre progresistas, liberais e conservadores, que se negaban a aceptar que o pa\u00eds tivese un status baixo a escala internacional, fix\u00e9ronse frecuentes. O descontento crecente pola inestabilidade e a perenne crise econ\u00f3mica levou ao estalido dunha revoluci\u00f3n que deu paso a experimentos pol\u00edticos e \u00e1 Primeira Rep\u00fablica Espa\u00f1ola. A posterior restauraci\u00f3n mon\u00e1rquica de 1875 marcou un novo per\u00edodo, m\u00e1is favorable, cando Afonso XII e os seus ministros tiveron certo \u00e9xito en recobrar o vigor da pol\u00edtica e o prestixio espa\u00f1ol, en parte por aceptar a realidade das circunstancias espa\u00f1olas e traballar intelixentemente.\nA pesar destes vaiv\u00e9ns, Espa\u00f1a mantivera o control dos \u00faltimos fragmentos do seu imperio ata o incremento do nivel de nacionalismo e de levantamentos anticolonialistas en varias zonas, que se foron desencadeando durante a d\u00e9cada de 1870. Este conflito tornar\u00edase internacional por mor da implicaci\u00f3n dos Estados Unidos, tendo lugar \u00e1 Guerra Hispano-Estadounidense de 1898, cando unha d\u00e9bil Espa\u00f1a se enfrontou a uns Estados Unidos moito m\u00e1is fortes que necesitaban novos mercados para seguir ampliando a s\u00faa xa forte econom\u00eda.\nO desencadeamento desta guerra foi o afundimento do acoirazado Maine, do que se culpou a Espa\u00f1a (tras unha agresiva campa\u00f1a de prensa de William Randolph Hearst). As \u00faltimas investigaci\u00f3ns non chegaron a demostrar nada de forma conclu\u00ednte: nin se foi un accidente ou unha sabotaxe externa, nin quen ser\u00eda o responsable, a\u00ednda as\u00ed existe a teor\u00eda de que foron os propios estadounidenses quen provocaron o incendio no Maine co prop\u00f3sito de afundilo, culpar a Espa\u00f1a e provocar unha guerra para apoderarse das colonias espa\u00f1olas, autodetermin\u00e1ndose como defensores dos cubanos contra a tiran\u00eda espa\u00f1ola. Esta guerra acabou cunha humillante derrota espa\u00f1ola e a independencia de Cuba. En Filipinas, os independentistas tam\u00e9n contaron co apoio estadounidense. Espa\u00f1a viuse forzada a pedir un armisticio, e asinouse o Tratado de Par\u00eds, polo cal se renunciaba definitivamente a Cuba e se ced\u00edan aos Estados Unidos: Filipinas, Porto Rico e Guam. Esta serie de sucesos son co\u00f1ecidos como o desastre do 98.\nOs \u00faltimos territorios, \u00c1frica (1885-1975).\nDesde 1778 co Tratado de El Pardo, polo que os portugueses cederon a Espa\u00f1a a cambio de territorios en Suram\u00e9rica a illa de Bioko e os seus illotes pr\u00f3ximos as\u00ed como os dereitos comerciais do territorio entre os r\u00edos N\u00edxer e Ogoou\u00e9, Espa\u00f1a desta forma manti\u00f1a unha presenza no golfo da Guinea. No s\u00e9culo XIX, alg\u00fans exploradores, como Manuel Iradier, cruzaron este l\u00edmite.\nMentres, os enfrontamentos continuaran no Mediterr\u00e1neo, perd\u00e9ndose as posici\u00f3ns espa\u00f1olas no norte de \u00c1frica. En 1848, con todo, as tropas espa\u00f1olas conquistaron as Illas Chafarinas.\nA perda da maior parte do Imperio Americano levou a Espa\u00f1a a preocuparse cada vez m\u00e1is dos seus dominios en \u00c1frica, especialmente tras a derrota contra os Estados Unidos en 1898.\nEn 1860, tras a guerra contra Marrocos, este pa\u00eds cedeu Sidi Ifni polo Tratado de Wad-Ras. As seguintes d\u00e9cadas de colaboraci\u00f3n franco-espa\u00f1ola implicaron o establecemento e a extensi\u00f3n de protectorados espa\u00f1ois ao sur da cidade, e a soberan\u00eda espa\u00f1ola foi reco\u00f1ecida na Conferencia de Berl\u00edn de 1884: Espa\u00f1a administraba Sidi Ifni e o S\u00e1hara Occidental conxuntamente.\nEspa\u00f1a reclamou tam\u00e9n un protectorado na costa da Guinea desde Cabo Bojador ata Cabo Branco. R\u00edo Muni converteuse nun protectorado en 1885 e en colonia en 1900. As reclamaci\u00f3ns conflitivas sobre a Guinea foron resoltas no Tratado de Par\u00eds (1898).\nEn 1911, Marrocos dividiuse entre franceses e espa\u00f1ois. O Desastre de Annual (1921) foi unha grave derrota militar inflixida ao ex\u00e9rcito espa\u00f1ol, compensada anos despois, o 8 de setembro de 1925, polo desembarco que tivo lugar ao oeste da Ba\u00eda de Alhucemas co\u00f1ecido como desembarco de Alhucemas dirixido polo xeneral e ditador espa\u00f1ol Miguel Primo de Rivera.\nEntre 1926 e 1959, Bioko e R\u00edo Muni estiveron unidas baixo o nome de Guinea Espa\u00f1ola.\nEspa\u00f1a perdeu o interese de desenvolver unha extensa estrutura econ\u00f3mica nas colonias africanas durante a primeira parte do s\u00e9culo XX. Con todo, Espa\u00f1a desenvolveu extensas plantaci\u00f3ns de cacao, para o que se introduciu a miles de nixerianos como traballadores. Os espa\u00f1ois tam\u00e9n axudaron \u00e1 Guinea Ecuatorial a alcanzar un dos mellores niveis de alfabetizaci\u00f3n do continente e a desenvolver unha rede de instalaci\u00f3ns sanitarias.\nEn 1956, cando o Protectorado franc\u00e9s de Marrocos se converteu en independente, Espa\u00f1a entregou o seu ao novo Marrocos independente, pero mantivo o control sobre Sidi Ifni, a rexi\u00f3n de Tarfaya e o S\u00e1hara Occidental. O rei de Marrocos, Mohamed V, estaba interesado nos territorios espa\u00f1ois e desatou a Invasi\u00f3n do S\u00e1hara Espa\u00f1ol en 1958 por parte do ex\u00e9rcito marroqu\u00ed. Esta guerra foi co\u00f1ecida como guerra de Ifni ou \"Guerra Esquecida\". Ese mesmo ano, Espa\u00f1a cedeu a Mohamed V Tarfaya e anexionouse Saguia el Hamra (ao norte) e R\u00edo de Oro (ao sur) ao territorio do S\u00e1hara Espa\u00f1ol.\nEn 1959, outorg\u00f3uselle ao territorio espa\u00f1ol do golfo da Guinea o status de provincia espa\u00f1ola ultramarina. Como Rexi\u00f3n Ecuatorial Espa\u00f1ola, era rexida por un gobernador xeral que exerc\u00eda os poderes militares e civ\u00eds. As primeiras elecci\u00f3ns locais celebr\u00e1ronse en 1959, e elix\u00edronse os primeiros procuradores en cortes ecuatoguineanos. Mediante a Lei B\u00e1sica de decembro de 1963, as d\u00faas provincias foron reunificadas como a Guinea Ecuatorial e dotadas dunha autonom\u00eda limitada, con \u00f3rganos com\u00fans a todo o territorio (entre eles un corpo lexislativo) e organismos propios de cada provincia. A\u00ednda que o comisionado xeral nomeado polo goberno espa\u00f1ol ti\u00f1a amplos poderes, a Asemblea Xeral da Guinea Ecuatorial ti\u00f1a considerable iniciativa para formular leis e regulaci\u00f3ns.\nEn marzo de 1968, baixo a presi\u00f3n dos nacionalistas ecuatoguineanos e das Naci\u00f3ns Unidas, Espa\u00f1a anunciou que conceder\u00eda a independencia. Xa independente en 1968, a Guinea Ecuatorial ti\u00f1a unha das maiores rendas per c\u00e1pita de toda \u00c1frica. En 1969, debido \u00e1 presi\u00f3n internacional, Espa\u00f1a entregou Sidi Ifni a Marrocos. O dominio espa\u00f1ol no S\u00e1hara Occidental durou ata que en 1975 a Marcha Verde forzou a retirada espa\u00f1ola. O futuro da antiga provincia espa\u00f1ola contin\u00faa sendo incerto.\nMarrocos reclama a\u00ednda as Illas Canarias, Ceuta, Melilla e as prazas de soberan\u00eda como parte do chamado Gran Marrocos. A Illa Perejil foi ocupada o 11 de xullo de 2002 pola polic\u00eda e as Forzas armadas de Marrocos, sendo m\u00e1is tarde expulsados sen que se producise un ba\u00f1o de sangue polo ex\u00e9rcito espa\u00f1ol na Operaci\u00f3n Romeo Sierra.\nTerritorios do Imperio espa\u00f1ol.\n\u00c1frica.\nTerritorios actualmente espa\u00f1ois\nTerritorios perdidos\nEuropa.\nA maior\u00eda dos territorios europeos espa\u00f1ois perd\u00e9ronse en 1713 tras a firma do Tratado de Utrecht.\nAdministraci\u00f3n do Imperio.\nO matrimonio dos Reis Cat\u00f3licos (Isabel I de Castela e Fernando II de Arag\u00f3n) supuxo unha \u00fanica direcci\u00f3n de ambos os reinos baixo unha administraci\u00f3n superior \u00fanica, o Consello Real. Unificouse a facenda (pero non os impostos), a pol\u00edtica interior e exterior, o ex\u00e9rcito, as ordes militares e a Inquisici\u00f3n, e, no que non afectase a estes temas, cada reino mantivo a s\u00faa propia administraci\u00f3n, moeda, leis etc.\nDesa forma, a formaci\u00f3n dun estado unificado ao estilo das Naci\u00f3ns-Estado nunca chegou a ser unha realidade en Espa\u00f1a. Os Reis Cat\u00f3licos introduciron un estado moderno absolutista nos seus dominios, restrinxindo o poder da nobreza, organizando o seu goberno ao redor dos Consellos e dividindo o pa\u00eds en Reais Audiencias como \u00f3rganos superiores de xustiza, e mantendo os foros e tradici\u00f3ns dos seus pobos.\nA organizaci\u00f3n administrativa das novas conquistas en Am\u00e9rica parte coa incorporaci\u00f3n das Indias a Coroa Castel\u00e1 a t\u00edtulo de \"descubrimento\" (\"res nullius\"), apoiados pola doaz\u00f3n papal. Isabel a Cat\u00f3lica, no seu testamento, reforza a pertenza a esta coroa. Con todo, ser\u00e1 o Consello de Indias e non o Consello de Castela o que asesore ao rei sobre as novas terras. Este Consello converteuse no m\u00e1ximo \u00f3rgano administrativo sobre as colonias. O comercio con Am\u00e9rica centralizouse na Casa de Contrataci\u00f3n de Sevilla, restrinx\u00edndose a esta os dereitos comerciais sobre o novo mundo, o que supuxo un impulso demogr\u00e1fico para Sevilla, ao obrigar aos comerciantes espa\u00f1ois e estranxeiros a establecerse en Sevilla.\n\u00c1 morte dos Reis Cat\u00f3licos Carlos I de Espa\u00f1a, mantendo formalmente \u00e1 s\u00faa nai Xoana como ra\u00ed\u00f1a, pasou a gobernar as novas terras. As Indias foron incorporadas definitivamente \u00e1 Coroa de Castela en 1519.\nA situaci\u00f3n mant\u00edvose similar durante o reinado de Filipe II, que herda do seu pai a Coroa de Espa\u00f1a, pero non a do Sacro Imperio Romano Xerm\u00e1nico e as posesi\u00f3ns dos Habsburgo. Baixo o seu reinado, Portugal e o seu imperio foron anexionados \u00e1 Monarqu\u00eda Hisp\u00e1nica, a\u00ednda que non as\u00ed \u00e1 Coroa de Castela, mantendo Portugal unha posici\u00f3n semellante \u00e1 Coroa de Arag\u00f3n. Baixo os chamados \"Austrias Menores\" (Filipe III, Filipe IV e Carlos II) as Provincias Unidas alcanzaron unha independencia de facto que lles ser\u00eda reco\u00f1ecida en 1648.\n\u00c1 morte de Carlos II, suc\u00e9delle Filipe V. Dous anos logo da s\u00faa toma de posesi\u00f3n, pres\u00e9ntase un novo pretendente, Carlos de Austria, apoiado por Inglaterra e Austria, e isto provoca a guerra de Sucesi\u00f3n Espa\u00f1ola, que supuxo, a perda dos reinos italianos e do que quedaba dos Pa\u00edses Baixos Espa\u00f1ois.\nTras a derrota do pretendente austr\u00edaco \u00e1 sucesi\u00f3n do trono, o novo rei, Filipe V vai publicar os decretos de Nueva Planta, diferentes para Arag\u00f3n e Valencia (1707), Arag\u00f3n (1711), Baleares (1715), e Catalu\u00f1a (1716). Neles, como castigo pola s\u00faa rebeli\u00f3n, derroga parte dos foros e dereitos dos territorios da Coroa de Arag\u00f3n sobre os que considera ter dereito de conquista. Os decretos ti\u00f1an matices e efectos diferentes segundo o territorio hist\u00f3rico (por exemplo, Catalu\u00f1a mant\u00e9n o seu dereito civil e parte dos seus foros e instituci\u00f3ns, mentres que Valencia non) e non afectaron nin ao Val de Ar\u00e1n, nin a Navarra nin \u00e1s Provincias Vascongadas, os cales mante\u00f1en todos os seus foros por seren leais a Filipe de Anjou.\nPor territorios.\nAm\u00e9rica e Filipinas.\nA organizaci\u00f3n das Indias, dada a s\u00faa distancia coa capital, depend\u00eda dos Vicerreis e do Consello de Indias, organismos aut\u00f3nomos que manexaban in situ o goberno das terras.\nConsello de Indias.\nO Consello de Indias, desde a s\u00faa fundaci\u00f3n en 1524, foi o m\u00e1ximo \u00f3rgano administrativo das colonias. Entre as s\u00faas funci\u00f3ns estaban:\nCasa de Contrataci\u00f3n de Indias.\nA Casa da Contrataci\u00f3n de Indias converteuse na responsable do aproveitamento econ\u00f3mico das colonias americanas. Entre as s\u00faas responsabilidades figuraba o cobro dos impostos ao comercio con Am\u00e9rica (entre eles, o famoso Quinto Real), e ti\u00f1a competencias en asuntos de pol\u00edtica poboacional.\nEstablecida primeiro en Sevilla e logo en C\u00e1diz, estes foron os portos obrigados de sa\u00edda e entrada para o comercio de Indias. A prohibici\u00f3n de comerciar con Am\u00e9rica imposta aos demais portos espa\u00f1ois foi a base do crecemento e prosperidade primeiro de Sevilla e logo de C\u00e1diz, ao obrigar aos comerciantes espa\u00f1ois e estranxeiros a establecerse no porto base da Casa de Contrataci\u00f3n se desexaban comerciar con Am\u00e9rica. Isto fixo que as colonias forasteiras (castel\u00e1ns, vascos, catal\u00e1ns, galegos, valencianos etc.) e estranxeiras (xenoveses, franceses etc.) fosen importantes en Sevilla e C\u00e1diz.\nCoroa de Arag\u00f3n.\nA integraci\u00f3n dos territorios da Coroa na nova monarqu\u00eda estivo marcada polo poder hexem\u00f3nico de Castela. Como en todos os territorios non incorporados na estrutura castel\u00e1 (Flandres, Indias, N\u00e1poles, Sicilia, Navarra, Biscaia etc.), o Consello de Arag\u00f3n e o vicerrei conv\u00e9rtense no centro da administraci\u00f3n. O Consello Supremo de Arag\u00f3n era un \u00f3rgano consultivo da coroa creado en 1494, por mor dunha reforma na chanceler\u00eda real realizada por Fernando o Cat\u00f3lico, que desde 1522 estar\u00eda integrada por un vicechanceler e seis rexentes, dous para o reino de Arag\u00f3n, dous para o reino de Valencia e dous para o Principado de Catalu\u00f1a, Mallorca e Sarde\u00f1a. Pola s\u00faa banda, os vicerreis asumiron funci\u00f3ns militares, administrativas, xudiciais e financeiras.\nOs conflitos entre as instituci\u00f3ns locais e os reis absolutistas suced\u00e9ronse ao longo dos s\u00e9culos modernos, ata a guerra de Sucesi\u00f3n. En 1521 ti\u00f1a lugar a rebeli\u00f3n das xerman\u00edas, un movemento xurdido en Valencia entre a incipiente burgues\u00eda contra a s\u00faa aristocracia, que se estendeu ata 1523. En Mallorca tivo lugar nos mesmo anos outro movemento similar, dirixido por Joanot Colom. A derrota final dos axermanados supuxo unha forte represi\u00f3n e a reafirmaci\u00f3n do dominio se\u00f1orial. As\u00ed mesmo, en 1569, todos os deputados da Generalitat de Catalu\u00f1a eran encarcerados baixo a acusaci\u00f3n de herex\u00eda, no marco da disputa polo pago do imposto do escusado.\nEn 1591, tiveron lugar as \u00abalteraci\u00f3ns de Arag\u00f3n\u00bb, xeradas cando o Xustiza de Arag\u00f3n se nega a entregar a Filipe II o exsecretario do rei, Antonio P\u00e9rez, condenado pola morte do secretario de Xo\u00e1n de Austria, que se refuxiara en Arag\u00f3n. O monarca transgrediu todos os privilexios aragoneses para apresalo e ata fixo executar a Xo\u00e1n de Lanuza, que naqueles tempos desempe\u00f1aba o cargo de Xustiza Maior de Arag\u00f3n.\nDurante o s\u00e9culo XVII, as tensi\u00f3ns foron bastante maiores. As necesidades financeiras dos monarcas conduc\u00edronos a intentar aumentar por todos os medios a presi\u00f3n fiscal sobre os territorios da Coroa de Arag\u00f3n, tratando de igualar os impostos en toda Espa\u00f1a. Pero os foros garant\u00edan importantes protecci\u00f3ns fronte \u00e1s pretensi\u00f3ns reais. Os proxectos de Uni\u00f3n de Armas de Olivares, que buscaban que os outros reinos compartisen as cargas b\u00e9licas de Castela, son un exemplo diso.\nTras entrar en guerra a coroa con Francia en 1635, o env\u00edo dos terzos sobre Catalu\u00f1a xerou graves conflitos, que desencadearon a guerra dos Segadores en 1640. A Generalitat de Catalu\u00f1a, tratando de dominar a sublevaci\u00f3n popular, declara a formaci\u00f3n dunha Rep\u00fablica catal\u00e1, pero, ante a imposibilidade de mantela, nomea a Lu\u00eds XIII de Francia conde de Barcelona. O conflito terminou coa Paz dos Pireneos (1659), pola cal o condado do Rosell\u00f3n e a metade norte do condado da Cerda\u00f1a pasaban para sempre a dominio franc\u00e9s e Francia devolv\u00eda a Espa\u00f1a a Catalu\u00f1a do sur dos Pireneos. Filipe IV non tomou ningunha represalia ante a traiz\u00f3n catal\u00e1. A finais do s\u00e9culo, en 1693, estalar\u00eda tam\u00e9n en Valencia a segunda xerman\u00eda, un alzamento campesi\u00f1o e antise\u00f1orial ao redor da partici\u00f3n das colleitas.\nTras o reinado de Carlos II, a guerra de Sucesi\u00f3n Espa\u00f1ola dividiu o pa\u00eds. A antiga Coroa de Arag\u00f3n foi partidaria do Arquiduque Carlos de Austria, cuxa derrota carrexar\u00eda a supresi\u00f3n das s\u00faas instituci\u00f3ns e foros e a extensi\u00f3n da organizaci\u00f3n administrativa do Reino de Castela polos Decretos de Nueva Planta.\nPoboaci\u00f3n e ordenamento xur\u00eddico.\nAm\u00e9rica e Filipinas.\nA sociedade do imperio espa\u00f1ol en Am\u00e9rica rexeuse por estatutos completamente novos, pero inspirados nos corpos legais castel\u00e1ns, que distingu\u00edan diversos tipos de s\u00fabditos e asign\u00e1banos a ordenamentos xur\u00eddicos diferentes: as Rep\u00fablicas de espa\u00f1ois e as Rep\u00fablicas de indios.\nEspa\u00f1ois.\nEran os s\u00fabditos de orixe europea, nacidos en Am\u00e9rica (crioulos) ou na metr\u00f3pole (peninsulares). Os espa\u00f1ois nunca foron maioritarios en ning\u00fan dos territorios do imperio, salvo na metr\u00f3pole. O custo demogr\u00e1fico para Espa\u00f1a, especialmente para a Coroa de Castela, foi apreciable, de forma que o crecemento de poboaci\u00f3n viuse anulado pola emigraci\u00f3n a Am\u00e9rica.\nInd\u00edxenas.\nO custo demogr\u00e1fico das conquistas espa\u00f1olas foi duro: a poboaci\u00f3n amerindia pasou de 80 mill\u00f3ns ao comezo do s\u00e9culo XVI a 12 mill\u00f3ns s\u00f3 anos despois, a consecuencia das guerras de conquista, as deportaci\u00f3ns, os traballos forzados e as enfermidades propagadas polos colonizadores (contra as que non ti\u00f1an defensas naturais).\nA defensa dos dereitos dos ind\u00edxenas tivo na Escola de Salamanca e en Bartolom\u00e9 de las Casas os seus m\u00e1ximos expo\u00f1entes. Na Xunta de Valladolid de 1550, e a pesar da oposici\u00f3n de Xo\u00e1n Gin\u00e9s de Sep\u00falveda, ditaminouse que os ind\u00edxenas ti\u00f1an alma. Previamente, o testamento da ra\u00ed\u00f1a Isabel a Cat\u00f3lica declarara aos amerindios s\u00fabditos da Coroa de Castela e, xa que logo, non susceptibles de escravitude, o que propiciou a chegada de escravos negros de \u00c1frica. Con todo, esta protecci\u00f3n legal en moitos casos foi m\u00e1is te\u00f3rica que pr\u00e1ctica. A instituci\u00f3n socioecon\u00f3mica da encomenda, que supu\u00f1a o deber do encomendeiro de protexer e evanxelizar aos ind\u00edxenas a cambio de percibir os tributos esixidos a estes, derivou en explotaci\u00f3n e traballos forzados (por exemplo, a trav\u00e9s do sistema da mita).\nNo s\u00e9culo XVII, os xesu\u00edtas estableceron misi\u00f3ns ou \u00abreduci\u00f3ns\u00bb na zona fronteiriza entre o Brasil portugu\u00e9s e a Am\u00e9rica espa\u00f1ola co prop\u00f3sito de evanxelizar a rexi\u00f3n. As devanditas reduci\u00f3ns gozaron dunha grande autonom\u00eda, inspiradas nas liberdades e foros das cidades, a\u00ednda que adaptadas ao modo de vida ind\u00edxena. A s\u00faa existencia non foi moi ben vista polos colonos, especialmente os portugueses do Brasil, sendo motivo de tensi\u00f3n na rexi\u00f3n. Tras a expulsi\u00f3n dos xesu\u00edtas con Carlos III, estas foron desmanteladas.\nMestizos.\nA pesar do anterior, cabe destacar que a sociedade hispanoamericana ti\u00f1a un forte compo\u00f1ente mestizo que non se achaba nas colonias francesas ou brit\u00e1nicas. Desde o principio da conquista deuse a mestizaxe entre persoas de diferentes razas, o que deu lugar a denominaci\u00f3ns baseadas nas orixes raciais de cada s\u00fabdito. Os mestizos, minoritarios ao principio da Colonia, estaban chamados a formar a maior\u00eda da poboaci\u00f3n en case todos os territorios do imperio.\nAfricanos e outros.\nA protecci\u00f3n legal aos amerindios favoreceu a importaci\u00f3n de escravos africanos, que chegaron a ser a maior\u00eda da poboaci\u00f3n nalg\u00fans territorios da conca do Caribe e no Brasil.\nLegado ling\u00fc\u00edstico do Imperio.\nPola grande extensi\u00f3n do Imperio Espa\u00f1ol por todo o mundo, o seu legado cultural \u00e9 grande e forte. Desde Per\u00fa ata as Filipinas p\u00f3dese atopar o legado de devandito Imperio colonial. A lingua espa\u00f1ola, tras o chin\u00e9s mandar\u00edn, \u00e9 a lingua m\u00e1is falada do mundo polo n\u00famero de falantes que a te\u00f1en como lingua materna. \u00c9 tam\u00e9n idioma oficial en varias das principais organizaci\u00f3ns pol\u00edtico-econ\u00f3micas internacionais (UE, UA, TLCAN e UNASUR, entre outras). F\u00e1lano como primeira e segunda lingua entre 450 e 500 mill\u00f3ns de persoas, podendo ser a terceira lingua m\u00e1is falada considerando os que o falan como primeira e segunda lingua. Doutra banda, o espa\u00f1ol \u00e9 o segundo idioma m\u00e1is estudado no mundo tras o ingl\u00e9s, con polo menos 17,8 mill\u00f3ns de estudantes, a\u00ednda que outras fontes indican que se superan os 46 mill\u00f3ns de estudantes distribu\u00eddos en 90 pa\u00edses."}
{"id": "113510", "revid": "55340", "url": "https://gl.wikipedia.org/wiki?curid=113510", "title": "Organizaci\u00f3n internacional", "text": "Un organismo internacional ou organizaci\u00f3n intergobernamental (OIG) \u00e9 aquel que ten como membros Estados soberanos ou outras organizaci\u00f3ns intergobernamentais. Tam\u00e9n se pode empregar o termo organizaci\u00f3n internacional, con todo, este termo pode aludir xenericamente a calquera organizaci\u00f3n (inclu\u00eddas aquelas privadas) con membros, obxectivos ou presenza internacional, mentres que o que se designa como organismo internacional sempre \u00e9 de natureza p\u00fablica. Para evitar posibles confusi\u00f3ns, algunhas veces empr\u00e9ganse os termos organismo internacional gobernamental ou organismo internacional p\u00fablico.\nNatureza xur\u00eddica.\nUnha organizaci\u00f3n intergobernamental est\u00e1 suxeita ao dereito p\u00fablico internacional, con personalidade xur\u00eddica e plena capacidade de obrar, formada por acordo de distintos estados para trataren aspectos que lles son com\u00fans.\nDentro do seu seo e a trav\u00e9s de procedementos de complexidade variable, procura elaborar unha vontade xur\u00eddica distinta \u00e1 dos seus estados membros, destinada a realizar as competencias que lles foron atribu\u00eddas. Esta vontade p\u00f3dese manifestar a trav\u00e9s de actos unilaterais ou por medio da concertaci\u00f3n de tratados con outros suxeitos de dereito internacional.\nEstablecemento.\nFalando naturalmente, unha organizaci\u00f3n internacional d\u00e9bese establecer mediante un tratado que prov\u00e9n dela con reco\u00f1ecemento legal. As organizaci\u00f3ns internacionais as\u00ed establecidas est\u00e1n suxeitas ao dereito internacional e son capaces de entraren en acordos entre si mesmas ou cos estados. As\u00ed as organizaci\u00f3ns internacionais nun sentido legal son distinguidas dos simples agrupamentos de estados, tales como o G-8 e o G-77, porque ning\u00fan dos dous casos anteriores foron fundados por un tratado, a\u00ednda que tam\u00e9n en contextos non legais \u00e1s veces se alude a eles como organizaci\u00f3ns internacionais. As organizaci\u00f3ns internacionais deben tam\u00e9n ser distinguidas como tratados; mentres que todas as organizaci\u00f3ns internacionais son fundadas por un \"tratado\" (por exemplo 'O Libre Tratado de Comercio' \"TLCAN\" de Norteam\u00e9rica (Canad\u00e1, Estados Unidos e M\u00e9xico).\nClasificaci\u00f3n.\nOs organismos internacionais poden ser de moi diversos tipos. Unha clasificaci\u00f3n sobre os mesmos establece as diferenzas:\nOrganizaci\u00f3ns rexionais.\n\u00c1frica \nAm\u00e9rica \nAsia \nEuropa: "}
{"id": "113511", "revid": "17467", "url": "https://gl.wikipedia.org/wiki?curid=113511", "title": "Organizaci\u00f3ns internacionais", "text": ""}
{"id": "113514", "revid": "98629", "url": "https://gl.wikipedia.org/wiki?curid=113514", "title": "Edward Elgar", "text": "Sir Edward William Elgar , nado nunha pequena localidade de Lower Broadheath, no condado de Worcestershire o 2 de xu\u00f1o de 1857 e finado o 23 de febreiro de 1934 en Worcester, foi un compositor brit\u00e1nico. Entre as moitas das s\u00faas obras que entraron a formar parte do repertorio cl\u00e1sico de concertos figuran as co\u00f1ecidas \"Enigma Variations\", as \"Pomp and Circumstance Marches\", os concertos para viol\u00edn e violonchelo, e d\u00faas sinfon\u00edas. Tam\u00e9n compuxo obras corais, entre as que c\u00f3mpre sinalar \"The Dream of Gerontius\", m\u00fasica de c\u00e1mara e canci\u00f3ns. Foi nomeado Master of the King\u2019s Musick en 1924.\nA\u00ednda que Elgar \u00e9 visto con frecuencia como un compositor tipicamente ingl\u00e9s, a maior\u00eda das s\u00faas influencias musicais non provi\u00f1an de Inglaterra, sen\u00f3n da Europa continental. V\u00edase a si mesmo como un forasteiro, non s\u00f3 musicalmente, sen\u00f3n tam\u00e9n socialmente. Nos c\u00edrculos musicais dominados por acad\u00e9micos, el era un compositor autodidacta; na Gran Breta\u00f1a protestante, o seu catolicismo era visto con receo en certos sectores; e na clasista sociedade vitoriana e eduardiana brit\u00e1nica, era moi sensible sobre as s\u00faas orixes humildes mesmo despois de ter conseguido reco\u00f1ecemento. Con todo, Elgar casou coa filla dun oficial do ex\u00e9rcito brit\u00e1nico. Ela inspirouno tanto musical como socialmente, mais el loitou por acadar o \u00e9xito ata cumprir os corenta anos, cando tras unha serie de obras dun \u00e9xito moderado, as s\u00faas \"Enigma Variations\" (1899) fix\u00e9ronse inmediatamente populares en Gran Breta\u00f1a e no estranxeiro. \u00c1s variaci\u00f3ns seguiulles unha obra coral, \"The Dream of Gerontius\" (1900), baseada nun texto cat\u00f3lico que causou inquietude entre as clases dirixentes anglicanas brit\u00e1nicas, mais converteuse, e tense mantido, nunha obra do repertorio cl\u00e1sico en Gran Breta\u00f1a e outros lugares. As s\u00faas seguintes composici\u00f3ns corais relixiosas foron ben recibidas, mais non entraron no repertorio regular.\nAos seus cincuenta anos, Elgar compuxo unha sinfon\u00eda e un concerto para viol\u00edn que tiveron un grande \u00e9xito. A s\u00faa segunda sinfon\u00eda e o seu concerto para violonchelo non conseguiron popularidade entre o p\u00fablico de xeito inmediato, e pasaron moitos anos ata que foron incorporadas ao repertorio. Nos seus \u00faltimos anos, a m\u00fasica de Elgar comezou a considerarse atractiva, sobre todo para o p\u00fablico brit\u00e1nico. A s\u00faa valorizaci\u00f3n permaneceu baixa durante a xeraci\u00f3n posterior \u00e1 s\u00faa morte. A s\u00faa obra comezou a revivir de xeito significativo nos anos 1960, axudada polas novas gravaci\u00f3ns das s\u00faas obras. En anos recentes, algunhas das s\u00faas obras te\u00f1en recobrado o nivel internacional, mais a maior\u00eda segue a ser m\u00e1is interpretada en Gran Breta\u00f1a que en ning\u00fan outro lugar.\nElgar foi descrito como o primeiro compositor en tomar en serio o uso do gram\u00f3fono. Entre 1914 e 1925, dirixiu unha serie de gravaci\u00f3ns das s\u00faas obras. A introduci\u00f3n do micr\u00f3fono en 1925 posibilitou unha reproduci\u00f3n m\u00e1is fiel do son, e Elgar fixo novas gravaci\u00f3ns das s\u00faas principais obras orquestrais e de fragmentos de \"The Dream of Gerontius\". Estas gravaci\u00f3ns foron reeditadas en LP na d\u00e9cada de 1970 e en CD na d\u00e9cada de 1990.\nTraxectoria.\nPrimeiros anos.\nEdward Elgar naceu na pequena vila de Lower Broadheath, nas aforas de Worcester, en Worcestershire (Inglaterra). O seu pai, Willian Henry Elgar (1821-1906), criouse en Dover e fora aprendiz dun editor musical de Londres. En 1841 William trasladouse a Worcester, onde traballou como afinador de pianos e estableceu unha tenda de partituras e instrumentos musicais. En 1848 casou con Ann Greening (1822\u20131902), filla dun traballador agr\u00edcola. Edward foi o cuarto dos seus sete fillos. Ann Elgar convert\u00e9rase ao catolicismo pouco antes do nacemento de Edward, e foi bautizado e criado como cat\u00f3lico, coa desaprobaci\u00f3n do seu pai. William Elgar era un violinista de nivel profesional e conseguiu o posto de organista da igrexa de San Xurxo de Worcester entre 1846 e 1885. Pola s\u00faa iniciativa foron escoitadas por primeira vez misas de Cherubini e Hummel no Three Choirs Festival pola orquestra na que el tocaba o viol\u00edn. Todos os fillos de Elgar recibiron educaci\u00f3n musical. Aos oito anos, Elgar recibiu clases de piano e viol\u00edn, e o seu pai, que afinaba os pianos de moitas casas importantes de Worcestershire, \u00e1s veces lev\u00e1bao con el, d\u00e1ndolle a posibilidade de mostrar o seu talento a importantes figuras locais.\nA nai de Elgar estaba interesada nas artes e incentivou o seu desenvolvemento musical. Dela herdou o seu gusto esixente para a literatura e un amor apaixonado pola campi\u00f1a. O seu amigo e bi\u00f3grafo W. H. \u00abBilly\u00bb Reed escribiu que os primeiros contornos de Elgar tiveron unha influencia que \u00abimpregnaba toda a s\u00faa obra e deu a toda a s\u00faa vida unha sutil pero non menos aut\u00e9ntica e forte cualidade inglesa.\u00bb Comezou a compo\u00f1er a unha idade temper\u00e1; para unha obra de teatro escrita e interpretada polos seus irm\u00e1ns cando el contaba con dez anos, escribiu m\u00fasica que corenta anos despois rearranxou con tan s\u00f3 trocos menores e que ser\u00eda tam\u00e9n orquestrada como as suites tituladas \"The Wand of Youth\".\nAta os quince anos, Elgar recibiu unha educaci\u00f3n xeral nun internado en Littleton (agora Lyttleton), preto de Worcester. Non obstante, a s\u00faa \u00fanica formaci\u00f3n musical formal m\u00e1is al\u00f3 das clases de piano e viol\u00edn de mestres locais foron os estudos m\u00e1is avanzados que realizou con Adolf Pollitzer durante breves visitas a Londres en 1877\u201378. Elgar dixo:\nTraballou sobre manuais de interpretaci\u00f3n do \u00f3rgano e leu todos os libros que puido atopar sobre teor\u00eda da m\u00fasica. Posteriormente dixo que lle foran de grande axuda os artigos de Hubert Parry no \"Grove Dictionary of Music and Musicians\". Elgar comezou a aprender alem\u00e1n, coa esperanza de ir ao Conservatorio de Leipzig para continuar a s\u00faa formaci\u00f3n, mais o seu pai non pod\u00eda pagarlle a estancia al\u00ed. Anos despois unha recensi\u00f3n en \"The Musical Times\" considerou que esta viaxe frustrada a Leipzig foi positiva para o desenvolvemento musical de Elgar: \u00abDeste xeito o compositor que xermolaba afastouse do dogmatismo das escolas.\u00bb Non obstante, para Elgar foi decepcionante cando deixou a escola en 1872 non ir a Leipzig, sen\u00f3n \u00e1 oficina dun avogado local como empregado. Non encontrou pracer na carreira de oficinista, e para sentirse realizado recorreu non s\u00f3 \u00e1 m\u00fasica sen\u00f3n tam\u00e9n \u00e1 literatura, e converteuse nun lector voraz. En torno a esta \u00e9poca, Elgar fixo as s\u00faas primeiras aparici\u00f3ns p\u00fablicas como violinista e organista.\nComezos da s\u00faa carreira musical.\nDespois duns poucos meses, Elgar deixou o despacho do avogado para iniciar a s\u00faa carreira musical, recibindo clases de piano e viol\u00edn e traballando ocasionalmente na tenda do seu pai. Foi un membro activo do Clee Club de Worcester, xunto co seu pai, e acompa\u00f1ou a cantantes, tocou o viol\u00edn, compuxo e arranxou obras, e dirixiu por primeira vez. Pollitzer creu que, como violinista, Elgar ti\u00f1a o potencial de ser un dos mellores solistas do pa\u00eds, mais o propio Elgar, tendo escoitado os principais virtuosos nos concertos de Londres, sentiu que o seu propio xeito de tocar o viol\u00edn carec\u00eda de matices suficientes, e abandonou as s\u00faas ambici\u00f3ns de ser un solista. Aos vinte e dous anos asumiu o posto de director da banda dos gardas no Worcester and County Lunatic Asylum en Powick, a 5\u00a0km de Worcester. A banda consist\u00eda en: piccolo, frauta, clarinete, d\u00faas cornetas, bombardino, tres ou catro primeiros e un n\u00famero similar de segundos viol\u00edns, viola ocasional, violonchelo, contrabaixo e piano. Elgar instru\u00edu os int\u00e9rpretes e escribiu e arranxou a s\u00faa m\u00fasica, inclu\u00edndo cuadrillas e polcas, para a infrecuente combinaci\u00f3n de instrumentos. \"The Musical Times\" escribiu: \u00abEsta experiencia pr\u00e1ctica demostrou ser de gran valor para o xove m\u00fasico. [\u2026] Adquiriu un co\u00f1ecemento pr\u00e1ctico das capacidades deses instrumentos diferentes. [\u2026] Polo tanto chegou a co\u00f1ecer intimamente a cor do ton, os pros e contras destes e de moitos outros instrumentos.\u00bb Ocupou o cargo durante cinco anos, dende 1879, viaxando a Powick unha vez por semana. Outro posto que ocupou nos seus primeiros anos foi o de profesor de viol\u00edn no Worcester College for the Blind Sons of Gentlemen.\nA\u00ednda que m\u00e1is ben solitario e introspectivo por natureza, Elgar prosperou nos c\u00edrculos musicais de Worcester. Tocou nos viol\u00edns dos Festivais de Birmingham e Worcester, e unha grande experiencia para el foi tocar a \"Sexta sinfon\u00eda\" e o \"Stabat Mater\" de Dvo\u0159\u00e1k baixo a direcci\u00f3n do propio compositor. Elgar tocou o fagot regularmente nun quinteto de vento, xunto co seu irm\u00e1n Frank, un obo\u00edsta (e director de orquestra que dirix\u00eda a s\u00faa propia banda de m\u00fasica). Elgar arranxou numerosas pezas de Mozart, Beethoven, Haydn, e outros para o quinteto, perfeccionando as s\u00faas habilidades para facer arranxos e para compo\u00f1er.\nNas s\u00faas primeiras viaxes ao estranxeiro, Elgar visitou Par\u00eds en 1880 e Leipzig en 1882. Escoitou a Saint-Sa\u00ebns tocar o \u00f3rgano na Madeleine e asistiu a concertos de orquestras de primeiro nivel. En 1882 escribiu:\nEn Leipzig visitou unha amiga, Helen Weaver, que era unha estudante do Conservatorio. No ver\u00e1n de 1883 compromet\u00e9ronse, mais por motivos desco\u00f1ecidos o compromiso rompeuse ao ano seguinte. Elgar aflixiuse moito, e algunhas das s\u00faas dedicatorias cr\u00edpticas posteriores de m\u00fasica rom\u00e1ntica poden facer alusi\u00f3n a Helen e aos seus sentimentos por ela. En 1887, tres anos despois de romper o seu compromiso, Elgar compuxo un pequeno \"Dueto para tromb\u00f3n e contrabaixo\" como regalo de vodas para o irm\u00e1n de Helen, Frank Weaver, zapateiro e contrabaixista afeccionado. Ao longo da s\u00faa vida, Elgar foi frecuentemente inspirado por amigas pr\u00f3ximas; Helen Weaver foi sucedida por Mary Lygon, Dora Penny, Julia Worthington, Alice Stuart Wortley e finalmente Vera Hockman, que animou a s\u00faa vellez.\nEn 1883, como membro habitual da orquestra para a tempada invernal de concertos de W. C. Stockley en Birmingham, Elgar participou nunha interpretaci\u00f3n dunha das s\u00faas primeiras obras para orquestra completa, a \"S\u00e9r\u00e9nade mauresque\". Stockley invit\u00e1rao para dirixir a obra, mais, como Stockley posteriormente declarou:\nFrecuentemente \u00eda a Londres nun intento por publicar as s\u00faas obras, mais esta \u00e9poca da s\u00faa vida encontrouse frecuentemente abatido e con carencias econ\u00f3micas. Escribiu a un amigo en abril de 1884:\nDurante varios anos foi asistente do seu pai, William Elgar, como organista de San Xurxo de Worcester, e sucedeuno durante catro anos dende 1885. Durante este per\u00edodo escribiu as s\u00faas primeiras obras lit\u00farxicas seguindo a tradici\u00f3n cat\u00f3lica, comezando cos seus tres motetes Op. 2 (1887) para coro a catro partes (\"Ave Verum Corpus\", \"Ave Maria\" e \"Ave Maris Stella\"), e seguido por un arranxo de \"Ecce sacerdos magnus\" para a entrada do bispo nunha visita oficial a San Xurxo en 1888; os catro permanecen no repertorio coral eclesi\u00e1stico.\nMatrimonio.\nCando Elgar ti\u00f1a 29 anos, comezou a darlle clases a unha nova alumna, Caroline Alice Roberts, filla do antigo xeneral Sir Henry Roberts, e autora dalgunhas obras de poes\u00eda e prosa de ficci\u00f3n. Oito anos maior que Elgar, Alice converteuse na s\u00faa muller tres anos despois. O bi\u00f3grafo de Elgar Michael Kennedy escribiu:\nCasaron o 8 de maio de 1889 en Brompton Oratory. Dende aquela e ata a s\u00faa morte ela actuou como a s\u00faa representante e secretaria, tratou os seus cambios de humor e foi unha perspicaz cr\u00edtica musical. Fixo o posible para que o seu home obtivese a atenci\u00f3n da sociedade influente, mais cun \u00e9xito limitado. Co tempo aprendeu a aceptar as honras que lle foron outorgadas, d\u00e1ndose conta de que significaban m\u00e1is para ela e para a s\u00faa clase social e reco\u00f1ecendo o que tivera que abandonar para seguir a s\u00faa carreira. No seu diario escribiu:\nComo regalo de voda, Elgar adicoulle a s\u00faa pequena obra para viol\u00edn e piano \"Salut d\u2019Amour\". Co apoio de Alice, a familia Elgar trasladouse a Londres para estar m\u00e1is preto do centro da vida cultural brit\u00e1nica, e Elgar comezou a adicar o seu tempo \u00e1 composici\u00f3n. A s\u00faa \u00fanica filla, Carice Irene, naceu na s\u00faa casa en West Kensington o 14 de agosto de 1890. O seu nome, revelado na dedicatoria de Elgar de \"Salut d\u2019Amour\", foi unha contracci\u00f3n dos nomes da s\u00faa nai Caroline e Alice.\nElgar aproveitou a oportunidade para escoitar m\u00fasica desco\u00f1ecida. Nos d\u00edas previos \u00e1 aparici\u00f3n de partituras en miniatura e gravaci\u00f3ns, non era doado para os xoves compositores co\u00f1ecer nova m\u00fasica. Elgar tivo todas as posibilidades de facelo nos concertos do Crystal Palace. El e Alice asistiron d\u00eda tras d\u00eda, escoitando a m\u00fasica dunha ampla gama de compositores. Entre eles estaban mestres da orquestraci\u00f3n dos que que aprendeu moito, como Berlioz e Richard Wagner. As s\u00faas propias composici\u00f3ns, con todo, causaron pouco impacto na escena musical de Londres. August Manns dirixiu a versi\u00f3n orquestral de \"Salut d\u2019amour\" de Elgar e a \"Suite en re\" no Crystal Palace, e dous editores aceptaron algunhas pezas para viol\u00edn de Elgar, voluntarios para \u00f3rgano, e \"partsongs\". Algunhas oportunidades tentadoras parec\u00edan estar ao alcance, mais desapareceron de xeito inesperado. Por exemplo, unha oferta da Royal Opera House, Covent Garden, para tocar algunhas das s\u00faas obras foi retirada no \u00faltimo segundo cando Sir Arthur Sullivan chegou sen avisar para ensaiar algunhas das s\u00faas propias obras. Sullivan horrorizouse cando Elgar posteriormente lle contou o que ocorrera. O \u00fanico encargo importante que recibiu Elgar durante a s\u00faa estad\u00eda en Londres chegou da s\u00faa cidade natal: o Worcester Festival Committee convidouno a compo\u00f1er unha curta obra orquestral para o Three Choirs Festival de 1890. O resultado \u00e9 descrito por Diana McVeagh no \"Grove Dictionary of Music and Musicians\", como:\nElgar dirixiu a primeira interpretaci\u00f3n en Worcester en setembro de 1890. A falta doutro traballo, tivo a obriga de deixar Londres en 1891 e a regresar xunto \u00e1 s\u00faa muller e a s\u00faa filla a Worcestershire, onde pod\u00eda ga\u00f1arse a vida dirixindo agrupaci\u00f3ns musicais locais e dando clases. Establec\u00e9ronse na cidade na que anteriormente viv\u00eda Alice, Great Malvern.\nReputaci\u00f3n crecente.\nDurante a d\u00e9cada de 1890, a reputaci\u00f3n de Elgar como compositor medrou gradualmente, especialmente por obras para os grandes festivais corais das Midlands. \"The Black Knight\" (1892) e \"King Olaf\" (1896), ambas inspiradas en Longfellow, \"The Light of Life\" (1896) e \"Caractacus\" (1898) foron \u00e9xitos moderados, mais val\u00e9ronlle para que Novello and Co publicase as s\u00faas obras durante moito tempo. Entre outras obras desta d\u00e9cada incl\u00faense a \"Serenata para cordas\" (1892) e \"Three Bavarian Dances\" (1897). Elgar adquiriu suficiente importancia a nivel local como para recomendar a Samuel Coleridge-Taylor para escribir unha peza de concerto para o Three Choirs Festival, que axudou a establecer a carreira do xove compositor. Elgar foi captando a atenci\u00f3n de cr\u00edticos importantes, mais as s\u00faas cr\u00edticas eran m\u00e1is amables que entusiastas. A pesar de que era solicitado como compositor de festivais, apenas se sustentaba economicamente e sent\u00edase pouco valorado. En 1898, dixo que estaba \u00abco coraz\u00f3n esnaquizado pola m\u00fasica\u00bb e expresou a esperanza de encontrar un cami\u00f1o para alcanzar o \u00e9xito cunha obra maior. O seu amigo August Jaeger tentou levantarlle o \u00e1nimo:\nEn 1899, esta predici\u00f3n de s\u00fapeto f\u00edxose realidade. Aos 42 anos, Elgar escribiu as \"Enigma Variations\", que foron estreadas en Londres baixo a batuta do eminente director alem\u00e1n Hans Richter. En palabras de Elgar:\nElgar adicou a obra \u00abAos meus amigos retratados\u00bb. Probablemente a variaci\u00f3n m\u00e1is co\u00f1ecida \u00e9 \u00abNimrod\u00bb, que representa a Jaeger. Consideraci\u00f3ns puramente musicais levaron a Elgar a omitir as variaci\u00f3ns que retrataban a Arthur Sullivan e Hubert Parry, cuxos estilos tentou imitar sen \u00e9xito e non puido incorporar nas variaci\u00f3ns. A obra foi recibida cunha aclamaci\u00f3n xeral pola s\u00faa orixinalidade, encanto e destreza, e colocou a Elgar como o compositor brit\u00e1nico m\u00e1is prominente da s\u00faa xeraci\u00f3n.\nA obra est\u00e1 titulada formalmente \"Variations on an Original Theme\" (en galego \"Variaci\u00f3ns nun tema orixinal\"); a palabra \u00abEnigma\u00bb aparece nos primeiros seis compases da obra, que levaron \u00e1 versi\u00f3n familiar do t\u00edtulo. O enigma consiste en que, malia as catorce variaci\u00f3ns no \u00abtema orixinal\u00bb, hai outro tema completo, nunca identificado por Elgar, do que di que \u00abpercorre toda a obra\u00bb pero nunca se percibe. Posteriores comentaristas te\u00f1en observado que a\u00ednda que Elgar \u00e9 recordado actualmente como un compositor ingl\u00e9s caracter\u00edstico, a s\u00faa m\u00fasica orquestral e esta obra en particular ten moitos puntos en com\u00fan coa tradici\u00f3n centroeuropea tipificada naquela \u00e9poca por Richard Strauss. As \"Enigma Variations\" foron ben recibidas en Alema\u00f1a e Italia, e permaneceron ata o presente como unha obra b\u00e1sica nas salas de concertos de todo o mundo.\nFama e reco\u00f1ecemento nacional e internacional.\nO bi\u00f3grafo de Elgar, Basil Maine, comentou:\nA seguinte grande obra de Elgar era agardada con grande expectaci\u00f3n. Elgar adaptou o poema do cardeal John Henry Newman \"The Dream Of Gerontius\" para solistas, coro e orquestra, presentando a obra no Birmingham Triennial Music Festival de 1900. Richter dirixiu a estrea, que estivo marcada pola mala preparaci\u00f3n do coro, que cantou mal. Elgar estaba profundamente deprimido, mais os cr\u00edticos reco\u00f1eceron a mestr\u00eda da peza a pesar dos defectos da interpretaci\u00f3n. Posteriormente foi interpretada en D\u00fcsseldorf (Alema\u00f1a) en 1901 e de novo en 1902, dirixida por Julius Buths, que tam\u00e9n dirixiu a estrea europea das \"Enigma Variations\" en 1901. A prensa alem\u00e1 foi entusiasta. O \"K\u00f6lnische Zeitung\" publicou:\nO \"D\u00fcsseldorfer Volksblatt\" escribiu:\nRichard Strauss, daquela considerado o principal compositor vivo, quedou tan impresionado que en presenza de Elgar propuxo un brinde polo \u00e9xito do \u00abprimeiro m\u00fasico avanzado ingl\u00e9s, Meister Elgar.\u00bb Segu\u00edronlle interpretaci\u00f3ns en Viena, Par\u00eds e Nova York, e \"The Dream of Gerontius\" pronto foi igualmente admirada en Gran Breta\u00f1a. De acordo con Kennedy:\nElgar, como cat\u00f3lico, estaba conmovido polo poema de Newman sobre a morte e a redenci\u00f3n dun pecador, mais alg\u00fans membros influentes da clase dirixente anglicana discrepaban. O seu compa\u00f1eiro, Charles Villiers Stanford, queixouse de que a obra \u00abcheiraba a incenso\u00bb. O de\u00e1n de Gloucester prohibiu \"Gerontius\" na s\u00faa catedral en 1901, e en Worcester ao ano seguinte, o de\u00e1n insistiu en expurgala antes de permitir a s\u00faa interpretaci\u00f3n.\nElgar \u00e9 probablemente m\u00e1is co\u00f1ecido pola primeira das s\u00faas \"Pomp and Circumstance Marches\", que foron compostas entre 1901 e 1930. Estas obras son moi c\u00e9lebres debido \u00e1 s\u00faa tradicional interpretaci\u00f3n na Last Night of the Proms. Cando se lle ocorreu o tema m\u00e1is lento da secci\u00f3n central (tecnicamente chamado \u00abtr\u00edo\u00bb) da primeira marcha, d\u00edxolle \u00e1 s\u00faa amiga Dora Penny: \u00abte\u00f1o unha melod\u00eda que os deixar\u00e1 pampos\u00bb. Cando a primeira marcha foi interpretada en 1901 nun London Promenade Concert, foi dirixida por Henry J. Wood, que despois escribiu que o p\u00fablico \u00abergueuse e berrou [\u2026] a primeira e \u00fanica vez na historia dos concertos que se lle concedeu un dobre bis a unha obra orquestral\u00bb. Con motivo da coroaci\u00f3n de Eduardo VII, ped\u00eduselle a Elgar que agregase a \"Coronation Ode\" de A. C. Benson para un concerto de gala na Royal Opera House en xu\u00f1o de 1901. A aprobaci\u00f3n do rei foi confirmada, e Elgar comezou a obra. A contralto Clara Butt convenceuno de que o tr\u00edo da primeira marcha \"Pomp and Circumstance\" pod\u00eda ter palabras, e Elgar invitou a Benson a facelo. Elgar incorporou a nova versi\u00f3n vocal na Oda. Os editores da partitura reco\u00f1eceron o potencial da peza vocal, \u00abLand of Hope and Glory\u00bb, e ped\u00edronlles a Benson e Elgar facer unha nova revisi\u00f3n para publicala como unha canci\u00f3n por separado. Esta foi moi popular e actualmente \u00e9 considerada un himno nacional brit\u00e1nico non oficial. Nos Estados Unidos, o tr\u00edo, co\u00f1ecido simplemente como \u00abPomp and Circumstance\u00bb ou \u00abThe Graduation March\u00bb, foi adoptado dende 1905 por case todos os institutos e universidades para as s\u00faas cerimonias de graduaci\u00f3n.\nEn marzo de 1904 tivo lugar no Covent Garden un festival de tres d\u00edas no que se interpretaron en exclusiva obras de Elgar, un honor que nunca antes alcanzara ning\u00fan outro compositor ingl\u00e9s. \"The Times\" sinalou:\nO rei e a ra\u00ed\u00f1a asistiron ao primeiro concerto; nel Richter dirixiu \"The Dream of Gerontius\", e regresou a seguinte noite para o segundo, a estrea londiniense de \"The Apostles\" (escoitada por primeira vez o ano anterior no Festival de Birmingham). O concerto final do festival, dirixido polo propio Elgar, foi principalmente orquestral, coa excepci\u00f3n de \"Caractacus\" e a interpretaci\u00f3n completa de \"Sea Pictures\" (cantada por Clara Butt). As obras orquestrais interpretadas foron \"Froissart\", as \"Enigma Variations\", \"Cockaigne\", e as primeiras d\u00faas (e naquela \u00e9poca as \u00fanicas d\u00faas) marchas \"Pomp and Circumstance\", e a estrea dunha nova obra orquestral, \"In the South (Alassio)\", inspirada por unhas vacaci\u00f3ns en Italia.\nElgar foi nomeado cabaleiro no Palacio de Buckingham o 5 de xullo de 1904. Ao mes seguinte, el e a s\u00faa familia traslad\u00e1ronse a Pl\u00e2s Gwyn, unha gran casa \u00e1s aforas de Hereford, con vistas ao r\u00edo Wye, onde viviron ata 1911. Entre 1902 e 1914, Elgar estaba, en palabras de Kennedy, no c\u00e9nit da s\u00faa popularidade. O compositor visitou d\u00faas veces os Estados Unidos, inclu\u00edndo unha xira como director, conseguindo importantes ingresos pola interpretaci\u00f3n da s\u00faa m\u00fasica. Entre 1905 e 1908, ocupou o posto de Profesor de M\u00fasica na Universidade de Birmingham. El aceptou o cargo con desgana, sentindo que un compositor non deb\u00eda dirixir unha escola de m\u00fasica. Non estaba a gusto co papel, e as s\u00faas clases causaron controversia, cos seus ataques aos cr\u00edticos e \u00e1 m\u00fasica inglesa en xeral:\nLamentou a controversia e estivo encantado de cederlle o posto ao seu amigo Granville Bantock en 1908. A s\u00faa nova vida como celebridade era \u00e1 vez motivo de pracer e de pena para o moi nervioso Elgar, xa que interromp\u00eda a s\u00faa privacidade, e a mi\u00fado ti\u00f1a mala sa\u00fade. Queix\u00e1base a Jaeger en 1903, \u00abA mi\u00f1a vida \u00e9 unha continua renuncia a pequenas cousas que amo.\u00bb Tanto W. S. Gilbert coma Thomas Hardy buscaron colaborar con Elgar nesta d\u00e9cada. Elgar refusou, pero ter\u00eda colaborado con George Bernard Shaw se Shaw quixese.\nA principal composici\u00f3n de Elgar en 1905 foi a \"Introduction and Allegro para cordas\", adicada a Samuel Sanford, profesor na Universidade Yale. Elgar visitou Am\u00e9rica ese ano para dirixir a s\u00faa m\u00fasica e para aceptar un doutoramento de Yale. A s\u00faa seguinte obra a grande escala foi a secuela de \"The Apostles\", o oratorio \"The Kingdom\" (1906). Este foi ben recibido mais non atraeu o interese do p\u00fablico como o fixera e o segu\u00eda a facer \"The Dream of Gerontius\". Entre os amantes da s\u00faa m\u00fasica, con todo, \"The Kingdom\" \u00e1s veces pref\u00edrena \u00e1 obra anterior: O amigo de Elgar Frank Schuster d\u00edxolle ao xove Adrian Boult: \u00abcomparada con \"The Kingdom\", \"Gerontius\" \u00e9 a obra dun afeccionado novato\u00bb. Cando se achegaba o quincuax\u00e9simo aniversario de Elgar, o compositor comezou a traballar na s\u00faa primeira sinfon\u00eda, un proxecto que estivera na s\u00faa mente en varias formas durante case dez anos. A s\u00faa \"Primeira sinfon\u00eda\" (1908) foi un \u00e9xito tanto a nivel nacional como internacional. Poucas semanas despois da estrea foi interpretada en Nova York baixo a direcci\u00f3n de Walter Damrosch, Viena por Ferdinand L\u00f6we, San Petersburgo baixo a batuta de Alexander Siloti, e en Leipzig con Arthur Nikisch. Houbo interpretaci\u00f3ns en Roma, Chicago, Boston, Toronto e quince cidades e vilas brit\u00e1nicas. En pouco m\u00e1is dun ano, foi interpretada un cento de veces en Gran Breta\u00f1a, Am\u00e9rica e a Europa continental.\nO \"Concerto para viol\u00edn\" (1910) foi encargado por Fritz Kreisler, un dos mellores violinistas internacionais da \u00e9poca. Elgar escribiuno durante o ver\u00e1n de 1910, coa axuda ocasional de W. H. Reed, o concertino da London Symphony Orchestra, que axudou \u00f3 compositor con consellos sobre aspectos t\u00e9cnicos. Elgar e Reed estableceron unha grande amizade, que durou o resto da vida do compositor. A biograf\u00eda de Reed, \"Elgar As I Knew Him\" (1936), recolle moitos detalles dos m\u00e9todos de composici\u00f3n de Elgar. A obra foi presentada na Royal Philharmonic Society, con Kreisler e a London Symphony Orchestra, dirixida polo propio compositor. Reed lembrou:\nTan grande foi o impacto do concerto que o rival de Kreisler Eug\u00e8ne Ysa\u00ffe pasou moito tempo con Elgar revisando a obra. Houbo unha gran decepci\u00f3n cando as dificultades contractuais impediron que Ysa\u00ffe o interpretase en Londres.\nO \"Concerto para viol\u00edn\" foi o \u00faltimo triunfo popular de Elgar. Ao ano seguinte presentou a s\u00faa \"Segunda sinfon\u00eda\" en Londres, mais a s\u00faa recepci\u00f3n foi decepcionante. Ao contrario da s\u00faa \"Primeira sinfon\u00eda\", esta non acaba nun estoupido de esplendor orquestral, sen\u00f3n en silencio e de xeito contemplativo. Reed, que participou na estrea, posteriormente escribiu que Elgar subiu ao podio varias veces para agradecer os aplausos:\nElgar preguntoulle a Reed:\nA obra foi, segundo os par\u00e1metros normais, un \u00e9xito, con 27 interpretaci\u00f3ns nos tres anos posteriores \u00e1 s\u00faa estrea mais non acadou o furor internacional da \"Primeira sinfon\u00eda\".\n\u00daltimas grandes obras.\nEn xu\u00f1o de 1911, como parte das celebraci\u00f3ns que rodearon a coroaci\u00f3n do Rei Xurxo V, Elgar foi nomeado membro da Orde de M\u00e9rito, un honor exclusivo limitado a 24 titulares en cada momento. Ao ano seguinte, a familia Elgar trasladouse a Londres, a unha gran casa en Netherhall Gardens, Hampstead, dese\u00f1ada por Norman Shaw. Al\u00ed Elgar compuxo as s\u00faas \u00faltimas d\u00faas obras a grande escala anteriores \u00e1 guerra, a oda coral, \"The Music Makers\" (para o Festival de Birmingham, 1912) e o estudo sinf\u00f3nico \"Falstaff\" (para o Festival de Leeds, 1913). Ambas foron recibidas con cortes\u00eda, mais sen entusiasmo. Tampouco o dedicatorio \"Falstaff\". O director Landon Ronald, confesou en privado que non atopaba \"p\u00e9s nin cabeza \u00e1 peza\", mentres que o estudoso musical Percy Scholes sobre \"Falstaff\" dixo que foi unha \"grande obra\" mais, \"no que se refire \u00e1 apreciaci\u00f3n do p\u00fablico, un fracaso\".\nCando estoupou a primeira guerra mundial, Elgar horrorizouse ante a perspectiva da carnizar\u00eda, mais os seus sentimentos patri\u00f3ticos espertaron. Compuxo \u00abA Song for Soldiers\u00bb, que m\u00e1is tarde abandonou. Uniuse como axente especial \u00e1 polic\u00eda local e m\u00e1is tarde uniuse \u00e1 Reserva de Voluntarios de Hampstead. Nesta \u00e9poca compuxo varias obras patri\u00f3ticas, \"Carillon\", un recitado para narrador e orquestra en honor a B\u00e9lxica, e \"Polonia\", unha obra orquestral en honor a Polonia. \"Land of Hope and Glory\", f\u00edxose a\u00ednda m\u00e1is popular do que era, e Elgar desexou en van que tivese palabras novas e menos nacionalistas na melod\u00eda.\nOutras composici\u00f3ns de Elgar durante a Guerra incl\u00faen m\u00fasica incidental para a obra de teatro infantil \"The Starlight Express\" (1915); un ballet, \"The Sanguine Fan\" (1917); e \"The Spirit of England\" (1915\u201317, sobre poemas de Laurence Binyon), tres arranxos corais moi diferentes en car\u00e1cter respecto ao patriotismo rom\u00e1ntico dos seus primeiros anos. A s\u00faa \u00faltima obra a grande escala nesta \u00e9poca foi \"The Fringes of the Fleet\", que \u00e9 un arranxo de versos de Rudyard Kipling, interpretada cun grande \u00e9xito de p\u00fablico en todo o pa\u00eds ata que Kipling, por motivos que se desco\u00f1ecen, se opuxo \u00e1 s\u00faa interpretaci\u00f3n nos teatros. Elgar dirixiu unha gravaci\u00f3n da obra para o selo discogr\u00e1fico Gramophone Company.\nCara ao final da guerra, Elgar estaba mal de sa\u00fade. A s\u00faa muller pensou que o mellor para el era trasladarse ao campo, e alugou \u2018Brinkwells\u2019, unha casa preto de Fittleworth (West Sussex), ao pintor Rex Vicat Cole. Al\u00ed Elgar recuperou forzas e, entre 1918 e 1919, compuxo catro obras a grande escala. As primeiras tres destas obras foron composici\u00f3ns de c\u00e1mara: a \"Sonata para viol\u00edn en mi menor\", o \"Quinteto con piano en la menor\", e o \"Cuarteto en mi menor\". Ao escoitar as obras en progreso, Alice Elgar escribiu no seu diario: \u00abE. escribindo marabillosa nova m\u00fasica\u00bb. As tres obras foron ben recibidas. \"The Times\" escribiu: \u00abA sonata de Elgar cont\u00e9n moito do que xa escoitamos antes noutras formas, mais como non queremos para nada que el cambie e sexa outro, as\u00ed \u00e9 como debe ser\u00bb. O cuarteto e o quinteto foron estreados no Wigmore Hall de Londres o 21 de maio de 1919. \"The Manchester Guardian\" escribiu: \u00abEste cuarteto, cos seus tremendos cl\u00edmax, curiosos refinamentos de ritmos de danza, e a s\u00faa perfecta simetr\u00eda, e o quinteto, m\u00e1is l\u00edrico e apaixonado, son exemplos tan perfectos de m\u00fasica de c\u00e1mara como os grandes oratorios o eran no seu x\u00e9nero\u00bb.\nPola contra, a outra obra, o Concerto para violonchelo en mi menor, tivo unha estrea desastrosa, no concerto inaugural da tempada 1919-20 da London Symphony Orchestra en outubro de 1919. \u00c1 parte da obra de Elgar, que el mesmo dirixiu, o resto do programa foi dirixido por Albert Coates, que estendeu o seu tempo de ensaio a expensas do de Elgar. Lady Elgar escribiu: \u00abeste brutal ego\u00edsta, maleducado, groseiro... ese bruto Coates seguiu ensaiando\u00bb, O cr\u00edtico de \"The Observer\", Ernest Newman, escribiu: \u00abHoubo rumores durante a semana de que os ensaios non foran suficientes. Calquera que sexa a explicaci\u00f3n, a triste realidade \u00e9 que nunca, con toda probabilidade, unha orquestra tan grande deu tan lamentable espect\u00e1culo. [\u2026] A propia obra \u00e9 en si algo precioso, moi simple \u2014esa elocuente simplicidade que adquiriu a m\u00fasica de Elgar no \u00faltimo par de anos\u2014 mais cunha profunda sabedor\u00eda e beleza baixo esa simplicidade\u00bb. Elgar non culpou o solista, Felix Salmond, que tocou para el posteriormente. En contraste coa \"Primeira sinfon\u00eda\" e o seu centenar de interpretaci\u00f3ns en pouco m\u00e1is dun ano, o \"Concerto para Violonchelo\" non volveu tocarse en Londres ata pasado m\u00e1is dun ano.\n\u00daltimos anos.\nA\u00ednda que na d\u00e9cada de 1920 a m\u00fasica de Elgar xa non estaba de moda, os seus admiradores continuaron a interpretar as s\u00faas obras cando era posible. Reed sinala unha interpretaci\u00f3n da \"Segunda sinfon\u00eda\" en marzo de 1920 dirixida por \u00abun home novo case desco\u00f1ecido para o p\u00fablico\u00bb, Adrian Boult, por traer \u00aba grandeza e nobreza da obra\u00bb a un p\u00fablico m\u00e1is amplo. Tam\u00e9n en 1920, Landon Ronald presentou un concerto \u00edntegro de obras de Elgar no Queen\u2019s Hall. Alice Elgar escribiu con entusiasmo sobre a recepci\u00f3n da sinfon\u00eda, mais esta foi unha das \u00faltimas veces que escoitou a m\u00fasica do seu home interpretada en p\u00fablico. Despois dunha breve enfermidade, Alice morreu de cancro de pulm\u00f3n o 7 de abril de 1920, aos 72 anos. Nos anos seguintes a este suceso dram\u00e1tico, Elgar compuxo xa poucas pezas importantes.\nElgar quedou desolado pola perda da s\u00faa muller. Sen p\u00fablico que demandase novas obras, e privado do constante apoio e inspiraci\u00f3n de Alice, deixou a un lado a composici\u00f3n. S\u00faa filla escribiu m\u00e1is tarde que Elgar herdara do seu pai unha certa desgana a \u00abpo\u00f1erse seriamente a traballar a man, mais con ledicia pod\u00eda pasar horas en tarefas innecesarias e sen remuneraci\u00f3n\u00bb, un trazo que se fixo m\u00e1is forte despois da morte de Alice. Deste xeito, durante gran parte do resto da s\u00faa vida, Elgar entregouse a varias afecci\u00f3ns. Ao longo da s\u00faa vida fora un qu\u00edmico afeccionado, \u00e1s veces empregando un laboratorio no seu xard\u00edn traseiro. Mesmo patentou o \u00abElgar Sulphuretted Hydrogen Apparatus\u00bb en 1908. Gozou do f\u00fatbol, animando o Wolverhampton Wanderers F.C., para o que compuxo o himno, \u00abHe Banged the Leather for Goal\u00bb, e nos seus \u00faltimos anos asistiu frecuentemente a carreiras de cabalos. Os seus protexidos, o director Malcolm Sargent e o violinista Yehudi Menuhin, lembraban os ensaios con Elgar nos que rapidamente se convenc\u00eda de que todo estaba ben e despois marchaba \u00e1s carreiras. Nos seus anos de xuventude, Elgar fora un entusiasta ciclista, comprando bicicletas Royal Sunbeam para el a para a s\u00faa muller en 1903 (\u00e1 que chamou \u00abMr. Phoebus\u00bb). Como vi\u00favo de idade avanzada, gozaba dando paseos polo campo co seu chofer. En novembro e decembro de 1923, realizou unha viaxe ao Brasil, subindo polo Amazonas ata Manaus, onde quedou impresionado polo seu teatro de \u00f3pera, o Teatro Amazonas. Case non se conservan datos sobre os sucesos que tiveron lugar durante a viaxe de Elgar, o que lle deu marxe de manobra ao novelista James Hamilton-Paterson cando escribiu \"Gerontius\", un relato ficticio da viaxe.\nDespois da morte de Alice, Elgar vendeu a casa de Hampstead, e logo de vivir durante un breve per\u00edodo de tempo en St James\u2019s, no centro de Londres, trasladouse de novo a Worcestershire, \u00e1 vila de Kempsey, onde viviu dende 1923 ata 1927. Durante eses anos non abandonou por completo a composici\u00f3n. Fixo arranxos sinf\u00f3nicos a grande escala de obras de Bach e H\u00e4ndel e escribiu a s\u00faa \"Empire March\" e oito canci\u00f3ns \"Pageant of Empire\" para a British Empire Exhibition en 1924. Pouco despois de que foran publicadas, foi nomeado Master of the King\u2019s Musick o 13 de maio dese mesmo ano, logo da morte de Sir Walter Parratt.\nA partir de 1926, Elgar fixo unha serie de gravaci\u00f3ns das s\u00faas obras. Descrito polo editor musical Robert Philip como \u00abo primeiro compositor en tomar o gram\u00f3fono en serio\u00bb, xa gravara gran parte da s\u00faa m\u00fasica seguindo os primeiros procesos de gravaci\u00f3n ac\u00fastica co His Master\u2019s Voice (HMV) dende 1914, mais a introduci\u00f3n de micr\u00f3fonos el\u00e9ctricos en 1925 transformou o gram\u00f3fono dunha innovaci\u00f3n a un medio realista para a reproduci\u00f3n de m\u00fasica orquestral e coral. Elgar foi o primeiro compositor que sacou proveito deste avance tecnol\u00f3xico. Fred Gaisberg de HMV, que produciu as gravaci\u00f3ns de Elgar, estableceu unha serie de gravaci\u00f3ns para rexistrar en disco as interpretaci\u00f3ns do compositor das s\u00faas maiores obras orquestrais, inclu\u00edndo \"Enigma Variations\", \"Falstaff\", a primeira e segunda sinfon\u00edas, e os concertos para viol\u00edn e violonchelo. Na maior parte delas, a orquestra que as interpretou foi a London Symphony Orchestra (LSO), mais as \"Variations\" foron interpretadas pola Royal Albert Hall Orchestra. Posteriormente nesta serie de gravaci\u00f3ns, Elgar tam\u00e9n dirixiu d\u00faas orquestras recentemente creadas, a BBC Symphony Orchestra de Boult, e a London Philharmonic Orchestra de Sir Thomas Beecham.\nAs gravaci\u00f3ns de Elgar foron realizadas en discos de 78 rpm tanto por HMV como por RCA Victor. Despois da segunda guerra mundial, a gravaci\u00f3n de 1932 do seu concerto para viol\u00edn co adolescente Menuhin como solista segu\u00eda estando dispo\u00f1ible neste formato, e posteriormente en LP, mais as outras gravaci\u00f3ns estiveron descatalogadas durante alg\u00fans anos. Cando foron reeditadas por EMI en LP na d\u00e9cada de 1970, sorprenderon a moitos polos seus \"tempi\" r\u00e1pidos, en contraste coas velocidades lentas adoptadas por moitos directores nos anos posteriores \u00e1 morte de Elgar. As gravaci\u00f3ns foron reeditadas en CD na d\u00e9cada de 1990.\nEn novembro de 1931, Elgar foi filmado por Path\u00e9 para un documental que representaba unha sesi\u00f3n de gravaci\u00f3n de \"Pomp and Circumstance March No. 1\" na apertura dos Abbey Road Studios de EMI en Londres. P\u00e9nsase que \u00e9 a \u00fanica filmaci\u00f3n sonora de Elgar que sobrevive, que fai unha breve observaci\u00f3n antes de dirixir a London Symphony Orchestra, pedindo aos m\u00fasicos \u00abtocar esta melod\u00eda como se non a escoitaran antes\u00bb. Unha placa conmemorativa de Elgar en Abbey Road foi presentada o 24 de xu\u00f1o de 1993.\nUnha peza posterior de Elgar, a \"Nursery Suite\", foi un exemplo temper\u00e1n de estrea en estudo: a s\u00faa primeira interpretaci\u00f3n tivo lugar no estudo de Abbey Road. Para esta obra, dedicada \u00e1 muller e \u00e1s fillas do Duque de York (Elizabeth Bowes-Lyon, Isabel e Margarida), Elgar inspirouse de novo nos seus bosquexos de xuventude.\nNos seus anos finais, Elgar experimentou un rexurdir musical. A BBC organizou un festival coas s\u00faas obras para celebrar o seu 75 aniversario, en 1932. Voou a Par\u00eds en 1933 para dirixir o \"Concerto para viol\u00edn\" xunto a Menuhin. Durante a s\u00faa estad\u00eda en Francia visitou o seu amigo compositor Frederick Delius na s\u00faa casa de Grez-sur-Loing. Era buscado por m\u00fasicos novos como Adrian Boult, Malcolm Sargent e John Barbirolli, que defenderon a s\u00faa m\u00fasica cando esta non estaba de moda. Comezou a traballar nunha \u00f3pera, \"The Spanish Lady\", e aceptou o encargo da BBC para compo\u00f1er unha \"Terceira sinfon\u00eda\". A s\u00faa enfermidade final, con todo, impediu que as puidese finalizar. Preocupouse das s\u00faas obras sen rematar e pediulle a Reed que ningu\u00e9n \u00abremendase\u00bb os bosquexos e tratase de rematar a sinfon\u00eda, mais noutras ocasi\u00f3ns dixo:\nDespois da morte de Elgar, Percy M. Young, en colaboraci\u00f3n coa BBC e a filla de Elgar Carice, produciu unha versi\u00f3n de \"The Spanish Lady\", que se publicou en CD. Os bosquexos da \"Terceira sinfon\u00eda\" foron reelaborados polo compositor Anthony Payne nunha partitura completa en 1998.\nO 8 de outubro de 1933, durante unha operaci\u00f3n, detect\u00e1ronlle un cancro intestinal incurable. Elgar morreu o 23 de febreiro de 1934 aos 76 anos e foi enterrado a car\u00f3n da s\u00faa muller na igrexa cat\u00f3lica de St.\u00a0Wulstan, en Little Malvern (Worcestershire). No transcurso de catro meses morreron tam\u00e9n outros dous grandes compositores ingleses: Gustav Holst e Frederick Delius, polo que ese ano foi co\u00f1ecido como o \u00abannus horribilis\u00bb da m\u00fasica inglesa.\nObra.\nO legado musical de Elgar \u00e9 principalmente orquestral, mais tam\u00e9n escribiu m\u00fasica para solistas e grupos instrumentais. A s\u00faa obra para banda, \"The Severn Suite\", logo arranxada por el mesmo para orquestra, permanece como un elemento importante no repertorio para instrumentos de metal. Os seus arranxos te\u00f1en sido ocasionalmente interpretados ao \u00f3rgano, como a \u00absegunda sonata para \u00f3rgano\u00bb. A primeira sonata \u2014moi anterior (1895)\u2014 foi escrita especificamente para \u00f3rgano nun estilo orquestral, e a\u00ednda \u00e9 interpretada como parte do repertorio rom\u00e1ntico ingl\u00e9s para este instrumento.\nInfluencias, antecedentes e primeiras obras.\nElgar desde\u00f1aba a m\u00fasica tradicional e ti\u00f1a pouco interese ou respecto polos primeiros compositores ingleses, denominando a William Byrd e os seus contempor\u00e1neos como \u00abpezas de museo\u00bb. Dos compositores ingleses posteriores, consideraba a Henry Purcell coma o m\u00e1is grande, e afirmou que os escritos de Hubert Parry lle serviran de moito para aprender a s\u00faa propia t\u00e9cnica. Os compositores continentais que m\u00e1is influ\u00edron nel foron H\u00e4ndel, Dvo\u0159\u00e1k e, en certo grao, Brahms. No cromatismo de Elgar \u00e9 evidente a influencia de Wagner, mais o estilo individual da s\u00faa orquestraci\u00f3n d\u00e9belle moito \u00e1 claridade dos compositores franceses do s\u00e9culo XIX, Berlioz, Massenet, Saint-Sa\u00ebns e, sobre todo, Delibes (entre outros), cuxa m\u00fasica Elgar interpretou e dirixiu en Worcester e admiraba moito.\nElgar comezou a compo\u00f1er cando a\u00ednda era un neno, e durante toda a s\u00faa vida baseouse nos seus primeiros cadernos de bosquexos para os seus temas de inspiraci\u00f3n. Durante toda a s\u00faa vida mantivo o h\u00e1bito de montaxe das s\u00faas composici\u00f3ns, mesmo as de grande escala, a partir de anacos de temas anotados ao azar. As s\u00faas primeiras obras de adulto incl\u00faen pezas para viol\u00edn e piano, m\u00fasica para quinteto de vento que interpretou xunto ao seu irm\u00e1n entre 1878 e 1881, e m\u00fasica de diversos tipos para a banda do asilo Powick. Diana McVeagh, no \"Grove Dictionary of Music and Musicians\", encontra moitos toques embrionarios de Elgar nestas pezas, mais poucas delas se interpretan regularmente, con excepci\u00f3n de \"Salut d\u2019Amour\" (arranxada d\u00e9cadas despois como as Suites \"The Wand of Youth\"), e alg\u00fans dos bosquexos da s\u00faa infancia. A s\u00faa \u00fanica obra destacada da s\u00faa primeira etapa en Londres entre 1889 e 1891, a abertura \"Froissart\", era unha peza rom\u00e1ntica vigorosa, con influencia de Mendelssohn e Wagner, a\u00ednda que xa mostraba as caracter\u00edsticas elgarianas. As obras orquestrais compostas durante os anos seguintes en Worcestershire incl\u00faen a \"Serenata para cordas\" e \"Three Bavarian Dances\". Neste per\u00edodo e m\u00e1is tarde, Elgar escribiu canci\u00f3ns e \"partsongs\". Reed expresou as s\u00faas reservas sobre estas pezas, mais elixiu o \"partsong\" \"The Snow\" (\"A neve\"), para voces femininas, e \"Sea Pictures\", un ciclo de cinco canci\u00f3ns para contralto e orquestra, que permanece no repertorio.\nAs principais primeiras obras a grande escala de Elgar para coro e orquestra foron para o \"Three Choirs\" e outros festivais. Estas foron \"The Black Knight\" (\"O cabaleiro negro\"), \"King Olaf\" (\"O rei Olaf\"), \"The Light of Life\" (\"A luz da vida\"), \"The Banner of St George\" (\"A bandeira de San Xurxo\") e \"Caractacus\". Tam\u00e9n escribiu un \"Te Deum\" e un \"Benedictus\" para o Festival de Hereford. Delas, McVeagh comenta favorablemente a orquestraci\u00f3n e un uso innovador dos leitmotivs, mais fala de maneira menos eloxiosa das cualidades dos textos elixidos e a irregularidade da s\u00faa inspiraci\u00f3n. McVeagh sinala que, debido a que estas obras da d\u00e9cada de 1890 foron durante moitos anos pouco co\u00f1ecidas, e interpretadas con pouca frecuencia, a mestr\u00eda do seu primeiro grande \u00e9xito, as \"Enigma Variations\", parec\u00eda ser unha transformaci\u00f3n repentina da mediocridade ao xenio, mais de feito, as s\u00faas habilidades orquestrais foran desenvolvidas ao longo da d\u00e9cada.\nAnos de maior creatividade (1899-1920).\nElgar compuxo as s\u00faas obras m\u00e1is co\u00f1ecidas entre os anos 1899 e 1920. A maior parte delas son obras orquestrais. Reed escribiu: \u00abO xenio de Elgar acadou a s\u00faa maior altura nas s\u00faas obras orquestrais\u00bb e citou o compositor para dicir que, mesmo nos seus oratorios, a parte orquestral \u00e9 a m\u00e1is importante. O nome de Elgar deuse a co\u00f1ecer a nivel nacional grazas \u00e1s \"Enigma Variations\". A forma da variaci\u00f3n foi ideal para el nesta etapa da s\u00faa carreira, cando o seu dominio da orquestraci\u00f3n a\u00ednda contrastaba coa s\u00faa tendencia a escribir melod\u00eda de frases curtas, e en ocasi\u00f3ns, r\u00edxidas. A s\u00faa seguinte obra orquestral, \"Cockaigne (In London Town)\", unha abertura de concerto (1900-1901), as d\u00faas primeiras \"Pomp and Circumstance Marches\" (1901), e \"Dream Children\" (1902), foron todas curtas. A m\u00e1is longa delas, \"Cockaigne\", dura menos de quince minutos. \"In the South (Alassio)\" (1903-1904), a\u00ednda que designada por Elgar como unha abertura de concerto, \u00e9, segundo Kennedy, realmente un poema sinf\u00f3nico e a peza continua m\u00e1is longa de composici\u00f3n puramente orquestral que Elgar realizara; escribiuno logo de desistir dun primeiro intento de compo\u00f1er unha sinfon\u00eda. A obra pon de manifesto o seu continuo progreso na escritura de temas sostidos e li\u00f1as orquestrais, a\u00ednda que alg\u00fans cr\u00edticos, inclu\u00eddo o mesmo Kennedy, encontran que na parte media a \u00abinspiraci\u00f3n de Elgar, como a chama dunha candea, brilla un pouco menos que no seu punto de maior apoxeo\u00bb. En 1905, Elgar completou \"Introduction and Allegro for Strings\". Esta obra bas\u00e9ase, a diferenza de moitas das escritas anteriormente polo compositor, non nunha profusi\u00f3n de temas sen\u00f3n s\u00f3 en tres. Kenney calificouna como unha \u00abcomposici\u00f3n maxistral, s\u00f3 igualada entre as obras inglesas para cordas por \"Fantasia on a Theme by Thomas Tallis\" de Vaughan Williams\u00bb. Non obstante, con menos dun cuarto de hora de duraci\u00f3n, non respond\u00eda aos est\u00e1ndares contempor\u00e1neos dunha composici\u00f3n moi longa. A \"S\u00e9tima sinfon\u00eda\" de Gustav Mahler, composta na mesma \u00e9poca, ten unha duraci\u00f3n de m\u00e1is dunha hora.\nDurante os seguintes catro anos Elgar compuxo tres pezas de concerto que, a\u00ednda que m\u00e1is curtas que obras similares dalg\u00fans dos seus contempor\u00e1neos europeos, enc\u00f3ntranse entre as obras m\u00e1is importantes dos compositores ingleses. Estas foron a s\u00faa \"Primeira sinfon\u00eda\", o \"Concerto para viol\u00edn\" e a \"Segunda sinfon\u00eda\", que duran entre 45 minutos e unha hora. McVeagh afirma das sinfon\u00edas que \u00abest\u00e1n situadas no rango m\u00e1is alto, non s\u00f3 na produci\u00f3n de Elgar, sen\u00f3n tam\u00e9n na historia musical inglesa. Todas elas son longas e poderosas, sen programas publicados, s\u00f3 suxesti\u00f3ns e citas para indicar alg\u00fan drama interior do que derivan a s\u00faa vitalidade e elocuencia. Bas\u00e9anse na forma cl\u00e1sica, mais difiren dela na medida en que [\u2026] eran consideradas extensas e feblemente constru\u00eddas por alg\u00fans cr\u00edticos. Certamente, a invenci\u00f3n nelas \u00e9 abundante; cada sinfon\u00eda necesitar\u00eda varias ducias de exemplos musicais para trazar o seu progreso\u00bb.\nEn opini\u00f3n de Kennedy, o \"Concerto para viol\u00edn\" e o \"Concerto para violonchelo\" de Elgar \u00absit\u00faanse non s\u00f3 entre as s\u00faas mellores obras, sen\u00f3n tam\u00e9n entre as m\u00e1is grandes da s\u00faa clase\u00bb. Son moi diferentes entre si. O \"Concerto para viol\u00edn\", composto en 1909 cando Elgar acadou a c\u00faspide da s\u00faa popularidade e escrito para o seu instrumento m\u00e1is querido, \u00e9 l\u00edrico, raps\u00f3dico e brillante por momentos. O \"Concerto para violonchelo\", composto unha d\u00e9cada m\u00e1is tarde, inmediatamente despois da primeira guerra mundial, parece, en palabras de Kennedy, \u00abque pertence a outra \u00e9poca, outro mundo [\u2026] a m\u00e1is simple de todas as grandes obras de Elgar [\u2026] tam\u00e9n a menos grandilocuente\u00bb. Entre os dous concertos, Elgar compuxo o estudo sinf\u00f3nico \"Falstaff\", con opini\u00f3ns divididas mesmo entre os m\u00e1is fortes admiradores do compositor. Donald Tovey veo como \u00abunha das cousas inmensamente m\u00e1is grandes na m\u00fasica\u00bb, con poder \u00abid\u00e9ntico \u00e1 [obra] de Shakespeare\u00bb, mentres que Kennedy critica a obra por ser \u00abdemasiado frecuente a dependencia das secuencias\u00bb e unha descrici\u00f3n idealizada en exceso das personaxes femininas. Reed cre que os temas principais mostran unha menor diferenza que nalgunhas das obras anteriores. O propio compositor cr\u00eda que \"Falstaff\" era o punto culminante da s\u00faa obra puramente orquestral.\nAs grandes obras para voces e orquestra dos 21 anos do per\u00edodo medio de Elgar son tres grandes obras para solistas, coro e orquestra: \"The Dream of Gerontius\" (1900), os oratorios \"The Apostles\" (1903) e \"The Kingdom\" (1906), e d\u00faas odas m\u00e1is curtas, a \"Coronation Ode\" (1902) e \"The Music Makers\" (1912). A primeira das odas, como unha \"pi\u00e8ce d\u2019occasion\", rara vez foi revivida despois do seu \u00e9xito inicial, coa culminante \u00abLand of Hope and Glory\u00bb. A segunda \u00e9, para Elgar, infrecuente, xa que cont\u00e9n varias citas das s\u00faas obras anteriores, do mesmo xeito que Richard Strauss se cita a si mesmo en \"Ein Heldenleben\". As obras corais tiveron \u00e9xito. A primeira, \"Gerontius\", foi e segue a ser a m\u00e1is apreciada e interpretada. No manuscrito, Elgar escribiu, citando a John Ruskin: \u00abIsto \u00e9 o mellor de min. En canto ao resto, com\u00edn, e beb\u00edn, e durm\u00edn, amei e odiei, como calquera outro. A mi\u00f1a vida foi como un vapor, e xa non \u00e9; mais vin e co\u00f1ec\u00edn iso; se algo meu merece a pena que o lembres, \u00e9 isto\u00bb. As tres obras, a grande escala, seguen o modelo tradicional con secci\u00f3ns para solistas, coro e ambos xuntos. A orquestraci\u00f3n distintiva de Elgar, as\u00ed como a s\u00faa inspiraci\u00f3n mel\u00f3dica, el\u00e9vaas a un nivel m\u00e1is alto que a maior\u00eda das obras dos seus predecesores brit\u00e1nicos.\nOutras das s\u00faas obras do per\u00edodo intermedio incl\u00faen m\u00fasica incidental para \"Diarmuid and Grania\" (1901), unha obra de teatro de George Moore e William Butler Yeats, e para \"The Starlight Express\" (1916), unha obra baseada nun conto de Algernon Blackwood. Da primeira, Yeats cualificou esta m\u00fasica de Elgar como \u00abadmirable na s\u00faa melancol\u00eda heroica\u00bb. Elgar tam\u00e9n escribiu unha serie de canci\u00f3ns durante o seu per\u00edodo de apoxeo, da que Reed observa que \u00abnon se pode dicir que enriquecese o repertorio vocal na mesma medida como na que o fixo co de orquestra\u00bb.\n\u00daltimos anos e obras p\u00f3stumas.\nDespois do \"Concerto para violonchelo\", Elgar non completou m\u00e1is obras a grande escala. Fixo arranxos de obras de Bach, H\u00e4ndel e Chopin cunha orquestraci\u00f3n claramente elgariana. Para \"Nursery Suite\" (1931) volveu usar cadernos de xuventude. As s\u00faas outras composici\u00f3ns deste per\u00edodo non te\u00f1en un lugar no repertorio regular. Houbo un acordo xeral en que o pulo creativo de Elgar cesou coa morte da s\u00faa muller, mais a elaboraci\u00f3n da \"Terceira sinfon\u00eda\" de Elgar por parte de Anthony Payne a partir dos seus bosquexos fixo reconsiderar esta suposici\u00f3n. Elgar deixou a partitura completa da apertura da sinfon\u00eda e ditas p\u00e1xinas, xunto con outras, mostran que a orquestraci\u00f3n de Elgar cambiara notablemente dende a riqueza das s\u00faas obras anteriores \u00e1 Guerra. \"The Gramophone\" describe a apertura da nova obra como algo \u00abemocionante [\u2026] inesqueciblemente consumida\u00bb. Posteriormente, Payne tam\u00e9n realizou unha versi\u00f3n para ser interpretada dos bosquexos para unha sexta marcha \"Pomp and Circumstance\", que foi estreada nos Proms en agosto de 2006. O compositor Robert Walker elaborou os bosquexos de Elgar para un concerto para piano que databa de 1913 e que foi interpretado por primeira vez en agosto de 1997 polo pianista David Owen Norris, con revisi\u00f3ns amplas da realizaci\u00f3n dende aquela.\nReputaci\u00f3n.\nOs puntos de vista acerca da transcendencia de Elgar variaron nas d\u00e9cadas dende que a s\u00faa m\u00fasica acadou a fama a principios do s\u00e9culo XX. Richard Strauss, como se sinalou, eloxiou a Elgar como compositor progresista. Mesmo en 1908, en \"The Observer\", un cr\u00edtico hostil, impresionado polo material tem\u00e1tico da \"Primeira sinfon\u00eda\", cualificou a orquestraci\u00f3n como \u00abmagnificamente moderna\u00bb. Hans Richter clasificou a Elgar como \u00abo compositor moderno m\u00e1is grande\u00bb de calquera pa\u00eds, e o seu compa\u00f1eiro Arthur Nikisch considerou a \"Primeira sinfon\u00eda\" como \u00abunha obra mestra de primeira orde\u00bb para ser \u00abxustamente situada cos grandes modelos sinf\u00f3nicos de Beethoven e Brahms\u00bb. Pola contra, o cr\u00edtico Walter J. Turner, na segunda metade do s\u00e9culo XX, escribiu sobre as \u00absinfon\u00edas do Ex\u00e9rcito de Salvaci\u00f3n\u00bb de Elgar e Herbert von Karajan chamou as \"Enigma Variations\" \u00abBrahms de segunda man\u00bb. A inmensa popularidade de Elgar non foi duradeira. Logo do \u00e9xito da s\u00faa \"Primeira sinfon\u00eda\" e o \"Concerto para viol\u00edn\", a s\u00faa \"Segunda sinfon\u00eda\" e o \"Concerto para violonchelo\" foron recibidos con cortes\u00eda pero sen o desmesurado entusiasmo anterior. A s\u00faa m\u00fasica identific\u00e1base na mente do p\u00fablico coa era eduardiana e, despois da primeira guerra mundial, xa non parec\u00eda un compositor progresista ou moderno. Na d\u00e9cada de 1920, mesmo a \"Primeira sinfon\u00eda\" s\u00f3 foi interpretada unha \u00fanica vez en Londres en m\u00e1is de tres anos. Henry Wood e directores m\u00e1is novos como Adrian Boult, Malcolm Sargent e John Barbirolli promoveron a m\u00fasica de Elgar, mais nos cat\u00e1logos de gravaci\u00f3n e nos programas de concertos de mediados do s\u00e9culo as s\u00faas obras eran pouco interpretadas.\nEn 1924, o experto musical Edward J. Dent ofendeu unha parte da opini\u00f3n inglesa cun artigo para unha revista de m\u00fasica alem\u00e1 na que identificaba as que consideraba as catro caracter\u00edsticas do estilo de Elgar: \u00abdemasiado emocional\u00bb, \u00abnon de todo libre de vulgaridade\u00bb, \u00abpomposa\u00bb e \u00abdemasiado deliberadamente nobre na expresi\u00f3n\u00bb. Este artigo foi reimpreso en 1930 e causou pol\u00e9mica. Nos \u00faltimos anos do s\u00e9culo houbo, en Gran Breta\u00f1a polo menos, un rexurdimento do interese pola s\u00faa m\u00fasica; as peculiaridades que ofenderan o gusto austero nos anos de entreguerras v\u00edanse dende unha perspectiva diferente. En 1955, o libro de referencia \"The Record Guide\" dic\u00eda do fondo eduardiano durante o apoxeo da carreira de Elgar:\nCara \u00e1 d\u00e9cada de 1960, deuse unha visi\u00f3n menos severa da \u00e9poca eduardiana. En 1966, o cr\u00edtico Frank Howes escribiu que Elgar reflect\u00eda o \u00faltimo resplandor de opulencia, expansi\u00f3n e apaixonamento, antes de que a primeira guerra mundial o varrese. En opini\u00f3n de Howes, hab\u00eda un toque de vulgaridade, tanto na \u00e9poca como na m\u00fasica de Elgar, a\u00ednda que \u00abun compositor ten dereito a ser xulgado polo mellor da s\u00faa obra na posteridade. [\u2026] Elgar \u00e9 historicamente importante por dar \u00e1 m\u00fasica inglesa un sentido da orquestra, por expresar o que se sent\u00eda ao vivir na \u00e9poca eduardiana, por conferir ao mundo canto menos catro obras mestras sen reservas e, polo tanto, a restauraci\u00f3n de Inglaterra como reco\u00f1ecida naci\u00f3n musical\u00bb.\nEn 1967, o cr\u00edtico e analista David Cox examinou a cuesti\u00f3n da suposta \u00abanglicidade\u00bb da m\u00fasica de Elgar. Cox sinalou que a Elgar non lle gustaban as s\u00faas canci\u00f3ns populares e nunca as empregou nas s\u00faas obras, optando por unha linguaxe que era esencialmente alem\u00e1, fermentado por unha lixeireza derivada de compositores franceses como Berlioz e Charles Gounod. Cox preg\u00fantase como poder\u00eda ser considerado Elgar como \u00abo m\u00e1is ingl\u00e9s dos compositores ingleses\u00bb. Encontrou a resposta na personalidade de Elgar, que \u00abpod\u00eda empregar os idiomas estranxeiros para facer deles unha forma vital de expresi\u00f3n que fose s\u00faa e s\u00f3 s\u00faa. E a personalidade que se percibe a trav\u00e9s da m\u00fasica \u00e9 inglesa\u00bb. O mesmo argumento de que Elgar transmutaba as s\u00faas influencias xa fora abordado con anterioridade. En 1930, \"The Times\" escribiu: \u00abCando se estreou a \"Primeira sinfon\u00eda\" de Elgar, algu\u00e9n tratou de demostrar que a s\u00faa melod\u00eda principal da que todo depende era como a do tema do Graal en \"Parsifal\" [\u2026] mais foi en van porque todos os demais, inclu\u00edndo aqueles aos que non lles gustaba a melod\u00eda, inmediatamente a reco\u00f1eceron como tipicamente elgariana, mentres que o tema do Graal \u00e9 tipicamente wagneriano\u00bb. En canto \u00e1 anglicidade de Elgar, os seus compa\u00f1eiros compositores reco\u00f1ec\u00e9rona: Richard Strauss e Igor Stravinskii fixeron especial referencia a ela, e Jean Sibelius denominou o compositor, \u00aba personificaci\u00f3n do verdadeiro car\u00e1cter ingl\u00e9s na m\u00fasica [\u2026] unha personalidade nobre e un arist\u00f3crata nato\u00bb.\nEntre os admiradores de Elgar non hai acordo sobre cales das s\u00faas obras deben ser consideradas obras mestras. Polo xeral, as \"Enigma Variations\" c\u00f3ntanse entre elas. \"The Dream of Gerontius\" tam\u00e9n ten recibido grandes eloxios por parte dos elgarianos e o \"Concerto para violonchelo\" ten unha apreciaci\u00f3n similar. Moitos cualifican o \"Concerto para viol\u00edn\" cun grao igualmente alto, mais outros non: Sackville-West om\u00edteo da lista de obras mestras de Elgar en \"The Record Guide\", e nun longo artigo anal\u00edtico en \"The Musical Quarterly\", Daniel Gregory Mason criticou o primeiro movemento do concerto por ser \u00abunha especie de canto sen canci\u00f3n [\u2026] tan letal para o nobre ritmo na m\u00fasica como na poes\u00eda\u00bb. \"Falstaff\" tam\u00e9n divide a opini\u00f3n. Nunca foi un gran favorito entre o p\u00fablico, e Kennedy e Reed atoparon deficiencias na obra. Pola contra, en 1957, nun simposio de \"The Musical Times\" dirixido por Vaughan Williams con ocasi\u00f3n do centenario de Elgar, varios contribu\u00edntes compartiron o punto de vista de Eric Blom de que \"Falstaff\" \u00e9 a m\u00e1is grande de todas as obras de Elgar.\nAs d\u00faas sinfon\u00edas causan desacordos mesmo de xeito m\u00e1is marcado. Mason aval\u00eda a \"Segunda\" de xeito negativo polo seu \u00abesquema r\u00edtmico \u201csobreevidente\u201d\u00bb, pero denomina a \"Primeira\" como unha \u00abobra mestra de Elgar. [\u2026] \u00c9 dif\u00edcil ver como calquera estudante sincero pode negar a grandeza desta sinfon\u00eda\u00bb. Non obstante, no simposio do centenario de 1957, varios destacados admiradores de Elgar expresaron reservas sobre unha ou ambas das sinfon\u00edas. Nese ano, Roger Fiske escribiu en \"The Gramophone\": \u00abpor algunha raz\u00f3n, moi poucas persoas te\u00f1en unha boa opini\u00f3n de ambas as sinfon\u00edas de Elgar por igual; cada unha ten os seus defensores, os cales, con frecuencia, manifestan pouco m\u00e1is que aburrimento pola obra rival\u00bb. O cr\u00edtico John Warrack escribiu: \u00abnon hai p\u00e1xinas m\u00e1is tristes na literatura sinf\u00f3nica que o peche do \u00abAdagio\u00bb da \"Primeira sinfon\u00eda\", como as trompas e tromb\u00f3ns que entoan d\u00faas veces suavemente unha frase de dor total\u00bb, mentres que para Michael Kennedy, o movemento caracter\u00edzase pola s\u00faa carencia de desexo angustioso e desasosego.\nA pesar de que a avaliaci\u00f3n cr\u00edtica das diversas obras flutuou cos anos, as principais obras de Elgar, en conxunto, te\u00f1en gozado no s\u00e9culo XX dunha forte recuperaci\u00f3n tras o seu esquecemento na d\u00e9cada de 1950. \"The Record Guide\" no ano 1955 enumeraba unha soa gravaci\u00f3n dispo\u00f1ible da \"Primeira sinfon\u00eda\", ningunha da \"Segunda\", unha do \"Concerto para viol\u00edn\", d\u00faas do \"Concerto para violonchelo\", d\u00faas das \"Enigma Variations\", unha de \"Falstaff\" e ningunha de \"The Dream of Gerontius\". Dende aquela, houbo varias gravaci\u00f3ns de todas as grandes obras. T\u00e9\u00f1ense realizado m\u00e1is de trinta gravaci\u00f3ns da \"Primeira sinfon\u00eda\" desde 1955, por exemplo, e m\u00e1is dunha ducia de \"The Dream of Gerontius\". Do mesmo xeito, as salas de concertos programaron obras de Elgar con maior frecuencia.\nHonras, premios e conmemoraci\u00f3ns.\nElgar foi nomeado cabaleiro en 1904 e, en 1911, membro da Orde do M\u00e9rito. En 1920 recibiu a Cruz de Comendador da Orde da Coroa de B\u00e9lxica. En 1924 foi nomeado Master of the King\u2019s Musick, ao ano seguinte recibiu a Medalla de Ouro da Royal Philharmonic Society, e en 1928 foi nomeado Cabaleiro Comandante da Real Orde Vitoriana (KCVO). Entre 1900 e 1931, Elgar recibiu t\u00edtulos honor\u00edficos das universidades de Cambridge, Durham, Leeds, Oxford, Yale, Aberdeen, Pittsburgh, Birmingham e Londres. Entre as academias estranxeiras das que foi nomeado membro enc\u00f3ntranse a Academia Nacional de Santa Cecilia (Roma), a Accademia del Reale Istituto Musicale de Florencia; a Academia de Belas Artes de Par\u00eds, o Instituto de Francia e a Academia Estadounidense das Artes e as Ciencias. En 1931 foi nomeado baronet de Broadheath, no condado de Worcester. En 1933 foi ascendido dentro da Real Orde Vitoriana \u00e1 Gran Cruz de Cabaleiro (GCVO). En palabras de Kennedy, \u00abpromocionouse de xeito desvergonzado\u00bb para un t\u00edtulo nobiliario, mais en van.\nA casa na que Elgar naceu en Lower Broadheath converteuse no Elgar Birthplace Museum, un museo adicado \u00e1 s\u00faa vida e obra. A s\u00faa filla, Carice, axudou a fundalo en 1936 e legou gran parte da s\u00faa colecci\u00f3n de cartas do seu pai e documentos logo da s\u00faa morte en 1970. Carice deixou manuscritos de Elgar a diversos colexios musicais: \"The Black Knight\" ao Trinity College of Music, \"King Olaf\" \u00e1 Royal Academy of Music, \"The Music Makers\" \u00e1 Universidade de Birmingham, o \"Concerto para violonchelo\" \u00e1 Royal College of Music, \"The Kingdom\" \u00e1 Biblioteca Bodleiana; e outros manuscritos \u00e1 Biblioteca Brit\u00e1nica. En 1951, formouse a Sociedade Elgar, adicada ao compositor e \u00e1s s\u00faas obras. As Colecci\u00f3ns Especiais da Universidade de Birmingham conte\u00f1en un arquivo de cartas escritas por Elgar.\nA estatua de Elgar ao final de High Street en Worcester enc\u00f3ntrase fronte \u00e1 catedral, a s\u00f3 uns metros de onde seu pai ti\u00f1a o negocio de m\u00fasica. Outra estatua do compositor, realizada por Rose Garrard est\u00e1 na parte superior de Church Street en Malvern (Worcestershire), con vistas \u00e1 cidade, e ofrece aos visitantes a oportunidade de estar a car\u00f3n do compositor \u00e1 sombra dos outeiros que tan a mi\u00fado lembraba. En setembro de 2005, erixiuse unha terceira estatua esculpida por Jemma Pearson preto da catedral de Hereford, en honor das s\u00faas numerosas asociaci\u00f3ns musicais e doutro tipo con esa cidade. A estatua de Hereford representa a Elgar coa s\u00faa bicicleta. Dende 1999 ata principios de 2007, os novos billetes do Banco de Inglaterra de vinte libras mostraban un retrato de Elgar. A eliminaci\u00f3n da s\u00faa imaxe xerou controversia, sobre todo porque en 2007 celebr\u00e1base o 150 aniversario do nacemento do compositor. A partir de 2007 os billetes coa imaxe de Elgar foron eliminados, deixando de ser moeda de curso legal o 30 de xu\u00f1o de 2010.\nNo Reino Unido existen 65 r\u00faas adicadas a Elgar, inclu\u00edndo seis nos condados de Herefordshire e Worcestershire. Entre elas hab\u00eda once Avenidas Elgar, inclu\u00edndo unha en Malvern e outra preto da casa onde viviu Elgar, Pl\u00e2s Gwyn en Hereford. Tam\u00e9n levan o seu nome unha r\u00faa en North Springfield (Virxinia) e unha r\u00faa principal en Box Hill, un barrio de Melbourne. Hai tres locomotoras nomeadas no seu honor. A primeira \u00abSir Edward Elgar\u00bb foi unha locomotora clase Bulldog, n\u00famero 3414; foi constru\u00edda en 1906 e retirada de servizo en 1938. A segunda foi unha locomotora clase Great Western Railway Castle da serie 7000 da posguerra. Constru\u00edda en 1946 e retirada de servizo en 1964, cambi\u00e1ronlle o seu nome orixinal polo de \u00abSir Edward Elgar\u00bb en 1957. A terceira foi unha locomotora Brush tipo 47 di\u00e9sel, cuxas placas de identificaci\u00f3n foron especialmente acu\u00f1adas no antigo estilo da Great Western Railway. O 25 de febreiro de 1984, esta locomotora foi chamada oficialmente \u00abSir Edward Elgar\u00bb na estaci\u00f3n de Paddington de Londres por Simon Rattle, daquela director da City of Birmingham Symphony Orchestra.\nA vida e obra de Elgar ten inspirado obras literarias como a novela \"Gerontius\" e varias obras teatrais. \"Elgar\u2019s Rondo\", unha obra de teatro de 1993 de David Pownall, representa a Jaeger falecido, ofrecendo a opini\u00f3n fantasmal do desenvolvemento musical do compositor. Pownall tam\u00e9n escribiu unha obra de teatro para radio, \"Elgar\u2019s Third\" (1994); outro radioteatro con tem\u00e1tica sobre Elgar \u00e9 \"The Dorabella Variation\" (2003) de Alick Rowe. O cap\u00edtulo \u00abPenda\u2019s Fen\u00bb (1974) da serie da BBC \"Play for Today\" escrito por David Rudkin oc\u00fapase de temas coma o sexo e a adolescencia, a espionaxe e o snobismo, con m\u00fasica de Elgar de fondo, sobre todo \"The Dream of Gerontius\". Nunha escena, un fantasmal Elgar murmura o segredo da melod\u00eda \u00abEnigma\u00bb ao xove personaxe principal, coa orde de non revelalo. \"Elgar on the Journey to Hanley\" (1979), unha novela de Keith Alldritt, conta o apoxeo do compositor por Dora Penny, posteriormente Sra. Powell, (representada como \u00abDorabella\u00bb nas \"Enigma Variations\") e cobre os cincuenta anos dende o seu primeiro encontro a mediados da d\u00e9cada de 1890 ata a x\u00e9nese do \"Concerto para viol\u00edn\" cando, na novela, Dora \u00e9 substitu\u00edda nos afectos de Elgar por Alice Stuart-Wortley.\nUnha das obras m\u00e1is co\u00f1ecidas que representa a vida do compositor \u00e9 \"Elgar\", un filme de Ken Russell de 1962 para a BBC, gravada cando o compositor xa levaba tempo pasado de moda. Esta pel\u00edcula dunha hora de duraci\u00f3n contrad\u00ed a visi\u00f3n de Elgar como un compositor patrioteiro e grandilocuente, e evocou o lado m\u00e1is pastoral e melanc\u00f3lico do personaxe e a s\u00faa m\u00fasica.\nO \u00e9xito \"Furious Angels, Clubbed to death\" de Rob Dougan, inclu\u00eddo na banda sonora da pel\u00edcula \"Matrix\" (1999), est\u00e1 baseado parcialmente nas \"Enigma Variations\"."}
{"id": "113517", "revid": "12452", "url": "https://gl.wikipedia.org/wiki?curid=113517", "title": "Erasmo de R\u00f3terdan", "text": ""}
{"id": "113518", "revid": "1505", "url": "https://gl.wikipedia.org/wiki?curid=113518", "title": "Pantera", "text": ""}
{"id": "113520", "revid": "85894", "url": "https://gl.wikipedia.org/wiki?curid=113520", "title": "Taylor Lautner", "text": "Taylor Daniel Lautner, nado en Grand Rapids (M\u00edchigan) o 11 de febreiro de 1992, \u00e9 un actor estadounidense e experto en artes marciais que participou en filmes como \"The Adventures of Sharkboy and Lavagirl in 3-D\", \"Cheaper by the Dozen 2\" (con Steve Martin) ou \"Twilight\".\nTraectoria.\nFillo de Dan e Deborah Lautner, ten ra\u00edces francesas, alem\u00e1s e neerlandesas, e tam\u00e9n parte de indio americano pola rama materna (m\u00e1is especificamente, das tribos potawatomi e ottawa). Lautner comezou a estudar karate desde aos 3 ou 4 anos, adestrando en \"Fabiano\u00b4s Karate School\", en Holland, M\u00edchigan. No ano seguinte comezou a ga\u00f1ar campionatos, sendo convidado a se adestrar co sete veces campi\u00f3n do mundo de karate, Michael Chaturantabut. \u00d3s oito anos, foi seleccionado para representar o seu pa\u00eds na \"World Karate Association\", onde ga\u00f1ou tres medallas de ouro na modalidade Junior World and Weapons.\nTaylor comezou a s\u00faa carreira de actor despois de que o seu adestrador de artes marciais o persuadira para que acudira a un c\u00e1sting nos \u00c1nxeles. A\u00ednda que ao cabo non o elixiron, gozou tanto da experiencia que decidiu continuar coa carreira da actuaci\u00f3n. Deseguido, xunto coa familia trasladouse desde M\u00edchigan ata California a fin de poder acudir a m\u00e1is c\u00e1stings. Aos 10 anos, a s\u00faa familia instalouse definitivamente nos \u00c1nxeles para apoialo na s\u00faa carreira de actor a tempo completo. Tam\u00e9n seguiu desenvolvendo a s\u00faa afecci\u00f3n pola artes marciais e no 2003, con s\u00f3 11 anos, situouse como n\u00famero un no mundo do NASKA's Black Belt Open Forms, Musical Weapons, Traditional Weapons and Traditional Forms, e a idade de 12 anos, ga\u00f1ou o Campionato do Mundo J\u00fanior de Artes Marciais.\nFaceta de actor.\nNo 2005, \u00e1 idade de trece anos, encarnou no papel de Sharkboy na pel\u00edcula de Robert Rodr\u00edguez \"The Adventures of Sharkboy and Lavagirl in 3-D\". Tam\u00e9n interpretou o papel de Elliot Murtaugh, o fillo do rival dos Baker, na pel\u00edcula \"Cheaper by the Dozen 2\", xunto con Steve Martin e Hilary Duff.\nNo 2008 foi elixido para o papel de Jacob Black, un lic\u00e1ntropo con sangue nativo-americano, personaxe da saga literaria \"Twilight\", de Stephenie Meyer. Taylor continuou encarnando a Jacob Black para as seguinte secuelas dos libros de Meyer, logrando as\u00ed un papel m\u00e1is protagonista. Lautner fixo tam\u00e9n o papel de Jack Spivey, o fillo do protagonista da serie televisiva \"My Own Worst Enemy\", xunto a Christian Slater. Por\u00e9n, a serie foi cancelada no seu noveno episodio por non ter suficiente audiencia."}
{"id": "113522", "revid": "1093", "url": "https://gl.wikipedia.org/wiki?curid=113522", "title": "Jos\u00e9 Rodr\u00edguez \u00c1lvarez", "text": "Co nome de Jos\u00e9 Rodr\u00edguez \u00c1lvarez podemos referirnos a:"}
{"id": "113523", "revid": "56817", "url": "https://gl.wikipedia.org/wiki?curid=113523", "title": "Audacity", "text": "Audacity \u00e9 un editor multiplataforma (Windows, GNU/Linux e Mac) libre e de c\u00f3digo aberto destinado \u00e1 edici\u00f3n e tratamento do son. Multipista, permite gravar sons, converter cintas e gravaci\u00f3ns a son dixital ou CD, editar arquivos OGG, MP3 e WAV, cortar, pegar, ensamblar e mesturar sons, cambiar a velocidade ou o ton dunha gravaci\u00f3n, axustar os volumes, gravaci\u00f3n temporizada, mesturar pistas etc. Ademais, incl\u00fae un amplo abano de efectos, alg\u00fans deles de gran complexidade, como eliminaci\u00f3n de ru\u00eddos ou an\u00e1lise de frecuencias."}
{"id": "113525", "revid": "1888", "url": "https://gl.wikipedia.org/wiki?curid=113525", "title": "Manuel Rodr\u00edguez", "text": "O nome de Manuel Rodr\u00edguez pode referirse a:"}
{"id": "113530", "revid": "89787", "url": "https://gl.wikipedia.org/wiki?curid=113530", "title": "Econom\u00eda de Guam", "text": "Guam depende principalmente do gasto militar estadounidense e do turismo. Os investimentos, pagos de salarios e compra de bens sumasen 1,3 mil mill\u00f3ns de d\u00f3lares o 2004.\nDurante os \u00faltimos 30 anos, o turismo creceu e tornouse a segunda fonte de ingresos, tralos investimentos en defensa estadounidenses. Estes dous sectores - turismo e militar - contin\u00faan en expansi\u00f3n."}
{"id": "113531", "revid": "98629", "url": "https://gl.wikipedia.org/wiki?curid=113531", "title": "Historia de Katowice", "text": "A historia de Katowice comeza con esta ententida como un conglomerado de aldeas agr\u00edcolas e comunidades mineiras e industriais (ata 70) que dende o s\u00e9culo XII-XIII (a m\u00e1is antiga Domb ou Dab) exist\u00edan no que hoxe son os l\u00edmites do concello. De 1360 data a primeira referencia de cinco m\u00e1is (Bogucice ou Bogucka fundada no s.XIII, Rozdzienia, Szopienice Ligoty, Ottonowi Pilczy e Zaleze).\nA riqueza da rexi\u00f3n en mineral de ferro (\"kuznice\") vai marcar o seu destino. De 1397 data a menci\u00f3n m\u00e1is antiga dunha primitiva explotaci\u00f3n en Bogucice (Kuznica Bogucka), e en Zaleze (orixe no s\u00e9culo XIII), seica no s\u00e9culo XV desenv\u00f3lvese al\u00ed tam\u00e9n unha explotaci\u00f3n cunha embrionaria siderurxia. Xa en 1612 e vinculado ao asentamento antedito de Rozdzienia aparece un poema \"Officina ferraria: taller da fundici\u00f3n e innovaci\u00f3n da nobre labor do ferro\".\nDe 1598 data a primeira menci\u00f3n de Katowice propiamente coma unha \"villa nova\" en paralelo a beira do r\u00edo Rawa en Bogucice.\nRevoluci\u00f3n industrial.\nNa metade do s\u00e9culo XVIII produciuse a anexi\u00f3n de Silesia por Prusia o que levou en adiante unha continua inmigraci\u00f3n de alem\u00e1ns a rexi\u00f3n. Dende 1788 a industria mineira inicia a s\u00faa andaina como tal coa apertura da primeira mina de carb\u00f3n en Beategrube (1801) e Walanowice. Da s\u00faa man as fundici\u00f3ns; as primeiras, de cinc, \"Fanny\" e \"Franz\", en 1822 en Bogucice.\nPero o momento decisivo para Katowice foi 1845, cando o ferrocarril de Silesia situou al\u00ed unha das s\u00faas estaci\u00f3ns e despois as autoridades alem\u00e1s a elixiron coma centro da xermanizaci\u00f3n da Alta Silesia (\"Kattowitz\"). En 1856 foi preparado un primeiro plan para a futura cidade que terminou o s\u00e9culo coma centro administrativo e econ\u00f3mico da industria mineira e do aceiro da Alta Silesia. As\u00ed, en 1865 Katowice establ\u00e9cese coma concello independente, en 1873 capital de distrito e no 1897 adquire o status de cidade capital.\nO plan de 1856 (promovido polo empresario F. W. Grundmann e a cargo do arquitecto M. Nottebohn) establec\u00eda o que son as directrices b\u00e1sicas da cidade moderna: un eixo lonxitudinal leste-oeste entre o ferrocarril polo sur e o r\u00edo Rawa ao norte. A praza central (Rynek co teatro da \u00f3pera) e unha praza oval-hexagonal ao oeste, centro dun primeiro ensanche. O eixo transversal norte-sur que atravesa as v\u00edas conducir\u00eda o desenvolvemento meridional da cidade no s\u00e9culo XX .\nA primeira guerra mundial favoreceu a expansi\u00f3n industrial da urbe especialmente do aceiro coa construci\u00f3n de novas plantas (\"huta\") ao longo da beira norte do r\u00edo . O crecemento no per\u00edodo de entreguerras, xa nunha Polonia independente, foi enorme e de resultas converteuse na primeira cidade polaca en incorporar os concellos suburbanos.\nPor\u00e9n, trala segunda guerra mundial houbo un estancamento pola ausencia de investimentos, inda que axi\u00f1a recuperou o pulo de principal centro industrial polaco do que hoxe pretende afastarse co traslado da industria pesada e o asentamento de novas actividades."}
{"id": "113532", "revid": "85894", "url": "https://gl.wikipedia.org/wiki?curid=113532", "title": "Valent\u00edn Castreje", "text": "Valent\u00edn Castreje Lizancos, tam\u00e9n escrito Valent\u00edn Castrege, nado en 1923 e finado na Coru\u00f1a o 9 de outubro de 2002, foi un pol\u00edtico galego.\nTraxectoria.\nFareiro de profesi\u00f3n, foi candidato pola UCD \u00e1 alcald\u00eda de Fisterra nas municipais de 1979 sa\u00edu elixido rexedor. Foi reelixido en 1983 e en 1987, nesta ocasi\u00f3n en representaci\u00f3n de Coalici\u00f3n Progresista Galega, a plataforma electoral de Coalici\u00f3n Galega. \nEn 1991 ga\u00f1ou as elecci\u00f3ns tam\u00e9n, neste caso en representaci\u00f3n do Partido Popular, pero perdeu a maior\u00eda absoluta e apoiou como alcalde \u00f3 \u00fanico edil do CDS, Fernando Carrillo Ugarte. Por\u00e9n, a posterior falta de entendemento entre ambos supuxo que Carrillo formase un goberno co PSdeG-PSOE e o BNG en marzo de 1992.\nFoi de novo candidato nas municipais de 1995, pero non recuperou a maior\u00eda absoluta e o goberno entre centristas, socialistas e nacionalistas continuou co socialista Ernesto \u00cdnsua Olveira na alcald\u00eda. Volveuse presentar \u00e1s elecci\u00f3ns en 1999, conseguiu cinco concelleiros (maior\u00eda relativa) e recuperou a alcald\u00eda ante a falta de acordo dos outros partidos, gobernando en minor\u00eda.\nFaleceu a poucos meses do termo desa lexislatura, en outubro de 2002."}
{"id": "113535", "revid": "92340", "url": "https://gl.wikipedia.org/wiki?curid=113535", "title": "Jos\u00e9 Mar\u00eda Pose Romero", "text": "Jos\u00e9 Mar\u00eda Pose Romero, falecido o 10 de agosto de 1997, foi un pol\u00edtico galego.\nTraxectoria.\nM\u00e9dico de profesi\u00f3n e residente en Vimianzo, foi o candidato \u00e1s municipais de 1979, as primeiras da democracia, en representaci\u00f3n da UCD. Sa\u00edu elixido alcalde, e mant\u00edvose no posto ata 1983, cando nas municipais perdeu o bast\u00f3n de mando. Nese ano, logo da descomposici\u00f3n da UCD trala derrota electoral de 1982 pasou a integrar o PDP, e presentouse \u00e1s elecci\u00f3ns municipais por Coalici\u00f3n Progresista Galega, a plataforma inspirada por Coalici\u00f3n Galega. Estivo esa lexislatura como concelleiro e tam\u00e9n como deputado na Deputaci\u00f3n da Coru\u00f1a."}
{"id": "113538", "revid": "98629", "url": "https://gl.wikipedia.org/wiki?curid=113538", "title": "Nicolaas Bloembergen", "text": "Nicolaas Bloembergen, nado en Dordrecht o 11 de marzo de 1920 \u00e9 un f\u00edsico neerland\u00e9s e nacionalizado estadounidense laureado co Premio Nobel de F\u00edsica.\nTraxectoria.\nBloembergen matriculouse en 1938 na Universidade de Utrecht para estudar f\u00edsica. Abandonou os Pa\u00edses Baixos, devastados pola segunda guerra mundial en 1945, para realizar estudos de grao na Universidade Harvard. Seis semanas despois da s\u00faa chegada, o profesor de Harvard Edward M. Purcell (xunto cos estudantes Torrey e Pound) descubriu a resonancia magn\u00e9tica nuclear. Bloemberg foi contratado para desenvolver a primeira m\u00e1quina baseada neste principio. En Harvard recibiu clases de J. Schwinger, J. H. van Vleck, e E. C. Kemble.\nRealizou unha tese de doutoramento sobre a relaxaci\u00f3n magn\u00e9tica nuclear que foi entregada na Universidade de Leiden, pola que obtivo o t\u00edtulo de doutor en 1948. Despois dun breve per\u00edodo de investigaci\u00f3n posdoutoral con C. J. Gorter nos Pa\u00edses Baixos, incorporouse \u00e1 Universidade Harvard onde se fixo profesor asociado en 1951. En 1958 conseguiu a cidadan\u00eda estadounidense.\nFoi galardoado coa Medalla Lorentz en 1978. En 1981 compartiu o Premio Nobel de F\u00edsica con Arthur Schawlow e Kai Siegbahn polo seu traballo en espectroscopia con l\u00e1ser. Bloemberg e Schawlow investigaron propiedades da materia indetectables sen l\u00e1ser. Ademais, Bloemberg modificara anteriormente o m\u00e1ser de Charles Townes. Pertence ao corpo docente da Universidade de Arizona.\nBloembergen pertence \u00e1 prol\u00edfica li\u00f1a acad\u00e9mica de J. J. Thomson, seguindo os pasos doutros laureados co Premio Nobel, comezando por Lord Rayleigh (Premio Nobel de F\u00edsica en 1904) e o propio J. J. Thomson (Premio Nobel de F\u00edsica en 1906), continuando con Ernest Rutherford (Premio Nobel de Qu\u00edmica en 1908), Owen Richardson (Premio Nobel de F\u00edsica en 1928) e rematando co seu mentor Edward Purcell (Premio Nobel de F\u00edsica en 1952). Entre outras das s\u00faas influencias, destacan John van Vleck (Premio Nobel de F\u00edsica en 1977) e Percy Bridgman (Premio Nobel de F\u00edsica en 1946)."}
{"id": "113539", "revid": "56817", "url": "https://gl.wikipedia.org/wiki?curid=113539", "title": "Kameoka", "text": "Kameoka (\u4e80\u5ca1\u5e02, \u304b\u3081\u304a\u304b\u3057, \"Kameoka-shi\") \u00e9 un concello xapon\u00e9s da prefectura de Quioto. Est\u00e1 situado no centro-norte da rexi\u00f3n de Kinki e no centro da prefectura, no centro-oeste da illa de Honshu. Ten 224,9\u00a0km\u00b2 de superficie e unha poboaci\u00f3n de 93.167 habitantes (2009) e unha densidade de poboaci\u00f3n de 414 hab./km\u00b2.\nO concello de Kameoka limita cos concellos de Nantan, Quioto (da prefectura de Quioto); Nose, Toyono, Ibaraki e Takatsuki (da prefectura de Osaca).\nHistoria.\nA cidade de Kameoka foi fundada pola fusi\u00f3n dun concello de vila (Kameoka) e 15 concellos de aldea do distrito de Minamikuwada no ano 1955."}
{"id": "113540", "revid": "89787", "url": "https://gl.wikipedia.org/wiki?curid=113540", "title": "Ayabe", "text": "Ayabe (\u7dbe\u90e8\u5e02, \u3042\u3084\u3079\u3057, \"Ayabe-shi\") \u00e9 un concello xapon\u00e9s da prefectura de Quioto. Est\u00e1 situado no centro-norte da rexi\u00f3n de Kinki e da prefectura, na zona de provincia hist\u00f3rica de Tanba, no centro-oeste da illa de Honshu. Ten 347,11\u00a0km\u00b2 de superficie e unha poboaci\u00f3n de 36.614 habitantes (2009), e unha densidade de poboaci\u00f3n de 105 hab./km\u00b2.\nO concello de Ayabe limita cos concellos de Maizuru, Fukuchiyama, Ky\u014dtanba, Nantan (da prefectura de Quioto); \u014ci e Takahama (da prefectura de Fukui)."}
{"id": "113541", "revid": "113870", "url": "https://gl.wikipedia.org/wiki?curid=113541", "title": "Fukuchiyama", "text": "Fukuchiyama (\u798f\u77e5\u5c71\u5e02, \u3075\u304f\u3061\u3084\u307e\u3057, \"Fukuchiyama-shi\") \u00e9 un concello xapon\u00e9s da prefectura de Quioto. Est\u00e1 situado ao norte da rexi\u00f3n de Kinki e da prefectura, na zona de provincia hist\u00f3rica de Tanba, no centro-oeste da illa de Honshu. Ten 552,57\u00a0km\u00b2 de superficie e unha poboaci\u00f3n de 80.330 habitantes (2009) e unha densidade de poboaci\u00f3n de 145 hab./km\u00b2.\nO concello de Fukuchiyama limita cos concellos de Yosano, Miyazu, Maizuru, Ayabe, Ky\u014dtamba (da prefectura de Quioto); Toyooka, Asago, Tanba e Sasayama (da prefectura de Hy\u014dgo)."}
{"id": "113544", "revid": "85894", "url": "https://gl.wikipedia.org/wiki?curid=113544", "title": "Grace Kelly", "text": "Grace Patricia Kelly, nada en Filadelfia (Pensilvania) o 12 de novembro de 1929 e finada en M\u00f3naco o 14 de setembro de 1982, foi unha das m\u00e1is importantes actrices de Hollywood da d\u00e9cada de 1950, musa do director Alfred Hitchcock e esposa do pr\u00edncipe Rainiero III de M\u00f3naco.\nTraxectoria.\nNaceu nunha familia cat\u00f3lica de orixe irlandesa. A\u00ednda que a s\u00faa familia se opuxo a que fose actriz chegou a cumprir o so\u00f1o que albergaba dende que era cativa. Foi a Nova York onde traballou de modelo e estudou interpretaci\u00f3n na Academia Nacional de Arte Dram\u00e1tica.\nEn 1949 conseguiu o seu primeiro papel na zona de teatros m\u00e1is prestixiosa de Nova York. Traballou na televisi\u00f3n, pero decidiu marchar aos \u00c1nxeles e probar sorte no cine. En 1951, aos 22 anos realizou a s\u00faa primeira pel\u00edcula chamada \"Fourteen Hours\" cun papel secundario. A s\u00faa elegancia e delicada beleza chamaron a atenci\u00f3n en Hollywood, de maneira que nos anos seguintes ofrec\u00e9uselle un papel principal no w\u00e9stern \"High Noon\", xunto a outra celebridade, Gary Cooper.\nA s\u00faa seguinte pel\u00edcula foi \"Mogambo\", xunto a Clark Gable e Ava Gardner, pola cal foi candidata ao \u00d3scar como mellor actriz secundaria. Na s\u00faa curta carreira cinematogr\u00e1fica, Grace foi unha das actrices preferidas de Alfred Hitchcock, con que traballou en tres pel\u00edculas m\u00e1is; \"Dial M for Murder\" con Ray Milland, \"A vent\u00e1 indiscreta\" con James Stewart, e \"To Catch a Thief\", con Cary Grant. Esta \u00faltima feita en M\u00f3naco, onde a actriz co\u00f1eceu o seu futuro esposo, o pr\u00edncipe Rainiero. Tam\u00e9n traballou ao lado do Sir Alec Guinness na pel\u00edcula \"O cisne\".\nEn 1954, aos 25 anos, ga\u00f1ou un \u00d3scar como mellor actriz principal por \"The Country Girl\", protagonizada por Bing Crosby e William Holden. Dise deste \u00d3scar que llelo concederon para facela m\u00e1is famosa e para beneficiar o principado. Tam\u00e9n se di que llo roubou a Judy Garland porque Grace non era unha boa actriz.\nA s\u00faa \u00faltima pel\u00edcula foi \"High Society\", novamente con Bing Crosby. Despois trasladouse a M\u00f3naco para casar co pr\u00edncipe, e abandonou o cine. O casamento realizouse o 14 de maio de 1956. A partir de ent\u00f3n a s\u00faa vida e o seu traballo estiveron dedicados por completo \u00e1 s\u00faa familia e ao principado. Tivo tres fillos con Rainiero chamados Alberte, Carolina e Estefan\u00eda.\nO 13 de setembro de 1982 a princesa Grace sufriu un grave accidente cando dirix\u00eda o seu autom\u00f3bil por unha estrada preto de M\u00f3naco. Levaba a s\u00faa filla Estefan\u00eda, quen sa\u00edu sen danos e da que se creu que foi quen conduc\u00eda o autom\u00f3bil nese momento. Ao d\u00eda seguinte a princesa morreu no Centro Hospitalario Princesa Grace, con 52 anos."}
{"id": "113545", "revid": "98629", "url": "https://gl.wikipedia.org/wiki?curid=113545", "title": "Lady Gaga", "text": "Stefani Joanne Angelina Germanotta, m\u00e1is co\u00f1ecida como Lady Gaga, nada na cidade de Nova York o 28 de marzo de 1986, \u00e9 unha cantante, compositora, m\u00fasica e actriz estadounidense.\nTraxectoria.\nAprendeu piano aos 4 anos e escribiu a s\u00faa primeira balada no piano aos 12 anos. Cando era nena, Lady Gaga asistiu \u00e1 escola \"Convent of the Sacred Heart\". \u00c1 idade de 17 anos entrou no \"Tisch School of the Arts\", e al\u00ed estudou m\u00fasica. O seu primeiro espect\u00e1culo oficial promocional para \"The Fame\" foi no certame de elecci\u00f3n e coroaci\u00f3n de Miss Universo 2008, presentando a canci\u00f3n \"Just Dance\"; este single, alcanzou o n\u00famero 1 en Estados Unidos, Australia, Canad\u00e1 e Reino Unido, entre outros.\nNos seus comezos en Interscope Records traballou coma compositora para artistas consagrados como Akon. Durante este per\u00edodo, comezou a introducir a s\u00faa m\u00fasica en locais de Nova York. Tralo reco\u00f1ecemento por parte de Akon da talentosa voz de Gaga, este prop\u00faxolle que se unise ao seu selo discogr\u00e1fico \"Kon Live Distribution\", co que Gaga empezou a preparar o seu \u00e1lbum de estrea.\nStefani comezou a traballar cun grupo de asesores, estilistas de imaxe e dise\u00f1adores chamado \"Haus Of Gaga\" en 2008, editando en agosto de 2008 o seu \u00e1lbum debut \"The Fame\", no que ela falou, sobre \"como algu\u00e9n pode sentirse famoso\". O \u00e1lbum alcanzou a primeira posici\u00f3n en pa\u00edses como o Reino Unido e o Canad\u00e1 e tam\u00e9n acompa\u00f1ou a aclamaci\u00f3n da cr\u00edtica. O \u00e1lbum xerou unha serie de cuesti\u00f3ns internacionais, tales como \"Just Dance\", nomeada para \"Mellor Gravaci\u00f3n Dance\" na 51\u00aa edici\u00f3n dos Grammy Awards, \"Poker Face\", ga\u00f1adora de \"Mellor Gravaci\u00f3n Dance\" nos Grammy Awards 52 , \"LoveGame\" e \"Paparazzi\". Co gallo de colaboraci\u00f3ns co apoio de \"New Kids on the Block\" e \"The Pussycat Dolls\", Gaga comezou a s\u00faa propia xira, que titulou \"The Fame Ball Tour\". O seu primeiro concerto promocional de \"The Fame\" oficial foi no concurso de \"Elecci\u00f3n e Coroaci\u00f3n da Independencia 2008\" co single \"Just dance\".\nNo 2009 sacou o seu segundo \u00e1lbum, 'The Fame Monster'. O seu primeiro single 'Bad Romance' chegou ao n\u00famero 1 das listas en m\u00e1is de 20 pa\u00edses. O segundo single, 'Telephone', contou coa colaboraci\u00f3n de Beyonc\u00e9, chegou ao n\u00famero 1 en 10 pa\u00edses e tivo un v\u00eddeo moi pol\u00e9mico. O \u00faltimo single foi 'Alejandro', que chegou ao n\u00famero 1 en m\u00e1is de 20 pa\u00edses\nGaga foi influenciada pola moda e \u00e9 apreciada polo seu sentido do estilo provocador e a s\u00faa influencia sobre moitos outros famosos. Inspirouse no Glam Rockers, como David Bowie e Queen e os cantantes pop como Michael Jackson e Madonna."}
{"id": "113549", "revid": "23204", "url": "https://gl.wikipedia.org/wiki?curid=113549", "title": "A m\u00e1scara", "text": "A m\u00e1scara (en ingl\u00e9s, The Mask) \u00e9 unha serie animada de televisi\u00f3n baseada no superheroe do libro c\u00f3mico, \"A m\u00e1scara\", pero coa meirande parte da s\u00faa inspiraci\u00f3n da adaptaci\u00f3n do filme do 1994 protagonizado por Jim Carrey, \"The Mask\". A serie durou tres tempadas, dende 1995 deica 1997, e orixinou a serie de c\u00f3mics \"As aventuras da m\u00e1scara\". John Arcudi, antigo escritor dos c\u00f3mics orixinais, escribiu dous episodios do debuxo. A serie foi orixinalmente emitida dentro do programa infantil dos s\u00e1bados da CBS e m\u00e1is tarde pasou a Cartoon Network.\nNa Galiza a TVG lanzou \"A m\u00e1scara\" \u00f3 ar no 2003 dentro do seu contedor infantil \"Xabar\u00edn Club\". O 30 de marzo de 2009 comezou a emitirse pola G2."}
{"id": "113552", "revid": "5312", "url": "https://gl.wikipedia.org/wiki?curid=113552", "title": "Imabari", "text": "Imabari (\u4eca\u6cbb\u5e02, \u3044\u307e\u3070\u308a\u3057, \"Imabari-shi\") \u00e9 un concello da prefectura de Ehime no Xap\u00f3n. Est\u00e1 situado ao norte da prefectura e na zona T\u014dyo (significa a parte leste da provincia hist\u00f3rica de Iyo) e ao noroeste da rexi\u00f3n de Shikoku, na illa de Shikoku. Ten 419,85\u00a0km\u00b2 de superficie, unha poboaci\u00f3n de 169.551 habitantes (2009) e unha densidade de poboaci\u00f3n de 404 h/km\u00b2.\nO concello de Imabari limita cos concellos de Matsuyama, T\u014don e Saij\u014d."}
{"id": "113553", "revid": "5863", "url": "https://gl.wikipedia.org/wiki?curid=113553", "title": "Campos Elisios", "text": "Campos Elisios pode referirse a:"}
{"id": "113555", "revid": "78124", "url": "https://gl.wikipedia.org/wiki?curid=113555", "title": "Uwajima", "text": "Uwajima (\u5b87\u548c\u5cf6\u5e02, \u3046\u308f\u3058\u307e\u3057, \"Uwajima-shi\") \u00e9 un concello xapon\u00e9s da prefectura de Ehime. Est\u00e1 situada ao sur da prefectura e ao oeste da rexi\u00f3n de Shikoku, na illa do mesmo nome. Ten 469,53\u00a0km\u00b2 de superficie e unha poboaci\u00f3n de 85.435 habitantes (2009) e unha densidade de poboaci\u00f3n de 182 hab./km\u00b2.\nO concello de Uwajima limita cos concellos de Seiyo, Kihoku, Matsuno, Ainan (da prefectura de Ehime); de Shimanto e Sukumo (da prefectura de Kochi)."}
{"id": "113556", "revid": "23204", "url": "https://gl.wikipedia.org/wiki?curid=113556", "title": "Avenida dos Campos Elisios", "text": "Os Campos Elisios (en franc\u00e9s \"Les Champs-\u00c9lys\u00e9es\") \u00e9 a principal avenida de Par\u00eds. Mide 1.880 metros de lonxitude, e vai dende o Arco do Triunfo ata a Praza da Concordia.\nO nome Campos Elisios v\u00e9n da mitolox\u00eda grega, onde designaba a morada dos mortos reservada \u00e1s almas virtuosas, o equivalente do para\u00edso cristi\u00e1n. Para acceder a el deb\u00edan beber no r\u00edo Lete, que lles far\u00eda esquecer o seu paso polo inferno.\n\u00c9 considerada a nivel mundial como a Avenida m\u00e1is fermosa, famosa e elegante do mundo, \u00e9 tam\u00e9n a zona de compras mais exclusiva e cara do mundo, conta coas tendas mais exclusivas a nivel mundial como Louis Vuitton, Cartier, Hugo Boss entre outras. Os franceses adoitan chamala \"a avenida m\u00e1is fermosa do mundo \" (\u00aba plus belle avenue du monde\u00bb).\nCaracter\u00edsticas.\nNa parte alta da avenida, que comeza na praza \u00abCharles de Gaulle\u00bb (antes \"praza da Estrela\", \u00abplace de l'\u00e9toile\u00bb) at\u00f3panse cines, tendas de luxo e grandes almac\u00e9ns (en particular un dedicado \u00e1 m\u00fasica).\nA parte baixa da avenida, que desemboca na Praza da Concordia (onde se celebraban as execuci\u00f3ns), est\u00e1 rodeada de xard\u00edns e at\u00f3panse varios edificios p\u00fablicos maxestosos: O \"Palacio do Descubrimento\" (\u00abPalais de la D\u00e9couverte\u00bb), o \"Pequeno Palacio\" e o \"Gran Palacio\", as\u00ed como a \"Universidade Par\u00eds IV\".\nOs Campos Elisios son parte do \"eixo hist\u00f3rico\" de Par\u00eds, que se prolonga polo Xard\u00edn das Tuller\u00edas ata chegar ao Museo do Louvre.\nPolo lado oposto do Arco de Triunfo a \"avenida da Grande Armada\" e a \"Avenida Charles de Gaulle\" prolongan os Campos Elisios. Nos anos noventa contru\u00edronse neste mesmo eixo o \"Grande Arco\", no barrio moderno de \u00abLa D\u00e9fense\u00bb, un dos centros de finanzas m\u00e1is importantes da Uni\u00f3n Europea xunto co de Frankfurt.\nCiclismo.\nNa Avenida dos Campos Elisios at\u00f3pase a li\u00f1a de meta da derradeira etapa do Tour de Francia. Ademais, a entrega de premios final cel\u00e9brase \u00e1 beira do Arco do Triunfo e \u00e9 por iso que se converteu nun paseo m\u00edtico para o mundo do ciclismo."}
{"id": "113557", "revid": "5749", "url": "https://gl.wikipedia.org/wiki?curid=113557", "title": "Campos Elisios (Par\u00eds)", "text": ""}
{"id": "113558", "revid": "5749", "url": "https://gl.wikipedia.org/wiki?curid=113558", "title": "Avenida dos Campos Elisios (Par\u00eds)", "text": ""}
{"id": "113559", "revid": "25871", "url": "https://gl.wikipedia.org/wiki?curid=113559", "title": "Bac\u00eda parisiense", "text": "A bac\u00eda parisiense (\"Bassin parisien\" en franc\u00e9s) \u00e9 no sentido restrinxido unha bac\u00eda do Sena que rodea Par\u00eds en Francia. Nun sentido amplo, \u00e9 unha rexi\u00f3n xeol\u00f3xica sedimentaria que comprende todo o centro-norte de Francia, que desborda en B\u00e9lxica, Luxemburgo e o suroeste de Alema\u00f1a, espall\u00e1ndose do Macizo Armoricano aos Vosgos e das Ardenas ao Macizo Central. A bac\u00eda presenta unha paisaxe sedimentaria relativamente uniforme.\nA bac\u00eda parisiense constit\u00fae unha das primeiras rexi\u00f3ns econ\u00f3micas de Europa e unha das principais zonas de investimento estranxeiro en Francia e en Europa. A rexi\u00f3n conta co primeiro centro de asuntos europeos, un dos principais complexos aeroportuarios europeos, dous portos mar\u00edtimos de importancia continental (Le Havre e Ru\u00e1n), os m\u00e1is occidentais da Canle da Mancha, e dous vales: o do Sena e o do Loira. Con todo, a bac\u00eda parisiense resta pouco densa e sit\u00faase lixeiramente a distancia das grandes rutas de comercio e do espazo humanamente moi denso constitu\u00eddo pola Renania alem\u00e1, os Pa\u00edses Baixos, B\u00e9lxica e o sueste de Inglaterra (a megal\u00f3pole europea)."}
{"id": "113560", "revid": "23204", "url": "https://gl.wikipedia.org/wiki?curid=113560", "title": "Cunca parisiense", "text": ""}
{"id": "113561", "revid": "15490", "url": "https://gl.wikipedia.org/wiki?curid=113561", "title": "Goshogawara", "text": "Goshogawara (\u4e94\u6240\u5ddd\u539f\u5e02, \u3054\u3057\u3087\u304c\u308f\u3089\u3057, \"Goshogawara-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e \u00f3 noroeste da prefectura, no norte da illa de Honsh\u016b. Ten 404,56\u00a0km\u00b2 de superficie, unha poboaci\u00f3n de 59.891 habitantes (2009) e unha densidade de poboaci\u00f3n de 148 h/km\u00b2.\nO concello de Goshogawara limita cos concellos de Nakadomari, de Sotogahama, de Imabetsu, de Tsugaru, de Yomogida, de Tsuruta, de Itayanagi e de Aomori.\nHistoria.\nNo ano 1889 os concellos de aldea de \"Goshogawara\", de \"Sakae\", de \"Nakagawa\", de \"Miyoshi\", de \"Nagahashi\", de \"Matsushima\" e de \"Iizume\" foi findado dentro do distrito de Kitatsugaru.\nNo ano 1898 o concello de aldea de \"Goshogawara\" converiuse o concello de vila.\nNo ano 1954 o concello de cidade de Goshogawara foi fundado pola fusi\u00f3n do concello de vila de \"Goshogawara\" e dos concellos de aldea de \"Sakae\", de \"Nakagawa\", de \"Miyoshi\", de \"Nagahash\"i, de \"Matsushima\" e de \"Iizume\". \nNo ano 2005 a nova cidade de Goshogawara foi fundada pola fusi\u00f3n da antiga \"Goshogawara\" e do concello de vila de \"Kanagi\" e do concello de aldea de \"Shiura\" do distrito de Kitatsugaru."}
{"id": "113562", "revid": "15490", "url": "https://gl.wikipedia.org/wiki?curid=113562", "title": "Hachinohe", "text": "Hachinohe (\u516b\u6238\u5e02, \u306f\u3061\u306e\u3078\u3057, \"Hachinohe-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e \u00f3 sueste da prefectura, no norte da illa de Honsh\u016b. Ten 305,19\u00a0km\u00b2 de superficie, unha poboaci\u00f3n de 239.608 habitantes (2009) e unha densidade de poboaci\u00f3n de 785 h/km\u00b2. Hachinohe \u00e9 a segunda cidade m\u00e1is poboada da prefectura.\nO concello de Hachinohe limita cos concellos de Nanbu, de Gonohe, de Oirase, de Hashikami (son da prefectura de Aomori); e de Karumai (da prefectura de Iwate)."}
{"id": "113563", "revid": "15490", "url": "https://gl.wikipedia.org/wiki?curid=113563", "title": "Misawa", "text": "Misawa (\u4e09\u6ca2\u5e02, \u307f\u3055\u308f\u3057, \"Misawa-shi\") \u00e9 un concello da prefectura de Aomori no Xap\u00f3n. Est\u00e1 situado \u00f3 norte da rexi\u00f3n de T\u014dhoku e \u00f3 leste da prefectura, no norte da illa de Honsh\u016b. Ten 119,97\u00a0km\u00b2 de superficie, unha poboaci\u00f3n de 42,822 habitantes (2009) e unha densidade de poboaci\u00f3n de 357 h/km\u00b2.\nO concello de Misawa limita cos concellos de Rokkasho, de T\u014dhoku, de Rokunohe e de Oirase."}
{"id": "113566", "revid": "12452", "url": "https://gl.wikipedia.org/wiki?curid=113566", "title": "Xabar\u00edn, Xabar\u00edn Club", "text": ""}
{"id": "113568", "revid": "7565", "url": "https://gl.wikipedia.org/wiki?curid=113568", "title": "Tosa", "text": ""}
{"id": "113574", "revid": "85894", "url": "https://gl.wikipedia.org/wiki?curid=113574", "title": "Vilaguillulfe, Cartelos, Carballedo", "text": "Vilaguillulfe \u00e9 un lugar da parroquia de Cartelos, no concello lugu\u00e9s de Carballedo, na comarca de Chantada.\nSegundo o INE en 2017 o lugar contaba con 17 habitantes (8 homes e 9 mulleres); en 2018 16 (7 homes, 9 mulleres), en 2020 15 (9 mulleres e 6 homes)\nToponimia.\nVilaguillulfe \u00e9 un nome xerm\u00e1nico: a vila de , que debeu ser o seu primeiro morador. Son tam\u00e9n xerm\u00e1nicos moitos nomes dos lugares de arredor: Berm\u00fan, Usuriz, Esmoriz, Esmolfe, Axulfe...\nAlg\u00fans microtop\u00f3nimos do lugar son O Agro do Regueiro, Os Agros de Burg\u00e1s, O Blanqui\u00f1o, Os Calv\u00f3ns, A Campaza, Carral, Casti\u00f1eiras, Os Chousos, A Costaneira, O Coto de Moscoiros, O Couto, A Devesa do Rei, A Fonte, Fontes, A Gandareira, A Lama da Vi\u00f1a, A Lamela, A Leira da Fari\u00f1a, A Leira das Pedras, Os Peagos, Os Prados do Mu\u00ed\u00f1o, A Presa, A Regati\u00f1a, O Regueiro, O Reguengo, O Rulleiro, A Seara, As Cego\u00f1as, As Lamas, Porral, Portapena, Redonde, As Regas, Os Seixos, As Senras, Os S\u00edos, Sobrelamas, Surredonde, Traloouteiro, As Travesas, O Trasvalado, Trasvilapedre, O Valado, Vilapedre."}
{"id": "113576", "revid": "98629", "url": "https://gl.wikipedia.org/wiki?curid=113576", "title": "Econom\u00eda de Camboxa", "text": "A econom\u00eda de Camboxa, experimentou un r\u00e1pido progreso econ\u00f3mico na \u00faltima d\u00e9cada. A renda per c\u00e1pita, a pesar de crecer rapidamente, \u00e9 baixa en comparaci\u00f3n coa maior\u00eda dos pa\u00edses veci\u00f1os. Desde 2004 as industrias do vestiario, construci\u00f3n, agricultura e o turismo ten conducido o crecemento do pa\u00eds. O PIB creceu m\u00e1is de 6% \u00f3 ano entre 2010 e 2012. A fabricaci\u00f3n de roupas emprega actualmente m\u00e1is de 400 mil persoas e responde por 70% das exportaci\u00f3ns do pa\u00eds.\nA principal actividade dom\u00e9stica da que a maior\u00eda de fogares rurais dependen \u00e9 a agricultura e a relacionada cos sub-sectores. A produci\u00f3n manufatureira \u00e9 variada, pero non moi extensa, e levan a cabo principalmente de forma artesanal e informal. O sector de servizos est\u00e1 fortemente concentrado nas actividades comerciais e os servizos relacionados con alimentaci\u00f3n.\nA econom\u00eda nos anos 1990.\nDurante 1995, o goberno puxo en funcionamento pol\u00edticas firmes de estabilizaci\u00f3n en circunstancias dif\u00edciles. En xeral, o desempe\u00f1o macroecon\u00f3mico era bo. O crecemento en 1995 est\u00edmase nun 7% debido a unha mellor produci\u00f3n agr\u00edcola (arroz, en particular). O forte crecemento da construci\u00f3n e os servizos continuaron. A inflaci\u00f3n reduciuse do 26% en 1994 a s\u00f3 o 6% en 1995. As importaci\u00f3ns aumentaron como consecuencia da dispo\u00f1ibilidade de financiamento externo. As exportaci\u00f3ns tam\u00e9n aumentaron, debido a un aumento nas exportaci\u00f3ns de madeira. Con respecto ao orzamento, tanto o d\u00e9ficit actual como o xeral foron menores do inicialmente apuntado.\nDespois de catro anos de s\u00f3lido desempe\u00f1o macroecon\u00f3mico, a econom\u00eda de Camboxa det\u00edvose entre 1997 e 1998 debido a unha crise econ\u00f3mica rexional, a violencia civil e as loitas pol\u00edticas internas. En 1999, logo de 30 anos consecutivos de guerra, a econom\u00eda do pa\u00eds progresou grazas a reformas realizadas, obtendo a finais daquel ano un crecemento do 5%.\nA econom\u00eda despois do ano 2000.\nMalia as severas inundaci\u00f3ns, o PIB creceu o 5% o ano 2000, o 6,3 % en 2001 e o 5,2 % en 2002. Entre 2004 e 2008 a econom\u00eda creceu en media 10% ao ano.\nEn 2005 atop\u00e1ronse dep\u00f3sitos de petr\u00f3leo explotabades baixo as augas territoriais do Camboxa, o que representar\u00e1 un fluxo de ingresos potencial para o goberno, se a extracci\u00f3n comercial pasar a ser viable. A miner\u00eda tam\u00e9n est\u00e1 atraendo alg\u00fan interese dos investidores e o goberno ten presentado oportunidades de miner\u00eda de bauxita, ouro, ferro e pedras preciosas.\nO turismo foi a industria de maior crecemento en Camboxa a partir do ano 2000. Dos 154.000 estranxeiros que visitaron o pa\u00eds en 1993, pasouse a 1\u00a0700\u00a0000 en 2005, un 20% m\u00e1is que o ano anterior. Gastaron mil 1.400 mill\u00f3ns de d\u00f3lares, \u00e9 dicir o dobre do que o goberno recibe polos impostos. A partir de 2007 entraron m\u00e1is de 2 mill\u00f3ns de d\u00f3lares por ano grazas \u00f3 turismo, alcanzandose m\u00e1is de 3 mill\u00f3ns de visitantes en 2012. Por\u00e9n, Camboxa segue sendo un dos pa\u00edses m\u00e1is pobres de Asia e o desenvolvemento econ\u00f3mico de longo prazo segue sendo un grande desaf\u00edo, inibido pola corrupci\u00f3n end\u00e9mica, polas limitadas oportunidades de educaci\u00f3n, alta desigualdade de renda, e escasas perspectivas de emprego. Preto de 4 mill\u00f3ns de persoas viven con menos de US$ 1,25 por d\u00eda, e un 37% dos nenos camboxanos con idade inferior a 5 anos padecen desnutrici\u00f3n cr\u00f3nica.\nM\u00e1is de 50% da poboaci\u00f3n do pa\u00eds ten menos de 25 anos de idade. A poboaci\u00f3n carece de educaci\u00f3n e habilidades produtivas, especialmente na empobrecida zona rural, que tam\u00e9n carece de infraestrutura b\u00e1sica. O Goberno camboxano est\u00e1 a traballar con doadores bilaterais e multilaterais, inclu\u00edndo o Banco Asi\u00e1tico de Desenvolvemento, o Banco Mundial e o FMI, para tratar das moitas necesidades prementes do pa\u00eds. M\u00e1is de 50% do orzamento do goberno v\u00e9n de asistencia dos organismos doadores.\nO gran desaf\u00edo econ\u00f3mico para o Camboxa durante a pr\u00f3xima d\u00e9cada ser\u00e1 formar un ambiente econ\u00f3mico en que o sector privado poida crear emprego suficientes para a crecente poboaci\u00f3n do pa\u00eds."}
{"id": "113577", "revid": "98629", "url": "https://gl.wikipedia.org/wiki?curid=113577", "title": "Vorador", "text": "Vorador \u00e9 unha personaxe secundaria na serie de videoxogos \"Legacy of Kain\". Paul Lukather prestou a s\u00faa voz a personaxe, na versi\u00f3n en ingl\u00e9s da serie. Por un curto per\u00edodo de tempo, durante as primeiras etapas do xogo, o nome de Vorador foi cambiado a Infernus pero pronto devolv\u00e9rono ao Vorador orixinal.\nBiograf\u00eda.\nVorador ti\u00f1a a honra de ser o primeiro humano en Nosgoth ao que se lle pasou o don escuro do vampirismo. Indubidabelmente, este feito foi un acto de gratitude polo gran servizo que Vorador xa prestara aos Vampiros. Cando a\u00ednda era humano, Vorador forxou unha poderosa espada encargada polos vampiros, que, logo de sufrir unha serie de encantamentos e maxias desco\u00f1ecidas, converteuse na \"Blood Reaver\". M\u00e1is tarde esta espada conv\u00e9rtese na \"Soul Reaver\", logo de fundirse co esp\u00edrito do Raziel o devorador de almas.\nOutra das infames proezas de Vorador sucede 500 anos antes de que o primeiro xogo tome lugar. En represalia pola morte de Janos Audron a mans da orde Sarafan, Vorador asaltou a fortaleza Sarafan, onde atopou e asasinou a seis membros do C\u00edrculo dos Nove. Antes da s\u00faa sa\u00edda, vence ao Sarafan Malek; xerando grande odio na orde, e conducindo ao inhumano castigo que efectuaron contra os vampiros.\nS\u00e9culos m\u00e1is tarde, Vorador gu\u00eda ao mozo Kain (e a Raziel, nas s\u00faas viaxes temporais). Ata se presenta en axuda de Kain e vence a Malek por segunda vez, acabando con el definitivamente. O final da historia de Vorador non \u00e9 moi glamoroso. A turba cazadora de vampiros, liderada por Moebius, captura a Vorador e exec\u00fatano mediante decapitaci\u00f3n."}
{"id": "113578", "revid": "56817", "url": "https://gl.wikipedia.org/wiki?curid=113578", "title": "Iyo", "text": "Iyo (\u4f0a\u4e88\u5e02, \u3044\u3088\u3057, \"Iyo-shi\") \u00e9 un concello da prefectura de Ehime no Xap\u00f3n. Est\u00e1 situado ao centro da prefectura e ao noroeste da rexi\u00f3n de Shikoku, na illa de Shikoku. Ten 194,47\u00a0km\u00b2 de superficie, unha poboaci\u00f3n de 38.619 habitantes (2009) e unha densidade de poboaci\u00f3n de 199 h/km\u00b2.\nO concello de Iyo limita co concello de \u014czu, de Uchiko, de Tobe e de Masaki."}
{"id": "113579", "revid": "5312", "url": "https://gl.wikipedia.org/wiki?curid=113579", "title": "Awa", "text": "Awa (\u963f\u6ce2\u5e02, \u3042\u308f\u3057, \"Awa-shi\") \u00e9 un concello da prefectura de Tokushima no Xap\u00f3n. Est\u00e1 situado ao norte da rexi\u00f3n de Shikoku e da prefectura, na illa de Shikoku. Ten 190,97\u00a0km\u00b2 de superficie, unha poboaci\u00f3n de 39.721 habitantes (2009) e unha densidade de poboaci\u00f3n de 208 h/km\u00b2.\nO concello de Awa limita cos concellos de Mima, Yoshinogawa, Kamiita (que son da prefectura de Tokushima); de Sanuki e Higashikagawa (que son da prefectura de Kagawa)."}
{"id": "113580", "revid": "1131", "url": "https://gl.wikipedia.org/wiki?curid=113580", "title": "Bat\u00e1n", "text": ""}
{"id": "113581", "revid": "5312", "url": "https://gl.wikipedia.org/wiki?curid=113581", "title": "Anan", "text": "Anan (\u963f\u5357\u5e02, \u3042\u306a\u3093\u3057, \"Anan-shi\") \u00e9 un concello da prefectura de Tokushima no Xap\u00f3n. Est\u00e1 situado ao leste da rexi\u00f3n de Shikoku e da prefectura, na illa de Shikoku. Ten 279,39\u00a0km\u00b2 de superficie, unha poboaci\u00f3n de 76.541 habitantes (2009) e unha densidade de poboaci\u00f3n de 274 h/km\u00b2.\nO concello de Anan limita cos concellos de Minami, Naka, Katsuura e Komatsushima."}
{"id": "113582", "revid": "624", "url": "https://gl.wikipedia.org/wiki?curid=113582", "title": "Esfinxe", "text": "Na mitolox\u00eda grega, a Esfinxe () (en grego antigo \u03a3\u03c6\u03af\u03b3\u03be, quizais de \u03c3\u03c6\u03af\u03b3\u03b3\u03c9, \u2018estrangular\u2019) era un monstro feminino \u00f3 que se lle outorgaba rostro de muller, peito, patas, e rabo de le\u00f3n, e ademais ti\u00f1a \u00e1s de ave rapina.\nSup\u00f3nse que en certas versi\u00f3ns \u00e9 filla de Equidna (v\u00edbora con corpo de muller, pero con rabo de serpe en lugar de pernas) e de Ortro (can de varias cabezas); outros fano fillo de Tif\u00f3n, e outros do rei de Tebas (pai de Edipo).\nHera env\u00eda \u00e1 Esfinxe a Tebas para castigar \u00e1 cidade polo amor culpable que sent\u00eda Laio por Crisipo, fillo de P\u00e9lope (cr\u00edase que foi a primeira relaci\u00f3n homosexual). As\u00ed a esfinxe guareceuse nas monta\u00f1as \u00f3 oeste de Tebas, e desde al\u00ed devoraba a todos os seres humanos que estiveran \u00f3 seu p\u00e9, atormentando \u00f3 pa\u00eds.\nAntes de comer \u00f3s viaxeiros impo\u00f1\u00edalles adivi\u00f1as imposibles de resolver, coa condici\u00f3n de que se os respond\u00edan correctamente non os devorar\u00eda. Ningu\u00e9n os acertou ata que chegou Edipo. Unha adivi\u00f1a era: \"Que \u00e9 o que ten catro patas pola ma\u00f1\u00e1, d\u00faas a mediod\u00eda e tres pola noite?\". A resposta era o home, pois gatea cando \u00e9 neno, cami\u00f1a cando \u00e9 adulto e de vello anda co bast\u00f3n.\nOutra adivi\u00f1a era: \"Eran d\u00faas irm\u00e1s, unha delas xera \u00e1 outra, e esta a s\u00faa vez xera \u00e1 primeira\". A resposta \u00e9 o d\u00eda e a noite. Cando Edipo resolveu a adivi\u00f1a, a esfinxe suicidouse."}
{"id": "113583", "revid": "98629", "url": "https://gl.wikipedia.org/wiki?curid=113583", "title": "Bandeira de Exipto", "text": "A bandeira de Exipto (en \u00e1rabe: \u0639\u0644\u0645 \u0645\u0635\u0631), adoptada o 4 de outubro de 1984, \u00e9 unha bandeira tricolor consistente en tres franxas horizontais do mesmo tama\u00f1o: vermella branca a intermedia e negra; cores da bandeira da Liberaci\u00f3n \u00c1rabe que data da Revoluci\u00f3n Exipcia de 1952. A bandeira tam\u00e9n conta no centro o emblema nacional, a Aguia de Saladino. No escudo est\u00e1 escrita a lenda en \u00e1rabe: \u062c\u0645\u0647\u0648\u0631\u064a\u0629 \u0645\u0635\u0631 \u0627\u0644\u0639\u0631\u0628\u064a\u0629 (\"Gumh\u016briyyat Mi\u1e63r al-\u02bfArabiyyah\", Rep\u00fablica \u00c1rabe de Exipto).\nDese\u00f1o.\nA bandeira est\u00e1 composta por tres franxas horizontais do mesmo tama\u00f1o, de cor vermella a superior, branca a central e negra a inferior, as cores do panarabismo. A cor vermella alude \u00e1 historia do pa\u00eds, est\u00e1 adoptada da bandeira que se usou durante o s\u00e9culo XIX, a\u00ednda que a orixe dos elementos desta bandeira \u00e9 otom\u00e1. O branco representa a Revoluci\u00f3n de 1952 que permitiu a deposici\u00f3n incruenta do rei Farouk I e que acabou coa definitiva proclamaci\u00f3n da Rep\u00fablica tras derrocar a Fuad II ao ano seguinte. A cor negra simboliza a final da opresi\u00f3n que exerceu o colonialismo brit\u00e1nico sobre o pobo exipcio. Na parte central da bandeira aparece representado, dentro da franxa de cor branca, o escudo de Exipto.\nHistoria.\nA principios do s\u00e9culo XIX Muhammad Ali, wali otom\u00e1n de Exipto, creou a que se pode considerar como a primeira bandeira nacional do pa\u00eds. Estaba composta por tres medias l\u00faas (s\u00edmbolo do islam) con tres estrelas de cinco puntas \u00e1 dereita de cada unha delas, sobre fondo vermello. Existen d\u00faas posibles interpretaci\u00f3ns desta bandeira: a primeira defende que significa a vitoria dos Ex\u00e9rcitos Exipcios en tres continentes (\u00c1frica, Europa e Asia), mentres que a outra teor\u00eda prop\u00f3n que significa a soberan\u00eda de Muhammad Ali sobre Exipto, Nubia e o Sud\u00e1n.\nCando en 1914 o Reino Unido converteu a Exipto nun protectorado (a\u00ednda que os brit\u00e1nicos xa controlaban en realidade o pa\u00eds desde 1882), non modificou a bandeira existente. En 1922, o Reino Unido reco\u00f1eceu a independencia do pa\u00eds, e adoptouse unha nova bandeira, esta vez composta por unha media l\u00faa con tres estrelas sobre fondo verde. En 1952, o Movemento de Oficiais Libres depuxo ao rei Farouk e un ano m\u00e1is tarde proclamou definitivamente a Rep\u00fablica. O novo goberno creou unha nova bandeira, formada por tres franxas (vermella-branca-negra) como a actual, pero a aguia portaba unha media l\u00faa e unhas estrelas.\nEn 1958 Exipto e Siria un\u00edronse, formando a Rep\u00fablica \u00c1rabe Unida. A bandeira do novo Estado era igual que a anterior, pero no canto de escudo ti\u00f1a d\u00faas estrelas verdes de cinco puntas (que representaban aos dous pa\u00edses). A\u00ednda que a uni\u00f3n desf\u00edxose en 1961, Exipto continuou usando a mesma bandeira at\u00e9 o 1 de xaneiro de 1972, data na que se adoptou unha bandeira moi semellante \u00e1 actual, pero que contaba con algunhas pequenas diferenzas no dese\u00f1o do escudo. Esta bandeira estivo en vigor at\u00e9 a adopci\u00f3n da actual en 1984."}
{"id": "113586", "revid": "1131", "url": "https://gl.wikipedia.org/wiki?curid=113586", "title": "Estaci\u00f3n de Donostia", "text": "A estaci\u00f3n de Donostia (segundo a denominaci\u00f3n de Adif \"San Sebasti\u00e1n/Donostia\"), co\u00f1ecida tam\u00e9n como Estaci\u00f3n do Norte, de Atotxa ou de Iparralde, \u00e9 unha das estaci\u00f3ns de tren de Adif da cidade vasca de Donostia. Foi inaugurada en 1864 e tr\u00e1tase dun dos m\u00e1is valiosos monumentos da cidade.\nDisp\u00f3n de servizos de Longa e Media Distancia operados por Renfe, ademais de formar parte da \u00fanica li\u00f1a existente da rede de proximidades na cidade. No ano 2010 foi utilizada por algo menos de 315.000 pasaxeiros (sen contar tr\u00e1fico de proximidade).\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 622,564 da li\u00f1a f\u00e9rrea de ancho ib\u00e9rico que une Madrid con Hendaia a 4,60 metros de altitude.\nHistoria.\nA estaci\u00f3n do Ferrocarril do Norte, obra realizada polo enxe\u00f1eiro C. A. Letourneur, inaugurouse o 15 de agosto de 1864. Entre os feitos m\u00e1is destacables nos primeiros pasos da estaci\u00f3n cabe sinalar que foi desde a Estaci\u00f3n do Norte de Donostia desde onde a ra\u00ed\u00f1a Isabel II fuxiu ao exilio franc\u00e9s en 1868, tras a Revoluci\u00f3n de 1868.\nEn 1881 produciuse a primeira reforma a cargo do tam\u00e9n franc\u00e9s Biarez, coa ampliaci\u00f3n dos laterais, creaci\u00f3n de dous novos pavill\u00f3ns e a instalaci\u00f3n da marquesi\u00f1a met\u00e1lica que cobre as v\u00edas. Esta marquesi\u00f1a foi realizada nos talleres de Gustave Eiffel, a\u00ednda que probablemente non fose o propio enxe\u00f1eiro franc\u00e9s o encargado do seu dese\u00f1o e construci\u00f3n.\nEn 1905 realiz\u00e1ronse novas obras: a pasarela sobreelevada que cos seus cinco arcos e un magn\u00edfico reloxo por\u00eda en comunicaci\u00f3n a ponte nova de Mar\u00eda Cristina coa praza de touros de Atotxa.\nAnteriormente, o 22 de xu\u00f1o de 1858 inici\u00e1ronse as obras para a construci\u00f3n do Ferrocarril do Norte. Aquela ma\u00f1\u00e1 os talleres pech\u00e1ronse e houbera repique de camp\u00e1s. A corporaci\u00f3n donostiarra asistira ao acto, sendo precedidos pola m\u00fasica de afeccionados, tamboril, clarineros e maceros da cidade. Chegaron ao glacis, chaira en costa que baixaba ao r\u00edo, embarc\u00e1ronse nas gabarras e cruzaron o r\u00edo Urumea. A ponte de Santa Catalina estaba engalanado con diversas bandeiras e os habitantes da cidade e dos seus pobos pr\u00f3ximos, uns embarcados, outros polas beiras e os demais baixando polos outeiros inmediatos, vi\u00f1an completar o cadro m\u00e1is vistoso, que os ecos da m\u00fasica fac\u00edanos m\u00e1is interesante.\nNo acto houbo discursos e bendici\u00f3ns e a m\u00fasica de afeccionados cun coro de trescentos mozos entoaron o himno preparado para o momento. O regreso das gabarras foi de grande animaci\u00f3n e seguiu o d\u00eda con diversos actos oficiais. Desde as sete da tarde o p\u00fablico acud\u00eda \u00e1 Praza de Constituci\u00f3n, acend\u00e9ndose a iluminaci\u00f3n. No centro da praza hab\u00eda un tablado iluminado con vasi\u00f1os en forma de pavill\u00f3ns con bandeirolas. A m\u00fasica de afeccionados, alternando co tamboril entoou repetidas veces o himno composto para tal ocasi\u00f3n e houbo baile e alegr\u00eda. A festa terminou \u00e1s doce da noite dese 22 de xu\u00f1o de 1858, co touro de lume.\nEn 1941, coa nacionalizaci\u00f3n do ferrocarril en Espa\u00f1a, Norte desapareceu e pasou a formar parte de Renfe. Esta \u00faltimo xestionou o recinto ata a creaci\u00f3n de Adif a finais de 2004.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\"\nProximidades.\n\u00c9 unha das estaci\u00f3ns do n\u00facleo de proximidades Renfe Donostia, pola que pasa a \u00fanica li\u00f1a deste n\u00facleo. A estaci\u00f3n est\u00e1 situada na zona tarifaria 1 do n\u00facleo e os trens que por ela circulan conectan cos municipios costeiros situados ao leste de Donostia ou os situados nos vales dos r\u00edos Deba e Oria."}
{"id": "113593", "revid": "127505", "url": "https://gl.wikipedia.org/wiki?curid=113593", "title": "Li\u00f1a de alta velocidade Olmedo-Zamora-Galicia", "text": "A li\u00f1a de alta velocidade Olmedo-Zamora-Galicia \u00e9 unha li\u00f1a de alta velocidade que conectar\u00e1 Galicia co resto da pen\u00ednsula Ib\u00e9rica. Parte da LAV Madrid-Valladolid \u00e1 altura de Olmedo e finaliza en Santiago de Compostela.\nAt\u00f3pase en servizo entre Olmedo e Zamora (a v\u00eda par dende o 17 de decembro de 2015 e a v\u00eda impar dende o 21 de outubro de 2016), e entre Ourense e Santiago (dende o 11 de decembro de 2011), con continuidade ata A Coru\u00f1a e Vigo a trav\u00e9s do eixe atl\u00e1ntico de alta velocidade. Est\u00e1 prevista a inauguraci\u00f3n do tramo entre Zamora e Seabra para 2018 e entre Seabra e Ourense para 2019.\nPara facilitar a explotaci\u00f3n de trens que contin\u00faan por v\u00eda convencional, ten actualmente ancho ib\u00e9rico de 1.668 mm entre Ourense e Santiago. Cando a li\u00f1a estea finalizada, cambiarase ao ancho internacional de 1.435 mm, como o resto de li\u00f1as de alta velocidade. O trazado est\u00e1 adaptado \u00e1s esixencias de interoperatibilidade da Uni\u00f3n Europea. Cando se atope finalizado completamente, contar\u00e1 con dobre v\u00eda electrificada a 25 kV e unha velocidade m\u00e1xima de 350 km/h. Forma parte do Corredor Atl\u00e1ntico da Rede Transeuropea de Transporte.\nHistoria.\nEn 1986 o Goberno de Felipe Gonz\u00e1lez, co galego Abel Caballero \u00e1 fronte do Ministerio de Transportes, dese\u00f1a o Plan de Transporte Ferroviario, aprobado o 30 de abril de 1987, con obxectivo no ano 2000. Nesta primeira versi\u00f3n non se prev\u00e9n investimentos ferroviarios para as principais cidades de Galicia. Para reducir os tempos de viaxe, des\u00e9\u00f1ase unha li\u00f1a de alta velocidade de Madrid a Le\u00f3n pasando por Valladolid, con velocidade m\u00e1xima de 250 km/h. Desde Le\u00f3n ata Monforte de Lemos plan\u00e9ase unha reforma da li\u00f1a existente para aumentar a s\u00faa velocidade ata os 160 km/h. Prevese outra reforma, neste caso da li\u00f1a entre Medina del Campo e Zamora, a 160 km/h.\nEn plena crise econ\u00f3mica de 1993, o Goberno recorta os plans para a li\u00f1a a Galicia e limita o proxecto de li\u00f1a de alta velocidade ao tramo Madrid-Valladolid. Descarta constru\u00edr a longo prazo o tramo de alta velocidade entre Valladolid e Le\u00f3n , substitu\u00edndoo por unha reforma para alcanzar os 160 km/h nese tramo. Os tramos Monforte-Vigo e Ourense-A Coru\u00f1a s\u00f3 ser\u00edan obxecto de actuaci\u00f3ns complementarias.\nAo terminar o anterior plan ferroviario no ano 2000, o goberno de Jos\u00e9 Mar\u00eda Aznar lanza un novo e ambicioso plan para levar a alta velocidade a todas as rexi\u00f3ns da pen\u00ednsula, de tal forma que ningunha capital de provincia quede a m\u00e1is de catro horas de Madrid. As modernizaci\u00f3ns a 160 km/h do plan anterior son eliminadas e prox\u00e9ctase unha nova li\u00f1a de alta velocidade a Galicia a 300 km/h en todo o seu percorrido, pero non por Le\u00f3n, sen\u00f3n mediante un trazado m\u00e1is directo por Zamora. Desde Ourense, prox\u00e9ctanse tres ramais de alta velocidade: cara a Lugo, Santiago de Compostela e Vigo. Este \u00faltimo non seguir\u00eda o curso do Mi\u00f1o como fai a li\u00f1a convencional, sen\u00f3n o trazado da autov\u00eda A-52.\nA partir de 2005, o goberno de Jos\u00e9 Luis Rodr\u00edguez Zapatero define con exactitude os trazados e usos das li\u00f1as de alta velocidade galegas. O traxecto Olmedo-Santiago ser\u00eda exclusivo de pasaxeiros, como tam\u00e9n o ser\u00eda unha soluci\u00f3n distinta para conectar Ourense e Vigo, coa variante de Cerdedo. Este by-pass de 54 km entre Ourense e Pontevedra dar\u00eda servizo a esta cidade, ademais de Vigo, sen que o tren te\u00f1a que cambiar de sentido como ocorre na actualidade. Dita li\u00f1a permitir\u00eda acurtar os tempos entre Ourense e Vigo, pois sen ela e tendo que dar un rodeo por Santiago, o tren non ser\u00eda competitivo contra a estrada. O resto das li\u00f1as proxectadas ser\u00edan mixtas, para tr\u00e1fico de pasaxeiros e mercador\u00edas.\nEn 2011 ponse en servizo en ancho ib\u00e9rico o tramo Ourense-Santiago, xunto co tramo Santiago-A Coru\u00f1a do eixe atl\u00e1ntico. A partir de 2012 circulan trens h\u00edbridos Alvia da serie 730 entre Madrid e Galicia, capaces de circular polas li\u00f1as de alta velocidade e as est\u00e1ndar non electrificadas sen cambiar de locomotora, a diferenza do Altaria existente ata ent\u00f3n.\nA aproximadamente 3 km da estaci\u00f3n de Santiago de Compostela e concretamente no punto quilom\u00e9trico 80,620, \u00e1 altura de Angrois, tivo lugar o 24 de xullo de 2013 o descarrilamento dun tren Alvia con orixe en Madrid-Chamart\u00edn e destino Ferrol. Polo menos 79 persoas faleceron e outras 131 resultaron feridas de diversa consideraci\u00f3n, sendo este un dos accidentes m\u00e1is graves da historia ferroviaria de Espa\u00f1a.\nEn 2015 entra en servizo o eixe atl\u00e1ntico entre Santiago e Vigo e o tramo de alta velocidade Olmedo-Zamora, reducindo os tempos de viaxe.\nTramos.\nOurense - Santiago de Compostela.\nA li\u00f1a at\u00f3pase operativa desde a s\u00faa inauguraci\u00f3n oficial o 10 de decembro de 2011."}
{"id": "113595", "revid": "98629", "url": "https://gl.wikipedia.org/wiki?curid=113595", "title": "Camisas negras", "text": "A Milicia Voluntaria para a Seguridade Nacional, popularmente co\u00f1ecidos coma Camisas negras (en italiano: \"Camicie nere\") debido \u00e1 cor do seu uniforme, foi un corpo paramilitar da Italia fascista. Os seus membros tam\u00e9n foron co\u00f1ecidos como escuadristas (en italiano: \"squadristi\"). Probablemente inspirados polos camisas vermellas de Garibaldi, a s\u00faa actividade enm\u00e1rcase dende o per\u00edodo de entreguerras ata o final da segunda guerra mundial. O termo aplicouse a distintos grupos que imitaron o uniforme, como os \"blackshirts\" da Uni\u00f3n Brit\u00e1nica de Fascistas e os \"SS\" do partido nazi alem\u00e1n."}
{"id": "113600", "revid": "98629", "url": "https://gl.wikipedia.org/wiki?curid=113600", "title": "Gran Premio de Bahrain de 2009", "text": "O Gran Premio de Bahrain de 2009 (formalmente o VI Gran Premio de Bahrain Gulf Air) foi unha carreira de F\u00f3rmula 1 que se celebrou o 26 de abril de 2009 no Circu\u00edto Internacional de Bahrain, Sakhir, Bahrain. Foi a cuarta carreira do Campionato Mundial de F\u00f3rmula 1 de 2009.\nA carreira foi ga\u00f1ada por Jenson Button, piloto de Brawn GP, tras sa\u00edr da cuarta posici\u00f3n da grella; Sebastian Vettel chegou segundo para Red Bull; e Jarno Trulli rematou terceiro no seu Toyota; o McLaren de Lewis Hamilton acadou a cuarta posici\u00f3n, a mellor da tempada; tras el, o segundo Brawn de Rubens Barrichello; Kimi Raikkonen obteu os primeiros puntos de Ferrari da tempada coa s\u00faa sexta posici\u00f3n; por \u00faltimo, o Toyota de Timo Glock e o Renault de Fernando Alonso conformaron as derradeiras posici\u00f3ns con puntos: a s\u00e9tima e oitava.\nResumo.\nVista xeral.\nJenson Button de Brawn GP chega cunha vantaxe de 6 puntos no Campionato de pilotos sobre o seu compa\u00f1eiro de equipo Rubens Barrichello. Pola s\u00faa banda, Barrichello, na s\u00faa segunda posici\u00f3n, conta con 5 puntos sobre Sebastian Vettel de Red Bull Racing e Timo Glock de Toyota. Asemade no Campionato de construtores, Brawn GP adianta en 16,5 puntos a Red Bull Racing, ga\u00f1ador da carreira anterior. Toyota ocupa a terceira praza cun punto menos e McLaren-Mercedes est\u00e1 cuarto con 8. M\u00e1is abaixo na t\u00e1boa, hai un triplo empate a catro puntos entre BMW Sauber, Renault e Toro Rosso. Tras eles Williams ten 3,5 puntos. Por \u00faltimo, s\u00f3 d\u00faas escuder\u00edas, Force India e Ferrari, chegan sen ning\u00fan punto nos seus marcadores.\nFerrari non foi quen de conseguir punto alg\u00fan, convert\u00e9ndose no peor comezo de temporada deste esquipo en F\u00f3rmula 1 se fallasen de novo tam\u00e9n en Bahrain. Foi na temporada cando o equipo non obteu ning\u00fan punto ata a cuarta carreira, o Gran Premio do oeste dos Estados Unidos de 1980, onde Jody Scheckter rematou quinto.\nForce India introduciu unha nova parte baixa e un difusor nesta carreira de Bahrain no seu Force India VJM02, as\u00ed como un aler\u00f3n frontal actualizado e outras novidades aerodin\u00e1micas. O piloto de Force India Giancarlo Fisichella recibiu con agrado estas innovaci\u00f3ns, agardando que as carencias de carga do coche ser\u00edan reconducidas polas novas modificaci\u00f3ns.\nAdestramentos libres e clasificaci\u00f3n.\nCelebr\u00e1ronse tres sesi\u00f3ns de pr\u00e1ctica antes da carreira; d\u00faas sesi\u00f3ns o venres, 24 de abril de 2009, cada unha de 90 minutos, e outra de 60 o s\u00e1bado, 25 de abril de 2009. Ao final da primeira sesi\u00f3n de pr\u00e1ctica Lewis Hamilton estableceu tempo m\u00e1is r\u00e1pido, 1:33.647, no seu McLaren, diante dos dous BMW Sauber de Nick Heidfeld e Robert Kubica. O Williams de Nico Rosberg continuou a pr\u00e1ctica r\u00e1pida co cuarto tempo m\u00e1is veloz, seguido do Brawn de Jenson Button, o McLaren de Heikki Kovalainen, o outro Brawn Rubens Barrichello e o Ferrari Felipe Massa. O Red Bull de Mark Webber e o outro Ferrari de Kimi R\u00e4ikk\u00f6nen compartiron a novena praza, completando os dez mellores resultados da pr\u00e1ctica. Nico Rosberg foi m\u00e1is r\u00e1pido na segunda sesi\u00f3n de pr\u00e1ctica do venres, cubrindo as follas de tempos cun tempo de 1:33.339, seguido de preto por Fernando Alonso no seu Renault e de Jarno Trulli no seu Toyota. Os Red Bull de Sebastian Vettel e Mark Webber foron cuarto e quinto, con Button detr\u00e1s. Adrian Sutil de Force India fixo unha volta impresionante, o que lle permitiu acabar s\u00e9timo, con Timo Glock de Toyota, Rubens Barrichello de Brawn e Kazuki Nakajima de Williams completando o \"top ten\". Os BMW de Heidfeld e Kubica non puideron repetir os seus tempos da primeira sesi\u00f3n, e clasificaron d\u00e9cimo s\u00e9timo e vix\u00e9simo, respectivamente. Na terceira pr\u00e1ctica, Glock marcou o tempo m\u00e1is r\u00e1pido cun 1:32.605, antes de que o seu coche se vise na obriga de parar debido a problemas cos freos. Por outra banda houbo mellores tempos por parte de Ferrari e McLaren: Felipe Massa obtivo o segundo tempo m\u00e1is r\u00e1pido, con R\u00e4ikk\u00f6nen en quinto lugar. Rosberg foi o terceiro m\u00e1is r\u00e1pido e Hamilton o cuarto. Nelson Piquet, Kubica, Nakajima, Trulli e Heidfeld completaron as posici\u00f3ns ata o d\u00e9cimo posto.\nA sesi\u00f3n de clasificaci\u00f3n da tarde do s\u00e1bado foi dividida en tres partes. Jarno Trulli logrou a s\u00faa cuarta \"pole position\" da s\u00faa carreira deportiva, a primeiro desde , mentres que o seu compa\u00f1eiro de equipo, Timo Glock, quedaba segundo. Isto marcou a primeira vez na historia de Toyota na que ambos os dous coches part\u00edan desde a primeira fila da grella. Sebastian Vettel acadou un tempo para sa\u00edr do terceiro lugar, con Jenson Button tras el. En quinto lugar foi o McLaren de Lewis Hamilton, con Rubens Barrichello sexto. Fernando Alonso de Renault obtivo o s\u00e9timo lugar, e detr\u00e1s del Felipe Massa, Nico Rosberg e Kimi R\u00e4ikk\u00f6nen. Kovalainen, Nakajima, Kubica, Heidfeld e Piquet sa\u00edron da und\u00e9cima \u00e1 d\u00e9cimo quinta posici\u00f3n na grella. Os pilotos eliminados na primeira sesi\u00f3n e que clasificaron desde a d\u00e9cimo sexta \u00e1 vix\u00e9sima praza foron Sutil, Buemi, Fisichella, Webber e Bourdais. Webber foi bloqueado de forma pol\u00e9mica por Sutil cara ao exterior durante a s\u00faa volta de clasificaci\u00f3n (Sutil afirmou que el non se dera de conta de que Webber estaba nunha volta cronometrada), imped\u00edndolle acadar un tempo r\u00e1pido. Como resultado, os comisarios impuxeron a Sutil unha sanci\u00f3n consistente na perda de tres lugares na grella de sa\u00edda, atras\u00e1ndoo ata a d\u00e9cimo novena posici\u00f3n.\nCarreira.\nTimo Glock fixo un principio perfecto desde a segunda praza na grella e asumiu rapidamente a conduci\u00f3n da cabeza de carreira. Jarno Trulli corr\u00eda ent\u00f3n en segundo lugar, pero tivo que loitar con Lewis Hamilton, que ti\u00f1a pasado a Jenson Button e Sebastian Vettel desde a quinta posici\u00f3n na grella, na primeira curva. Button tam\u00e9n superou a Vettel, que estaba rodando con m\u00e1is carga de combustible. Kimi R\u00e4ikk\u00f6nen, entrementres, empurrou o Ferrari ata o sexto lugar, adiantando catro posici\u00f3ns. M\u00e1is atr\u00e1s na ringleira de coches, produc\u00edronse danos nos coches de Felipe Massa, Nick Heidfeld, Robert Kubica e Kazuki Nakajima, os cales ti\u00f1an que parar cedo para substitu\u00edr os seus aler\u00f3ns frontais, mentres que Heikki Kovalainen perd\u00eda posici\u00f3ns de pista despois de sa\u00edrse da trazada. Massa tam\u00e9n se queixou de problemas co seu sistema KERS, e aconsell\u00f3uselle que o desactivase.\nNo inicio da volta 2, Button realizou unha impresionante manobra de adiantamento a Hamilton para obter a terceira posici\u00f3n. Logo, o McLaren de Hamilton mantivo atr\u00e1s do Red Bull de Vettel, que \u00eda m\u00e1is r\u00e1pido, e s\u00f3 cando Hamilton entrou para facer o seu \"pit stop\" na volta 15 puido Vettel pasalo.\nDado que ambos os dous Toyota \u00edan cargados con pouco combustible, fixeron os seus \"pit stops\" cedo, Glock na volta 12 e Trulli na volta 14. O equipo Toyota optou por po\u00f1erlles aos dous pilotos o composto de pneum\u00e1ticos m\u00e1is lentos, os m\u00e1is duros, durante a duraci\u00f3n da parte intermedia da carreira, ao contrario das estratexias elixidas polos outros equipos. Nunha soa volta, Button conseguira sacarlle o suficiente tempo a Trulli como para po\u00f1er os pneum\u00e1ticos brandos e non perder a s\u00faa posici\u00f3n. Glock, que liderou unha vez a carreira, perdou tanto tempo a causa dos pneum\u00e1ticos que quedou tras Hamilton en s\u00e9timo lugar mesmo despois de que o piloto de McLaren completase a s\u00faa parada.\nA parada de Vettel na volta 18 situ\u00e1bao diante de Hamilton, pero xusto trinta metros detr\u00e1s do coche lento de Trulli, imped\u00edndolle competir con Button polo primeiro lugar. Button aproveitou esta oportunidade para abrir un espazo de 7,5 segundos entre el e Trulli ao redor da volta 22.\nPola volta 34, Button aumentara a s\u00faa marxe ata os 15,6 segundos, situ\u00e1ndose como claro l\u00edder da carreira. Para cando todos os pilotos de adiante completaron a segunda rolda de paradas, Button xa se atopaba diante deles, esta vez cos pneum\u00e1ticos m\u00e1is duros. A estratexia de pneum\u00e1ticos de Toyota non valera para nada, e Vettel, cos pneum\u00e1ticos m\u00e1is brandos, consegu\u00eda algunhas veces voltas r\u00e1pidas unha vez que Trulli fixera a s\u00faa segunda parada e xa non estaba no cami\u00f1o de Vettel. Despois da s\u00faa propia parada, Vettel (agora co composto de pneum\u00e1ticos m\u00e1is duro) volveu \u00e1 carreira xusto diante do piloto de Toyota, a situaci\u00f3n oposta \u00e1 anterior rolda de paradas.\nNa volta 44 houbo unha fren\u00e9tica loita entre R\u00e4ikk\u00f6nen e Glock pola sexta posici\u00f3n. Mentres tanto, Rubens Barrichello perdera moito tempo despois de fracasar ao intentar pasar o Renault equipado con KERS de Nelson Piquet. Non obstante, mostrou o ritmo do coche Brawn rematando xusto diante de R\u00e4ikk\u00f6nen, mesmo despois de ter feito unha parada m\u00e1is. M\u00e1is adiante, xa na volta 48, a diminuci\u00f3n da presi\u00f3n de aceite do Williams de Nakajima causaba o \u00fanico abandono da carreira.\nButton cruzou a li\u00f1a de meta, conseguindo a s\u00faa terceira vitoria da temporada, 7 segundos por diante de Vettel, que ti\u00f1a ido moito m\u00e1is r\u00e1pido nas \u00faltimas voltas. Trulli atraveou a li\u00f1a 2 segundos despois de Vettel, con Hamilton rematando cuarto. Barrichello acabou quinto, Raikkonen sexto, Glock menos dun segundo tras el s\u00e9timo e Fernando Alonso oitavo, xa 52 segundos de diferenza con Button."}
{"id": "113601", "revid": "2248", "url": "https://gl.wikipedia.org/wiki?curid=113601", "title": "Milicia Voluntaria para a Seguridade Nacional", "text": ""}
{"id": "113602", "revid": "1888", "url": "https://gl.wikipedia.org/wiki?curid=113602", "title": "Garibaldi", "text": ""}
{"id": "113615", "revid": "1131", "url": "https://gl.wikipedia.org/wiki?curid=113615", "title": "Grix\u00f3", "text": "O top\u00f3nimo galego Grix\u00f3 pode referirse a:"}
{"id": "113616", "revid": "1131", "url": "https://gl.wikipedia.org/wiki?curid=113616", "title": "Casardeita", "text": "O top\u00f3nimo galego Casardeita pode referirse a:"}
{"id": "113620", "revid": "88215", "url": "https://gl.wikipedia.org/wiki?curid=113620", "title": "Syd Barrett", "text": "Syd Barrett, nado Roger Keith Barrett, nado o 6 de xaneiro de 1946 en Cambridge e finado o 7 de xullo de 2006 no mesmo lugar, foi un guitarrista, cantante e compositor brit\u00e1nico cofundador da banda Pink Floyd en 1964 na que permaneceu ata 1968 substitu\u00eddo por David Gilmour.\nBiograf\u00eda.\nA primeira banda na que entrou Syd Barrett foi en 1961, na \"Geoff Mott and the Mottoes\", despois estivo en \"The Hollering Blues\" en 1962 e en 1963 en \"Those Without\", todas bandas do seu Cambridge natal, de curta vida e pouca transcendencia.\nOs dous primeiros sinxelos de Pink Floyd, \"Arnold Layne\" e \"See Emily Play\", as\u00ed como o primeiro \u00e1lbum\" The Piper at the Gates of Dawn\" (1967) fix\u00e9ronse baixo a influencia de Barrett. Durante o seu tempo con Pink Floyd Syd Barrett comezou a experimentar coas drogas, especialmente o LSD, tensionando a relaci\u00f3n cos outros membros da banda, pesando tam\u00e9n a presi\u00f3n por manter o nivel despois dos primeiros \u00e9xitos comerciais do grupo, e despois dunha xira desastrosa polos Estados Unidos a banda decidiu integrar a David Gilmour, antigo compa\u00f1eiro de instituto de Syd, como segundo guitarrista para cubrir a Syd pero a situaci\u00f3n non durou moito, o \u00faltimo concerto cos cinco membros foi o 20 de xaneiro de 1968 en Hastings, a separaci\u00f3n oficial de Syd e os Pink Floyd foi o 6 de abril de 1968.\nSyd intentou realizar unha carreira en solitario pero fallou despois de s\u00f3 dous \u00e1lbums polo aumento do consumo de drogas que o conduciron a un comportamento ca\u00f3tico e \u00e1 letarxia, as s\u00faas \u00faltimas gravaci\u00f3ns de estudio datan de novembro de 1974, Syd viviu desde ent\u00f3n completamente retirado na s\u00faa casa de Cambridge ata a s\u00faa morte, en 1998 detect\u00e1ronlle diabetes mellitus tipo 2.\nM\u00fasico e compositor.\nSyd Barrett est\u00e1 na historia da m\u00fasica como un compositor xenial, Syd ti\u00f1a a habilidade para compo\u00f1er canci\u00f3ns curtas e cativantes cunha melod\u00eda e harmon\u00eda infrecuente e con efectos electr\u00f3nicos na onda do rock psicod\u00e9lico. Ademais, Syd Barrett participou na innovadora conexi\u00f3n de m\u00fasica rock e efectos visuais. Baixo o seu liderado, Pink Floyd desenvolveu o primeiro espect\u00e1culo con efectos de luz. Syd Barrett escribiu case todas as canci\u00f3ns do primeiro \u00e1lbum de Pink Floyd, a s\u00faa m\u00fasica recibiu diversas influencias, pezas como . As s\u00faas m\u00fasicas son diversas influencia musicais xuntos. Pezas como \"Matilda Mother\" te\u00f1en a s\u00faa inspiraci\u00f3n en antigas canci\u00f3ns infant\u00eds, \"Here I Go\" ten semellanzas coas canci\u00f3ns de Music Hall. A m\u00e1is famosa peza de Barrett \u00e9 \"Astronomy Domine\" usa un acorde infrecuente (E Eb G A), esta progresi\u00f3n xunto co uso dunha m\u00e1quina de eco Binson para a guitarra deulle un moi distintivo car\u00e1cter psicod\u00e9lico.\nDespois da separaci\u00f3n de Pink Floyd Barrett continuou con dous \u00e1lbums en solitario \"The Madcap Laughs\" e \"Barrett\", demostrando a s\u00faa forza como compositor, canci\u00f3ns como \"Golden Hair\" ou \"Happy Together\" est\u00e1n entre as s\u00faas mellores."}
{"id": "113624", "revid": "98629", "url": "https://gl.wikipedia.org/wiki?curid=113624", "title": "TD Garden", "text": "O TD Garden \u00e9 un pavill\u00f3n deportivo localizado no barrio North End, Boston, Massachusetts. O nome actual v\u00e9n dado polo seu patrocinador, o banco TD Banknorth, pero a mi\u00fado \u00e9 chamado simplemente polo seu nome coloquial ou tradicional The Garden ou Boston Garden, sendo anteriormente co\u00f1ecido como FleetCenter e Shawmut Center. \u00c9 o pavill\u00f3n de xogo dos Boston Celtics da NBA, dos Boston Bruins da liga de h\u00f3ckey sobre xeo NHL e a partir de 2008 dunha franqu\u00eda da liga de Lacrosse NLL, os Boston Blazers.\nHistoria.\nO pavill\u00f3n foi constru\u00eddo para substitu\u00edr o m\u00edtico Boston Garden. O 5 de xaneiro de 2005, o dono do Fleet Center, Delaware North Companies, anunciou un acordo que deixou \u00e1 Delaware North libre de mercar os dereitos do nome a outro patrocinador. E o 3 de marzo de 2005, o banco TD Banknorth, filial do Toronto-Dominion Bank, anunciou a merca dos dereitos do nome. A compa\u00f1\u00eda nomeou o pavill\u00f3n TD Banknorth Garden, en honor ao hist\u00f3rico Boston Garden.\nComo dato curioso, o FleetCenter realizou a poxa dos dereitos do nome \u00e1 eBay, e dende o 10 de febreiro ata o 13 de marzo de 2005, Fleet Center vendeu os dereitos ata en 30 ocasi\u00f3ns. Inclu\u00edndo o actual nome de TD Banknorth Garden, o pavill\u00f3n chegou a ter 33 nomes distintos. Durante a etapa do Fleet Center, o pavill\u00f3n foi co\u00f1ecido polos periodistas deportivos como \"The Vault\" (\"A B\u00f3veda\"). O TD Banknorth Garden tam\u00e9n alberga a Estaci\u00f3n Norte de trens e ao metro de Boston.\nEventos.\nNeste pavill\u00f3n tam\u00e9n se celebra o Beanpot, un torneo de h\u00f3ckey que acolle \u00e1s universidades de Boston, e do campionato da Hockey East, unha das conferencias do hockey universitario. O pavill\u00f3n tam\u00e9n acolleu eventos deportivos a nivel nacional tales como o All-Star Game da NHL en 1996, a 1\u00aa e 2\u00aa rolda da Divisi\u00f3n I da NCAA en 1999 e 2003, ademais da Final Four da NCAA feminina en 2006, e outros de menor seguimento como os campionatos de Skate de 2001, os torneos de selecci\u00f3n (trials) de ximnasia en 1996 e 2000, a Frozen Four de Hockey en 2004 e 1998 ou torneos da World Wrestling Entertainment como a WrestleMania XIV de 1998, King of the Ring 2000, Royal Rumble 2003 e SummerSlam 2006. Fora do deportivo, destaca a Convenci\u00f3n do Partido Dem\u00f3crata de 2004.\nCancha de xogo.\nO TD Garden comparte a honra de ser, xunto co Target Center dos Minnesota Timberwolves e o Amway Arena de Orlando Magic, os \u00fanicos pavill\u00f3ns con superficie de parqu\u00e9 en pezas pequenas. O de Boston \u00e9 o m\u00e1is caracter\u00edstico, xa que os Celtics son co\u00f1ecidos pola tradici\u00f3n de ter ese parqu\u00e9 tan cl\u00e1sico na cancha. Esa tradici\u00f3n ven dende que rematou a segunda guerra mundial, onde tiveron que recorrer ao parqu\u00e9 debido ao custo e escaseza da tarima de madeira naquela \u00e9poca. Con todo, a Final Four da NCAA feminina de 2006 celebrouse en pista convencional."}
{"id": "113626", "revid": "1131", "url": "https://gl.wikipedia.org/wiki?curid=113626", "title": "Meire", "text": "O top\u00f3nimo galego Meire pode referirse a:"}
{"id": "113627", "revid": "23204", "url": "https://gl.wikipedia.org/wiki?curid=113627", "title": "Xochiquetzal", "text": "Xochiquetzal (n\u00e1huatl: \"paxaro florido\") na mitolox\u00eda azteca e tolteca \u00e9 a deusa das flores, os nenos, o amor, os xogos e as danzas, orixinalmente asociada coa L\u00faa estaba casada co deus da choiva, Tlatoca e era irm\u00e1 do deus do millo, Xochipilli. Tezcatlipoca raptouna para obrigala a casar con el.\nEra a deidade protectora do mes de Xochitl do calendario m\u00edstico azteca."}
{"id": "113635", "revid": "1131", "url": "https://gl.wikipedia.org/wiki?curid=113635", "title": "Moci\u00f1os", "text": ""}
{"id": "113636", "revid": "89787", "url": "https://gl.wikipedia.org/wiki?curid=113636", "title": "Sexto Home do Ano da NBA", "text": "O Sexto Home do Ano da NBA (en ingl\u00e9s: \"NBA Sixth Man of the Year Award\") o recibe o mellor xogador dun equipo da National Basketball Association (NBA) que sae dende o banco a xogar nos partidos. O ga\u00f1ador \u00e9 seleccionado por un grupo de periodistas deportivos tanto dos Estados Unidos como no Canad\u00e1, votando cada un polo primeiro, segundo e terceiro posto. Cada elecci\u00f3n na primeira praza conta 5 puntos, na segunda son 3 e na terceira 1. O xogador coa maior suma de puntos totais, a pesar do n\u00famero de votos na primeira posici\u00f3n, ga\u00f1a o galard\u00f3n. Para ser elixible, o xogador ten que disputar m\u00e1is partidos sa\u00edndo dende o banco que de titular.\nDende a s\u00faa creaci\u00f3n catro xogadores ga\u00f1aron o premio en m\u00e1is dunha ocasi\u00f3n: Jamal Crawford, Kevin McHale, Ricky Pierce e Detlef Schrempf, todos d\u00faas veces. Ben Gordon converteuse no 2005 no primeiro \"rookie\" en conseguir dito galard\u00f3n, mentres que McHale e Bill Walton son os \u00fanicos vencedores que est\u00e1n inclu\u00eddos no Basketball Hall of Fame. Manu Ginobili, Schrempf, Leandro Barbosa, Toni Kuko\u010d e Gordon son os \u00fanicos xogadores non estadounidenses que ga\u00f1aron o galard\u00f3n. En canto equipos, o m\u00e1is galardoado son os Phoenix Suns \u00e9 o equipo con catro premios, seguido de Boston Celtics, Dallas Mavericks e New York Knicks con tres."}
{"id": "113638", "revid": "89787", "url": "https://gl.wikipedia.org/wiki?curid=113638", "title": "Hayes Center", "text": "Hayes Center \u00e9 unha vila localizada no estado norteamericano de Nebrasca, no Condado de Hayes do cal \u00e9 a capital.\nDemograf\u00eda.\nSegundo o censo norteamericano de 2000, a s\u00faa poboaci\u00f3n era de 240 habitantes. En 2007 estim\u00e1base unha poboaci\u00f3n de 216], unha diminuci\u00f3n de 24 (-10%).\nXeograf\u00eda.\nSegundo o United States Census Bureau ten unha \u00e1rea de 0,7\u00a0km\u00b2, localiz\u00e1ndose aproximadamente a 928 sobre o nivel do mar."}
{"id": "113639", "revid": "98629", "url": "https://gl.wikipedia.org/wiki?curid=113639", "title": "Tempada 2006-07 da NBA", "text": "A tempada 2006/07 da NBA foi a sesax\u00e9simo primeira na historia da NBA. Comezou o 31 de outubro de 2006 e rematou o 18 de abril de 2007. Os playoffs comezaron o 21 de abril de 2007 e remataron o 14 de xu\u00f1o de 2007. San Antonio Spurs ga\u00f1ou o seu terceiro campionato vencendo nas Finais da NBA aos Cleveland Cavaliers, equipo que por primeira vez se clasificou para a rolda final.\nClasificaci\u00f3ns.\n\"* V: Vitorias\"\n\"* D: Derrotas\"\n\"* %V: Porcentaxe de vitorias\"\n\"* P: Partidos de diferenza respecto \u00e1 primeira posici\u00f3n\""}
{"id": "113641", "revid": "1308", "url": "https://gl.wikipedia.org/wiki?curid=113641", "title": "Rep\u00fablica federal", "text": ""}
{"id": "113644", "revid": "56817", "url": "https://gl.wikipedia.org/wiki?curid=113644", "title": "Nupraptor o Mentalista", "text": "Nupraptor \u00e9 unha personaxe de videoxogo que aparece no primeiro xogo da serie Legacy of Kain. En , a s\u00faa voz interpr\u00e9taa Richard Doyle.\nHistoria.\nNupraptor serviu como gard\u00edan do alicerce da mente por aproximadamente 500 anos, despois do ataque do vampiro Vorador ao C\u00edrculo dos Nove ata a s\u00faa morte a mans de Kain. Como Gard\u00edan do Alicerce da Mente, Nupraptor posu\u00eda poderes coma telekinese, telepat\u00eda, empat\u00eda e clarividencia. Nupraptor era o amante de Ariel, a Gardi\u00e1 do Equilibrio, e logo da s\u00faa morte, caeu en pena e tolemia. Isto levouno a coserse os ollos e maila boca para illarse do mundo exterior. Debido \u00e1 uni\u00f3n ps\u00edquica que todos os membros do c\u00edrculo comparten, tam\u00e9n o resto dos membros foron contaxiados coa s\u00faa tolemia.\nCando Kain comezou a s\u00faa viaxe para acabar cos membros do c\u00edrculo, Nupraptor foi a s\u00faa primeira v\u00edtima. cando o novo vampiro enfrontouse a Nupraptor, Malek o Sarafan apareceu para protexelo. Nupraptor fixo irse a Malek para poder loitar con Kain s\u00f3, unha batalla que rematou coa vitoria de Kain e a morte de Nupraptor, logo disto Kain tomou a cabeza de Nupraptor para restaurar o Alicerce da Mente."}
{"id": "113645", "revid": "17467", "url": "https://gl.wikipedia.org/wiki?curid=113645", "title": "Organizaci\u00f3n das Naci\u00f3ns e Pobos Non Representados", "text": ""}
{"id": "113646", "revid": "17467", "url": "https://gl.wikipedia.org/wiki?curid=113646", "title": "Organizaci\u00f3n das Naci\u00f3ns e Pobos non Representados", "text": ""}
{"id": "113647", "revid": "1131", "url": "https://gl.wikipedia.org/wiki?curid=113647", "title": "Andrea Nunes Bri\u00f3ns", "text": "Andrea N\u00fa\u00f1ez Briones, co\u00f1ecida tam\u00e9n como Andrea Nunes Bri\u00f3ns, nada en Mar\u00edn o 13 de abril de 1984, \u00e9 unha escritora galega.\nTraxectoria.\nLicenciouse en Filolox\u00eda Hisp\u00e1nica pola Universidade de Santiago de Compostela no ano 2009. \u00c9 unha activista pol\u00edtica e feminista. A s\u00faa obra c\u00e9ntrase no ensaio e no x\u00e9nero po\u00e9tico, est\u00e1 escrita na s\u00faa maior parte en lingua galega e \u00e9 de car\u00e1cter marcadamente feminista. Colabora de maneira activa en publicaci\u00f3ns e proxectos relacionados co x\u00e9nero, diversidade e lingua. Pertence ao grupo As Candongas do Quirombo e a Plataforma de Cr\u00edtica Literaria A Sega\nOs seus versos foron publicados en numerosas revistas, xornais e libros colectivos. O seu primeiro poemario \"Corrente do esquecemento\" apareceu en 2007 editado por Aturuxo (Federaci\u00f3n Galega de Asociaci\u00f3ns L\u00e9sbicas, Gais, Bisexuais e Transexuais). En 2011 publicou \"Todas as mulleres que fun\", foi finalista nos premios AELG, \u00e9 un poemario ilustrado por Annet Borr\u00e1s onde fai unha cr\u00edtica contra o capitalismo, o patriarcado e a falta de consciencia ecol\u00f3xica. No 2018 escribe conxuntamente con Mar\u00eda Rosendo, \"Di\u00e1spora do amor balea\" ga\u00f1ando o XII premio de poes\u00eda er\u00f3tica Illas Sisargas do 2017\". \u00a0\"O seu \u00faltimo poemario \"Esta disidencia que habitamos\" \u00e9 unha antolox\u00eda biling\u00fce en espa\u00f1ol e galego, editada por Librefeminista (Madrid) libro no que coexiste cos textos da autora cl\u00e1sica \nFoi profesora durante seis anos en diferentes partes de China: , e en \u00a0 En Italia, traballou na e ao seu regreso a Galicia no Centro de Linguas da Universidade da Coru\u00f1a. Na actualidade \u00e9 profesora de ensino secundario en Santiago de Compostela e imparte diferentes obradoiros sobre escrita creativa e diversidade."}
{"id": "113648", "revid": "23204", "url": "https://gl.wikipedia.org/wiki?curid=113648", "title": "\u00cdgor Lugr\u00eds", "text": "\u00cdgor Lugr\u00eds \u00c1lvarez, nado en Melide en 1971, \u00e9 un escritor e artista pl\u00e1stico galego, bisneto de Manuel Lugr\u00eds Freire, sobri\u00f1o-neto de Urbano Lugr\u00eds Gonz\u00e1lez, sobri\u00f1o de Ram\u00f3n Lugr\u00eds P\u00e9rez e irm\u00e1n do profesor da Universidade de Vigo, fil\u00f3logo e tradutor Alberto \u00c1lvarez Lugr\u00eds.\nTraxectoria.\nLicenciado en Filolox\u00eda hisp\u00e1nica pola Universidade de Santiago de Compostela, foi segundo premio de narrativa da Comisi\u00f3n Cultural de Filolox\u00eda, na s\u00faa primeira edici\u00f3n, co relato \"\"Plomo\" (publicado baixo o alcume de Ferm\u00edn Guevara). Tam\u00e9n foi membro do consello de redacci\u00f3n da revista \"\u00d3lisbos, os amantes da palabra\". En 1992 presentouse co relato \"Era un home\"\" ao \"III Certame de relato curto\", organizado pola \"Asociaci\u00f3n Cultural \"Cidade Vella\"\", xunto a Bel\u00e9n Egu\u00eda Gonz\u00e1lez, Pablo Hermida Lazcano, Santiago Xos\u00e9 Bacariza Corti\u00f1as e Roberto Duro Vilharaviz, entre outros, sendo os seus relatos publicados nunha escolma titulada \"\"Muralla de Cresc\u00f3nio\".\nEn 1997 editou en \"Letras de Cal\" o seu primeiro poemario, \"Quen nos defende a n\u00f3s dos idiotas?\", que obt\u00e9n unha boa acollida.\nDurante pouco tempo, desde xullo de 1998, ao car\u00f3n dun negocio local que rexentou en Santiago de Compostela na r\u00faa da Algalia de Abaixo 21, editou a folla voandeira \"Artefacto Burbur\", bolet\u00edn informativo de cultura alternativa na cidade.\nEn 1999 presentou a s\u00faa candidatura a concelleiro de Santiago de Compostela nas elecci\u00f3ns municipais, no 14\u00ba posto da lista do BNG. A\u00ednda que non acadou a acta de concelleiro, a candidatura obtivo os mellores resultados do partido nacionalista dentro dos dez primeiros per\u00edodos electorais da Democracia do 78.\nNo 2001, debido \u00e1s dificultades sectoriais da edici\u00f3n, auto-editou baixo o nome de \"Artefacto Editorial\" o seu segundo libro de poemas, \"Mong\u00f3lia: umha entidade estatal rugos\u00f3ide\", ilustrado por Baldo Ramos. Ao dicir de Mar\u00eda do Cebreiro, ao falar das edici\u00f3ns de autor, \u00ab\"\u00cdgor Lugr\u00eds (...) sustenta o seu pulo pol\u00edtico e po\u00e9tico no uso da alegor\u00eda nacional, recurso que, desde outros presupostos, fora empregado tam\u00e9n por Carlos Negro en \"Far-West\". Neste poemario, moi efectivo na s\u00faa lectura p\u00fablica, o desprazamento dos referentes xeoculturais act\u00faa como instancia de lexitimaci\u00f3n e estetizaci\u00f3n ir\u00f3nica dun discurso que, sen ser enmascarado parcialmente, poder\u00eda esvarar cara \u00f3 prosaismo\"\u00bb.\nA partir de mediados da primeira d\u00e9cada do s\u00e9culo XXI, comezou a desenvolver a idea de converter o poema nun obxecto pl\u00e1stico que se poida ao mesmo tempo ver e ler, recitar e expo\u00f1er. Como consecuencia dista idea organizou e expuxo a mostra \"Poes\u00eda Para Ver / Poes\u00eda Para Ler\", que levou a Salvaterra de Mi\u00f1o (desde o 4 de setembro de 2008, dentro do Festival da Poes\u00eda no Condado), Ponteareas, Santiago de Compostela (do 27 de novembro ao 27 de decembro de 2008), Ferrol (do 6 de febreiro ao 28 de febreiro de 2009), Caba\u00f1as Raras e Ponferrada (do 24 de abril ao 24 de maio de 2009).\nDesde maio de 2009 escribe no blog \"Ovnis e isoglossas\", baixo o lema \u00ab\"defende a cultura: c\u00f3pia todo o que saibas, todo o que poidas, todo o que queiras\"\u00bb.\nNo 2009, o d\u00fao musical galego Fanny + Alexander publicou no seu \u00e1lbum \"Alfaias\" o tema \"Artefacto Burbur\", coa letra dun poema hom\u00f3nimo publicado por Lugr\u00eds en \"Quen nos defende a n\u00f3s dos idiotas?\". En 2016 publicou en Atrav\u00e9s Editoria o libro de poemas \"Curso de Lingu\u00edstica Geral\", que foi finalista do Pr\u00e9mio Liter\u00e1rio Gl\u00f3ria de Sant\u2019Anna, outorgado anualmente na localidade portuguesa de V\u00e1lega.\nDesde o 2003 reside no Bierzo."}
{"id": "113649", "revid": "59564", "url": "https://gl.wikipedia.org/wiki?curid=113649", "title": "Luz Fandi\u00f1o", "text": "Marina Luz Fandi\u00f1o Rodr\u00edguez, nada en Santiago de Compostela o 23 de novembro de 1931, \u00e9 unha escritora e activista galega.\nTraxectoria.\nNaceu no barrio de Sar. En 1952 emigrou a Arxentina, e en 1964 emigrou de novo a Francia. No ano 1979 retornou definitivamente a Galicia, a Santiago de Compostela onde reside.\nColabora en diferentes publicaci\u00f3ns galegas, no programa \"Diario Cultural\" da Radio Galega, coas Redes Escarlata, Mulheres Trasgredindo e Mar de Tinta. Reivindica a lingua e o poder transformador da poes\u00eda.\nSegue en activo, escribindo diariamente e acudindo a centros sociais, colexios e institutos a dar charlas sobre a s\u00faa estad\u00eda na emigraci\u00f3n, os seus poemas e a s\u00faa visi\u00f3n da vida.\nA directora Sonia M\u00e9ndez estreou no 2020 o seu filme \"A poeta analfabeta\" baseado na vida da escritora e activista Luz Fandi\u00f1o."}
{"id": "113650", "revid": "85894", "url": "https://gl.wikipedia.org/wiki?curid=113650", "title": "O Casal, Br\u00e1ntega, Agolada", "text": "O Casal \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza que linda coa parroquia de Val de Sangorza. Segundo o INE en 2008 ti\u00f1a oito habitantes (catro homes e catro mulleres), cinco menos ca en 2000.\nNesta aldea est\u00e1 a capela privada de San Miguel, pertencente \u00e1 familia V\u00e1zquez, ademais de dous cruceiros, un da mencionada familia e outro pr\u00f3ximo \u00e1 ermida. Na contorna hai numerosas sobreiras a maior\u00eda en proceso de secar.\nZona de grande importancia micol\u00f3xica, a\u00ednda que diminu\u00edndo ultimamente debido aos constantes incendios de todos os anos."}
{"id": "113651", "revid": "85894", "url": "https://gl.wikipedia.org/wiki?curid=113651", "title": "Castro, Br\u00e1ntega, Agolada", "text": "Castro nome procedente dun castro sito nesa lugar. \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE en 2008 ti\u00f1a dez habitantes (oito homes e d\u00faas mulleres), dous menos ca en 2000.\nEntre o seu patrimonio destaca un cruceiro."}
{"id": "113652", "revid": "85894", "url": "https://gl.wikipedia.org/wiki?curid=113652", "title": "A Feira Nova, Br\u00e1ntega, Agolada", "text": "A Feira Nova \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 53 habitantes (25 homes e 28 mulleres), o que sup\u00f3n unha diminuci\u00f3n de 45 habitantes con respecto ao ano 2000.\nO nome ven de que neste lugar celebr\u00e1base unha importante feira o d\u00eda 26 de cada mes, hoxe desaparecida."}
{"id": "113653", "revid": "85894", "url": "https://gl.wikipedia.org/wiki?curid=113653", "title": "Fondo de Br\u00e1ntega, Br\u00e1ntega, Agolada", "text": "Fondo de Br\u00e1ntega (\u00e1 espera da oficializaci\u00f3n da forma O Fondo de Br\u00e1ntega) \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE en 2020 ti\u00f1a 3 habitantes (2 homes e 1 muller), dous menos ca en 2008."}
{"id": "113654", "revid": "85894", "url": "https://gl.wikipedia.org/wiki?curid=113654", "title": "Moas, Br\u00e1ntega, Agolada", "text": "Moas \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 19 habitantes (10 homes e 9 mulleres), o mesmo n\u00famero de habitantes que no ano 2000.\nNesta aldea existe un vello casal con escudo nobiliario que pertenceu ao conde de Pallares."}
{"id": "113655", "revid": "85894", "url": "https://gl.wikipedia.org/wiki?curid=113655", "title": "Sobrado, Br\u00e1ntega, Agolada", "text": "Sobrado \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 18 habitantes (10 homes e 8 mulleres), o que sup\u00f3n unha diminuci\u00f3n de 6 habitantes con respecto ao ano 2000."}
{"id": "113656", "revid": "85894", "url": "https://gl.wikipedia.org/wiki?curid=113656", "title": "As Torres, Br\u00e1ntega, Agolada", "text": "As Torres \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a sete habitantes (dous homes e cinco mulleres), un menos ca en 2000.\nHai un cruceiro derru\u00eddo a principios do s\u00e9culo XXI polo concello por medio de rozadoiras."}
{"id": "113657", "revid": "85894", "url": "https://gl.wikipedia.org/wiki?curid=113657", "title": "Vilanova, Br\u00e1ntega, Agolada", "text": "Vilanova \u00e9 un lugar da parroquia de Br\u00e1ntega, no concello pontevedr\u00e9s de Agolada, na comarca do Deza. Segundo o INE en 2008 ti\u00f1a 17 habitantes (seis homes e once mulleres), seis menos ca no ano 2000.\nPolo lugar pasa o regueiro das Barxas, afluente do r\u00edo Arnego, con gran presenza de salgueiros."}
{"id": "113658", "revid": "6279", "url": "https://gl.wikipedia.org/wiki?curid=113658", "title": "As Torres", "text": "O top\u00f3nimo As Torres pode facer referencia a varios lugares de Galicia:"}
{"id": "113659", "revid": "88628", "url": "https://gl.wikipedia.org/wiki?curid=113659", "title": "Sobrado (hom\u00f3nimos)", "text": "O sobrado \u00e9 o piso feito de madeira, e por extensi\u00f3n, a planta superior dunha vivenda, en oposici\u00f3n ao baixo, que adoitaba ser terreiro ou de pedra.\nComo top\u00f3nimo, Sobrado pode facer referencia a:"}
{"id": "113661", "revid": "85894", "url": "https://gl.wikipedia.org/wiki?curid=113661", "title": "Barrio, Brocos, Agolada", "text": "Barrio \u00e9 un lugar da parroquia de Brocos, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 3 habitantes (1 home e 2 mulleres), o mesmo n\u00famero de habitantes que no ano 2000."}
{"id": "113662", "revid": "85894", "url": "https://gl.wikipedia.org/wiki?curid=113662", "title": "Brocos, Brocos, Agolada", "text": "Brocos \u00e9 un lugar da parroquia de Brocos, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 45 habitantes (24 homes e 21 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "113663", "revid": "2338", "url": "https://gl.wikipedia.org/wiki?curid=113663", "title": "O Bugallal, Brocos, Agolada", "text": "O Bugallal \u00e9 un lugar da parroquia de Brocos, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (3 homes e 2 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113664", "revid": "2338", "url": "https://gl.wikipedia.org/wiki?curid=113664", "title": "O Marquesado, Brocos, Agolada", "text": "O Marquesado \u00e9 un lugar da parroquia de Brocos, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 17 habitantes (9 homes e 8 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113665", "revid": "1131", "url": "https://gl.wikipedia.org/wiki?curid=113665", "title": "O Bugallal", "text": ""}
{"id": "113666", "revid": "22570", "url": "https://gl.wikipedia.org/wiki?curid=113666", "title": "Casquive, Carmoega, Agolada", "text": "Casquive \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 1 habitante (1 muller), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113667", "revid": "1888", "url": "https://gl.wikipedia.org/wiki?curid=113667", "title": "Casquive", "text": ""}
{"id": "113668", "revid": "23204", "url": "https://gl.wikipedia.org/wiki?curid=113668", "title": "A Filgueira, Carmoega, Agolada", "text": "A Filgueira \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 9 habitantes (7 homes e 2 mulleres), o que sup\u00f3n unha diminuci\u00f3n de 2 habitantes con respecto ao ano 2000.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "113669", "revid": "1131", "url": "https://gl.wikipedia.org/wiki?curid=113669", "title": "Filgueira", "text": "O fit\u00f3nimo galego Filgueira (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. Pode referirse a:\nAmais, como apelido, pode referirse a:"}
{"id": "113670", "revid": "25871", "url": "https://gl.wikipedia.org/wiki?curid=113670", "title": "Econom\u00eda do L\u00edbano", "text": "A econom\u00eda de L\u00edbano, as\u00ed como a s\u00faa calidade de vida, foi das m\u00e1is pr\u00f3speras de todo o Oriente Medio. Con todo coa guerra civil libanesa entre 1975 e 1990, toda a econom\u00eda do pa\u00eds foi afectada, a produci\u00f3n nacional foi cortada pola metade e o pa\u00eds deixou de figurar como centro financeiro rexional.\nCo termo do conflito interno e a recuperaci\u00f3n da estabilidade pol\u00edtica, o pa\u00eds mobilizouse na reconstruci\u00f3n. Para realizala, L\u00edbano recibiu de inmediato preto de 15 mil mill\u00f3ns de d\u00f3lares de pa\u00edses como Francia e Alema\u00f1a e tam\u00e9n dos Estados Unidos. Coa infraestrutura reconstru\u00edda, a econom\u00eda volveu crecer cunha das m\u00e1is altas taxas do mundo, fac\u00e9ndose un polo de crecemento na rexi\u00f3n. A capital, Beirut (chamada o \"Par\u00eds do Oriente\") volveu ga\u00f1ar relevancia no escenario rexional, acollendo varios eventos.\nO pa\u00eds volveu ser chamado a \"Su\u00edza do Oriente\" debido \u00e1s actividades financeiras al\u00ed realizadas. A reconstruci\u00f3n de monumentos e infraestruturas atraeu o turismo, que crece cada ano.\nActualmente, L\u00edbano volveu ter un dos m\u00e1is elevados niveis de vida de Oriente Medio. O pa\u00eds ten unha econom\u00eda de libre mercado baseada no sector de servizos. Non hai restrici\u00f3ns aos investimentos estranxeiros, pero o pa\u00eds sofre altos impostos e taxas, corrupci\u00f3n, suborno e escasa protecci\u00f3n aos dereitos de propiedade intelectual."}
{"id": "113671", "revid": "1308", "url": "https://gl.wikipedia.org/wiki?curid=113671", "title": "Econom\u00eda de L\u00edbano", "text": ""}
{"id": "113676", "revid": "1131", "url": "https://gl.wikipedia.org/wiki?curid=113676", "title": "Filgueiras", "text": "O fit\u00f3nimo galego Filgueiras (do lat\u00edn \"filicariam\", derivado de \"filicem\") ref\u00edrese a un lugar abondoso en fentos. Pode referirse a:"}
{"id": "113677", "revid": "23204", "url": "https://gl.wikipedia.org/wiki?curid=113677", "title": "Kamel Ghilas", "text": "Kamel Fathi Ghilas, nado o 9 de marzo de 1984 en Marsella, co\u00f1ecido deportivamente como Ghilas, \u00e9 un exfutbolista franc\u00e9s de orixe alxeriana, que xogaba de dianteiro. Xogou coa Selecci\u00f3n de f\u00fatbol de Alxeria. \u00c9 irm\u00e1n do tam\u00e9n futbolista Nabil Ghilas."}
{"id": "113679", "revid": "85894", "url": "https://gl.wikipedia.org/wiki?curid=113679", "title": "Eirexe, Carmoega, Agolada", "text": "Eirexe (\u00e1 espera da oficializaci\u00f3n da forma A Eirexe) \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 22 habitantes (10 homes e 12 mulleres), o que sup\u00f3n unha diminuci\u00f3n de 12 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "113680", "revid": "85894", "url": "https://gl.wikipedia.org/wiki?curid=113680", "title": "Pazos, Carmoega, Agolada", "text": "Pazos \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 25 habitantes (15 homes e 10 mulleres), o que sup\u00f3n unha diminuci\u00f3n de 5 habitantes con respecto ao ano 2000."}
{"id": "113681", "revid": "22570", "url": "https://gl.wikipedia.org/wiki?curid=113681", "title": "Santandr\u00e9, Carmoega, Agolada", "text": "Santandr\u00e9 \u00e9 un lugar da parroquia de Carmoega, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 20 habitantes (11 homes e 9 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113682", "revid": "1888", "url": "https://gl.wikipedia.org/wiki?curid=113682", "title": "Santandr\u00e9", "text": ""}
{"id": "113683", "revid": "89787", "url": "https://gl.wikipedia.org/wiki?curid=113683", "title": "Randstad", "text": "O Randstad (do neerland\u00e9s \"rand\": beira e \"stad\": cidade) \u00e9 o nome que recibe a maior conurbaci\u00f3n dos Pa\u00edses Baixos, a s\u00faa vez unha das maiores de Europa.\nHai que distinguir entre a rexi\u00f3n metropolitana de Randstad, cunha poboaci\u00f3n ao redor dos 6,5 mill\u00f3ns de habitantes (40% do total dos Pa\u00edses Baixos), e a Rexi\u00f3n de Randstad, (unha asociaci\u00f3n socio-econ\u00f3mica) que re\u00fane uns 7,6 mill\u00f3ns de habitantes (case a metade da poboaci\u00f3n do pa\u00eds).\nAmbas as entidades est\u00e9ndense polas provincias de Holanda Meridional, Holanda Setentrional, Utrecht e Flevoland.\nXeograf\u00eda do Randstad.\nO Randstad est\u00e1 formado por unha cadea de cidades e aglomeraci\u00f3ns urbanas que se estende polo oeste dos Pa\u00edses Baixos dende o centro xeogr\u00e1fico at\u00e9 a costa do Mar do Norte. A cadea forma unha especie de anel, en cuxo centro se sit\u00faa a \u00e1rea relativamente despoboada e rural co\u00f1ecida localmente como \"Coraz\u00f3n Verde\" (en neerland\u00e9s \"Groene Hart\").\nDita conurbaci\u00f3n incl\u00fae as cidades principais de Almere, Amersfoort, \u00c1msterdan, Delft, Dordrecht, Gouda, Haarlem, Leiden, Rotterdam, A Haia, Utrecht e Zoetermeer, e as cidades e pobos secundarios de Alphen aan dean Rijn, Amstelveen, Capelle aan dean Ijssel, Hoofddorp, Leidschendam, Nieuwegein, Purmerend, Rijswijk, Schiedam, Spijkenisse, Vlaardingen, Voorburg e Zaanstad.\nO Randstad div\u00eddese en d\u00faas \u00e1reas principais:\nO conflito entre grandes e pequenas cidades do Randstad.\nAs cidades maiores do Randstad (\u00c1msterdan, Rotterdam, A Haia e Utrecht) son os centros comerciais, administrativos, de infraestruturas, econ\u00f3micos e de lecer do Randstad, mentres que as poboaci\u00f3ns menores adoitan ser cidades dormitorio. Isto xera un conflito de intereses: as grandes desexan espazo para poder ampliarse e rebaixar a presi\u00f3n dos miles de cidad\u00e1ns que entran nelas todos os d\u00edas para traballar; as pequenas, pola s\u00faa banda, non desexan masificarse e queren manter unha identidade separada.\nOutro tema de discusi\u00f3n no plan do Randstad \u00e9 o \"Groene Hart\", ou \"Coraz\u00f3n Verde\", que prev\u00e9 unha reserva de espazo verde no centro do anel de cidades, aproveitando as\u00ed as zonas onde \u00e9 m\u00e1is dif\u00edcil constru\u00edr debido \u00e1 pouca firmeza do chan. Con todo, o desenvolvemento do aeroporto de Schiphol e a actividade agraria industrializada deixaron este coraz\u00f3n verde irreco\u00f1ec\u00edbel.\nRexi\u00f3n metropolitana.\nA rexi\u00f3n metropolitana de Randstad est\u00e9ndese por unha superficie de 5.129\u00a0km\u00b2 e conta cunha poboaci\u00f3n de 6,55 mill\u00f3ns de habitantes, polo que ten unha densidade de poboaci\u00f3n de 1.277 hab/km\u00b2.\nComponse das cidades principais de \u00c1msterdan, Rotterdam, A Haia e Utrecht e de 116 pequenas cidades e municipios contiguos (entre as que destacan as cidades de Almere, Amersfoort, Haarlem e Zaanstad), como se mostra na t\u00e1boa seguinte.\nRexi\u00f3n econ\u00f3mica.\nA rexi\u00f3n de Randstad \u00e9 unha rexi\u00f3n socio-econ\u00f3mica situada no coraz\u00f3n dos Pa\u00edses Baixos. Est\u00e1 baseada na rexi\u00f3n metropolitana de Randstad e ten como fins a promoci\u00f3n e o desenvolvemento econ\u00f3mico, cultural, cient\u00edfico e tur\u00edstico da rexi\u00f3n.\nAs partes integrantes desta rexi\u00f3n son as provincias de Holanda Setentrional, Holanda Meridional, Utrecht e Flevoland. En total f\u00e1lase dunha rexi\u00f3n con 7,62 mill\u00f3ns de habitantes, nunha \u00e1rea de 11.357\u00a0km\u00b2, repartidos como se indica na t\u00e1boa seguinte."}
{"id": "113684", "revid": "85894", "url": "https://gl.wikipedia.org/wiki?curid=113684", "title": "Amance, Eidi\u00e1n, Agolada", "text": "Amance \u00e9 un lugar da parroquia de Eidi\u00e1n, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 43 habitantes (23 homes e 20 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113686", "revid": "56817", "url": "https://gl.wikipedia.org/wiki?curid=113686", "title": "Amance", "text": "O top\u00f3nimo Amance pode referirse a:"}
{"id": "113687", "revid": "2338", "url": "https://gl.wikipedia.org/wiki?curid=113687", "title": "Basadroa, Eidi\u00e1n, Agolada", "text": "Basadroa \u00e9 un lugar da parroquia de Eidi\u00e1n, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 55 habitantes (25 homes e 30 mulleres), o que sup\u00f3n unha diminuci\u00f3n de 54 habitantes con respecto ao ano 2000."}
{"id": "113688", "revid": "1888", "url": "https://gl.wikipedia.org/wiki?curid=113688", "title": "Basadroa", "text": ""}
{"id": "113689", "revid": "22570", "url": "https://gl.wikipedia.org/wiki?curid=113689", "title": "Eidi\u00e1n, Eidi\u00e1n, Agolada", "text": "Eidi\u00e1n \u00e9 un lugar da parroquia de Eidi\u00e1n, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 18 habitantes (8 homes e 10 mulleres), o que sup\u00f3n unha diminuci\u00f3n de 9 habitantes con respecto ao ano 2000."}
{"id": "113690", "revid": "5132", "url": "https://gl.wikipedia.org/wiki?curid=113690", "title": "\u2019s-Hertogenbosch", "text": ""}
{"id": "113691", "revid": "22570", "url": "https://gl.wikipedia.org/wiki?curid=113691", "title": "Partido Liberal do Quebec", "text": "O Partido Liberal do Quebec (en franc\u00e9s: Parti lib\u00e9ral du Qu\u00e9bec), ou PLQ, \u00e9 un partido pol\u00edtico da provincia de Quebec. \u00c9 o partido pol\u00edtico m\u00e1is antigo no Quebec, presente dende 1867. A organizaci\u00f3n \u00e9 de ideolox\u00eda liberal e federalista (oposto \u00e1 independencia de Quebec). Ata 1964 estivo afiliado co Partido Liberal do Canad\u00e1."}
{"id": "113692", "revid": "5863", "url": "https://gl.wikipedia.org/wiki?curid=113692", "title": "PLQ", "text": ""}
{"id": "113693", "revid": "1822", "url": "https://gl.wikipedia.org/wiki?curid=113693", "title": "Febe", "text": "Febe pode referirse a:"}
{"id": "113694", "revid": "88628", "url": "https://gl.wikipedia.org/wiki?curid=113694", "title": "Barcela", "text": "Barcela pode referirse como top\u00f3nimo a:"}
{"id": "113695", "revid": "98629", "url": "https://gl.wikipedia.org/wiki?curid=113695", "title": "Bandeira de Bosnia e Hercegovina", "text": "A bandeira de Bosnia e Hercegovina (en ) est\u00e1 formada por un pano azul, cun tri\u00e1ngulo is\u00f3scele de cor amarela no centro, cuxos catetos te\u00f1en un tama\u00f1o igual ao ancho da bandeira, tocando un dos seus catetos o bordo superior desta, e estando o outro orientado cara ao lado exterior da bandeira. Ao longo da hipotenusa do tri\u00e1ngulo aparecen en cor branca, sete estrelas de cinco puntas e d\u00faas medias estrelas que asoman polos bordos da bandeira.\nAs tres puntas do tri\u00e1ngulo representan as tres naci\u00f3ns de Bosnia e Hercegovina (bosn\u00edacos, croatas e serbios). As estrelas, que representan a Europa, suponse infinitas, de a\u00ed as d\u00faas medias estrelas que asoman polos bordos da bandeira. As cores da bandeira adoitan asociarse coa neutralidade e a paz (branco, azul e amarelo).\nHistoria.\nAs primeiras bandeiras do actual territorio de Bosnia e Hercegovina rem\u00f3ntanse ao per\u00edodo de dominaci\u00f3n otom\u00e1. No s\u00e9culo XVIII, os l\u00edderes de Hercegovina Occidental utilizaban insignias verdes cunha crecente de cor branca xunto a unha estrela branca de oito puntas.\nNa revolta dos bosn\u00edacos ao dominio do Imperio, liderada por Husein Grada\u0161\u010devi\u0107 nos anos 1830, foi utilizada unha bandeira similar \u00e1 bandeira otom\u00e1 pero co fondo verde e a crecente e a estrela de cinco puntas en cor amarela. Este s\u00edmbolo ser\u00eda posteriormente adoptada polo estado independente de Bosnia, creado en 1878 logo do retiro das tropas turcas. Con todo, Bosnia ser\u00eda conquistada en menos de dous meses polo Imperio austroh\u00fangaro que anexar\u00eda os territorios. En 1908, a provincia de Bosnia e Hercegovina adoptar\u00eda unha bandeira cuxa franxa superior era vermella e a inferior, amarela.\nTras a derrota austroh\u00fangara na primeira guerra mundial, Bosnia e Hercegovina converteuse nunha das rep\u00fablicas constitu\u00edntes de Iugoslavia. A bandeira da Rep\u00fablica Socialista de Bosnia e Hercegovina foi adoptada en 1946 como parte da Rep\u00fablica Federal Socialista de Iugoslavia. Dita bandeira estaba composta por unha bandeira vermella co emblema iugoslavo no cant\u00f3n superior.\nIndependencia.\nTras proclamar a s\u00faa independencia en 1991, a Rep\u00fablica de Bosnia e Hercegovina adoptou unha nova bandeira composta por un escudo azul e franxa branca con flores de lis douradas posto sobre un campo branco. Este escudo era utilizado polos primeiros reis de Bosnia, durante o s\u00e9culo XIV. Esta bandeira provocou o rexeitamento das comunidades croatas e serbias polo que se procedeu \u00e1 procura dun novo emblema.\nPara elixir a nova bandeira, present\u00e1ronse diversos grupos de propostas. O primeiro grupo destas conti\u00f1a tres. A primeira proposta, chamada o \"modelo checo\", era similar \u00e1 bandeira do devandito pa\u00eds, pero con cores vermella, verde e azul representando \u00e1s tres comunidades. A segunda constaba dun fondo celeste cunha rama dourada de oliveira, representando \u00e1 paz. Finalmente, a terceira proposta tam\u00e9n ti\u00f1a fondo celeste pero inclu\u00eda unha figura coa forma do pa\u00eds no centro; a\u00ednda que a proposta non especificaba a cor do mapa, \u00e9 probable que fose en branco.\nNo segundo grupo de propostas destacaba a primeira alternativa. A bandeira estar\u00eda composta por un dese\u00f1o diagonal tricolor en branco, azul e vermello (semellante \u00e1 bandeira da Rep\u00fablica do Congo) e no seu centro situar\u00edase o mapa do pa\u00eds en cor azul (en proporci\u00f3n 1:2) rodeado de 10 estrelas amarelas. A segunda alternativa era semellante \u00e1 anterior, pero inclu\u00eda doce estrelas en honra \u00e1 Uni\u00f3n Europea. A terceira alternativa ampliaba a franxa central branca, mentres o mapa era de cor amarela con bordo verde e baixo o cal se situaban d\u00faas ramas de oliveiras de igual forma que na bandeira das Naci\u00f3ns Unidas. O cuarto e \u00faltimo dese\u00f1o ti\u00f1a o mesmo emblema que o terceiro, pero as franxas eran horizontais, sendo o azul a cor superior, branco o central e vermello o inferior.\nFinalmente, outro grupo foi dese\u00f1ado polo diplom\u00e1tico espa\u00f1ol Carlos Westendorp, o cal conti\u00f1a tres dese\u00f1os. O primeiro ser\u00eda a base da actual bandeira, pero cunha cor azul clara, semellante ao da bandeira da ONU, e con dez estrelas fixas. O segundo e o terceiro dese\u00f1o constaban de barras amarelas e claras que se intercalaban sobre o fondo celeste.\nA bandeira actual, baseada no primeiro dese\u00f1o de Carlos Westendorp, foi adoptada o 2 de febreiro de 1998. O dese\u00f1o ser\u00eda elixido polo Alto Comisionado das Naci\u00f3ns Unidas, ao non ser capaz o parlamento bosn\u00edaco de atopar unha soluci\u00f3n aceptable por t\u00f3dalas partes. Esta bandeira foi seleccionada por non conter ningunha referencia hist\u00f3rica ou doutro tipo ao estado bosn\u00edaco. A cor, con todo, ser\u00eda cambiado por un azul m\u00e1is escuro, asemell\u00e1ndoa \u00e1 bandeira da Uni\u00f3n Europea. Finalmente, a bandeira ser\u00eda oficialmente presentada durante a cerimonia inaugural dos Xogos Ol\u00edmpicos de Nagano 1998.\nDivisi\u00f3n administrativa.\nDe acordo aos Acordos de Dayton que puxeron fin \u00e1 Guerra de Bosnia, o estado de Bosnia e Hercegovina estar\u00eda composto por d\u00faas entidades independentes: a Rep\u00fablica Srpska e a Federaci\u00f3n de Bosnia e Hercegovina (ademais do Distrito de Br\u010dko). A bandeira da Federaci\u00f3n de Bosnia e Hercegovina foi anulada en 2007 ao ser declarada inconstitucional.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "113700", "revid": "85894", "url": "https://gl.wikipedia.org/wiki?curid=113700", "title": "Esperante, Esperante, Agolada", "text": "Esperante \u00e9 un lugar da parroquia de Esperante, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 35 habitantes (17 homes e 18 mulleres), o que sup\u00f3n unha diminuci\u00f3n de 18 habitantes con respecto ao ano 2000."}
{"id": "113701", "revid": "85894", "url": "https://gl.wikipedia.org/wiki?curid=113701", "title": "San Cibrao, Esperante, Agolada", "text": "San Cibrao \u00e9 un lugar da Parroquia civil1parroquia de Esperante, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 17 habitantes (8 homes e 9 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113702", "revid": "85894", "url": "https://gl.wikipedia.org/wiki?curid=113702", "title": "A Costa, Ferreiroa, Agolada", "text": "A Costa \u00e9 un lugar da parroquia de Ferreiroa, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 24 habitantes (12 homes e 12 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113703", "revid": "85894", "url": "https://gl.wikipedia.org/wiki?curid=113703", "title": "Ferreiroa, Ferreiroa, Agolada", "text": "Ferreiroa \u00e9 un lugar da parroquia de Ferreiroa, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 14 habitantes (10 homes e 4 mulleres), o que sup\u00f3n un aumento de 4 habitantes con respecto ao ano 2000."}
{"id": "113704", "revid": "56817", "url": "https://gl.wikipedia.org/wiki?curid=113704", "title": "Ariel (Legacy of Kain)", "text": "Ariel \u00e9 unha personaxe de videoxogos na saga de Legacy of Kain. A s\u00faa voz foi interpretada por Anna Gunn. Nas primeiras etapas da produci\u00f3n de , Ariel era chamada \"Adonathiel\".\nHistoria.\nAriel serviu como Garda do Alicerce do Equilibrio por aproximadamente 470 anos, despois do ataque do vampiro Vorador ao C\u00edrculo dos Nove ata a s\u00faa morte a mans dun posu\u00eddo Mortanius, quen estaba dominado pola forza escura co\u00f1ecida como Lord Hylden. A s\u00faa morte foi o inicio da ca\u00edda de Nosgoth. Ao atopar o seu corpo, o amante de Ariel, Nupraptor, caeu na tolemia, que contaxiou a todos os membros do C\u00edrculo dos Nove.\nPouco tempo despois da s\u00faa morte, Ariel empezou a axexar nos Alicerces de Nosgoth. Ela axudou a Kain nas s\u00faas viaxes como vampiro, escond\u00e9ndolle o feito de que el estaba destinado a ser o seu sucesor como gardi\u00e1n do Alicerce do Equilibrio e que era necesario que se sacrificase para restaurar a Nosgoth. Despois de que Kain rexeitase o sacrificio, Ariel seguiu axexando os Alicerces, e presuntamente far\u00edao por sempre ata que o balance fose restaurado.\nAriel recibiu a salvaci\u00f3n cando Raziel bautizou a s\u00faa espada espectral na esencia purificadora de Ariel e a de todos os seus predecesores, os Gardi\u00e1ns do Equilibrio. Este sacrificio, xunto co de Raziel, deulle a Kain unha vista purificada (foi curado da corrupci\u00f3n de Nupraptor) e unha Soul Reaver de poderes puros e incorruptibles."}
{"id": "113705", "revid": "6", "url": "https://gl.wikipedia.org/wiki?curid=113705", "title": "Mini e Mero", "text": "Mini e Mero foi un d\u00fao de cantautores chairegos, formado por Xos\u00e9 Lu\u00eds Rivas Cruz (\"Mini\") e Baldomero Iglesias Dobarrio (\"Mero\"), m\u00fasicos, poetas, mestres e investigadores do folclore e a cultura tradicionais galegos, membros hist\u00f3ricos de Fuxan os Ventos e actuais compo\u00f1entes de A Quenlla. Actuaron xuntos durante 46 anos, ata confirmaren a s\u00faa separaci\u00f3n en novembro de 2018.\nTraxectoria.\nAdemais da s\u00faa produci\u00f3n discogr\u00e1fica cos devanditos grupos, participaron por separado ou conxuntamente noutros discos de m\u00fasica galega, como o \"Quiquiriqui\" producido no ano 2006 pola Asociaci\u00f3n de Gaiteiros Galegos e en obras teatrais como \"Pan, catro propostas arredor da malla\" (creaci\u00f3n e adaptaci\u00f3n musical s\u00faa) e publicado diversos libros.\n\u00c9 salientable o seu labor de recompilaci\u00f3n de contos, lendas, refr\u00e1ns, ditos ou poemas, principalmente na s\u00faa Terra Ch\u00e1 natal e nas zonas onde exerceron o seu traballo de mestres: Mes\u00eda (Mero) e Boimorto (Mini).\nO arquivo sonoro froito deste labor, e composto por milleiros de cintas magnetof\u00f3nicas, foi cedido ao Museo do Pobo Galego para a s\u00faa dixitalizaci\u00f3n e incorporaci\u00f3n ao Arquivo do Patrimonio Oral da Identidade, que ha estar dispo\u00f1ible no web do museo. No campo educativo son autores de diversos libros de texto de ciencias sociais, naturais e lingua galega para o ensino infantil e primario.\nEn abril de 2009 foilles concedido por unanimidade o Pedr\u00f3n de Ouro como reco\u00f1ecemento \u00e1 s\u00faa traxectoria de corenta anos de investigaci\u00f3n musical, galard\u00f3n que recibiron o 24 de maio de 2009.\nEn setembro de 2011 conced\u00e9selles o X Premio Ram\u00f3n Pi\u00f1eiro L\u00f3pez - Facer Pa\u00eds organizado pola asociaci\u00f3n cultural Val de L\u00e1ncara.\nUn ano antes da s\u00faa separaci\u00f3n, feita p\u00fablica a finais do ano 2018, recibiran unha homenaxe en Vilalba.\nObras.\nOs seus libros conxuntos incl\u00faen, entroutros:\nA s\u00faa discograf\u00eda conxunta incl\u00fae:"}
{"id": "113706", "revid": "22570", "url": "https://gl.wikipedia.org/wiki?curid=113706", "title": "Fonte de C\u00e1ntaras, Ferreiroa, Agolada", "text": "Fonte de C\u00e1ntaras \u00e9 un lugar da parroquia de Ferreiroa, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 62 habitantes (31 homes e 31 mulleres), o que sup\u00f3n un aumento de 53 habitantes con respecto ao ano 2000."}
{"id": "113707", "revid": "85894", "url": "https://gl.wikipedia.org/wiki?curid=113707", "title": "Bidueiros, Ferreiroa, Agolada", "text": "Bidueiros \u00e9 un lugar da parroquia de Ferreiroa, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 17 habitantes (9 homes e 8 mulleres), o que sup\u00f3n unha diminuci\u00f3n de 14 habitantes con respecto ao ano 2000."}
{"id": "113710", "revid": "22570", "url": "https://gl.wikipedia.org/wiki?curid=113710", "title": "Gurgueiro, Gurgueiro, Agolada", "text": "Gurgueiro \u00e9 un lugar da parroquia de Gurgueiro, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 34 habitantes (17 homes e 17 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "113711", "revid": "2338", "url": "https://gl.wikipedia.org/wiki?curid=113711", "title": "San Miguel, Gurgueiro, Agolada", "text": "San Miguel \u00e9 un lugar da parroquia de Gurgueiro, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (2 homes e 3 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113713", "revid": "85894", "url": "https://gl.wikipedia.org/wiki?curid=113713", "title": "A Vila Grande, Merl\u00edn, Agolada", "text": "A Vila Grande \u00e9 un lugar da parroquia de Merl\u00edn, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 16 habitantes (8 homes e 8 mulleres), o que sup\u00f3n unha diminuci\u00f3n de 26 habitantes con respecto ao ano 2000."}
{"id": "113714", "revid": "23204", "url": "https://gl.wikipedia.org/wiki?curid=113714", "title": "Primeira divisi\u00f3n espa\u00f1ola 2006/07", "text": "A tempada da 2006\u201307 da Primeira Divisi\u00f3n foi a 82\u00aa edici\u00f3n da m\u00e1xima categor\u00eda do f\u00fatbol espa\u00f1ol. Comezou o 27 de agosto de 2006 e terminou o 17 de xu\u00f1o de 2007 co triunfo do Real Madrid, que conseguiu o seu 30\u00ba t\u00edtulo. Nesta competici\u00f3n participaron dous equipos galegos, o Deportivo da Coru\u00f1a, que rematou 13\u00ba, e o Celta de Vigo, que descendeu tras rematar no 18\u00ba posto.\nDurante o ver\u00e1n de 2006, equipos como o Real Madrid, o Valencia CF ou o Sevilla FC reforz\u00e1ronse coa intenci\u00f3n de destronar ao FC Barcelona, campi\u00f3n das d\u00faas ligas anteriores (tempadas 2004\u201305 e 2005\u201306). Na pen\u00faltima xornada de liga, o Real Madrid e o Barcelona chegaron empatados a puntos e coa diferenza de goles a favor dos brancos. Ambos partidos foron xogados \u00e1 mesma hora ao estar t\u00edtulo en xogo. No minuto 89 o Barcelona ga\u00f1aba 2-1 ao Espa\u00f1ol e o Real Madrid perd\u00eda polo mesmo resultado na Romareda ante o Zaragoza. Neste minuto Ruud van Nistelrooy, empatou o encontro para o Real Madrid e 18 segundos despois, Ra\u00fal Tamudo puxo tam\u00e9n o 2-2 no Camp Nou deixando ao Real Madrid de novo l\u00edder faltando xa s\u00f3 a \u00faltima xornada.\nO Real Madrid rompeu as\u00ed unha racha negativa de catro anos sen t\u00edtulos, a m\u00e1is longa da s\u00faa historia.\nDistinci\u00f3ns individuais.\nTrofeo Pichichi.\nO Trofeo Pichichi \u00e9 outorgado ao xogador que marca m\u00e1is goles nunha tempada.\nTrofeo Zamora.\nO Trofeo Zamora \u00e9 outorgado ao porteiro con menos proporci\u00f3n de goles por partido."}
{"id": "113715", "revid": "22570", "url": "https://gl.wikipedia.org/wiki?curid=113715", "title": "Carromao, \u00d3rrea, Agolada", "text": "Carromao \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 22 habitantes (8 homes e 14 mulleres), o que sup\u00f3n un aumento de 11 habitantes con respecto ao ano 2000."}
{"id": "113716", "revid": "109216", "url": "https://gl.wikipedia.org/wiki?curid=113716", "title": "Sarafan (Legacy of Kain)", "text": "Os Sarafan son un grupo de sacerdotes guerreiros na serie de videoxogos \"Legacy of Kain\". Eran unha orde dedicada \u00e1 erradicaci\u00f3n dos vampiros. A s\u00faa cruzada rematou aproximadamente 500 anos antes do inicio do primeiro xogo, cando os seus l\u00edderes foron asasinados pouco despois de acabar co vampiro Janos Audron.\nOs seus membros.\nNos xogos, moitos Sarafan foron vistos pero s\u00f3 sete foron nomeados. Raziel era un membro de alto rango dos Sarafan e persoalmente matou a Janos Audron pouco antes de ser asasinado en vinganza polo seu futuro eu. Turel, Dumah, Rahab, Zephon e Melchiah eran xerais xunto a Raziel durante a s\u00faa cruzada. Malek era o l\u00edder dos Sarafan e tam\u00e9n defend\u00eda ao C\u00edrculo de Nove, do cal tam\u00e9n era membro (como o Gardi\u00e1n do Alicerce do Conflito).\nNun acto de ir\u00f3nica blasfemia, Kain reviviu a Raziel, Turel, Dumah, Rahab, Zephon e Melchiah coma os seus fillos vampiros.\nA orde no.\nUnha nova orde do mesmo nome foi formada 700 anos despois de que a orixinal fose disolta, por unha entidade misteriosa co\u00f1ecida como o 'Lord Sarafan'. A nova orde ti\u00f1a o obxectivo de dominar todo Nosgoth (o cal lograron aproximadamente 400 anos despois do primeiro xogo). Nese momento instalaron un goberno ditatorial, que foi derrocado cando un Kain resucitado asasinou o Sarafan Lord, quen era en realidade o Hylden Lord disfrazado, e que usaba a orde para tratar de liberar \u00e1 s\u00faa raza e destru\u00edr aos seus inimigos, os Vampiros. Esta orde non ten nada en com\u00fan coa orixinal, m\u00e1is que o nome e o seu obxectivo de exterminar \u00e1 raza vampira."}
{"id": "113717", "revid": "85894", "url": "https://gl.wikipedia.org/wiki?curid=113717", "title": "Cima de Vila, \u00d3rrea, Agolada", "text": "Cima de Vila \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 15 habitantes (8 homes e 7 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113718", "revid": "22570", "url": "https://gl.wikipedia.org/wiki?curid=113718", "title": "\u00d3rrea, \u00d3rrea, Agolada", "text": "\u00d3rrea \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 22 habitantes (11 homes e 11 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113719", "revid": "22570", "url": "https://gl.wikipedia.org/wiki?curid=113719", "title": "Os Pallares, \u00d3rrea, Agolada", "text": "Os Pallares \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 7 habitantes (5 homes e 2 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113720", "revid": "17467", "url": "https://gl.wikipedia.org/wiki?curid=113720", "title": "Concelleira", "text": ""}
{"id": "113721", "revid": "85894", "url": "https://gl.wikipedia.org/wiki?curid=113721", "title": "O Sisto, \u00d3rrea, Agolada", "text": "O Sisto \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 3 habitantes (3 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113722", "revid": "22570", "url": "https://gl.wikipedia.org/wiki?curid=113722", "title": "Escudo de Exipto", "text": "O escudo de Exipto foi adoptado en 1958 durante a formaci\u00f3n da Rep\u00fablica \u00c1rabe Unida. \u00c9 unha aguia de ouro aclarada de sable que sost\u00e9n sobre o seu peito un escudo coas cores da bandeira nacional colocadas nun pau. A aguia repousa sobre unha fita na que pode lerse a denominaci\u00f3n oficial do pa\u00eds, escrita en caligraf\u00eda c\u00fafica."}
{"id": "113724", "revid": "2338", "url": "https://gl.wikipedia.org/wiki?curid=113724", "title": "Vilari\u00f1o, \u00d3rrea, Agolada", "text": "Vilari\u00f1o \u00e9 un lugar da parroquia de \u00d3rrea, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 19 habitantes (6 homes e 13 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113725", "revid": "25871", "url": "https://gl.wikipedia.org/wiki?curid=113725", "title": "O Sisto (hom\u00f3nimos)", "text": "O top\u00f3nimo O Sisto pode referirse a:"}
{"id": "113726", "revid": "85894", "url": "https://gl.wikipedia.org/wiki?curid=113726", "title": "Outeiro, Ramil, Agolada", "text": "Outeiro \u00e9 un lugar da parroquia de Ramil, no concello pontevedr\u00e9s de Agolada, na comarca do Deza. Segundo o IGE en 2013 ti\u00f1a 22 habitantes (7 homes e 15 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 37 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "113727", "revid": "85894", "url": "https://gl.wikipedia.org/wiki?curid=113727", "title": "Ramil, Ramil, Agolada", "text": "Ramil \u00e9 un lugar da parroquia de Ramil, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 29 habitantes (12 homes e 17 mulleres), o que sup\u00f3n unha diminuci\u00f3n de 29 habitantes con respecto ao ano 2000."}
{"id": "113728", "revid": "34155", "url": "https://gl.wikipedia.org/wiki?curid=113728", "title": "Oppeg\u00e5rd", "text": "Oppeg\u00e5rd \u00e9 un concello do condado de Akershus, en Noruega. O concello sit\u00faase na parte oriental do Bunnefjorden, un brazos do fiorde de Oslo, e limita \u00f3 norte con Oslo, \u00f3 oeste con Ski, \u00f3 sur con \u00c5s, e \u00f3 oeste con Nesodden. As principais localidades son Oppeg\u00e5r, Svartskog e Kolbotn, esta \u00faltima o centro administrativo do concello\nXeograf\u00eda e comunicaci\u00f3ns.\nO lago Gjersj\u00f8en divide de norte a sur o concello en d\u00faas partes. A li\u00f1a ferroviaria de \u00d8stfoldbanen que chegou o concello en 1879 constitu\u00eda o esqueleto do sistema de comunicaci\u00f3ns da antiga Oppeg\u00e5rd con paradas en Kolbotn, Solbr\u00e5tan, Myrvoll, Greverud e Oppeg\u00e5rd.\nEconom\u00eda.\nNo concello estableceron a s\u00faa sede varias grandes compa\u00f1\u00edas, inclu\u00edndo a IBM, Norgesbuss, Kodak, Volvo, DFDS Transport e Jernia.\nHistoria.\nOppeg\u00e5rd fixo parte do Nesodden ata 1915, cando se separadou para constitu\u00edr o seu propio concello. Os 17 tri\u00e1ngulos do escudo da comuna representas as explotaci\u00f3ns agr\u00edcolas hist\u00f3ricas do concello: Oppeg\u00e5rd, Gr\u00f8nmo, B\u00e5lerud, Sj\u00f8dal, Ormerud, Li, Kullebunden, Ekornrud, Greverud, S\u00e6tre, Kurud, Dal, Vasbunden, Hvitebj\u00f8rn e Fl\u00f8isbonn."}
{"id": "113729", "revid": "85894", "url": "https://gl.wikipedia.org/wiki?curid=113729", "title": "Carral, Santa Comba, Agolada", "text": "Carral \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 24 habitantes (12 homes e 12 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113730", "revid": "23204", "url": "https://gl.wikipedia.org/wiki?curid=113730", "title": "Trondheim", "text": "Trondheim (), tam\u00e9n co\u00f1ecida historicamente Kaupangen, Nidaros e Trondhjem, \u00e9 unha cidade e concello do condado de S\u00f8r-Tr\u00f8ndelag, Noruega. A cidade de Trondheim estableceuse como municipio o 1 de xaneiro de 1838 (v\u00e9xase o formannskapsdistrikt). Os municipios rurais de Byneset, Leinstrand, Strinda e Tiller fusion\u00e1ronse con Trondheim o 1 de xaneiro de 1964.\nA\u00ednda que a rexi\u00f3n foi habitada durante miles de anos, a cidade de Trondheim foi fundada en 997. Utiliz\u00e1base con frecuencia como a residencia do e foi capital de Noruega ata 1217. Na Idade Media, Trondheim foi escenario de varias batallas, entre elas a batalla entre o Rei Sverre e Erling Skakke, en 1179. A cidade sufriu varios incendios importantes, os m\u00e1is devastadores en 1651 e 1681. O incendio de 1651 destru\u00edu o 90% dos edificios de Trondheim, e o de 1681 conduciu a unha reconstruci\u00f3n total da cidade.\nEtimolox\u00eda.\nTrondheim significa \"fogar dos tr\u00f8nder\".\nDescrici\u00f3n.\nTrondheim \u00e9 a terceira cidade de Noruega, situada no centro xeogr\u00e1fico do pa\u00eds. Nela at\u00f3pase a NTNU, na que se grad\u00faan o 80% dos enxe\u00f1eiros de Noruega. A universidade, a segunda do pa\u00eds logo da de Oslo, desempe\u00f1a un papel clave na vida coti\u00e1 dos habitantes. A NTNU ded\u00edcase principalmente \u00e1 enxe\u00f1er\u00eda, pero tam\u00e9n p\u00f3dense cursar nela estudos de psicolox\u00eda, antropolox\u00eda e medicina.\nHistoria.\nTrondheim foi fundada polo rei viquingo Olav Tryggvason, co nome de Nidaros, no ano 997. En principio foi a residencia do rei, e por iso, durante un tempo, a capital de Noruega.\nTrondheim sit\u00faase na desembocadura do r\u00edo Nidelven, o cal adoitaba ser o suficientemente profundo para a maior parte dos barcos durante a Idade Media, pero unha avalancha de lodo e pedras destru\u00edu parcialmente as condici\u00f3ns favorables do porto a mediados do s\u00e9culo XVII.\nA cidade foi incendiada en varias ocasi\u00f3ns, o cal produciu danos graves ao estar o casco antigo constru\u00eddo principalmente con madeira. Grandes incendios arrasaron a cidade en 1598, 1651, 1681, 1708, 1717 (dous incendios durante este ano), 1742, 1788, 1841 e 1842, sendo estes tan s\u00f3 os peores casos. O incendio de 1651 destru\u00edu o 90% de todas as construci\u00f3ns dentro dos limes da cidade. O de 1681 arrasou Trondheim case por completo, tras o cal foron constru\u00eddas amplas avenidas sen ter en consideraci\u00f3n os dereitos sobre a propiedade, para previr incendios posteriores, o que ao mesmo tempo deu \u00e1 pequena e tranquila cidade un aire m\u00e1is \"atractivo\" para posibles inmigrantes. Durante esta \u00e9poca, Trondheim contaba cuns 8.000 habitantes.\nXeograf\u00eda e clima.\nTrondheim est\u00e1 situado onde o r\u00edo Nidelva conflue co Trondheimsfjord. A maior elevaci\u00f3n da cidade \u00e9 o outeiro Storheia, con 565 metros sobre o nivel do mar. No solsticio de ver\u00e1n o sol sae \u00e1s 03:00 e ponse \u00e1s 23:40, pero mantense xusto por enriba do horizonte - non hai escuridade desde o 20 de maio ao 20 de xullo. No solsticio de inverno o sol sae \u00e1s 10:00, mant\u00e9ndose moi baixo sobre o horizonte, e ponse \u00e1s 14:30.\nTrondheim ten principalmente un clima oce\u00e1nico pero est\u00e1 bastante protexido dos ventos da costa, m\u00e1is fortes. A temperatura m\u00e1is alta rexistrada foi de 35\u00a0\u00b0C o 22 de xullo de 1901, e a m\u00e1is baixa foi -26.1\u00a0\u00b0C en febreiro de 1899. Trondheim experimenta nevadas moderadas de novembro a marzo, altern\u00e1ndose cun tempo suave e precipitaci\u00f3ns. Hai de media 14 d\u00edas no inverno cunha capa de polo menos 25 cent\u00edmetros de neve no chan e 22 d\u00edas cunha temperatura m\u00ednima de -10\u00a0\u00b0C ou m\u00e1is baixa. A mi\u00fado hai moitas m\u00e1is nevadas en zonas de ao redor, situadas a maior altitude, como By\u00e5sen e Heimdal, con boas condici\u00f3ns para esquiar en Bymarka. A primavera \u00e9 a mi\u00fado bastante asollada, pero as noites adoitan ser frescas ou fr\u00edas. A temperatura m\u00e1xima durante o d\u00eda pode exceder os 20\u00a0\u00b0C desde principios de maio a finais de setembro e de media hai 34 d\u00edas cada ver\u00e1n con temperaturas superiores aos 20\u00a0\u00b0C. Outubro \u00e9 o mes m\u00e1is tipicamente outonal con baixas temperaturas e ca\u00edda de follas das \u00e1rbores, mentres que novembro \u00e9 moito m\u00e1is escuro e fr\u00edo. A precipitaci\u00f3n media anual \u00e9 de 892\u00a0mm bastante repartida durante todo o ano, a\u00ednda que en setembro e outubro chove o dobre que marzo, abril e maio. As temperaturas tenden a ser m\u00e1is altas nos \u00faltimos anos. A zona de Tr\u00f8ndelag viu subir a s\u00faa temperatura media case 2\u00a0\u00b0C nos \u00faltimos 25 anos (2007). \nImportancia das novas tecnolox\u00edas.\nTrondheim \u00e9 unha das cidades con maior penetraci\u00f3n das novas tecnolox\u00edas a nivel mundial, particularmente no referente ao acceso a Internet. Isto foi propiciado principalmente pola universidade, que foi unha das primeiras entidades en conectarse a Internet (de feito, dita universidade dispo\u00f1\u00eda no seu momento dun enderezo IP de clase A).\nO alto nivel de acceso \u00e1s novas tecnolox\u00edas, xunto co tremendo n\u00famero de enxe\u00f1eiros inform\u00e1ticos formados anualmente na cidade, propiciou que en Trondheim instal\u00e1ranse varias empresas, como Google, Yahoo, Opera ou Sun Microsystems.\nA Universidade conta ademais coa maior biblioteca de libros de enxe\u00f1er\u00eda de toda Noruega.\nLugares de interese.\nD\u00faas das maiores atracci\u00f3ns tur\u00edsticas de Noruega son a Catedral de Nidaros (Nidarosdomen) e o Palacio do Arcebispo, situados xuntos no centro hist\u00f3rico de Trondheim.\nTradicionalmente, a Catedral de Nidaros foi o centro para as cerimonias de coroaci\u00f3n dos reis noruegueses, onde os herdeiros \u00e1 coroa son oficialmente anunciados coma novo monarca da naci\u00f3n. Nidaros \u00e9, ademais, a maior catedral de Noruega.\nOutros.\nO xornal local \"Adresseavisen\", fundado en 1767, \u00e9 o m\u00e1is antigo de Noruega.\nSvartlamon \u00e9 un barrio aut\u00f3nomo dentro de Trondheim.\nA li\u00f1a de tranv\u00eda Gr\u00e5kallbanen \u00e9 a m\u00e1is setentrional do mundo."}
{"id": "113731", "revid": "85894", "url": "https://gl.wikipedia.org/wiki?curid=113731", "title": "Castro, Santa Comba, Agolada", "text": "Castro \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 5 habitantes (3 homes e 2 mulleres), o que sup\u00f3n unha diminuci\u00f3n de 3 habitantes con respecto ao ano 2000."}
{"id": "113732", "revid": "22570", "url": "https://gl.wikipedia.org/wiki?curid=113732", "title": "Garl\u00edn, Santa Comba, Agolada", "text": "Garl\u00edn \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 23 habitantes (12 homes e 11 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113733", "revid": "1888", "url": "https://gl.wikipedia.org/wiki?curid=113733", "title": "Garl\u00edn", "text": ""}
{"id": "113734", "revid": "2338", "url": "https://gl.wikipedia.org/wiki?curid=113734", "title": "Sant\u00e1n, Santa Comba, Agolada", "text": "Sant\u00e1n \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113735", "revid": "1888", "url": "https://gl.wikipedia.org/wiki?curid=113735", "title": "Sant\u00e1n", "text": ""}
{"id": "113736", "revid": "22570", "url": "https://gl.wikipedia.org/wiki?curid=113736", "title": "O Valadoiro, Santa Comba, Agolada", "text": "O Valadoiro \u00e9 un lugar da parroquia de Santa Comba, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 9 habitantes (5 homes e 4 mulleres), o que sup\u00f3n unha diminuci\u00f3n de 3 habitantes respecto ao ano 2000."}
{"id": "113737", "revid": "85894", "url": "https://gl.wikipedia.org/wiki?curid=113737", "title": "A Costa, O Sexo, Agolada", "text": "A Costa \u00e9 un lugar da parroquia do Sexo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 10 habitantes (6 homes e 4 mulleres), o que sup\u00f3n unha diminuci\u00f3n de 7 habitantes respecto ao ano 2000."}
{"id": "113739", "revid": "23204", "url": "https://gl.wikipedia.org/wiki?curid=113739", "title": "F\u00edsica moderna", "text": "A f\u00edsica moderna comeza a principios s\u00e9culo XX, cando o alem\u00e1n Max Planck, investiga sobre o \"cuanto\" de enerx\u00eda, Planck dic\u00eda que eran part\u00edculas de enerx\u00eda indivisibles, e que estas non eran continuas como o dic\u00eda a f\u00edsica cl\u00e1sica, por iso nace esta nova p\u00f3la da f\u00edsica que estuda as manifestaci\u00f3ns que se producen nos \u00e1tomos, os comportamentos das part\u00edculas que forman a materia e as forzas que as rexen. (Tam\u00e9n se lle chama f\u00edsica cu\u00e1ntica).\nNos temas anteriormente tratados, a f\u00edsica cl\u00e1sica non serv\u00eda para resolver os problemas presentados, xa que estes base\u00e1banse en certezas e a f\u00edsica moderna en probabilidades, o cal lle custou adaptarse aos f\u00edsicos da \u00e9poca.\nEn 1905, Albert Einstein, publicou unha serie de traballos que revolucionaron a f\u00edsica \ndaquel ent\u00f3n, que trataban de \"A dualidade onda-part\u00edcula da luz\", \"A teor\u00eda da relatividade\" entre outros, ademais, anos m\u00e1is tarde desc\u00f3brese por medio de telescopios a existencia doutras galaxias, a superconductividade, o estudo do n\u00facleo do \u00e1tomo, e outros, logran que anos m\u00e1is tarde, xurdisen avances tecnol\u00f3xicos, como a invenci\u00f3n do televisor, os raios X, o radar, a fibra \u00f3ptica, o computador etc.\nA misi\u00f3n final da f\u00edsica actual, \u00e9 comprender a relaci\u00f3n que existe entre as forzas que rexen a natureza: a gravidade, o electromagnetismo, a enerx\u00eda nuclear forte e a nuclear feble. Comprender e lograr unha teor\u00eda de unificaci\u00f3n, para as\u00ed poder entender o universo e as s\u00faas part\u00edculas.\nCase todo o suscitado no s\u00e9culo XIX, foi posto en d\u00fabida e ao final foi substitu\u00eddo durante o s\u00e9culo XX, deste mesmo xeito pode acontecer actualmente ao existiren investigaci\u00f3ns m\u00e1is complexas, e novos co\u00f1ecementos que se ir\u00e1n adquirindo ao longo do presente s\u00e9culo.\nEn si, enc\u00e1rgase dos fen\u00f3menos que se producen \u00e1 velocidade da luz ou valores pr\u00f3ximos a ela ou cuxas escalas espaciais son da orde do tama\u00f1o do \u00e1tomo ou inferiores."}
{"id": "113740", "revid": "56817", "url": "https://gl.wikipedia.org/wiki?curid=113740", "title": "A Costi\u00f1a", "text": "O top\u00f3nimo galego A Costi\u00f1a pode referirse a:"}
{"id": "113741", "revid": "1131", "url": "https://gl.wikipedia.org/wiki?curid=113741", "title": "Estaci\u00f3n de Par\u00eds-Austerlitz", "text": "A Estaci\u00f3n de Par\u00eds - Austerlitz (\"Gare de Paris-Austerlitz\" ou \"Paris- Austerlitz\") \u00e9 unha das seis grandes estaci\u00f3ns terminais da SNCF na cidade de Par\u00eds, situada no n\u00ba85 do Quai d'Austerlitz no 13\u00ba distrito, xunto \u00e1 beira do r\u00edo Sena (na s\u00faa marxe esquerda, \u00e1 dereita e m\u00e1is ou menos enfronte queda a \"Gare de Lyon\"). A estaci\u00f3n \u00e9 cabeceira da li\u00f1a cl\u00e1sica Par\u00eds-Bordeus e da li\u00f1a Par\u00eds-Limoges-Tolosa.\nDesde a posta en servizo da LGV Atlantique esta estaci\u00f3n perdeu a maior parte do tr\u00e1fico de grandes li\u00f1as co suroeste de Francia. A estaci\u00f3n \u00e9 usada m\u00e1is nada que pola metade de viaxeiros que a estaci\u00f3n de Montparnasse, con todo, a profunda remodelaci\u00f3n que se prev\u00e9 para 2011 deber\u00eda cambiala de forma que estivese preparada para a chegada do TGV para 2012.\nAdemais da estaci\u00f3n termo, agr\u00fapanse baixo o nome de Gare d'Austerlitz unha estaci\u00f3n subterr\u00e1nea da Li\u00f1a RER C e unha estaci\u00f3n semisubterr\u00e1nea de metro.\nInstalaci\u00f3ns.\nA estaci\u00f3n comprende: \nNa praia de v\u00edas situada m\u00e1is al\u00f3 da estaci\u00f3n (est\u00e9ndese varios km) cara a Ivry-sur-Seine at\u00f3panse talleres e cocheiras inclu\u00edda a escola de formaci\u00f3n e os talleres de posta a piques dos coches e unidades de viaxeiros. Esta zona, algo reducida desde a construci\u00f3n da Biblioteca Nacional de Francia (Biblioteca Fran\u00e7ois Mitterrand) vese afectada por unha vasta operaci\u00f3n de restauraci\u00f3n urban\u00edstica, a \"ZAC Paris-Seine-Rive-Gauche\".\nHistoria.\nA estaci\u00f3n de Austerlitz foi nas s\u00faas orixes a estaci\u00f3n cabeceira da li\u00f1a da \"Compa\u00f1\u00eda de Ferrocarr\u00eds de Par\u00eds a Orle\u00e1ns\". Un primeiro embarcadoiro constru\u00edr no lugar que ocupa actualmente a estaci\u00f3n e p\u00faxose en servizo o 20 de setembro de 1840 ao abrir a li\u00f1a Par\u00eds-Juvisy sur Orge, ampliada a Orle\u00e1ns en 1843. As\u00ed, en 1846 realizouse a primeira ampliaci\u00f3n.\nA estaci\u00f3n foi reconstru\u00edda entre 1862 e 1867. Agrandouse a cuberta do vest\u00edbulo met\u00e1lica ata os 51,25 m (considerable para a \u00e9poca) de ancho e 280 m de longo. As\u00ed se constru\u00edu o vest\u00edbulo de sa\u00eddas ao norte (e o restaurante) e o de chegadas ao sur e as oficinas da Compa\u00f1\u00eda de Ferrocarr\u00eds de Orle\u00e1ns no extremo oeste do vest\u00edbulo xunto \u00e1 Praza Valhubert cunha fachada estilo \"Belle \u00c9poque\".\nEn 1900, a Compa\u00f1\u00eda Par\u00eds-Orle\u00e1ns prolonga a s\u00faa li\u00f1a cara ao centro ata a antiga estaci\u00f3n de Orsay (hoxe Museo de Orsay), que se converte na nova cabeceira de li\u00f1a aberta o 28 de maio de 1900 con motivo da Exposici\u00f3n Universal.\nEn 1906, o gran vest\u00edbulo foi literalmente perforado de lado a lado pola l\u00edne 5 de metro ao prolongar un viaduto sobre o r\u00edo Sena constru\u00edndo unha estaci\u00f3n de metro elevada dentro do vest\u00edbulo.\nEn 1910, durante a gran crecida do r\u00edo Sena, a estaci\u00f3n alagouse interromp\u00e9ndose o tr\u00e1fico totalmente do 31 de xaneiro ao 9 de febreiro, sendo desprazada a cabeceira \u00e1 estaci\u00f3n de Juvisy-sur-Orge.\nEn 1939, a estaci\u00f3n de Orsay limitouse nas s\u00faas funci\u00f3ns a cabeceira de trens suburbanos, pasando de novo a cabeceira das grandes li\u00f1as \u00e1 estaci\u00f3n de Austerlitz. As\u00ed permaneceu moitos anos ata que a posta en servizo da LGV Atlantique reduciu o seu tr\u00e1fico de grandes li\u00f1as ao partir da estaci\u00f3n de Montparnasse os TGV cara ao suroeste de Francia.\nAs principais cr\u00edticas desta estaci\u00f3n ref\u00edrense \u00e1 falta de conexi\u00f3n directa en metro ou por alg\u00fan tipo de corredor rodante subterr\u00e1neo coa estaci\u00f3n de Lyon, situada na marxe dereita do r\u00edo. De feito, a correspondencia entre estas d\u00faas estaci\u00f3ns pola r\u00faa, a\u00ednda que \u00e9 agradable a p\u00e9 pola paisaxe, \u00e9 inc\u00f3moda cargando maletas.\nEntre 2004 e 2006, o antigo edificio de oficinas da Compa\u00f1\u00eda de Ferrocarr\u00eds de Orle\u00e1ns que acoll\u00eda un teatro e alg\u00fans despachos foi vendido pola SNCF e foi obxecto de reformas para acoller novas oficinas. A fachada de orixe cons\u00e9rvase.\nFuturo da estaci\u00f3n.\nAs obras de remodelaci\u00f3n do barrio de \"Paris Rive Gauche\" desde mediados dos anos 90 levaron a cubrir progresivamente as v\u00edas que parten da estaci\u00f3n empezando pola zona situada ao sur da C/Tolbiac.\nEstase elaborando un proxecto para transferir as cabeceiras dos TGV das li\u00f1as Atl\u00e1ntica e Sueste \u00e1 estaci\u00f3n de Austerlitz. As\u00ed se est\u00e1n constru\u00edndo catro v\u00edas novas baixo a Avenida de Francia e estase levando a cabo un importante traballo de remodelaci\u00f3n da estaci\u00f3n, sobre todo grazas ao programa \"Paris Rive Gauche\" que proxecta cubrir as v\u00edas como na estaci\u00f3n de Montparnasse. A finalizaci\u00f3n de trens na estaci\u00f3n de Austerlitz ser\u00e1 posible cando finalicen as obras da meseta onde se sit\u00faa o Aeroporto de Orly que completar\u00e1n o tramo que falta para conectar a LGV Atlantique con LGV Sud-Est e \"Interconnexion Est\", que actualmente se realiza pola Gran Circunvalaci\u00f3n ferroviaria, sobrecargada con trens de RER, suburbanos e mercanc\u00edas. Este enlace incl\u00fae dous enlaces cara \u00e1 estaci\u00f3n de Austerlitz, dos cales un permite unir directamente os TGV \u00e1 rede Sud-Est e \u00e1 \"Interconnexion Est\" sen manobrar e unha estaci\u00f3n subterr\u00e1nea de alta velocidade no Aeroporto de Orly. A maior parte deste trazado ser\u00e1 subterr\u00e1nea.\nNo momento actual a estaci\u00f3n de Austerlitz \u00e9 a \u00fanica que poder\u00eda absorber un aumento de tr\u00e1fico sen problemas.\nEstaci\u00f3n de Metro.\nGare d'Austerlitz \u00e9 unha estaci\u00f3n das li\u00f1as 5 e 10 do Metro de Par\u00eds e C de RER. \u00c9 xa que logo unha peza m\u00e1is do intercambiador multimodal xa que unha das li\u00f1as ten as s\u00faas plataformas dentro da estaci\u00f3n ferroviaria e a outra subterr\u00e1nea baixo a estaci\u00f3n.\nA estaci\u00f3n abriuse co nome de \"Gare d'Orl\u00e9ans\", que se cambiou por \"Gare d'Orl\u00e9ans-Austerlitz\" en outubro de 1930 e polo actual de \"Gare d'Austerlitz\" en 1985. \u00c9 de destacar a grande obra levada a cabo para situar a estaci\u00f3n de li\u00f1a 5 nun viaduto sobre o vest\u00edbulo da estaci\u00f3n, atravesando a vidreira de entrada para pasar de lado a lado do r\u00edo elevada.\nServizos Ferroviarios.\nRexionais.\nTER Centro con destinos:\nCorrespondencias con autob\u00fas.\nBus RATP\nNoctilien (unicamente en nocturno)"}
{"id": "113742", "revid": "2074", "url": "https://gl.wikipedia.org/wiki?curid=113742", "title": "Mec\u00e1nica Lagranxiana", "text": ""}
{"id": "113743", "revid": "89787", "url": "https://gl.wikipedia.org/wiki?curid=113743", "title": "Hermann von Helmholtz", "text": "Hermann Ludwig Ferdinand von Helmholtz (31 de agosto de 1821 - 8 de setembro de 1894). Foi un m\u00e9dico e f\u00edsico alem\u00e1n. \nBiograf\u00eda.\nHelmholtz naceu en Potsdam; o fillo m\u00e1is vello dun director de instituto, Ferdinand Helmholtz, que estudou filolox\u00eda e filosof\u00eda cl\u00e1sica e amigo pr\u00f3ximo de Immanuel Hermann Fichte. Por iso compr\u00e9ndese que o traballo de Helmholtz sexa influenciado por Fichte e Kant, cuxas teor\u00edas tratou de trasladar a actividades emp\u00edricas como a psicolox\u00eda. Foi cofundadador en 1887 do Physikalisch-Technische Reichsanstalt, m\u00e1is tarde o actual Physikalisch-Technische Bundesanstalt, xunto con Karl-Heinrich Schellbach e Werner Siemens en Berlin-Charlottenburg .\nMocidade. Medicina. Conservaci\u00f3n da enerx\u00eda.\nNa s\u00faa mocidade, Helmholtz trasladouse a Berl\u00edn para estudar medicina no Instituto Federico Guillerme M\u00e9dico-Cir\u00farxico, escola que formaba a m\u00e9dicos militares. Elixiu estudar al\u00ed porque non hab\u00eda que pagar matr\u00edcula, cousa importante debido a que a s\u00faa familia non era demasiado adi\u00f1eirada. Por\u00e9n, en troques compromet\u00edase a servir oito anos no ex\u00e9rcito.\nCatro anos m\u00e1is tarde Helmholtz abandonou a Pipini\u00e8re como doutor en anatom\u00eda para realizar pr\u00e1cticas no hospital da Charit\u00e9. En 1841 comezou unha tese doutoral baixo a direcci\u00f3n de M\u00fcller. Estudar\u00eda a estrutura do sistema nervioso nos invertebrados. As\u00ed descubriu que as fibras nerviosas xorden dunhas c\u00e9lulas, anteriormente identificadas por Christian Gottfried von Ehrenberg.\nEn 1843 foi destinado ao hospital de Potsdam, onde traballou durante cinco anos. Puido compatibilizar o seu traballo coas investigaci\u00f3ns, xa que ti\u00f1a bastante tempo libre. Habilitou un barrac\u00f3n para transformalo en laboratorio. Al\u00ed realizou investigaci\u00f3ns sobre a produci\u00f3n de calor durante a contracci\u00f3n muscular. Demostrou que a calor non era transportada polo sangue ou polos nervios, sen\u00f3n que era producida nos propios m\u00fasculos. Deduciu un equivalente mec\u00e1nico da calor, incorporado na s\u00faa disertaci\u00f3n de 1847, \"\u00dcber die Erhaltung der Kraft\" (Sobre a conservaci\u00f3n da enerx\u00eda). Isto significaba que non exist\u00edan \"forzas vitais\" para mover un m\u00fasculo. Helmholtz rexeitou a tradici\u00f3n especulativa da filosof\u00eda natural, paradigma dominante ent\u00f3n na fisiolox\u00eda alem\u00e1.\nTras isto, puido abandonar o ex\u00e9rcito e comezar a ensinar anatom\u00eda na Academia de Belas Artes de Berl\u00edn grazas \u00e1 axuda que lle achegou Alexander von Humboldt.\nOftalmolox\u00eda.\nEn 1851 inventou o oftalmoscopio, un instrumento empregado para mirar o fondo do ollo, e aplicado dende ent\u00f3n ao ollo humano. Os intereses de Helmholtz neste tempo f\u00f3ronse focalizando cada vez m\u00e1is na fisiolox\u00eda dos sentidos. A s\u00faa principal publicaci\u00f3n foi o \"Handbuch der Physiologischen Optik\" (Manual de \u00f3ptica fisiol\u00f3xica). Devandita obra foi a referencia fundamental neste eido durante a segunda metade do s\u00e9culo XIX. O manual proveu de teor\u00edas emp\u00edricas sobre visi\u00f3n espacial e da cor.\nHelmholtz continuou traballando por varias d\u00e9cadas en novas edici\u00f3ns do manual. O traballo foi posto ao d\u00eda en raz\u00f3n da s\u00faa disputa con Ewald Hering, quen manti\u00f1a puntos de vista opostos sobre devanditas teor\u00edas. A disputa dividiu a disciplina durante a segunda metade do s\u00e9culo XIX.\nAc\u00fastica.\nHelmholtz tam\u00e9n constru\u00edu un aparello para analizar as combinaci\u00f3ns de tons que xeran sons naturais complexos: o resoador de Helmholtz, o cal \u00e9 un instrumento musical electr\u00f3nico primitivo (un dos precursores) que non naceu como tal, xa que o seu inventor era un cient\u00edfico e non ti\u00f1a ning\u00fan interese nas aplicaci\u00f3ns musicais derivadas das s\u00faas investigaci\u00f3ns.\nEn 1863 Helmholtz publicou un libro titulado \"Sobre as sensaci\u00f3ns de ton como base fisiol\u00f3xica para a teor\u00eda da m\u00fasica\", onde demostraba de novo o seu interese na f\u00edsica da percepci\u00f3n. Este libro influenciou aos music\u00f3logos do s\u00e9culo XX.\nA fisiolox\u00eda sensorial de Helmholtz foi a base do traballo de Wilhelm Wundt, un disc\u00edpulo de Helmholtz, que \u00e9 considerado como un dos fundadores da psicolog\u00eda experimental. El, m\u00e1is explicitamente que Helmholtz, describiu a s\u00faa investigaci\u00f3n como unha forma de filosof\u00eda emp\u00edrica e como un estudo da mente como algo separado. Helmholtz manifestou na s\u00faa \u00faltima refutaci\u00f3n da tradici\u00f3n da filosof\u00eda natural especulativa de comezos do sigo XIX a importancia do materialismo, centr\u00e1ndose m\u00e1is na unidade de corpo e mente.\nElectromagnetismo.\nHelmholtz trasladouse en 1871 de Bonn a Berl\u00edn, exercendo de profesor de f\u00edsica. Interesouse polo electromagnetismo. A\u00ednda que el mesmo non acadou a soa por estas achegas \u00e1 ciencia, o seu disc\u00edpulo Heinrich Rudolf Hertz f\u00edxose famoso por ser o primeiro en amosar a radiaci\u00f3n electromagn\u00e9tica. Outro dos seus estudantes foi Max Planck.\nHelmholtz escribiu sobre moitos t\u00f3picos diferentes. Entre eles, temas tan diverxentes como a idade da Terra, a orixe do sistema planetario e o funcionamento da membrana basilar na c\u00f3clea. (Ver Resoador de Helmholtz)"}
{"id": "113744", "revid": "23204", "url": "https://gl.wikipedia.org/wiki?curid=113744", "title": "Joseph von Fraunhofer", "text": "Joseph von Fraunhofer, nado en Straubing o 6 de marzo de 1787 e finado en M\u00fanic o 7 de xu\u00f1o de 1826, foi un astr\u00f3nomo, \u00f3ptico e f\u00edsico alem\u00e1n. O cr\u00e1ter Fraunhofer da L\u00faa foi chamado as\u00ed na s\u00faa honra.\nComo cient\u00edfico, enxe\u00f1eiro e emprendedor acadou logros como o descubrimento das \"li\u00f1as de Fraunhofer\" no espectro \u00f3ptico da luz do sol, inventou un novo m\u00e9todo de manufactura de lentes e iniciou un negocio de produci\u00f3n de vidro para microscopios e telescopios. Debido ao seu car\u00e1cter multifac\u00e9tico o instituto tecnol\u00f3xico Fraunhofer-Gesellschaft leva o seu apelido.\nTraxectoria.\nAo quedar orfo aos once anos, empezou a traballar como aprendiz no obradoiro dun cristaleiro chamado Philipp Anton Weichelsberger.\nEn 1801 a empresa na que traballaba derrubouse, e Fraunhofer quedou sepultado baixo os cascallos. Dirixiu a operaci\u00f3n de salvamento o propio pr\u00edncipe elector de Baviera, Maximiliano IV Xos\u00e9 (futuro Maximiliano I de Baviera. A partir dese intre, o pr\u00edncipe entrou na vida de Fraunhofer, ax\u00fadandolle a obter os libros que necesitaba e forzando a quen lle daba traballo a que permitisen o seu estudo.\nTras oito meses de estudos, Fraunhofer comezou a traballar no Instituto de \u00d3ptica da abad\u00eda de Benediktbeuern, un mosteiro bieito desamortizado adicado \u00e1 fabricaci\u00f3n de cristal. Aqu\u00ed descubriu o xeito de crear os mellores cristais \u00f3pticos, \u00e1 vez que inventou un m\u00e9todo extraordinariamente preciso para medir a dispersi\u00f3n. En 1818 pasou a dirixir o Instituto. Grazas aos extraordinarios instrumentos \u00f3pticos que desenvolvera, Baviera substitu\u00edu a Inglaterra como referencia na industria \u00f3ptica.\nEn 1814 Fraunhofer foi o primeiro que investigou con seriedade sobre as li\u00f1as de absorci\u00f3n no espectro do Sol, que ser\u00edan explicadas de modo exhaustivo por Kirchhoff e Bunsen en 1859, coa invenci\u00f3n do espectroscopio. Esas li\u00f1as s\u00e9guense chamando nos nosos d\u00edas li\u00f1as de Fraunhofer en honor seu.\nTam\u00e9n inventou a ret\u00edcula de difracci\u00f3n transformando as\u00ed a espectroscopia de arte a ciencia, demostrando o xeito exacto de medir a lonxitude de onda da luz. Foi o primeiro en decatarse de que os espectros de Sirio e doutras estrelas brillantes eran distintos entre si e do Sol, comezando dese xeito a espectroscopia estelar.\nA s\u00faa ilustre carreira permitiulle obter un doutoramento honoris causa na Universidade de Erlangen en 1822. En 1824 foi distinguido coa orde do M\u00e9rito, foi declarado nobre e conced\u00e9uselle a cidadan\u00eda honoraria de M\u00fanic. Do mesmo xeito que outros moitos fabricantes de cristal na s\u00faa \u00e9poca, envelenado polos vapores dos metais pesados Fraunhofer morreu novo, en 1826, aos 39 anos."}
{"id": "113745", "revid": "5312", "url": "https://gl.wikipedia.org/wiki?curid=113745", "title": "Daniel Gabriel Fahrenheit", "text": "Gabriel Fahrenheit, nado en Gda\u0144sk o 24 de maio de 1686 e finado na Haia o 16 de setembro de 1736, foi un f\u00edsico alem\u00e1n de quen toma o seu nome a escala Fahrenheit de temperatura.\nAutor de numerosos inventos, entre os que caben citar os term\u00f3metros de auga (1709) e de mercurio (1714), a achega te\u00f3rica m\u00e1is relevante de Fahrenheit foi o dese\u00f1o da escala termom\u00e9trica que leva o seu nome, a\u00ednda hoxe a m\u00e1is empregada nos Estados Unidos e ata hai moi pouco tam\u00e9n no Reino Unido, ata a adopci\u00f3n por este pa\u00eds do sistema m\u00e9trico decimal.\nBiograf\u00eda.\nFahrenheit permaneceu a maior parte da s\u00faa vida nos Pa\u00edses Baixos. O falecemento dos seus pais, comerciantes acomodados, cando contaba con tan s\u00f3 15 anos de idade, propiciou o seu traslado a \u00c1msterdan, para a \u00e9poca un dos centros m\u00e1is activos da fabricaci\u00f3n de instrumentos cient\u00edficos. Tras unha viaxe de ampliaci\u00f3n de estudos por Alema\u00f1a e Inglaterra, as\u00ed como unha estancia en Dinamarca, en cuxa capital co\u00f1eceu a Ole Roemer (1708), foi soprador de vidro en \u00c1msterdan e comezou a constru\u00edr instrumentos cient\u00edficos de precisi\u00f3n.\nEscalas termom\u00e9tricas de Celsius, Fahrenheit e nadatorio.\nFahrenheit dese\u00f1ou unha escala empregando como referencia unha mestura de auga e sal de cloruro de amonio a partes iguais, cuxa temperatura de conxelaci\u00f3n \u00e9 m\u00e1is baixa ca da auga e a de ebulici\u00f3n m\u00e1is alta. Os valores de conxelaci\u00f3n e ebulici\u00f3n da auga convencional (o 0 e o 100 da escala Celsius) quedaron fixados en 32\u00a0\u00b0F e 212\u00a0\u00b0F, respectivamente. En consecuencia, ao abarcar un intervalo m\u00e1is amplo, a escala Fahrenheit permite maior precisi\u00f3n ca cent\u00edgrada \u00e1 hora de delimitar unha temperatura determinada. En concreto, 180 grados Fahrenheit (212-32) corresponden a 100 grados Celsius; \u00e9 dicir, ambas as d\u00faas escalas est\u00e1n nunha relaci\u00f3n de 9 a 5 e o 0\u00a0\u00b0C corresp\u00f3ndese con 32\u00a0\u00b0F; polo tanto, a conversi\u00f3n resulta: F=9C/5 32, C=(F-32)5/9\nPublicou estes resultados en 1714, en \"Acta Editorum\". Por ent\u00f3n os term\u00f3metros empregaban como l\u00edquido de referencia o alcohol e, a partir dos co\u00f1ecementos que adquirira Roemer da expansi\u00f3n t\u00e9rmica dos metais, Fahrenheit puido substitu\u00edlo ventaxosamente por mercurio a partir de 1716."}
{"id": "113746", "revid": "1888", "url": "https://gl.wikipedia.org/wiki?curid=113746", "title": "Gabriel Fahrenheit", "text": ""}
{"id": "113747", "revid": "1308", "url": "https://gl.wikipedia.org/wiki?curid=113747", "title": "Helmholtz", "text": ""}
{"id": "113748", "revid": "1308", "url": "https://gl.wikipedia.org/wiki?curid=113748", "title": "Fraunhofer", "text": ""}
{"id": "113749", "revid": "98629", "url": "https://gl.wikipedia.org/wiki?curid=113749", "title": "DS Haus", "text": "O DS Haus foi un barco de vapor constru\u00eddo en 1914 por Mjellem &amp; Karlsen para Indre Nordhordlandske Dampskibsselskab. O nav\u00edo ti\u00f1a 135 toneladas brutas, 101.1 x 19.1 x 9.4 p\u00e9s con capacidade para 250 pasaxeiros, un pouco m\u00e1is pequeno c\u00f3 DS Oster da mesma compa\u00f1\u00eda, utilizouse para o tr\u00e1fico entre Bergen e Osterfjord. Na segunda guerra mundial serviu na Mari\u00f1a Real Norueguesa, estacionado en Ler\u00f8yosen participou no Hardangerfjorden na loita contra Alema\u00f1a, cando Noruega capitulou os alem\u00e1ns fix\u00e9ronse co buque servindo como NB 05 Wiesel na Hafenschutz-flotille de Bergen. Devolto \u00e1s autoridades norueguesas \u00f3 rematar a guerra en moi mal estado, reparouse e quit\u00e1ronlle todo o equipamento militar entrou de novo en servizo civil en 1946 a\u00ednda que foi reconstru\u00eddo en 1949 aumentando a s\u00faa capacidade a 142 toneladas brutas, continuou co servizo de pasaxeiros ata 1960 cando foi vendido como cargueiro, recibiu os nomes de MS Hausen e MS Listein con diversos propietarios. O \u00faltimo propietario foi Orion films que co nome de \nSandy Hook o utilizou na rodaxe nas Svalbard do filme de 1985 Orions Belte baseado na novela hom\u00f3nima de Jon Michelet"}
{"id": "113751", "revid": "1131", "url": "https://gl.wikipedia.org/wiki?curid=113751", "title": "Estaci\u00f3n de Milano Centrale", "text": " \nA estaci\u00f3n Milano Centrale (\"Estaci\u00f3n Central de Mil\u00e1n\" en galego) \u00e9 unha das principais estaci\u00f3ns de ferrocarril de Europa, situada en Mil\u00e1n, Italia.\nExiste un servizo diario que conecta Milano Centrale con Barcelona-Estaci\u00f3 de Fran\u00e7a mediante o Trenhotel Salvador Dal\u00ed.\nHistoria.\n\u00c9 unha terminal ferroviaria oficialmente inaugurada en 1931 para substitu\u00edr a vella Estaci\u00f3n Central que fora edificada en 1864, unha estaci\u00f3n de tr\u00e1nsito que non pod\u00eda manexar o aumento do tr\u00e1fico de pasaxeiros ocasionado pola apertura do T\u00fanel de Sempione (1906).\nO rei V\u00edctor Manuel III de Italia colocou a pedra fundamental da nova estaci\u00f3n o 28 de abril de 1906, ata antes de que o plano para a estaci\u00f3n sexa seleccionado. O definitivo e oficial concurso para a s\u00faa construci\u00f3n, foi ga\u00f1ado en 1912 polo arquitecto Ulisse Stacchini, cuxos dese\u00f1os foron modelados en base \u00e1 \"Union Station\" de Washington, capital dos Estados Unidos de Am\u00e9rica, logo do cal a construci\u00f3n da nova estaci\u00f3n comezou.\nDebido \u00e1 crise econ\u00f3mica italiana durante a primeira guerra mundial, a s\u00faa construci\u00f3n avanzou moi lentamente, e o proxecto, simplista nun principio, estivo cambiando constantemente e cada vez volv\u00edase m\u00e1is complexo e maxestoso. Isto sucedeu principalmente cando Benito Mussolini converteuse en Primeiro Ministro, e quixo que a estaci\u00f3n representase o poder do r\u00e9xime fascista.\nOs cambios m\u00e1is importantes foron o novo tipo de plataforma e a introduci\u00f3n de grandes c\u00fapulas de aceiro por parte de Alberto Fava, de 341 metros de longo e cubrindo unha \u00e1rea de 66,500 m\u00b2.\nA construci\u00f3n renovouse en 1925 e o 1\u00b0 de xullo de 1931 a estaci\u00f3n foi oficialmente inaugurada en presenza do Ministro de Relaci\u00f3ns Exteriores Galeazzo Ciano.\nO 25 de setembro de 2006, foi anunciado un proxecto por \u20ac100 mill\u00f3ns, que xa est\u00e1 en progreso, para remodelar a estaci\u00f3n. Do orzamento total, \u20ac20 mill\u00f3ns foron destinados a restaurar \"certas \u00e1reas de importante valor art\u00edstico\", mentres que os restantes \u20ac80 mill\u00f3ns ser\u00e1n utilizados para melloras m\u00e1is xerais na estaci\u00f3n para facela m\u00e1is funcional cos actuais servizos. O proxecto incl\u00fae o traslado da boleter\u00eda e a instalaci\u00f3n de novos elevadores e escaleiras mec\u00e1nicas para mellorar a accesibilidade.\nArquitectura.\nA s\u00faa fachada ten un ancho de 200 metros e a s\u00faa b\u00f3veda unha altura de 72 metros, foi toda unha marca no seu momento. Ten 24 plataformas. Cada d\u00eda aproximadamente 330,000 pasaxeiros utilizan a estaci\u00f3n, totalizando uns 120 mill\u00f3ns por ano.\nA estaci\u00f3n non ten un estilo arquitect\u00f3nico definido, sen\u00f3n que \u00e9 unha mestura de diferentes estilos, especialmente o Art Nouveau e Art Deco, pero sen limitarse a estes.\nfoi definido por Frank Lloyd Wright como unha das m\u00e1is belas estaci\u00f3ns no mundo, xunto \u00e1 Grand Central Terminal de Nova York."}
{"id": "113753", "revid": "1131", "url": "https://gl.wikipedia.org/wiki?curid=113753", "title": "O Sexo, O Sexo, Agolada", "text": "O Sexo \u00e9 un lugar da parroquia do Sexo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 33 habitantes (16 homes e 17 mulleres), o que sup\u00f3n unha diminuci\u00f3n de 10 habitantes respecto ao ano 2000."}
{"id": "113754", "revid": "2338", "url": "https://gl.wikipedia.org/wiki?curid=113754", "title": "O Souto, O Sexo, Agolada", "text": "O Souto \u00e9 un lugar da parroquia do Sexo, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 17 habitantes (7 homes e 10 mulleres), o que sup\u00f3n unha diminuci\u00f3n de 2 habitantes respecto ao ano 2000."}
{"id": "113755", "revid": "12452", "url": "https://gl.wikipedia.org/wiki?curid=113755", "title": "Par\u00eds-Austerlitz", "text": ""}
{"id": "113756", "revid": "98629", "url": "https://gl.wikipedia.org/wiki?curid=113756", "title": "Wilhelm Wundt", "text": "Wilhelm Maximilian Wundt, nado en Neckarau (Baden) o 16 de agosto de 1832 e finado o 30 de agosto de 1920, foi un fisi\u00f3logo, psic\u00f3logo e fil\u00f3sofo alem\u00e1n, c\u00e9lebre por desenvolver o primeiro laboratorio de psicolox\u00eda, \u00e1 que deu categor\u00eda de ciencia. As s\u00faas teor\u00edas excl\u00faen a parte espiritual do individuo estud\u00e1ndoo unicamente como organismo, buscando explicaci\u00f3ns \u00e1 conduta humana asumindo que o home non ten alma. Consid\u00e9raselle o pai do condutismo.\nTraxectoria.\nO seu pai era un pastor luterano e a s\u00faa familia tanto de parte paterna como materna, inclu\u00eda cient\u00edficos e m\u00e9dicos. Com\u00e9ntase que a nenez de Wundt foi solitaria e ata triste, o seu irm\u00e1n, maior que el por 8 anos, foise \u00e1 escola mentres Wundt era cativo; os outros dous irm\u00e1ns morreron na infancia. Durante moitos anos, o \u00fanico compa\u00f1eiro de Wundt foi un neno retardado.\nUnha das grandes influencias de Wundt foi o seu av\u00f3 materno. Este ti\u00f1a un grande interese pola s\u00faa educaci\u00f3n e adoitaba levalo de viaxe. Con todo, o av\u00f3 esix\u00eda un rigoroso programa diario e unha absoluta precisi\u00f3n en todo o que fac\u00edan. Cando Wundt ti\u00f1a entre 8 e 12 anos, ingresou ao Gymnasium cat\u00f3lico local (escola secundaria con altos requisitos acad\u00e9micos). Con todo, Wundt foi deficiente na s\u00faa actividade acad\u00e9mica e ata se lle aconsellou que abandonase os estudos formais. Foi transferido ao Gymanasium de Heidelberg, onde obtivo m\u00e1is \u00e9xito e graduouse en 1851.\nLogo da morte do seu pai en 1845, e de non conseguir unha bolsa para a universidade, xa que a s\u00faa traxectoria non fora precisamente brillante, ingresou \u00e1 universidade de Turinxia como estudante de pre-medicina, por mediaci\u00f3n dun familiar da s\u00faa nai. Logo dun ano cambiouse \u00e1 universidade de Heidelberg, onde se graduou en 1855; para a s\u00faa disertaci\u00f3n m\u00e9dica estudou a sensibilidade do tacto en pacientes hist\u00e9ricas na Universidade do Hospital de Heidelberg.\nTam\u00e9n durante a s\u00faa estancia en Heidelberg, traballou co qu\u00edmico org\u00e1nico Robert Wilhelm Bunsen; Bunsen e Wundt, investigaron os efectos da inxesti\u00f3n restrinxida de sal na composici\u00f3n dos ouri\u00f1os. Wundt publicou un traballo no que describiu os resultados en 1853. O traballo foi publicado para benepl\u00e1cito de Wundt, que decidiu seguir unha carreira acad\u00e9mica e de investigaci\u00f3n.\nCarreira acad\u00e9mica temper\u00e1.\nLogo dun semestre en 1856 na Universidade de Berl\u00edn estudando con Johannes M\u00fbller e Emil Du Bois-Reymond, volveu a Heidelberg como conferenciante no departamento de fisiolox\u00eda, s\u00f3 catro estudantes tomaron o seu curso. Logo dun tempo de traballar en exceso no departamento da s\u00faa nai, caeu doente, polo que tomou un descanso nos Alpes su\u00edzos.\nEn 1858, Helmholtz foi nomeado director do novo instituto de fisiolox\u00eda da Universidade. Este nomeou a Wundt como o seu asistente. Wundt consideraba a Helmholtz, xunto con Johannes M\u00fbller e Emil Du Bois-Reymond, como os tres grandes fisi\u00f3logos alem\u00e1ns daquel tempo. Durante a estancia de Wundt como axudante de Helmholtz, a cal foi unha desilusi\u00f3n para el, xa que requir\u00eduselle m\u00e1is como asistente de ensino que como investigador; propuxo un novo curso de antropolox\u00eda, o que hoxe chamar\u00edase psicolox\u00eda social. Ofreceu o curso en 1859 e nel ensinaba a relaci\u00f3n dos individuos coa sociedade, tam\u00e9n escribiu o seu primeiro libro, \"Beitr\u00e4ge zur Theorie der Sinneswalhrnnehmung\" (contribuci\u00f3ns cara a unha teor\u00eda da sensopercepci\u00f3n) en 1862, no que analiza as funci\u00f3ns sensoriais, desenvolve unha teor\u00eda da percepci\u00f3n e perfila un programa de psicolox\u00eda que seguir\u00eda polo resto da s\u00faa vida. Wundt sit\u00faa a psicolox\u00eda entre as ciencias f\u00edsicas e as ciencias naturais. Utilizar\u00eda m\u00e9todos experimentais e de investigaci\u00f3n semellantes aos das ciencias f\u00edsicas para documentar cuesti\u00f3ns psicol\u00f3xicas como unha ciencia indutiva, experimental. Wundt quedara impresionado polos escritos de John Stuart Mill, pero a aproximaci\u00f3n de Mill era a dun fil\u00f3sofo que especula e pensa sobre a vida mental; a de Wundt era a dun cient\u00edfico que emprega m\u00e9todos experimentais para estudar esa vida.\nWundt cr\u00eda que a linguaxe, os mitos, a est\u00e9tica, a relixi\u00f3n e os costumes sociais son reflexi\u00f3ns dos procesos mentais m\u00e1is altos; pero dado que tales altos procesos non pod\u00edan ser manipulados ou controlados, non era posible estudalos experimentalmente, pero se por medio de rexistros hist\u00f3ricos e da literatura ademais de observaci\u00f3ns naturalistas. Evidentemente, nunca puido pasar desas teor\u00edas a probas demostradas. Wundt concibiu unha terceira p\u00f3la da psicolox\u00eda que integrar\u00eda os achados emp\u00edricos desta, con outras ciencias, as metaf\u00edsicas cient\u00edficas. O obxectivo de Wundt era establecer a psicolox\u00eda como unha ciencia fundacional ou proped\u00e9utica dado que integrar\u00eda \u00e1s ciencias sociais e \u00e1s f\u00edsicas.\nEn 1864, insatisfeito co seu nomeamento no instituto, rexeitouno, a\u00ednda as\u00ed, conservou o seu rango acad\u00e9mico e os seus ingresos continuaron sendo regulares. Estableceu un pequeno laboratorio no seu fogar e mant\u00edvose el mesmo coas regal\u00edas dos seus libros.\nEn 1871 regresou \u00e1 Universidade de Heidelberg, e mantivo o seu posto de profesor extraordinario durante tres anos, antes de aceptar un chamado \u00e1 c\u00e1tedra de filosof\u00eda indutiva en Z\u00faric. E permaneceu al\u00ed un ano antes de ser designado para a c\u00e1tedra de filosof\u00eda en Leipzig.\nPrimeiro laboratorio de psicolox\u00eda.\nFoille asignado a Wundt un cuarto no edificio Konvikt, para almacenares o seu equipo de demostraci\u00f3n e os aparellos experimentais. En tal edificio rematou impartindo as s\u00faas clases e realizando os seus experimentos. O primeiro laboratorio de psicolox\u00eda foi fundado o ano 1879 en Leipzig, Alema\u00f1a, intenci\u00f3n que fora exposta cinco anos atr\u00e1s na s\u00faa obra \u00abPrincipios de psicolox\u00eda fisiol\u00f3xica\u00bb. O laboratorio de Wundt, non foi citado no catalogo da universidade ata 1883. En 1893 o laboratorio mudouse a un edificio ocupado polo departamento de xinecolox\u00eda, ata que en 1897 o instituto psicol\u00f3xico, como xa se lle chamaba, mudouse a un edificio que Wundt dese\u00f1ou expresamente para a investigaci\u00f3n psicol\u00f3xica. A\u00ednda que de feito, a maior\u00eda dos seus mellores estudantes realizaron os seus experimentos no edificio Konvikt.\nSistema te\u00f3rico wundtiano.\nPara Wundt, ao escribir o libro para o seu curso en Leipzig, a psicolox\u00eda non era o que se considera hoxe en d\u00eda: o estudo das bases fisiol\u00f3xicas da conduta e a conciencia, para Wundt, significaba unha psicolox\u00eda que empregaba t\u00e9cnicas an\u00e1logas \u00e1s da fisiolox\u00eda.\nDende o prefacio do seu texto (Principios de psicolox\u00eda fisiol\u00f3xica), Wundt deixa ver que estaba tratando conscientemente de extraer unha nova \u00e1rea da ciencia.\nPrimeiro, Wundt describiu \"o substrato corporal da vida mental\", ou a anatom\u00eda e funci\u00f3n do cerebro. Logo describiu o sistema nervioso e postulou ideas sobre as forzas que subxacen \u00e1 conduci\u00f3n nerviosa. Despois, Wundt analizou as caracter\u00edsticas das sensaci\u00f3ns; definiu a calidade, a intensidade, a extensi\u00f3n e a duraci\u00f3n como as catro caracter\u00edsticas fundamentais. Na parte IV at\u00f3pase a medula do libro: \"a investigaci\u00f3n dos procesos conscientes das formas e conexi\u00f3ns caracter\u00edsticas neles\". A meta da psicolox\u00eda era o estudo dos \"procesos conscientes\" ou o que Wundt consideraba parte da \"experiencia inmediata\", como oposta \u00e1 \"experiencia mediata\". Deste xeito para Wundt, cando a nosa experiencia ante alg\u00fan est\u00edmulo \u00e9 medida por instrumentos, cae na senda da f\u00edsica, en contraparte cando se describe o proceso consciente que se encarga de interpretar o est\u00edmulo -o \"verdor\" do verde ou a \"tonalidade\" do ton- estamos describindo a nosa experiencia inmediata e caendo no tomando da psicolox\u00eda. De acordo con Wundt, os psic\u00f3logos non estudan o mundo exterior per se, estudan os procesos psicol\u00f3xicos mediante os cales experimentamos e observamos o mundo exterior. Ademais, non se poden separar a si mesmos dos seus obxectos de estudo dado que est\u00e1n estudando os seus propios procesos conscientes.\nMentres que os f\u00edsicos te\u00f1en os seus instrumentos, para Wundt, a ferramenta dos psic\u00f3logos \u00e9 a autoobservaci\u00f3n experimental ou introspecci\u00f3n. Agora, a introspecci\u00f3n de Wundt non era unha especie de sesi\u00f3n de sof\u00e1, sen\u00f3n un proceso rixidamente controlado, e non se limitaba a autorreportes, comprend\u00eda medidas obxectivas, como tempos de reacci\u00f3n e asociaci\u00f3n de palabras.\nNas s\u00faas introspecci\u00f3ns Wundt e os seus estudantes identificaron dous elementos b\u00e1sicos da vida mental: sensaci\u00f3ns e sentimentos. Para eles, os complexos e cambiantes procesos mentais resultaban das conexi\u00f3ns ou de s\u00ednteses creativas deses elementos, mais non no sentido cl\u00e1sico da f\u00edsica mecanicista. Para Wundt, as sensaci\u00f3ns e sentimentos non eran soamente elementos que baten e interact\u00faan; Do mesmo xeito que John Stuart Mill, adoptou un modelo da mente que enfatizaba os principios qu\u00edmicos en lugar dos mec\u00e1nicos. Para Wundt a mente \u00e9 unha forza creativa, din\u00e1mica, volitiva. Nunca poder\u00eda ser entendida mediante a simple identificaci\u00f3n dos seus elementos ou a s\u00faa estrutura est\u00e1tica. Pola contra debe entenderse a trav\u00e9s da an\u00e1lise da s\u00faa actividade.\nPosteriormente chamado estruturalista, Wundt chamou \u00e1 s\u00faa psicolox\u00eda voluntarismo.\nInvestigaci\u00f3n de Wundt.\nEdwin G. Boring (1929) e Roberts Watson (1978) clasificaron ao redor de 100 experimentos reportados en \"Philosophische studien\" durante un per\u00edodo de 21 anos e atoparon que 50 % dos estudos estaban vencellados coa sensaci\u00f3n e percepci\u00f3n: estudos de visi\u00f3n a cor e contraste, memoria de imaxes e ilusi\u00f3ns visuais. O tempo de percepci\u00f3n estud\u00e1base por medio de tempos estimados en intervalos. As sensaci\u00f3ns t\u00e1ctiles eran estudadas usando os m\u00e9todos fisiol\u00f3xicos desenvolvidos por Ernst Weber e Gustav Fechner.\nPreto do 17 % dos experimentos reportados en Philosophische Studien empregaron os m\u00e9todos de investigaci\u00f3n iniciados por J.M. Cattell e a medici\u00f3n de tempos de reacci\u00f3n.\nOs observadores de Leipzig eran adestrados para distinguir nas s\u00faas introspecci\u00f3ns entre sensaci\u00f3ns e ideas tanto en Blickfeld (campo de atenci\u00f3n) como no Blickpunkt (foco de atenci\u00f3n). Wundt chamou percepci\u00f3n ao proceso mental que leva os contidos ao foco de atenci\u00f3n. Hoxe en d\u00eda chamar\u00edase atenci\u00f3n selectiva.\nOutro 10% dos experimentos de Leipzig era relativo ao sentimento. Aos observadores present\u00e1banselles latexos metr\u00f3nomos e reportaban que certos patr\u00f3ns r\u00edtmicos eran m\u00e1is pracenteiros c\u00e1 outros: exist\u00eda dimensi\u00f3n do sentimento de pracer contra dispracer. Noutras observaci\u00f3ns defin\u00edronse: tensi\u00f3n contra relaxaci\u00f3n e excitaci\u00f3n contra calma.\nAo estudar os sentimentos, os wundtianos tam\u00e9n utilizaron o m\u00e9todo das \"comparaci\u00f3ns apareadas\". Os sentimentos eran comparados un con outro e cun sentimento establecido de comparaci\u00f3n. A compara dimensi\u00f3ns que xurdiran en observaci\u00f3ns anteriores. Ademais, as medici\u00f3ns da taxa de pulso, a respiraci\u00f3n e a tensi\u00f3n muscular como \u00edndices da calidade do sentimento.\nFinalmente, preto de 10% dos estudos reportados en \"Philosophische Studien\" trata sobre asociaci\u00f3n. Para Wundt, asociaci\u00f3n era un proceso de combinaci\u00f3n nun estado pasivo de atenci\u00f3n. Present\u00e1base aos suxeitos palabras illadas e ped\u00edaselles que respondesen cunha soa palabra. Ademais, estud\u00e1banse as conexi\u00f3ns externas baseadas en conexi\u00f3ns extr\u00ednsecas accidentais, que con frecuencia son o produto da historia individual da persoa (curva-accidente, pai-odio).\nNo laboratorio de Wundt, o papel do suxeito consider\u00e1base m\u00e1is importante que o do experimentador, dado que o suxeito era a fonte de datos. Os suxeitos eran elementos psicoloxicamente sofisticados moi ben adestrados do laboratorio de Leipzig. Algunhas veces altern\u00e1banse os roles de suxeito e experimentador, outras veces, o suxeito e o experimentador eran a mesma persoa.\nPsicolox\u00eda etnol\u00f3xica.\nTam\u00e9n co\u00f1ecida como psicolox\u00eda dos pobos, foi outro dos eidos de investigaci\u00f3n de Wundt. Para achegarse aos procesos mentais superiores empregou un m\u00e9todo de an\u00e1lise hist\u00f3rica de produtos colectivos, como son a linguaxe, os mitos, os costumes, os fen\u00f3menos sociais, a relixi\u00f3n, a arte, os sistemas morais... A natureza dos cales imped\u00eda o s\u00faa abordaxe mediante m\u00e9todos experimentais ou concepci\u00f3ns individualistas. Esta psicolox\u00eda etnol\u00f3xica, nas s\u00faas propias palabras, era vista por Wundt como un complemento \u00e1 psicolox\u00eda experimental ou individual e non as consideraba dominios diferenciados sen\u00f3n m\u00e9todos distintos da psicolox\u00eda.\nAs s\u00faas achegas neste eido ficaron recollidas en moitas das s\u00faas obras a\u00ednda que principalmente nos dez volumes da \"Psicolox\u00eda dos pobos\", publicados entre 1900 e 1920 e en \"Elementos de psicolox\u00eda dos pobos\", de 1912-1913. Estas achegas de Wundt foron normalmente esquecidas, sendo lembrado unicamente polas s\u00faas achegas como investigador experimental, a\u00ednda que correntes como a psicolox\u00eda cultural volveron a cabeza atr\u00e1s e viron a Wundt coma antergo.\nWundt como titor.\nUnha ampla variedade de experimentos realiz\u00e1banse en Leipzig. Sen un gran n\u00famero de Estudantes, tal volume de investigaci\u00f3n non ser\u00eda posible. A fins do s\u00e9culo XIX, Leipzig era o centro da nova ciencia da psicolox\u00eda e unha das contribuci\u00f3ns m\u00e1is importantes de Wundt ao seu desenvolvemento e influencia que tivo sobre os estudantes. Varios foron os personaxes que se beneficiaron do laboratorio de Wundt entre eles destacaron Emil Kraepelin, Hugo M\u00fcnsterberg, Victor Henri e B. Bourdon, de Francia; De Rusia, Vladimir M. Bekhterev contempor\u00e1neo de Pavlov, e entre os estudantes dos Estados Unidos Charles Spearman, Edward Titchener, Hugo Eckener e James McKeen Cattell."}
{"id": "113757", "revid": "34155", "url": "https://gl.wikipedia.org/wiki?curid=113757", "title": "R\u00e6lingen", "text": "R\u00e6lingen \u00e9 un concello do condado de Akershus, en Noruega. O concello limita \u00f3 norte con Skedsmo, \u00f3 sur con Enebakk e \u00f3 oeste con Lorenskog. O lago \u00d8yeren sit\u00faase no leste.\nO escudo do concello \u00e9 unha forcada amarela sobre fondo verde, a forcada ten tres dentes que simbollizan o tres r\u00edos Nitelva, Leira e Glomma que desembocan no \u00d8yeren."}
{"id": "113758", "revid": "98629", "url": "https://gl.wikipedia.org/wiki?curid=113758", "title": "Lamas, As Trabancas, Agolada", "text": "Lamas \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 24 habitantes (11 homes e 13 mulleres), o que sup\u00f3n unha diminuci\u00f3n de 13 habitantes con respecto ao ano 2000.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "113759", "revid": "109216", "url": "https://gl.wikipedia.org/wiki?curid=113759", "title": "Troll (grupo musical)", "text": "Troll \u00e9 un grupo musical noruegu\u00e9s de black metal creado en 1992 por Stian Arnesen.\nHistoria.\nTroll \u00e9 un grupo de black metal que inicia a s\u00faa andaina en 1992 en Noruega, cando Stian Arnesen \"Nagash\" (de tan s\u00f3 14 anos de idade) comeza a escribir m\u00fasica xunto con Glaurung e Fafnir. Cando estes \u00faltimos abandonan o proxecto, Nagash segue adiante con Troll como un proxecto en solitario, e publica \"Trollstorm over Nidingjuv\" en 1995 e \"Drep de Kristne\" un ano despois. Este \u00faltimo \u00e1lbum (\"Matar aos cristianos\", en galego) ten letras marcadamente anti-cristianas.\nTras a publicaci\u00f3n de \"Drep de Kristne\", Nagash pasa m\u00e1is tempo traballando con outras bandas como Dimmu Borgir e a s\u00faa outra banda Covenant que inicia con Blackheart. Troll est\u00e1 inactiva at\u00e9 2000. Nese tempo Fafnir, agora baixo o nome de Sinister Minister Twice, volve a Troll. Outros membros son engadidos, facendo de Troll un grupo e xa non un proxecto en solitario. Con Nagash concentrado na guitarra e o sintetizador, Troll publica \"The Last Predators\" en 2000 e \"Universal\" ao ano seguinte.\nEn 2007 Nagash re\u00fane uns membros para Troll e comezan a gravar un novo \u00e1lbum en xaneiro de 2009."}
{"id": "113761", "revid": "22570", "url": "https://gl.wikipedia.org/wiki?curid=113761", "title": "As Trabancas, As Trabancas, Agolada", "text": "As Trabancas \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 14 habitantes (6 homes e 8 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113762", "revid": "85894", "url": "https://gl.wikipedia.org/wiki?curid=113762", "title": "Trascastro, As Trabancas, Agolada", "text": "Trascastro \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 41 habitantes (18 homes e 23 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113763", "revid": "85894", "url": "https://gl.wikipedia.org/wiki?curid=113763", "title": "O Val, As Trabancas, Agolada", "text": "O Val \u00e9 un lugar da parroquia das Trabancas, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 12 habitantes (8 homes e 4 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113764", "revid": "89787", "url": "https://gl.wikipedia.org/wiki?curid=113764", "title": "Kai Siegbahn", "text": "Kai Manne B\u00f6rje Siegbahn, nado en Lund o 20 de abril de 1918 e finado en \u00c4ngelholm o 20 de xullo de 2007, foi un f\u00edsico sueco galardoado co Premio Nobel de F\u00edsica no ano 1981.\nTraxectoria.\nNaceu en Lund, Suecia. O seu pai, Manne Siegbahn foi tam\u00e9n Premio Nobel de F\u00edsica en 1924. Kai Siegbahn doutorouse pola Universidade de Estocolmo en 1944. Foi profesor no Real Instituto de Tecnolox\u00eda de Estocolmo entre 1951 e 1954 e posteriormente profesor de f\u00edsica experimental na Universidade de Uppsala entre 1954 e 1984.\nSiegbahn faleceu en 2007 sendo a\u00ednda un investigador en activo no Laboratorio \u00c5ngstr\u00f6m da Universidade de Uppsala.\nInvestigaci\u00f3n cient\u00edfica.\nComezou a s\u00faa investigaci\u00f3n na f\u00edsica at\u00f3mica e na f\u00edsica molecular, desenvolvendo estudos sobre o plasma e a \u00f3ptica electr\u00f3nica. Posteriormente interesouse pola espectroscopia, e Siegbahn desenvolveu t\u00e9cnicas de an\u00e1lise qu\u00edmica no l\u00e1ser espectrosc\u00f3pico de alta resoluci\u00f3n creado por el mesmo.\nSiegbahn obtivo o Premio Nobel de F\u00edsica polo desenvolvemento dun m\u00e9todo de espectroscopia electr\u00f3nica para an\u00e1lise qu\u00edmica (\"Electron Spectroscopy for Chemical Analysis\" (ESCA)), o que hoxe se co\u00f1ece habitualmente como espectroscopia de fotoelectr\u00f3ns emitidos por raios X (\"X-ray photoelectron spectroscopy\" (XPS)). Compartiu o premio con Nicolaas Bloembergen e Arthur Schawlow polo seu traballo en espectroscopia. Especialmente, Siegbahn foi galardoado polas s\u00faas contribuci\u00f3ns no desenvolvemento do l\u00e1ser espectrosc\u00f3pico de alta resoluci\u00f3n.\nPublicaci\u00f3ns.\nKai Siegbahn foi un dos editores orixinais da Encyclopedia of Analytical Chemistry "}
{"id": "113766", "revid": "98629", "url": "https://gl.wikipedia.org/wiki?curid=113766", "title": "Arthur Leonard Schawlow", "text": "Arthur Leonard Schawlow, nado en Mount Vernon, Nova York, Estados Unidos, o 5 de maio de 1921 e finado en Palo Alto, Estados Unidos, o 28 de abril de 1999, foi un f\u00edsico e profesor universitario estadounidense. \u00c9 principalmente recordado polo seu traballo cos l\u00e1seres, polo que foi galardoado en 1981 co Premio Nobel de F\u00edsica.\nTraxectoria.\n\u00c9 fillo de Helen Mason, canadense, e de Arthur Schawlow, inmigrante let\u00f3n. Cando Arthur ti\u00f1a tres anos, os seus pais traslad\u00e1ronse a Toronto, Canad\u00e1.\nAos 16 anos rematou a educaci\u00f3n secundaria e recibiu unha bolsa de estudos en ciencia na Universidade de Toronto. Nesta universidade continuou os seus estudos que foron interrompidos pola segunda guerra mundial. Despois da guerra, comezou a traballar na s\u00faa tese de doutoramento na Universidade de Toronto co profesor Malcolm Crawford. Ao rematar a s\u00faa tese, traballou como investigador posdoutoral con Charles Townes no departamento de f\u00edsica da Universidade de Columbia en 1949.\nEn 1951 aceptou un traballo nos Laboratorios Bell que deixou en 1961 para unirse \u00e1 Universidade Stanford como profesor. Continuou neste posto ata que se retirou como em\u00e9rito en 1996.\nSchawlow morreu de leucemia en Palo Alto, California en 1999.\nInvestigaci\u00f3n cient\u00edfica.\nA s\u00faa carreira investigadora estivo centrada fundamentalmente na \u00f3ptica, en particular nos l\u00e1seres e no seu uso na espectroscopia. Con todo, tam\u00e9n realizou investigaci\u00f3ns nos campos da supercondutividade e da resonancia nuclear. Schawlow compartiu o Premio Nobel de F\u00edsica en 1981 con Nicolaas Bloembergen e Kai Siegbahn polas s\u00faas contribuci\u00f3ns ao desenvolvemento do l\u00e1ser espectrosc\u00f3pico.\nEn 1955, xunto con Charles Townes, conseguiu desenvolver o espectroscopio de microondas. Tam\u00e9n con Townes, disputou, infrutuosamente, a patente do l\u00e1ser con Gordon Gould.\nEn 1991 a NEC Corporation e a Sociedade Americana de F\u00edsica crearon un premio: o Premio Arthur L. Schawlow en Ciencia do L\u00e1ser, que se concede anualmente a persoas que realizaran contribuci\u00f3ns destacadas \u00e1 investigaci\u00f3n utilizando l\u00e1seres."}
{"id": "113767", "revid": "23204", "url": "https://gl.wikipedia.org/wiki?curid=113767", "title": "Psique (mitolox\u00eda)", "text": "Psique, na mitolox\u00eda grega, \u00e9 a personificaci\u00f3n da alma, representada na forma dunha bolboreta ou como unha rapaza con \u00e1s. O mito desenvolveuno Apuleio nas \"metamorfoses\" ou \"O asno de ouro\".\nO mito de Cupido e Psique segundo Apuleio.\nO mito afirma que un famoso rei ti\u00f1a tres fermosas fillas da que Psique era de lonxe a m\u00e1is bela, a gloria da s\u00faa beleza difund\u00edrase por toda a terra e comitos chegaban \u00e1 cidade onde viv\u00eda Psique para apreciar a s\u00faa fermosura ata o punto de esquecer celebrar sacrificios por Venus e arruinarse os seus templos. Venus como vinganza decidiu castigar a Psique, chamou a seu fillo Cupido amosoulle a s\u00faa beleza e suplicoulle que vingase a s\u00faa fermosura insolente facendo que quedara posu\u00edda polo amor abrasador do \u00faltimo dos homes.\nEntrementres, Psique sent\u00edase moi desafortunada, porque todos admiraban a s\u00faa beleza pero ningu\u00e9n se presentaba como pretendente para casar. Seu pai acudiu ao Or\u00e1culo do deus de Mileto sospeitando dunha maldici\u00f3n, Apolo respondeulle que Psique, levando roupas f\u00fanebres deb\u00eda ser levada a unha rocha dun monte alto para ser recollida por un monstro cruel e fero. Os infelices pais cumpren a vontade do or\u00e1culo e acompa\u00f1ados dun gran cortexo deixan a Psique na rocha, de s\u00fapeto un golpe de vento levouna a un val na pendente da rocha, onde hab\u00eda un marabilloso palacio habitado por esp\u00edritos invisibles. Psique obt\u00e9n do seu marido invisible a promesa de ver as s\u00faas irm\u00e1s coa condici\u00f3n de non se interesar pola s\u00faa aparencia. Pero as irm\u00e1s mostran envexa da felicidade e das riquezas de Psique e ent\u00f3n sux\u00edrenlle \u00e1 irm\u00e1 que xa est\u00e1 empre\u00f1ada dun deus que colla unha l\u00e1mpada para ver o rostro do seu marido que elas teiman en dicir que \u00e9 unha serpe velenosa \u00e1 que lle debe cortar a cabeza. Psique alumea o rostro do seu marido durmido e ve o m\u00e1is adorable e doce de todos os rostros, o de Cupido, este ao espertar e ver a s\u00faa fe totalmente traizoada sa\u00edu voando sen dicir unha soa palabra pero non puido impedir que Psique apreixara a s\u00faa perna dereita voando por un momento con el, tras caer Cupido c\u00f3ntalle que desobedecera \u00e1 s\u00faa nai para facela a s\u00faa esposa, castigando a Psique pola s\u00faa falta de confianza coa s\u00faa marcha. Psique l\u00e1iase tristemente da s\u00faa sorte, o deus Pan trata de consolala.\nPsique v\u00edngase das s\u00faas irm\u00e1s e vai na procura de Cupido, desamparada entr\u00e9gase a Venus quen a somete a unha serie de probas, finalmente consegue a axuda de X\u00fapiter quen legaliza os amores de Psique e Cupido conced\u00e9ndolle a inmortalidade \u00e1 rapaza."}
{"id": "113768", "revid": "2338", "url": "https://gl.wikipedia.org/wiki?curid=113768", "title": "O Castro, Val de Sangorza, Agolada", "text": "O Castro \u00e9 un lugar da parroquia de Val de Sangorza, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 4 habitantes (2 homes e 2 mulleres), o que sup\u00f3n unha diminuci\u00f3n de 5 habitantes con respecto ao ano 2000."}
{"id": "113769", "revid": "2338", "url": "https://gl.wikipedia.org/wiki?curid=113769", "title": "Sa, Val de Sangorza, Agolada", "text": "Sa \u00e9 un lugar da parroquia de Val de Sangorza, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 20 habitantes (8 homes e 12 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "113770", "revid": "85894", "url": "https://gl.wikipedia.org/wiki?curid=113770", "title": "Sangorza, Val de Sangorza, Agolada", "text": "Sangorza \u00e9 un lugar da parroquia de Val de Sangorza, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 22 habitantes (11 homes e 11 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113771", "revid": "1888", "url": "https://gl.wikipedia.org/wiki?curid=113771", "title": "Sangorza", "text": ""}
{"id": "113772", "revid": "85894", "url": "https://gl.wikipedia.org/wiki?curid=113772", "title": "Val, Val de Sangorza, Agolada", "text": "Val \u00e9 un lugar da parroquia de Val de Sangorza, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 23 habitantes (8 homes e 15 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "113773", "revid": "85894", "url": "https://gl.wikipedia.org/wiki?curid=113773", "title": "Vilame\u00e1, Val de Sangorza, Agolada", "text": "Vilame\u00e1 \u00e9 un lugar da parroquia de Val de Sangorza, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 31 habitantes (12 homes e 19 mulleres), o que sup\u00f3n unha diminuci\u00f3n de 6 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "113774", "revid": "23204", "url": "https://gl.wikipedia.org/wiki?curid=113774", "title": "Vilame\u00e1", "text": "O top\u00f3nimo galego Vilame\u00e1 (do lat\u00edn , 'vila situada no medio') pode referirse a:"}
{"id": "113778", "revid": "98629", "url": "https://gl.wikipedia.org/wiki?curid=113778", "title": "Leonard Bernstein", "text": "Leonard Bernstein, nado en Lawrence (Massachusetts) o 25 de agosto de 1918 e finado en Nova York o 14 de outubro de 1990, foi un compositor, pianista e director de orquestra estadounidense. Foi o primeiro director de orquestra nado nos Estados Unidos que obtivo fama mundial. \u00c9 co\u00f1ecido por dirixir a Orquestra Filharm\u00f3nica de Nova York, os seus \"Concertos para mozos\" na televisi\u00f3n dos 60 e as s\u00faas m\u00faltiples composici\u00f3ns, entre elas \"West Side Story\" (1961), \"Candide\" e \"On the town\" (1949).\nTraxectoria.\nInfancia.\nBernstein naceu en nunha familia xud\u00eda procedente de \u00d3blast de Rivne, Ucra\u00edna. A s\u00faa avoa insistiu en que o seu primeiro nome fose Louis, pero os seus pais sempre o chamaron Leonard, que lles gustaba m\u00e1is. Oficialmente cambiouse o nome aos dezaseis anos. O seu pai, Sam Bernstein, era un home de negocios, e en principio op\u00faxose ao interese do seu fillo pola m\u00fasica. Por\u00e9n, levouno con frecuencia a concertos. Sendo moi novo, o\u00edu unha interpretaci\u00f3n de piano e quedou inmediatamente cativado, as\u00ed que empezou a estudar o instrumento. Estudou na escola Garrison e a Boston Latin School. O seu pai rexeitou pagarlle as lecci\u00f3ns de piano, polo que Bernstein dedicouse a ensinar estudantes novos, empregando as ganancias nas s\u00faas propias clases de piano.\nUniversidade.\nLogo de graduarse na Boston Latin School en 1935 Bernstein acudiu \u00e1 Universidade Harvard, onde estudou m\u00fasica con Walter Piston e asociouse brevemente co club Harvard Glee. Ao acabar os seus estudos en Harvard (1939), ingresou no Curtis Institute de Filadelfia, onde recibiu a \u00fanica nota de \"A\" (sobresa\u00ednte) que Fritz Reiner concedeu nunca nas s\u00faas clases de direcci\u00f3n; e no ver\u00e1n, acud\u00eda ao Berkshire Music Centre (1940 e 1941). Nesta \u00e9poca Bernstein tam\u00e9n estudou piano con Isabella Vengerova e Heinrich Gebhard.\nVida familiar.\nOs primeiros anos de Leonard Bernstein en Nova York estiveron cheos de traballo duro e moito entretemento. Logo dunha longa loita interna e un turbulento noivado no que se comprometeu e rompeu o compromiso varias veces, casou con Felicia Montealegre Cohn o 9 de setembro de 1951.\nLeonard e Felicia tiveron tres fillos: Jamie, Alexander, e Nina. Co paso dos anos, Bernstein reco\u00f1eceu a s\u00faa bisexualidade. En 1976 abandonou a Felicia para vivir co seu compa\u00f1eiro Tom Cothran. Bernstein volveu coa s\u00faa muller ao ano seguinte. Aos poucos meses de reconcili\u00e1rense, con todo, diagnostic\u00e1ronlle a Felicia un cancro de pulm\u00f3n. Morreu un ano despois, en 1978. Alg\u00fans cren ver un cambio na direcci\u00f3n orquestral de Bernstein ap\u00f3s a morte de Felicia, m\u00e1is sombr\u00edo e pesado, con xestos esaxeradamente prolongados, a\u00ednda que outros citan isto como exemplo do xeito en que moitos artistas esaxeran o seu estilo orixinal de dirixir a orquestra conforme vanse facendo maiores. Moitos cr\u00edticos consideran que a direcci\u00f3n de Bernstein na \u00faltima parte da s\u00faa carreira foi a mellor de todas.\nCarreira.\nFoi moi co\u00f1ecido como director de orquestra, compositor (sen parentesco alg\u00fan co compositor de bandas sonoras Elmer Bernstein), pianista e educador. Foi probablemente o director de orquestra m\u00e1is famoso nos Estados Unidos durante moitos anos, debido \u00e1 s\u00faa longa permanencia como director titular da Orquestra Filharm\u00f3nica de Nova York, desde 1944. Dirixiu moitas outras orquestras das m\u00e1is destacadas do mundo. Compuxo tres sinfon\u00edas, d\u00faas \u00f3peras, unha misa, cinco musicais (entre os que destaca pola s\u00faa popularidade \"West Side Story\"), e moitas outras pezas. Seguiu diversos estilos: atonalidade, dodecafonismo, jazz.\nEn 1940 comezou a estudar no instituto de ver\u00e1n da Orquestra Sinf\u00f3nica de Boston, Tanglewood, co director de orquestra Serge Koussevitzki. Bernstein f\u00edxose despois asistente de direcci\u00f3n de Koussevitsky. M\u00e1is tarde dedicoulle a s\u00faa Sinfon\u00eda n.\u00ba 2 a Koussevitzki.\nFoi nomeado director substituto da Orquestra Filharm\u00f3nica de Nova York. Pouco despois, o 14 de novembro de 1943, fixo o seu debut cando Bruno Walter enfermou. Tivo un \u00e9xito inmediato e f\u00edxose famoso posto que o concerto retransmitiuse a todo o pa\u00eds. O solista ese d\u00eda hist\u00f3rico foi Joseph Schuster, violoncellista, que interpretou \"Don Quixote\" de Richard Strauss. Como Bernstein non dirixira nunca esta obra, Bruno Walter ensaiou con el antes do concerto.\nLogo da segunda guerra mundial, a carreira de Bernstein empezou a desenvolverse internacionalmente. En 1949 dirixiu a estrea mundial da sinfon\u00eda Sinfon\u00eda Turangalila de Olivier Messiaen. Logo da morte de Serge Koussevitsky en 1951, Bernstein asumiu durante moitos anos a xefatura dos departamentos orquestral e de direcci\u00f3n de Tanglewood. Foi nomeado Director titular da Filharm\u00f3nica de Nova York desde 1958 ata 1969. Ata 1990 foi nomeado director laureado, dirixindo a orquestra ata cinco d\u00edas antes da s\u00faa morte. Converteuse nunha figura moi co\u00f1ecida nos Estados Unidos por unha serie de cincuenta e tres programas titulado Concertos para Mozos, que se televisaron a trav\u00e9s da CBS, na que comentaba as obras que despois interpretaba. Algunhas das s\u00faas lecci\u00f3ns musicais divulg\u00e1ronse en disco, xunto a outras gravaci\u00f3ns premiadas cos Grammy. Ata hoxe, estes Concertos para Mozos mantense como o programa de m\u00fasica cl\u00e1sica que m\u00e1is durou nunha televisi\u00f3n comercial: emit\u00edronse desde 1958 ata 1972. M\u00e1is de trinta anos despois, repux\u00e9ronse 25 destes programas na canle de cable Trio e comercializ\u00e1ronse en DVD.\nEn 1947 dirixiu en Tel Aviv por primeira vez, iniciando unha longa asociaci\u00f3n con Israel. En 1957, dirixiu o concerto inaugural do Auditorium Mann en Tel Aviv; al\u00ed fixo moitas gravaci\u00f3ns. En 1967 dirixiu un concerto no Monte Scopus para conmemorar a reunificaci\u00f3n de Xerusal\u00e9n.\nDentro do x\u00e9nero oper\u00edstico, dirixiu a estrea estadounidense de Peter Grimes (1946). Na Scala de Mil\u00e1n dirixiu a Maria Callas en \"Medea\" de Cherubini e \"A sonnambula\" de Bellini. Tam\u00e9n dirixiu un \"Trist\u00e1n e Isolda\" en M\u00fanic. En 1966 debutou na \u00d3pera estatal de Viena dirixindo \"Falstaff\" de Verdi, con produci\u00f3n de Luchino Visconti, e Dietrich Fischer-Dieskau como Falstaff. En 1970 volveu a esa \u00f3pera para a produci\u00f3n que fixo Otto Schenk da \u00f3pera de Beethoven \"Fidelio\". En 1986 dirixiu a s\u00faa propia obra: \"A Quiet Place\". Despediuse da \u00f3pera de xeito accidental en 1989: logo dunha representaci\u00f3n da \"Khovanshchina\" de Mussorgsky de s\u00fapeto entrou no escenario e abrazou o director de orquestra Claudio Abbado en fronte dunha audiencia sorprendida, pero divertida.\nDesde 1970, Bernstein dirixiu en moitas ocasi\u00f3ns \u00e1 Orquestra Filharm\u00f3nica de Viena, e con esta orquestra gravou moitas das obras que xa rexistrara antes coa Filharm\u00f3nica de Nova York, inclu\u00edndo a integral das sinfon\u00edas de Beethoven, Mahler, Brahms e Schumann. Escoll\u00e9ronlle en 1973 para \"Ch\u00e1rlela Eliot Norton Chair\" na s\u00faa Universidade Harvard, co fin de que impartise unha serie de seis clases sobre m\u00fasica. Tomando o t\u00edtulo dunha obra de Charles Ives, chamou a esta serie de conferencias \"The Unanswered Question\" (A pregunta sen resposta) que discute a evoluci\u00f3n da m\u00fasica cl\u00e1sica occidental ata ese momento. Estas clases poden verse hoxe en libro e en varios DVD.\nRecibiu o premio do Kennedy Center en 1980.\nEn PBS nos anos oitenta do s\u00e9culo XX, foi o director de orquestra e comentarista dunha serie especial sobre a m\u00fasica de Beethoven, que presentaba \u00e1 orquestra Filharm\u00f3nica de Viena interpretando as nove sinfon\u00edas de Beethoven, varias das s\u00faas aberturas, e a \"Missa Solemnis\". O actor Maximilian Schell tam\u00e9n aparec\u00eda no programa, lendo algunhas cartas de Beethoven.\nO d\u00eda de Nadal, 25 de decembro de 1989, Bernstein dirixiu a Novena Sinfon\u00eda de Beethoven no \"Schauspielhaus\" de Berl\u00edn Este como parte dunha celebraci\u00f3n pola ca\u00edda do Muro de Berl\u00edn. O concerto foi retransmitido en directo para m\u00e1is de vinte pa\u00edses, cunha audiencia estimada de cen mill\u00f3ns de persoas. Para a ocasi\u00f3n, Bernstein parafraseou o texto da \"Oda \u00e1 alegr\u00eda\" de Friedrich Schiller, dicindo \u00abliberdade\u00bb (\u00abFreiheit\u00bb) en lugar de \u00abalegr\u00eda\u00bb (\u00abFreude\u00bb). \u00abEstou seguro de que Beethoven nos deu o seu consentimento\u00bb, dixo Bernstein.\nA s\u00faa actitude no podio era moi xestual, extravertida, ata o punto de ver criticados os seus xestos esaxerados. Por\u00e9n, foi un director ben considerado polos m\u00fasicos, en particular os membros da Orquestra Filharm\u00f3nica de Viena e a Orquestra Filharm\u00f3nica de Israel, da que foi un frecuente director convidado. Consider\u00f3uselle particularmente adecuado para dirixir as obras de Gustav Mahler, Aaron Copland, Johannes Brahms, Dmitrii Shostakovich, George Gershwin (especialmente \"Rhapsody in Blue\" e \"Un americano en Par\u00eds\"), e por suposto con representaci\u00f3ns das s\u00faas propias obras (desafortunadamente, Bernstein nunca dirixiu representaci\u00f3ns do \"Concerto para piano en Fa\" de Gershwin, nin de \"Porgy and Bess\"). Ti\u00f1a a capacidade de ensaiar toda unha sinfon\u00eda de Mahler interpretando cada frase para a orquestra para expresar o significado preciso, e de emitir unha manifestaci\u00f3n vocal do efecto requirido, cun sutil o\u00eddo perfecto para o que nada pasaba inadvertido.\nLeonard Bernstein morreu cinco d\u00edas logo de retirarse. Dirixiu a s\u00faa \u00faltima representaci\u00f3n en Tanglewood o 19 de agosto de 1990 coa Sinf\u00f3nica de Boston interpretando Four Sexa Interludes de Britten e a S\u00e9tima Sinfon\u00eda de Beethoven. Fumador durante moitos anos, combateu un enfisema desde que era mozo; sufriu un ataque de tose en metade dunha interpretaci\u00f3n de Beethoven que case suspendeu o concerto. O d\u00eda do seu funeral, na comitiva ao longo das r\u00faas de Manhattan, os obreiros da construci\u00f3n quitaron os cascos e saudaron \u00e1 vez que berraban \u00abGoodbye Lenny\u00bb. Bernstein est\u00e1 enterrado no Green-Wood Cemetery (Brooklyn, Nova York)."}
{"id": "113779", "revid": "98629", "url": "https://gl.wikipedia.org/wiki?curid=113779", "title": "Econom\u00eda de Mongolia", "text": "A econom\u00eda de Mongolia est\u00e1 baseada na produci\u00f3n agro-pastoril, cun 90% das exportaci\u00f3ns constitu\u00eddas por animais e derivados, pero moi limitada pola distancia de Mongolia ao mar, e polas precarias estradas sen infraestruturas.\nA gran dependencia de axuda estranxeira levou ao pa\u00eds a unha preparaci\u00f3n inadecuada para os rigorosos invernos, e houbo grandes perdas de animais, o que empobreceu a moitos. A axuda sovi\u00e9tica, que chegaba a case 1/3 do PIB desapareceu case do d\u00eda para a noite en 1990 e 1991, ano do fin da URSS. A mudanza da econom\u00eda planificada e dependente da URSS cara a unha econom\u00eda de mercado foi traum\u00e1tica. Na d\u00e9cada seguinte o pa\u00eds afrontou unha profunda recesi\u00f3n debido \u00e1 inactividade econ\u00f3mica e aos desastres naturais, e posteriormente un crecemento econ\u00f3mico debido \u00e1s amplas reformas econ\u00f3micas, con adopci\u00f3n do libre mercado e privatizaci\u00f3ns. A pesar diso, case un terzo da poboaci\u00f3n vive en extrema pobreza, e a econom\u00eda contin\u00faa atrasada.\nMedio ambiente.\nComo resultado da r\u00e1pida urbanizaci\u00f3n, e as pol\u00edticas de crecemento industrial baixo o r\u00e9xime socialista, a deterioraci\u00f3n do medio ambiente converteuse nunha das principais preocupaci\u00f3ns. A queima de carb\u00f3n xunto coas miles de f\u00e1bricas en Ulan Bator tiveron como resultado unha severa poluci\u00f3n do aire. A deforestaci\u00f3n, o exceso de pastos e os esforzos para incrementar a produci\u00f3n de cereais e pasto mediante o arado de m\u00e1is terra virxe, incrementou os efectos da erosi\u00f3n do vento e a choiva."}
{"id": "113780", "revid": "89787", "url": "https://gl.wikipedia.org/wiki?curid=113780", "title": "Birmingham City F.C.", "text": "O Birmingham City Football Club \u00e9 un club profesional f\u00fatbol con sede na cidade de Birmingham, Inglaterra. Fundado en 1875 como Small Heath Alliance, convertido en Small Heath en 1888, Birmingham in 1905, e finalmente en Birmingham City en 1943. Ao final de tempada 2008\u201309 o equipo ascendeu \u00e9 da Football League First Division \u00e1 Premier League, m\u00e1xima categor\u00eda do f\u00fatbol ingl\u00e9s.\nCo nome de Small Heath, foron membros fundadores e primeiros campi\u00f3ns da historia da Football League Second Division. O per\u00edodo de m\u00e1is \u00e9xito da historia do club foi durante a d\u00e9cada de 1950 e primeiros anos da de 1960. Acadaron a s\u00faa mellor posici\u00f3n na First Division, daquela m\u00e1xima categor\u00eda do f\u00fatbol ingl\u00e9s, na tempada 1955-56, acabando na sexta posici\u00f3n, chegando ademais \u00e1 final de FA Cup ese mesmo ano, e \u00e1 final da Copa de Feiras en 1960 e 1961, ga\u00f1ando finalmente o seu primeiro e \u00fanico gran t\u00edtulo, a League Cup, en 1963 despois de vencer aos seus veci\u00f1os do Aston Villa por 3\u20131. O City ten xogado a meirande parte da s\u00faa historia na m\u00e1xima categor\u00eda do f\u00fatbol ingl\u00e9s, sendo o seu maior per\u00edodo f\u00f3ra da categor\u00eda entre os anos 1986 e 2002, inclu\u00eddos dous breves descensos \u00e1 terceira categor\u00eda.\nO estadio St Andrew's \u00e9 o seu terreo de xogo como local dende 1906. O equipo ten unha longa rivalidade co Aston Villa, o seu veci\u00f1o m\u00e1is pr\u00f3ximo, co que xogan o co\u00f1ecido como o \"Birmingham Derby. O alcume do club \u00e9 \"The Blues\", debido \u00e1s cores do seu uniforme, sendo os seus fans co\u00f1ecidos como os \"Bluenoses\".\nXogadores.\nCadro actual.\nCadro actualizado a 17 de xaneiro de 2013.\nR\u00e9cords de xogadores.\nEstat\u00edsticas a 23 de febreiro de 2010. Os xogadores en letra grosa seguen a xogar actualmente no Birmingham City. "}
{"id": "113781", "revid": "25871", "url": "https://gl.wikipedia.org/wiki?curid=113781", "title": "Cypripedium acaule", "text": "Cypripedium acaule \u00e9 un membro do x\u00e9nero de orqu\u00eddeas \"Cypripedium\", aparece descrita pola primeira vez na \"Phytographia\" de Leonard Plukenet en 1700 . \u00c9 a flor provincial da Illa do Pr\u00edncipe Eduardo e de Nova Escocia no Canad\u00e1. De dif\u00edcil cultivo comercial consid\u00e9rase en risco pola s\u00faa recollida ilegal para a venda.\nDescrici\u00f3n.\nEsta orqu\u00eddea dist\u00ednguese polas s\u00faas d\u00faas follas basais, sen pec\u00edolo e pola s\u00faa gran flor rosa, e m\u00e1is raramente abrancazada, de 8 a 10\u00a0cm de di\u00e1metro composta de tres s\u00e9palos e tres p\u00e9talos, e na s\u00faa metade, o labelo que se infla con forma de mocas\u00edn cunha fenda vertical sobre toda a s\u00faa lonxitude. Os estreitos p\u00e9talos laterais e os s\u00e9palos son de cor verde acasta\u00f1ado. A floraci\u00f3n \u00e9 de maio a agosto, o froito \u00e9 unha c\u00e1psula compacta duns 4.5\u00a0cm de lonxitude, con forma de eixo.\nDistribuci\u00f3n.\nC. acaule at\u00f3pase no terzo leste de Am\u00e9rica do Norte, desde Alabama e Tennessee nos Estados Unidos ata Nova Escocia e Terra Nova no Canad\u00e1 en especial no medio de bosques de pinos"}
{"id": "113783", "revid": "89787", "url": "https://gl.wikipedia.org/wiki?curid=113783", "title": "Jos\u00e9 Mar\u00eda D\u00edaz D\u00edaz-Villamil", "text": "Jos\u00e9 Mar\u00eda D\u00edaz D\u00edaz-Villamil, nado no Cerdeiral (Vilaoudriz, A Pontenova) en 1898 e finado en Lugo o 25 de setembro de 1936, foi un avogado e pol\u00edtico republicano galego.\nTraxectoria.\nEstudou Maxisterio e traballou como mestre en Vilame\u00e1. Despois exerceu como Inspector de Primaria en Lugo e estudou Dereito. Durante a ditadura de Primo de Rivera foi encarcerado en Madrid por ser o presidente da Sociedade de Estudantes de Dereito.\nFoi un dos asinantes do Pacto de Barrantes en setembro de 1929, polo que se creaba a Federaci\u00f3n Republicana Gallega dirixida por Santiago Casares Quiroga, que despois adoptar\u00eda o nome de ORGA. Como membro destacado deste partido, organizou a Asemblea Rexional de Lugo de maio de 1932 pola cal a ORGA adoptou o nome de Partido Republicano Gallego, e pouco despois foi nomeado gobernador civil de Huesca e M\u00e1laga, e en marzo de 1933 de Zaragoza, sendo Casares Quiroga ministro da Gobernaci\u00f3n. En 1934 dimitiu do cargo e exerceu como avogado en Vilalba e Lugo, e pouco despois foi un dos encargados de integrar o PRG na nova Izquierda Republicana, da que ser\u00e1 vocal por Lugo.\nNas elecci\u00f3ns xerais de febreiro de 1936 foi elixido deputado pola provincia de Lugo na candidatura da Fronte Popular, sendo o terceiro candidato m\u00e1is votado na provincia e o primeiro na cidade de Lugo. Ocupou interinamente o cargo de gobernador civil desta provincia durante uns meses. Cando estalou a sublevaci\u00f3n militar que deu paso \u00e1 guerra civil espa\u00f1ola o 19 de xullo de 1936 organizou a resistencia na cidade de Lugo con Rafael de Vega Barrera e Jacinto Calvo.\nOcultouse nas inmediaci\u00f3ns da s\u00faa casa natal, en Batinote (A Pontenova), agardando a que o trasladaran a un porto desde onde embarcar rumbo a Cuba. Na madrugada do 25 de setembro de 1936 mantivo unha entrevista cun c\u00f3mplice nun lugar pr\u00f3ximo ao seu refuxio. O colaborador recomendoulle que desistise e retornara ao seu agocho porque non se daban as condici\u00f3ns para a fuga. Detectado o seu regreso por un grupo de gardas civ\u00eds e falanxistas apostado \u00e1 espreita, resultou ferido dun disparo e foi rematado cando pretend\u00eda fuxir saltando por unha xanela da palleira. A\u00ednda con vida foi trasladado a Vilaoudriz e morreu no hospital de Lugo. O seu domicilio e despacho en Lugo foi asaltado e desvalixado. Foi o \u00fanico deputado lucense asasinado sen que tivese lugar un simulacro de xu\u00edzo.\nVida persoal.\nCasou con Elena Villamil Santalla."}
{"id": "113784", "revid": "5467", "url": "https://gl.wikipedia.org/wiki?curid=113784", "title": "Illa de Trist\u00e1n da Cu\u00f1a", "text": ""}
{"id": "113797", "revid": "23204", "url": "https://gl.wikipedia.org/wiki?curid=113797", "title": "Vilaboa (hom\u00f3nimos)", "text": "O top\u00f3nimo Vilaboa pode referirse a:"}
{"id": "113799", "revid": "22570", "url": "https://gl.wikipedia.org/wiki?curid=113799", "title": "Cacharenzo, San Paio de Bais, Agolada", "text": "Cacharenzo \u00e9 un lugar da parroquia de San Paio de Bais, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 9 habitantes (7 homes e 2 mulleres), os mesmos habitantes que no ano 2000."}
{"id": "113800", "revid": "85894", "url": "https://gl.wikipedia.org/wiki?curid=113800", "title": "As Casas Novas, San Paio de Bais, Agolada", "text": "As Casas Novas \u00e9 un lugar da parroquia de San Paio de Bais, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 1 habitantes (1 home), o que sup\u00f3n un aumento de 1 habitante con respecto ao ano 2000."}
{"id": "113801", "revid": "85894", "url": "https://gl.wikipedia.org/wiki?curid=113801", "title": "San Paio de Bais, San Paio de Bais, Agolada", "text": "San Paio de Bais \u00e9 un lugar da parroquia de San Paio de Bais, no concello pontevedr\u00e9s de Agolada, na comarca do Deza. Segundo o INE, no 2008 ti\u00f1a 28 habitantes (11 homes e 17 mulleres), o que sup\u00f3n unha diminuci\u00f3n de 5 habitantes con respecto ao ano 2000."}
{"id": "113802", "revid": "22570", "url": "https://gl.wikipedia.org/wiki?curid=113802", "title": "\u00c1lceme, \u00c1lceme, Rodeiro", "text": "\u00c1lceme \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 49 habitantes (26 homes e 23 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113803", "revid": "2338", "url": "https://gl.wikipedia.org/wiki?curid=113803", "title": "Campo de Ra\u00f1estras, \u00c1lceme, Rodeiro", "text": "Campo de Ra\u00f1estras \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 21 habitantes (9 homes e 12 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "113804", "revid": "85894", "url": "https://gl.wikipedia.org/wiki?curid=113804", "title": "O Carballo, \u00c1lceme, Rodeiro", "text": "O Carballo \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 6 habitantes (3 homes e 3 mulleres), o que sup\u00f3n un aumento de 2 habitantes con respecto ao ano 2000.\nNeste lugar naceu o alcade de Rodeiro Jos\u00e9 Benito Vence Deza."}
{"id": "113810", "revid": "1153128", "url": "https://gl.wikipedia.org/wiki?curid=113810", "title": "IATA", "text": ""}
{"id": "113813", "revid": "12452", "url": "https://gl.wikipedia.org/wiki?curid=113813", "title": "Li\u00f1a de alta velocidade Le\u00f3n-Ponferrada-Monforte-Lugo-A Coru\u00f1a", "text": ""}
{"id": "113818", "revid": "98629", "url": "https://gl.wikipedia.org/wiki?curid=113818", "title": "Jorge Lorenzo", "text": "Jorge Lorenzo Guerrero, nado en Palma o 4 de maio de 1987, \u00e9 un piloto de motociclismo espa\u00f1ol. \u00c9 bicampe\u00f3n do mundo de 250cc despois de conseguilo nas temporadas 2006 e 2007, foi campi\u00f3n do mundo de MotoGP en 2010, 2012 e 2015.\nDespois de acadar tres campionatos do mundo con Yamaha, no ano 2017 pasou a marca italiana Ducati.\nTraxectoria.\nInicios.\nO seu pai, Chicho Lorenzo (nado en Caracas fillo de pais galegos) montoulle a s\u00faa primeira moto aos 3 anos. Empezou en diversas categor\u00edas do campionato balear conseguindo o seu primeiro \u00e9xito nacional ao ga\u00f1ar a copa Aprilia de 50cc e a de 125cc. Grazas a isto deu o salto ao campionato de Espa\u00f1a de 125cc e ao campionato europeo onde conseguiu varios podios e vitorias.\n125cc.\nNo ano 2002 Derbi fixouse nel e no seu 15\u00ba aniversario pasou a ser o piloto m\u00e1is novo en participar nun Gran Premio de Motociclismo, ao participar no Gran Premio de Jerez do ano 2002 na categor\u00eda de 125cc. Esa temporada rematou no posto 21\u00ba do campionato de pilotos.\nEn 2003 conseguiu a s\u00faa primeira vitoria en 125cc con Derbi no Gran Premio do Brasil terminando no posto n\u00famero 12 da clasificaci\u00f3n.\n2004 foi a consagraci\u00f3n como piloto na categor\u00eda de 125cc ao ga\u00f1ar 3 grandes premios e terminar 4\u00ba na clasificaci\u00f3n.\n250cc.\nEn 2005, logo de correr durante tres temporadas en 125cc, deu o salto \u00e1 categor\u00eda de 250cc cunha Honda RSW250 do equipo Fortuna Honda dirixido por Daniel Amatriain tendo como compa\u00f1eiro a H\u00e9ctor Barber\u00e1, acadando na s\u00faa temporada de debut na categor\u00eda 6 podios e 4 pole position, co que acabou en quinta posici\u00f3n ao final de campionato.\nNo 2006 o equipo dirixido por Daniel Amatriain cambiou de montura, trocando a Honda por Aprilia, co que Lorenzo pasou a pilotar a Aprilia RS250, sendo xa piloto oficial de Aprilia. Este cambio supuxo o seu primeiro t\u00edtulo mundial con 8 triunfos en carreiras do mundial.\nNo 2007 volveu ga\u00f1ar o campionato do mundo de 250cc moito m\u00e1is comodamente que na temporada anterior ao ga\u00f1ar 9 carreiras.\nMotoGP.\nNa temporada 2008 Lorenzo pasou \u00e1 categor\u00eda ra\u00ed\u00f1a ao asinar co equipo oficial de Yamaha, sendo o seu compa\u00f1eiro de equipo o oito veces campi\u00f3n do mundo Valentino Rossi.\nA\u00ednda que Rossi e Lorenzo levan a mesma montura non usar\u00e1n o mesmo provedor de pneum\u00e1ticos: Lorenzo usar\u00e1 Michelin e Rossi montar\u00e1 Bridgestone, despois do bo rendemento dos pneum\u00e1ticos nip\u00f3ns no 2007.\nO 8 de marzo de 2008, Jorge Lorenzo logrou a pole na s\u00faa primeira carreira na categor\u00eda ra\u00ed\u00f1a do motociclismo.\nUn d\u00eda despois, na s\u00faa primeira carreira en MotoGP, conseguiu subir ao podio en segunda posici\u00f3n, por detr\u00e1s de Casey Stoner e diante de Dani Pedrosa.\nNa segunda carreira da temporada, no circu\u00edto de Jerez, conseguiu a segunda pole position da s\u00faa carreira, fac\u00e9ndoo por segunda carreira consecutiva, polo que pasou a ser o primeiro piloto, novato na categor\u00eda ra\u00ed\u00f1a en facer d\u00faas poles nas d\u00faas primeiras carreiras da temporada. Ao final da carreira finalizar\u00eda en 3\u00aa posici\u00f3n, por detr\u00e1s do seu compa\u00f1eiro de equipo, Valentino Rossi e o espa\u00f1ol Dani Pedrosa.\nNo Gran Premio de Portugal (partindo por 3\u00aa vez consecutiva desde a pole); conseguiu a s\u00faa primeira vitoria en MotoGP logo de abrir un pequeno oco a metade de carreira despois dunha disputa corpo a corpo con Valentino Rossi e Dani Pedrosa, que foron terceiro e segundo respectivamente. Nesta carreira pasou a ser l\u00edder do Mundial, compartido con Pedrosa, acad\u00e1ndoo por primeira vez nesta categor\u00eda.\nEn 2009 Jorge Lorenzo e o seu compa\u00f1eiro de equipo, Valentino Rossi, protagonizan unha das carreiras m\u00e1is axustadas dos \u00faltimos anos, no gran premio de Catalu\u00f1a, sendo o ga\u00f1ador Rossi quen adiantou a Lorenzo na \u00faltima curva do circu\u00edto. Tras finalizar a carreira Jorge admitiu estar orgulloso xa que perdeu co mellor, pero estando orgulloso da s\u00faa participaci\u00f3n.\nEn 2010 outra vez Jorge Lorenzo e Valentino Rossi protagonizan unha gran loita no gran premio do Xap\u00f3n, pelexando de xeito conxunto polo terceiro lugar do podio, quedando por diante Rossi con quen protagonizou varios adiantamentos na \u00faltima volta, demostrando maior experiencia o piloto transalpino tras unha tempada de resultados irregulares.\nO d\u00eda 10 de outubro de 2010, no gran premio de Malaisia, Jorge Lorenzo proclamouse campi\u00f3n do mundo de MotoGP terminando a carreira en terceira posici\u00f3n, ga\u00f1ou as seguintes probas e coroouse coa marca de puntos da categor\u00eda, un total de 383 puntos."}
{"id": "113820", "revid": "88215", "url": "https://gl.wikipedia.org/wiki?curid=113820", "title": "Campionato de Europa de Atletismo en Pista Cuberta", "text": "O Campionato Europeo de Atletismo en Pista Cuberta real\u00edzase desde 1970 e \u00e9 organizado cada dous anos pola Asociaci\u00f3n Europea de Atletismo (EAA). \u00c9 a maior proba atl\u00e9tica a nivel europeo que se celebra no inverno e f\u00f3ra dos anos en que se celebran os Xogos Ol\u00edmpicos de ver\u00e1n ou o Campionato Europeo. Como este campionato se realiza en pista cuberta, o n\u00famero de probas \u00e9 menor que nos outros grandes eventos."}
{"id": "113823", "revid": "89787", "url": "https://gl.wikipedia.org/wiki?curid=113823", "title": "Econom\u00eda de Porto Rico", "text": "Porto Rico ten unha das m\u00e1is din\u00e1micas econom\u00edas do Caribe. O sector industrial superou a agricultura como principal actividade econ\u00f3mica e fonte de ingresos. O turismo \u00e9 outra importante fonte de ingresos, e o territorio recibe, dende os anos 1950, grandes investimentos dos Estados Unidos grazas \u00f3s incentivos fiscais e \u00e1 ausencia de impostos de importaci\u00f3n para os seus produtos no territorio estadounidense."}
{"id": "113832", "revid": "89787", "url": "https://gl.wikipedia.org/wiki?curid=113832", "title": "Econom\u00eda de Andorra", "text": "O turismo \u00e9 o principal compo\u00f1ente da econom\u00eda de Andorra. Atractivo para os compradores de Espa\u00f1a e Francia pola s\u00faa condici\u00f3n de zona franca, o pa\u00eds desenvolveu un importante complexo tur\u00edstico moi activo na tempada de inverno (grazas \u00e1s estaci\u00f3ns de esqu\u00ed) e, en menor medida, no ver\u00e1n. No ano 2005, o pa\u00eds acolleu a 11\u00a0049\u00a0490 visitantes."}
{"id": "113834", "revid": "23204", "url": "https://gl.wikipedia.org/wiki?curid=113834", "title": "Hash'ak'gik", "text": "Hash'ak'gik ou Hylden Lord \u00e9 unha personaxe da serie de videoxogos Legacy of Kain. A s\u00faa voz foi posta por numerosos actores: Rene Auberjonois, Tony Jay, Earl Boen e Alastair Duncan.\nHistoria.\nHash'ak'gik \u00e9 o nome que se lle d\u00e1 ao suposto l\u00edder da raza Hylden. Ata a ca\u00edda dos Alicerces de Nosgoth, os Hylden non pod\u00edan manifestarse fisicamente en Nosgoth, con todo Hash'ak'gik pod\u00eda manipular a seres en Nosgoth posu\u00edndo os seus corpos. Entre os que foron posu\u00eddos est\u00e1n Mortanius o Nigromante, Janos Audron e (cando nestes corpos, o actor respectivo d\u00e1balle a voz a Has'ak'gik). En \"Blood Omen II\", Hash'ak'gik foi capaz de recuperar o seu verdadeiro corpo Hylden e converteuse no Sarafan Lord."}
{"id": "113836", "revid": "89787", "url": "https://gl.wikipedia.org/wiki?curid=113836", "title": "Asociaci\u00f3n de Construtores Europeos de Autom\u00f3biles", "text": "A Asociaci\u00f3n de Construtores Europeos de Autom\u00f3biles, en franc\u00e9s Association des constructeurs europ\u00e9ens d'automobiles e en ingl\u00e9s European Automobile Manufacturers Association, comunmente co\u00f1ecida como ACEA \u00e9 un lobby fundado en 1991 que representa os intereses da industria automob\u00edstica europea diante a Uni\u00f3n Europea.\nOrganizaci\u00f3n e membros.\nA ACEA agrupa quince membros: BMW, DAF Trucks, Daimler AG, Fiat, Ford Europa, General Motors Europa, Jaguar Land Rover, MAN AG, Porsche, PSA Peugeot-Citro\u00ebn, Renault, Scania, Volkswagen, Volvo e Toyota Europa. A s\u00faa sede permanente est\u00e1 na cidade de Bruxelas, o seu secretario xeral \u00e9 desde 2001 Ivo Hodac, a presidencia \u00e9 rotatoria entre os membros, ex\u00e9rcea para o per\u00edodo 2008-2009 Christian Streiff, director executivo de PSA Peugeot-Citro\u00ebn.\nAcordo de 1998 coa UE.\nEn 1998 subscribiu un acordo coa Uni\u00f3n Europea para reducir as emisi\u00f3ns de CO2 dos novos veh\u00edculos, fabricandos ou importados, que se concretou na diminuci\u00f3n dunha media dun 2,5% anual das emisi\u00f3ns dos fabricantes pero que non deu os resultados que esperaba a Comisi\u00f3n Europea"}
{"id": "113837", "revid": "1093", "url": "https://gl.wikipedia.org/wiki?curid=113837", "title": "ACEA", "text": ""}
{"id": "113838", "revid": "27155", "url": "https://gl.wikipedia.org/wiki?curid=113838", "title": "Gripe A (H1N1)", "text": "A gripe A (H1N1) \u00e9 unha infecci\u00f3n por unha nova cepa de virus H1N1 de gripe que se comezou a detectar en marzo de 2009 nos Estados Unidos, pero que tivo as s\u00faas primeiras pegadas severas en abril dese ano en M\u00e9xico, e xerou unha pandemia. A cepa de virus da gripe A (H1N1) deriva parcialmente de catro subtipos de virus, un de gripe humana, outro de gripe aviaria e dous de gripe porcina e transm\u00edtese directamente entre humanos.\nHistoria.\nA gripe \u00e9 unha enfermidade v\u00edrica que causa entre 250.000 e 500.000 mortes cada ano, fundamentalmente entre a xente m\u00e1is anci\u00e1, persoas con enfermidades cr\u00f3nicas e cativos. A gripe est\u00e1 causada por distintos subtipos de virus que mutan con facilidade. No caso concreto da gripe A (H1N1) non est\u00e1 clara a s\u00faa orixe. Unha teor\u00eda apunta a que cepas euroasi\u00e1ticas de gripe aviaria viaxaran transportadas por aves migratorias ou por persoas ata Norteam\u00e9rica e que al\u00ed se combinaron con cepas de gripe porcina en granxas. De a\u00ed saltar\u00edan posteriormente aos traballadores das granxas. As autoridades sanitarias mexicanas estableceron que o inicial vector propagador da enfermidade foron as moscas das pozas pr\u00f3ximas \u00e1s granxas de porcos Carroll, en Perote (Veracruz), que pertencen a unha filial da compa\u00f1\u00eda estadounidense Smithfield Foods.\nO 28 e o 30 de marzo de 2009 dous nenos de 10 e 9 anos que viv\u00edan en San Diego e en Imperial (ambos os dous condados de California), caeron enfermos de algo primeiramente identificado como gripe porcina, se ben non tiveran contacto con porcos. Esa nova cepa foi axi\u00f1a confirmada no veci\u00f1o M\u00e9xico, con distintos casos de sintomatolox\u00eda semellante \u00e1 gripe porcina. O primeiro falecemento relacionado coa gripe H1N1 do que se ten constancia tivo lugar no estado de Oaxaca o 13 de abril de 2009.\nEntre marzo e abril de 2009 foron detectados uns mil casos de pos\u00edbel gripe H1N1 nos Estados Unidos e en M\u00e9xico, e foi particularmente letal neste segundo pa\u00eds, onde causou posiblemente 103 mortes, se ben s\u00f3 se confirmou que fosen causadas por este virus 20. A OMS advertiu nese mes de abril o risco de que a gripe H1N1 se convertese nunha pandemia. A finais do mes hab\u00eda xa unha cincuentena de posibles casos en Europa, Suram\u00e9rica, Oriente Medio e Ocean\u00eda. Os primeiros pa\u00edses en sufrir casos comprobados foron M\u00e9xico, Estados Unidos e o Canad\u00e1, e o primeiro pa\u00eds cun caso confirmado f\u00f3ra de Norteam\u00e9rica foi Espa\u00f1a. Tam\u00e9n foi Espa\u00f1a o primeiro pa\u00eds en Europa onde se rexistrou un caso confirmado que non fose contaxiado directamente en M\u00e9xico (o 29 de abril).\nFinalmente, en agosto de 2010, a OMS declarou o fin da pandemia, quedando naquela data casos unicamente en Nova Zelandia e a India. Nos 16 meses que durou a epidemia de gripe A produc\u00edronse 18.449 mortes confirmadas en 214 pa\u00edses .\nDenominaci\u00f3n.\nA r\u00e1pida aparici\u00f3n desta enfermidade na vida p\u00fablica levou a que coexistisen diversas denominaci\u00f3ns para ela, m\u00e1is ou menos inexactas: gripe porcina, gripe norteamericana, gripe americana, gripe H1N1, gripe humana de orixe porcina, gripe de orixe porcina, nova gripe, gripe A(H1N1), nova gripe A(H1N1) etc.\nTipolox\u00eda.\nAs autoridades estadounidenses identificaron que o virus da gripe A (H1N1) fora producido por unha infrecuente mestura de catro secuencias xen\u00e9ticas: gripe humana, gripe porcina norteamericana, gripe porcina euroasi\u00e1tica e gripe aviaria norteamericana. Esta mestura houbo de producirse nos porcos, dado que xa se demostrara previamente a facilidade coa que se produc\u00edan estas mesturas de virus nestes animais. A causa desta remestura ser\u00eda posiblemente a superinfecci\u00f3n dun humano. O virus da gripe remest\u00farase con facilidade porque o seu xenoma est\u00e1 repartido en oito pezas.\nO GISAID, Global Initiative on Sharing Avian Influenza Data, publicou rapidamente as secuencias do xenoma do virus detectado nos casos estadounidenses. As primeiras an\u00e1lises xen\u00e9ticas detectaron que o xene da hemaglutinina (HA) era semellante ao da gripe porcina presente nos Estados Unidos dende 1999, pero que a neuraminidase (NA) e a matriz prote\u00ednica semella a de poboaci\u00f3ns illadas de gripe porcina europea. Os xenomas identificados polo GISAID sinalan a presenza de gripe porcina, aviaria e humana na confecci\u00f3n do novo virus, e moi probabelmente cepas distintas deses virus procedentes de diferentes \u00e1reas xeogr\u00e1ficas.\nAo mesmo tempo, parecen existir diferenzas de comportamento do virus entre os casos rexistrados nos Estados Unidos e os rexistrados en M\u00e9xico: mentres que no pa\u00eds anglosax\u00f3n non se produciron v\u00edtimas mortais e a gripe ten unha virulencia media, en M\u00e9xico produc\u00edronse numerosos falecementos e a virulencia ser\u00eda moi forte, ata sete veces a dunha gripe estacional normal.\nVacinaci\u00f3n e tratamento.\nA\u00ednda que distintos pa\u00edses do mundo poden identificar o virus de forma negativa, por contraste con outras cepas, s\u00f3 hai dous centros no planeta que poden confirmar o virus cun procedemento de an\u00e1lise positiva: son o National Microbiology Laboratory de Winnipeg (Canad\u00e1) e mais o Center for Disease Control and Prevention (CDC) de Atlanta (Estados Unidos)\nA vacina estacional de gripe humana (H1N1) non deber\u00eda servir para a inmunizaci\u00f3n fronte \u00e1 gripe H1N1. O virus \u00e9 resistente \u00e1 amantadine e rimantadine, pero p\u00f3dese combater con oseltamivir e zanamivir.\nMortalidade.\nMentres que a gripe humana tradicional ten unha mortalidade do 1 % (falece o 1 % das persoas enfermas infectadas polo virus), a taxa de mortalidade desta enfermidade en M\u00e9xico estar\u00eda en torno ao 6,5 %. Como referencia, a gripe espa\u00f1ola de 1918, que matou 50 mill\u00f3ns de persoas en todo o mundo, ti\u00f1a unha taxa de mortalidade do 2 %.\nDistribuci\u00f3n.\nM\u00e9xico.\nA gripe A (H1N1) tivo probablemente a s\u00faa orixe en M\u00e9xico e este pa\u00eds tam\u00e9n foi o m\u00e1is afectado nos primeiros d\u00edas. Ao cabo de quince d\u00edas dende a primeira morte rexistrada (o 13 de abril), en M\u00e9xico xa se superaran as 2.500 persoas probabelmente afectadas, e o pa\u00eds rexistraba o 75% dos pos\u00edbeis casos e a pr\u00e1ctica totalidade dos falecementos: o 29 de abril foran confirmados 7 falecementos por esta causa e sup\u00fa\u00f1ase a causa de 152 falecementos m\u00e1is. O epicentro da enfermidade \u00e9 a costa atl\u00e1ntica do centro do pa\u00eds, Tamaulipas e Veracruz, e mais os estados lindeiros: Aguascalientes, San Luis Potos\u00ed, Zacatecas, Hidalgo, Oaxaca, Estado de M\u00e9xico, Cidade de M\u00e9xico e Morelos.\nResto de Norteam\u00e9rica.\nNorteam\u00e9rica concentrou a maior parte de casos sospeitosos, un 84%, a maior parte deles en M\u00e9xico. Por\u00e9n, foi nos Estados Unidos e no Canad\u00e1 onde a maior calidade dos sistemas de detecci\u00f3n puido confirmar as sospeitas de virus en m\u00e1is ocasi\u00f3ns, e onde se rexistraron o maior n\u00famero de casos probados: 55% do total mundial, contra o 25% de M\u00e9xico. Ademais, en Texas produciuse o primeiro falecemento confirmado f\u00f3ra de M\u00e9xico, dun beb\u00e9 de 22 meses, se ben viv\u00eda en M\u00e9xico e cruz\u00e1rono pola fronteira para ser curado. Nesas d\u00faas primeiras semanas a maior parte dos casos se concentraban no estado de Nova York, que agrupaba a metade dos casos confirmados e a quinta parte dos casos pos\u00edbeis.\nEuropa.\nO 27 de abril de 2009 as autoridades sanitarias espa\u00f1olas confirmaron o primeiro caso nese pa\u00eds, o dun mozo que estivera de viaxe en M\u00e9xico. Tam\u00e9n en Espa\u00f1a se rexistrou o 29 de abril o primeiro caso de transmisi\u00f3n indirecta f\u00f3ra de Norteam\u00e9rica, \u00e9 dicir, sen que a persoa afectada viaxase a M\u00e9xico.\nAdemais, confirmaron a existencia de casos probados o Reino Unido, Alema\u00f1a, Austria, Su\u00edza, Irlanda, Dinamarca, Italia, Francia e os Pa\u00edses Baixos.\nGalicia.\nO primeiro caso de gripe A (H1N1) en Galicia foi rexistrado o 29 de abril de 2009 en Ourense, se ben non se confirmou ata varios d\u00edas m\u00e1is tarde. A paciente era unha moza que vi\u00f1era de M\u00e9xico.\nCon anterioridade e posterioridade rexistr\u00e1ronse casos de sintomatolox\u00eda semellante, que durante un tempo foron considerados como casos posibles. O primeiro detectouse en Mos o 27 de abril de 2009, nun paciente masculino de mediana idade, que regresara uns d\u00edas antes de M\u00e9xico. O mesmo d\u00eda confirm\u00e1rase o primeiro caso de gripe mexicana en Espa\u00f1a, en Almansa (Albacete), pero non estaban relacionados. O 1 de maio apareceu outro novo caso sospeitoso na Coru\u00f1a, tam\u00e9n dunha persoa procedente do pa\u00eds norteamericano. D\u00edas despois confirmouse que os casos de Mos e da Coru\u00f1a non gardaban relaci\u00f3n coa gripe mexicana.\nOcean\u00eda.\nUn dos pa\u00edses con m\u00e1is casos durante as primeiras semanas foi Nova Zelandia, que foi o primeiro pa\u00eds f\u00f3ra de Norteam\u00e9rica tanto polo n\u00famero de casos probados como polo n\u00famero de casos pos\u00edbeis, e o primeiro estado do hemisferio sur en rexistrar a enfermidade.\nAsia.\nNos pa\u00edses asi\u00e1ticos o virus tivo pouca presenza nas semanas iniciais, e moi poucos pa\u00edses informaran da existencia de pos\u00edbeis casos. Israel foi o primeiro pa\u00eds en confirmar un caso, s\u00e9guelle Corea do Sur, e ata o 1 de maio non se confirmou o primeiro caso na China (en Hong Kong).\n\u00c1frica.\nNas primeiras semanas non houbo casos confirmados da enfermidade en \u00c1frica, e apenas sospeitas en Sur\u00e1frica.\nAm\u00e9rica Central e do Sur.\nA fronteira sur de M\u00e9xico foi m\u00e1is resistente ao paso dos virus nas primeiras semanas. Os \u00fanicos pa\u00edses da \u00e1rea que confirmaran casos neses primeiros d\u00edas foron Costa Rica e o Per\u00fa, se ben o caso peruano foi rexeitado posteriormente, e sempre como consecuencia de viaxes a M\u00e9xico."}
{"id": "113839", "revid": "22570", "url": "https://gl.wikipedia.org/wiki?curid=113839", "title": "A Latiza, \u00c1lceme, Rodeiro", "text": "A Latiza \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 16 habitantes (10 homes e 6 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113840", "revid": "85894", "url": "https://gl.wikipedia.org/wiki?curid=113840", "title": "Paredes, \u00c1lceme, Rodeiro", "text": "Paredes \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 46 habitantes (23 homes e 23 mulleres), o que sup\u00f3n unha diminuci\u00f3n de 14 habitantes con respecto ao ano 2000."}
{"id": "113841", "revid": "56817", "url": "https://gl.wikipedia.org/wiki?curid=113841", "title": "Ra\u00f1estras, \u00c1lceme, Rodeiro", "text": "Ra\u00f1estras \u00e9 un lugar da parroquia de \u00c1lceme, no concello pontevedr\u00e9s de Rodeiro, na comarca do Deza. Segundo o IGE, en 2014 ti\u00f1a 60 habitantes (33 homes e 27 mulleres), o que sup\u00f3n unha diminuci\u00f3n con respecto ao ano 1999 cando ti\u00f1a 70 habitantes."}
{"id": "113842", "revid": "2338", "url": "https://gl.wikipedia.org/wiki?curid=113842", "title": "Casar de Seta, Arnego, Rodeiro", "text": "Casar de Seta \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 25 habitantes (12 homes e 13 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113843", "revid": "85894", "url": "https://gl.wikipedia.org/wiki?curid=113843", "title": "Cu\u00f1arro do Cabo, Arnego, Rodeiro", "text": "Cu\u00f1arro do Cabo \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 18 habitantes (9 homes e 9 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113844", "revid": "72012", "url": "https://gl.wikipedia.org/wiki?curid=113844", "title": "Hortensia Blanch", "text": "Hortensia Blanch Pita, co\u00f1ecida como Silvia Mistral, nada na Habana en 1914 e finada en M\u00e9xico o 21 de agosto de 2004, foi unha escritora galega.\nTraxectoria.\nO seu pai era catal\u00e1n e a s\u00faa nai era de Vilalba, onde Silvia Mistral pasou boa parte da s\u00faa infancia. En 1926 volveu a Cuba coa familia e en 1931, logo da proclamaci\u00f3n da Rep\u00fablica, inst\u00e1lase tam\u00e9n coa familia en Barcelona. Al\u00ed comeza a s\u00faa relaci\u00f3n co movemento anarquista, ao tempo que traballa nun laboratorio qu\u00edmico, e como xornalista escribindo artigos para diversos medios. Axi\u00f1a se especializou en cr\u00edtica cinematogr\u00e1fica e en 1936 comezou a traballar para a delegaci\u00f3n da Paramount Pictures en Espa\u00f1a.\nDurante a guerra participa da retagarda republicana escribindo artigos para distintos medios, e en 1939 marcha ao exilio a campos de concentraci\u00f3n de refuxiados en Francia. Aos poucos meses marchou para M\u00e9xico, onde se dedicou a escrita como xornalista, especializada en cine, e tam\u00e9n como novelista.\nVida persoal.\nEstivo casada co dirixente anarquista Ricardo Mestre."}
{"id": "113846", "revid": "85894", "url": "https://gl.wikipedia.org/wiki?curid=113846", "title": "Cu\u00f1arro do Medio, Arnego, Rodeiro", "text": "Cu\u00f1arro do Medio \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 27 habitantes (11 homes e 16 mulleres), o que sup\u00f3n unha diminuci\u00f3n de 19 habitantes con respecto ao ano 2000."}
{"id": "113847", "revid": "22570", "url": "https://gl.wikipedia.org/wiki?curid=113847", "title": "Far\u00e1n, Arnego, Rodeiro", "text": "Far\u00e1n \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 39 habitantes (21 homes e 18 mulleres), o que sup\u00f3n unha diminuci\u00f3n de 3 habitantes con respecto ao ano 2000."}
{"id": "113848", "revid": "1888", "url": "https://gl.wikipedia.org/wiki?curid=113848", "title": "Far\u00e1n", "text": ""}
{"id": "113850", "revid": "22570", "url": "https://gl.wikipedia.org/wiki?curid=113850", "title": "Mourig\u00e1s, Arnego, Rodeiro", "text": "Mourig\u00e1s \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 33 habitantes (16 homes e 17 mulleres), o que sup\u00f3n unha diminuci\u00f3n de 17 habitantes con respecto ao ano 2000."}
{"id": "113851", "revid": "1888", "url": "https://gl.wikipedia.org/wiki?curid=113851", "title": "Mourig\u00e1s", "text": ""}
{"id": "113852", "revid": "2338", "url": "https://gl.wikipedia.org/wiki?curid=113852", "title": "Pad\u00edn, Arnego, Rodeiro", "text": "Pad\u00edn \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 9 habitantes (5 homes e 4 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113853", "revid": "85894", "url": "https://gl.wikipedia.org/wiki?curid=113853", "title": "Toiriz, Arnego, Rodeiro", "text": "Toiriz \u00e9 un lugar da parroquia de Arnego, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 18 habitantes (10 homes e 8 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "113854", "revid": "1131", "url": "https://gl.wikipedia.org/wiki?curid=113854", "title": "Venta de Ba\u00f1os", "text": "Venta de Ba\u00f1os \u00e9 un concello espa\u00f1ol da provincia de Palencia, en Castela e Le\u00f3n. \u00c9 co\u00f1ecido por ser un importante n\u00f3 ferroviario, orixe da fundaci\u00f3n da localidade.\nXeograf\u00eda.\nO municipio est\u00e1 situado a unha distancia de 8\u00a0km de Palencia, a capital provincial, e a 37\u00a0km de Valladolid, e 86\u00a0km de Burgos. Venta de Ba\u00f1os limita ao norte e oeste con Villamuriel de Cerrato, ao norte con Calabazanos e Hontoria de Cerrato, ao sur con Due\u00f1as e ao leste con Tariego de Cerrato.\nEtimolox\u00eda.\nO nome xurdiu dunha venda ou pousada (na actualidade, en ru\u00ednas), pr\u00f3xima a Ba\u00f1os de Cerrato, que data do reinado de Fernando VI cando se creou a Rede de Estradas de Espa\u00f1a e que estaba situada no Cami\u00f1o Real de Burgos, que un\u00eda Valladolid e Burgos, en 1756. Nesa \u00e9poca, dita venda era co\u00f1ecida como a venda de Ba\u00f1os, e de a\u00ed o nome.\nAta 1977 o concello cham\u00e1base Ba\u00f1os de Cerrato, localidade que tam\u00e9n se atopa no termo municipal, a\u00ednda que a capital era Venta de Ba\u00f1os.\nDemograf\u00eda.\nVenta de Ba\u00f1os conta cunha poboaci\u00f3n de 6.432 habitantes en 2015. Este municipio chegou a alcanzar unha poboaci\u00f3n de 8.557 habitantes en 1969.\nO concello est\u00e1 formado por d\u00faas localidades: Venta de Ba\u00f1os (6.054 hab.) e Ba\u00f1os de Cerrato (378 hab.).\nPatrimonio.\nPos\u00fae importantes pezas arquitect\u00f3nicas de car\u00e1cter relixioso como:\nTransporte.\nAcc\u00e9dese \u00e1 localidade a trav\u00e9s da Autov\u00eda de Castela , a nacional N-620 e as estradas provinciais P-122 que leva ao Mosteiro de San Isidro, a P-1222 que leva a Tariego de Cerrato. Ademais, a Autov\u00eda Cantabria-Meseta ten a s\u00faa orixe na localidade.\nNa estaci\u00f3n de Venta de Ba\u00f1os confl\u00faen as li\u00f1as f\u00e9rreas Madrid-Hendaia e Venta de Ba\u00f1os-Xix\u00f3n, ademais das li\u00f1as de alta velocidade Valladolid-Le\u00f3n e Venta de Ba\u00f1os-Vitoria.\nDeportes.\nEventos \nEquipos federados \nO Club Deportivo Venta de Ba\u00f1os ten varias secci\u00f3ns: equipo feminino de voleibol e masculino de f\u00fatbol. O Venta de Ba\u00f1os Rugby Club estivo activo entre 2003 e 2005.\nRecintos\nEquipamentos.\nCentro de Sa\u00fade.\nO equipo de Atenci\u00f3n Primaria do Centro de Sa\u00fade de Venta de Ba\u00f1os, no 2002, estaba integrado por 11 M\u00e9dicos Xerais, 1 Pediatra, 8 D.Ou.E., 2 Auxiliares Administrativos, 1 Celador, 1 Auxiliar de enfermer\u00eda, 1 Fisioterapeuta, 1 Traballador Social e 2 Veterinarios. \nOs Servizos M\u00e9dicos que o Centro realiza diariamente son medicina xeral, pediatr\u00eda, ATS e DUE e urxencias."}
{"id": "113855", "revid": "1131", "url": "https://gl.wikipedia.org/wiki?curid=113855", "title": "Tardienta", "text": "Tardienta \u00e9 un concello da provincia de Huesca, na comunidade aut\u00f3noma de Arag\u00f3n (Espa\u00f1a).\nXeograf\u00eda.\nTen unha \u00e1rea de 90,71 km\u00b2 e unha poboaci\u00f3n de 1.072 habitantes (INE 2004) e unha densidade de 11,82 hab/km\u00b2.\nHistoria.\nA poboaci\u00f3n de Tardienta, segundo datos hist\u00f3ricos, deb\u00eda de existir na \u00e9poca prerromana, na rexi\u00f3n poboada polos ilerxetes, nun pequeno n\u00facleo con abundante vexetaci\u00f3n e bosques. A orixe do top\u00f3nimo non est\u00e1 clara, e posiblemente derive dunha voz prerromana.\nAo longo da Idade Media era unha aldea pertencente a Almud\u00e9var, pero en 1786 adquiriu a s\u00faa independencia e o t\u00edtulo de vila concedido por Carlos III.\nDurante a \u00e9poca da invasi\u00f3n francesa, Francisco de Goya realizou, polo menos, dous cadros que fan referencia a Tardienta, vila que xogou un papel importante no fornecemento de munici\u00f3n e p\u00f3lvora \u00e1 asediada cidade de Zaragoza. Tr\u00e1tase dos cadros \"Fabricaci\u00f3n de balas na Sierra de Tardienta\" e \"Fabricaci\u00f3n de p\u00f3lvora na Sierra de Tardienta\"\nO 16 de agosto de 1861 chegou o primeiro tren \u00e1 localidade, motivo de grandes festexos ent\u00f3n. En Tardienta naceu en 1868 Luis Montestruc Rubio, xornalista, escritor, pol\u00edtico e fundador do Heraldo de Arag\u00f3n. Tam\u00e9n naceron en Tardienta o fil\u00f3sofo Andr\u00e9s Ortiz-Os\u00e9s e o qu\u00edmico e investigador Jos\u00e9 Barluenga."}
{"id": "113857", "revid": "5863", "url": "https://gl.wikipedia.org/wiki?curid=113857", "title": "Ejea de los Caballeros", "text": "Ejea de los Caballeros \u00e9 un concello aragon\u00e9s da provincia de Zaragoza. Integrado na comarca das Cinco Villas, est\u00e1 situado ao noroeste da provincia a 72 km de Zaragoza. Ten partido xudicial de seu.\nXeograf\u00eda.\nPola s\u00faa extensi\u00f3n, tr\u00e1tase dun dos maiores concellos de Espa\u00f1a, con 609,92 km\u00b2. A s\u00faa poboaci\u00f3n \u00e9 de 17.178 habitantes (INE 2008) e a densidade de 28,16 hab/km\u00b2. O c\u00f3digo postal \u00e9 50600. \u00c9 a cuarta localidade da provincia, tras Zaragoza, Calatayud e Utebo.\nO seu termo incl\u00fae os n\u00facleos habitados de Farasdu\u00e9s e Rivas, xunto coas vilas de colonizaci\u00f3n de Pinsoro, El Bayo, Bardena, Valare\u00f1a, Santa Anastasia, Escor\u00f3n Alto, Escor\u00f3n Bajo e El Sabinar. Limita ao norte cos concellos de S\u00e1daba, Biota, Luesia e As\u00edn; ao leste, con Or\u00e9s, Luna e Castej\u00f3n de Valdejasa; ao sur, con Tauste; e ao oeste, coas Bardenas Reales, en Navarra.\nA orixe xeol\u00f3xico do territorio que hoxe ocupa Ejea de los Caballeros rem\u00f3ntase ao comezo da era Terciaria, o que os especialistas deron en chamar o \"paroxismo alpino\". Xusto na zona onde na actualidade atopamos Ejea, produciuse un afundimento do terreo cuberto con posterioridade de materiais mioc\u00e9nicos (margas, arxilas, arenitas e calcarias) dunha antig\u00fcidade de ao redor dos 22 mill\u00f3ns de anos. A fineza deses materiais facilitou a acci\u00f3n da erosi\u00f3n diferencial, que ao longo de miles de anos configurou o territorio cunhas formas dominadas pola chaira.\nAs\u00ed pois, Ejea situouse no centro dunha depresi\u00f3n cuberta despois por sedimentos cuaternarios, de hai un mill\u00f3n de anos, que ten relaci\u00f3n co sistema fluvial de terrazas Arbas-Riguel. Como consecuencia de todo iso o relevo do concello \u00e9 predominantemente chan, interrompido tan s\u00f3 por suaves lombas. Ejea at\u00f3pase a 320 metros sobre o nivel do mar, altitude baixa se se compara cos 525 m da veci\u00f1a vila de Luna ou cos 745 m da Serra de Erla.\nClima.\nEjea ten un clima de tipo continental, a\u00ednda que suavizado con lixeiras matizaci\u00f3ns propias do clima mediterr\u00e1neo. Caracter\u00edzase polo car\u00e1cter extremo das temperaturas, a escaseza e irregularidade das precipitaci\u00f3ns e a limpeza atmosf\u00e9rica, grazas aos ventos. As temperaturas no inverno poden alcanzar os -18\u00a0\u00b0C e os 40\u00a0\u00b0C no ver\u00e1n.\nA temperatura media anual \u00e9 de 14\u00a0\u00b0C. Os meses m\u00e1is fr\u00edos son xaneiro e febreiro con medias de 5\u00a0\u00b0C. A media de temperatura de novembro a xaneiro \u00e9 inferior aos 10\u00a0\u00b0C, pero prod\u00facense con frecuencia xeadas ata ben entrado o mes de maio. Os meses m\u00e1is calorosos son xullo e agosto, a\u00ednda que xa desde finais de xu\u00f1o se produce un aumento notable das temperaturas. A media no ver\u00e1n \u00e9 de 23\u00a0\u00b0C. Esta rigorosidade t\u00e9rmica suav\u00edzase en outono.\nA media de choivas de Ejea \u00e9 de 468\u00a0mm anuais: maio \u00e9 o mes m\u00e1is chuvioso f\u00f3ra do outono. Pola contra, o ver\u00e1n \u00e9 o per\u00edodo m\u00e1is seco, humedecido s\u00f3 con espor\u00e1dicas treboadas de orixe t\u00e9rmica.\nO vento \u00e9 un meteoro moi caracter\u00edstico da zona. O vento do norte que circula polo val do Ebro ch\u00e1mase cierzo, que chega a alcanzar grandes velocidades e provoca unha sensaci\u00f3n t\u00e9rmica moi fr\u00eda en inverno e refrescante no ver\u00e1n. No ver\u00e1n, sobre todo, d\u00e1se vento do sueste que contrib\u00fae ao aumento das temperaturas.\nTanto o relevo como o clima fan que o r\u00e9xime hidrogr\u00e1fico sexa un tanto irregular, con seca no ver\u00e1n rota s\u00f3 polas riadas provocadas polas treboadas, mentres aumenta o caudal na primavera e no outono. Todas estas peculiaridades refl\u00edctense nos r\u00edos que atravesan o termo municipal de Ejea de los Caballeros: Riguel, Arba de Luesia e Arba de Biel. Estes dous \u00faltimos \u00fanense nun s\u00f3 r\u00edo Arba xa preto do centro urbano de Ejea.\nNo territorio de Ejea de los Caballeros danse bastantes casos de endorre\u00edsmo como consecuencia da impermeabilidade do chan, sobre todo en zonas onde se concentra material calizo. Hai unha boa mostra de pozas, lagoas e balsas, dotadas de diversas dimensi\u00f3ns e peculiaridades: a lagoa do Moncayuelo, a de Bolaso, a poza de El Gancho e El Sabinar, e o pantano de San Bartolom\u00e9, ademais doutras pozas de menor entidade. Tam\u00e9n existen alg\u00fans mananciais.\nPatrimonio natural.\nA pesar da intervenci\u00f3n do home modificando o terreo, a\u00ednda quedan en Ejea alg\u00fans restos da vexetaci\u00f3n orixinal. Existe abundante monte baixo (carrasco, tomi\u00f1o, romeu) e algunhas manchas mestas de arboredo, sobre todo pi\u00f1eiro carrasco (na Bardena). Nas marxes dos r\u00edos achamos tamargueiras nas zonas de inundaci\u00f3n, ademais de salgueiros e chopos.\nNo entanto, a construci\u00f3n do encoro de Yesa e do canle das Bardenas, que converteu en regad\u00edo a maior parte do termo estepario de Ejea, terminou coa maior parte do medio natural non humanizado. O parque Central tam\u00e9n \u00e9 digno de menci\u00f3n (a\u00ednda que a pr\u00f3xima construci\u00f3n dun colexio reducir\u00e1 a s\u00faa extensi\u00f3n nuns 1000 metros cadrados aproximadamente).\nComunicaci\u00f3ns.\nEjea de los Caballeros at\u00f3pase situada no noroeste da provincia de Zaragoza. O termo municipal ocupa a franxa centro-oeste da comarca das Cinco Villas. Varios son os eixos de comunicaci\u00f3n que se poden utilizar para acceder a Ejea. A estrada A-127 vertebra a comarca das Cinco Villas e Ejea de norte a sur, ao ligar o val do Ebro coa estrada N-240 (Pamplona-Jaca-Huesca).\nA A-125 conecta Ejea de los Caballeros con Tudela polo oeste e con Huesca polo leste, e constit\u00fae un eixo de comunicaci\u00f3n transversal e interrexional que se proxecta cara \u00e1 autoestrada Medinaceli-Madrid e a autov\u00eda Somport-Sagunt, respectivamente.\nA estrada A-1204 une Ejea de los Caballeros co norte da comarca das Cinco Villas, desde os seus barrios rurais de Rivas e Farasdu\u00e9s ata os concellos de As\u00edn e Luesia.\nOs seis barrios de colonizaci\u00f3n cos que conta Ejea (Bardenas, Santa Anastasia, El Bayo, Pinsoro, Valare\u00f1a e Sabinar) contan cunha rede de estradas secundarias que os comunican entre si e co resto do municipio. A titularidade destas estradas corresponde actualmente \u00e1 Confederaci\u00f3n Hidrogr\u00e1fica do Ebro."}
{"id": "113858", "revid": "5863", "url": "https://gl.wikipedia.org/wiki?curid=113858", "title": "Utebo", "text": "Utebo \u00e9 un concello da provincia de Zaragoza. Situado a 12\u00a0km da capital, con 16.966 habitantes, de xeito que \u00e9 as\u00ed a terceira poboaci\u00f3n da provincia, tan s\u00f3 superada por Zaragoza e Calatayud, e unha das maiores de Arag\u00f3n.\nSituaci\u00f3n xeogr\u00e1fica.\nA s\u00faa poboaci\u00f3n at\u00f3pase repartida en tres n\u00facleos de poboaci\u00f3n: Casco Antigo, El Monte (zona desenvolvida a partir da d\u00e9cada dos 40 do pasado s\u00e9culo) e o Barrio de Malpica (lim\u00edtrofe co barrio rural de Casetas pertencente a Zaragoza). A poboaci\u00f3n sit\u00faase na marxe dereita do r\u00edo Ebro. O termo municipal \u00e9 practicamente chairo e o 67% da extensi\u00f3n pertence a terras de cultivo, das que o 70% delas son de regad\u00edo fornecidas polas canles de rega do Ebro, do Jal\u00f3n e o Canle Imperial de Arag\u00f3n.\nCultura.\nUtebo conta cun museo-centro cultural denominado: Centro Cultural Mariano Mesonada - Museo Or\u00fas. No Museo Or\u00fas exponse a obra pict\u00f3rica de Jos\u00e9 Or\u00fas despois de que este doase en 2004 a s\u00faa obra ao concello."}
{"id": "113859", "revid": "10599", "url": "https://gl.wikipedia.org/wiki?curid=113859", "title": "Val d'Aran", "text": ""}
{"id": "113860", "revid": "56817", "url": "https://gl.wikipedia.org/wiki?curid=113860", "title": "Cu\u00f1arro", "text": "O top\u00f3nimo Cu\u00f1arro pode referirse a dous lugares de Galicia:"}
{"id": "113861", "revid": "85894", "url": "https://gl.wikipedia.org/wiki?curid=113861", "title": "Asperelo, San Marti\u00f1o de Asperelo, Rodeiro", "text": "Asperelo \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 43 habitantes (29 homes e 14 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113862", "revid": "23204", "url": "https://gl.wikipedia.org/wiki?curid=113862", "title": "Pau Casals", "text": "Pau Casals i Defill\u00f3, nado en El Vendrell (Tarragona) o 29 de decembro de 1876 e finado en San Xo\u00e1n de Porto Rico o 22 de outubro de 1973, foi un compositor e m\u00fasico catal\u00e1n. Durante a s\u00faa carreira foi co\u00f1ecido como Pablo Casals, o seu nome legal e co que asinaba.\nPola s\u00faa reco\u00f1ecida actividade como director e compositor, Casals \u00e9 considerado un dos mellores violonchelistas de todos os tempos. O columnista sociopol\u00edtico e economista David P. Goldman designou a Casals como o mellor m\u00fasico cl\u00e1sico do s\u00e9culo XX.\nUnha das s\u00faas composici\u00f3ns m\u00e1is soadas \u00e9 o \"Himno das Naci\u00f3ns Unidas\", co\u00f1ecido como o \"Himno da Paz\", composto mentres resid\u00eda na s\u00faa segunda patria, Porto Rico (onde nacera e se criara a s\u00faa nai), e onde tam\u00e9n resid\u00edan outros espa\u00f1ois de sona internacional, tales como Juan Ram\u00f3n Jim\u00e9nez e Francisco Ayala.\nAl\u00e9n da s\u00faa obra musical, Pau Casals destacou en todo o mundo polo seu activismo na defensa da paz, a democracia, a liberdade e os dereitos humanos, que lle valeron prestixiosas condecoraci\u00f3ns; e mesmo ser nomeado ao Premio Nobel da Paz. Casals tam\u00e9n manifestou publicamente a s\u00faa oposici\u00f3n ao r\u00e9xime franquista e o seu desexo de ver unha Catalu\u00f1a independente ou cun alto grao de autonom\u00eda.\nTraxectoria.\nOs seus inicios.\nPau Casals naceu o 29 de decembro de 1876 no n\u00famero 2 da r\u00faa Santa Ana, na localidade de El Vendrell (Catalu\u00f1a), fillo do m\u00fasico catal\u00e1n Carles Casals, que daquela era organista e director do coro da localidade do Baix Pened\u00e8s, e de Pilar Defill\u00f3, nada en Mayag\u00fcez (Porto Rico), pa\u00eds ao que marcharan seus pais a traballar. Aos cinco anos xa estudaba piano, frauta e viol\u00edn grazas a seu pai, que era m\u00fasico. En 1882 realizou a s\u00faa primeira actuaci\u00f3n musical, no coro da igraxa de El Vendrell e realizou a s\u00faa primeira composici\u00f3n: un agasallo para o seu padri\u00f1o o d\u00eda do seu santo. En 1883, coa axuda de seu pai, compuxo unha partitura para unha representaci\u00f3n de Els Pastorets.\nEn 1885 queda impactado pola actuaci\u00f3n dos pallasos \"Los Tres Bemoles\", un dos cales tocaba comicamente unha pipa enorme en forma de violonchelo. Casals nunca vira un instrumento de corda que se tocara nesa posici\u00f3n e, xunto co recital de violonchelo que o profesor Garcia de Barcelona ofreceu no \"Centre Cat\u00f2lic del Vendrell\", fixeron que Pau Casals tomara unha decisi\u00f3n sobre a s\u00faa vocaci\u00f3n: ser\u00eda violonchelista. Tralo recital do profesor Garcia, pediulle a seus pais un violonchelo, a\u00ednda que non llo compraron porque ti\u00f1a moitos instrumentos. Por\u00e9n, ao ver a ilusi\u00f3n que lle fac\u00eda, un veci\u00f1o constru\u00edulle un cunha cabaza, logo p\u00faxolle unhas cordas e finalmente unha capa de pintura.\nEstudos en Barcelona.\nMatriculado na Escola Municipal de M\u00fasica de Barcelona, al\u00f3xase na casa duns parentes para poder asistir con regularidade \u00e1 escola. Estudou violonchelo baixo a direcci\u00f3n de Josep Garcia e con Josep Rodoreda como profesor de composici\u00f3n.\nGrazas aos seus co\u00f1ecementos musicais previos, Casals aprende con poita rapidez, mais sen adaptarse ao xeito convencional de tocar o violonchelo, cousa que fixo que desenvolvera un estilo propio.\nEn 1889 comezou a tocar no \"Caf\u00e8 Tost\" de Barcelona sete d\u00edas \u00e1 semana, tres horas cada noite, por 4 pesetas. Ao ano seguinte, o propietario do Caf\u00e8 Tost introduciu a Casals no mundo musical e cultural barcelon\u00e9s. Aos 14 anos descubriu unha edici\u00f3n das \"Seis Suites para Violonchelo\" de Johann Sebastian Bach nunha librer\u00eda de Barcelona, convert\u00e9ndose o compositor alem\u00e1n no seu \u00eddolo e as sinterpretaci\u00f3ns das s\u00faas suites por parte do violonchelista catal\u00e1n conced\u00e9ronlle reco\u00f1ecemento mundial.\nO 23 de febreiro de 1891 participu nun concerto ben\u00e9fico no Teatre Novedades de Barcelona, e ese mesmo ano co\u00f1eceu ao compositor Enrique Granados, co que comezou unha longa amizade. Tam\u00e9n comezou a traballar en \"La Pajarera\", un caf\u00e9 situado na praza de Catalu\u00f1a, con actuaci\u00f3ns cada noite cun tr\u00edo e que pasar\u00eda a formar parte do chamado \"Sexteto de la Pajarera\".\nEn 1893 graduouse con honras na Escola Municipal de M\u00fasica de Barcelona.\nTraslado a Madrid.\nEn 1893 trasladouse coa s\u00faa nai e os seus irm\u00e1ns a vivir a Madrid, onde inicia a s\u00faa segunda etapa de formaci\u00f3n no Conservatorio de M\u00fasica e Declamaci\u00f3n con Jes\u00fas de Monasterio como profesor de m\u00fasica de c\u00e1mara. Ese mesmo ano recibiu por parte da ra\u00ed\u00f1a rexente Mar\u00eda Cristina de Habsburgo-Lorena unha bolsa mensual de 250 pesetas, que foi retirada pola mesma Mar\u00eda Cristina en 1895.\nBruxelas e Par\u00eds.\nO 14 de febreiro de 1895 foi nomeado \"Caballero de la Real Orden de Isabel la Cat\u00f3lica\", e ese mesmo ano presentouse \u00e1s probas de acceso ao Conservatorio de M\u00fasica de Bruxelas cunha carta de recomendaci\u00f3n para Fran\u00e7ois Gava\u00ebrt, director do Conservatorio. Unha vez pasadas as probas, Casals viaxou a Bruxelas para estudar con Edouard Jacobs no Conservatorio, mais tras un incidente co profesor, decide irse a Par\u00eds. A ra\u00ed\u00f1a Mar\u00eda Cristina retiroulle a pensi\u00f3n e, tras d\u00edas dif\u00edciles na capital francesa, decide regresar a Barcelona.\nO regreso a Barcelona, o Casals profesor e concertista.\nEn maio de 1896 entra como profesor na Escola Municipal de M\u00fasica de Barcelona e uns meses m\u00e1is tarde, en novembro \u00e9 nomeado profesor de violonchelo do Convervatori del Liceu, entrando a formar parte tam\u00e9n da Grande orquestra do Teatre del Liceu. Nesa \u00e9poca comezou a realizar concertos en pequenas sociedades en Barcelona.\nEn 1897 Camille Saint-Sa\u00ebns coincidiu con el en Barcelona. Ese mesmo ano forma o \"Cuarteto Crickboom\" cos violinistas Mathieu Crickboom e Josep Rocabruna, e o viola Rafael G\u00e1lvez. Realiza unha xira por Espa\u00f1a con Enrique Granados e Mathieu Crickboom, obtendo posteriormente un agasallo da ra\u00ed\u00f1a Mar\u00eda Cristina: un zafiro azul e un violonchelo novo.\nEn 1899 trasladouse a Par\u00eds, instal\u00e1ndose en casa da cantante estadounidense Emma Nevada e Raymond Palmer, viaxando posteriormente a Londres con Nevada e o pianista L\u00e9on Moreau. En 1899 debutou en Londres no Crystal Palace e en agosto actuou nun concerto privado ante a ra\u00ed\u00f1a Vitoria do Reino Unido.\nXiras americanas e europeas.\nEn 1900 inst\u00e1lase na cidade de Par\u00eds, onde comeza a tocar co pianista Harold Bauer. En 1901 realizou unha viaxe aos Estados Unidos coa cantante Emma Nevada, o pianista L\u00e9on Moreau e o frautista Daniel Marquesi. O mesmo ano iniciou a s\u00faa primeira xira polos Estados Unidos na localidade de Worcester, situada no estat de Massachusetts, que durou ata o ver\u00e1n de 1902. Nun concerto realizado en San Francisco sufriu un accidente que lle obrigou a retirarse da xira e a aloxarse na casa de Michail Stein. En 1902 foille concedida a \"Gran Cruz de Caballero de la Real Orden de Carlos III\" pola ra\u00ed\u00f1a rexente Mar\u00eda Cristina.\nEn 1903 iniciou a s\u00faa primeira xira por Suram\u00e9rica, e en 1904 realizou a s\u00faa segunda viaxe aos Estados Unidos, desta vez para actuar de solista, sendo o m\u00e1is importante o 15 de xaneiro, cando o violonchelista catal\u00e1n actuou por primeira vez na Casa Branca convidado para a realizaci\u00f3n dun concerto privado polo presidente dos Estados Unidos Theodore Roosevelt.\nEn 1905 iniciou unha relaci\u00f3n sentimental coa violonchelista portuguesa Guilhermina Suggia, relaci\u00f3n que finalizar\u00eda sete anos despois. Ese mesmo ano realizou a s\u00faa primeira viaxe a Rusia, actuando no Sal\u00f3n da Nobreza de San Petersburgo. En 1906 fundou o Tr\u00edo Cortot-Thibaud-Casals que debutou na localidade de Lille (Francia), xunto ao violinista Jacques Thibaud e o pianista Alfred Cortot, tr\u00edo que chegar\u00eda a ser un dos m\u00e1is prestixiosos do mundo. En 1908 falece seu pai e o 20 de outubro do ano seguinte foi convidado pra tocar na Classical Concert Society de Londres, feito que lle permitiu viaxar posteriormente a Inglaterra cada ano para realizar diversos concertos.\nEn marzo de 1914 embarcouse novamente a Nova York, e o 4 de abril casou coa soprano estadounidense Susan Metcalfe en New Rochelle (Nova York) e inician xuntos unha xira polos Estados Unidos. Ese mesmo ano realizou o seu primeiro concerto no Metropolitan Opera House de Nova York o 13 de decembro, interpretando o Concerto para violonchelo de Camille Saint-Sa\u00ebns e o Kol Nidrei de Max Bruch coa Orquestra da \u00d3pera dirixida por Richard Hageman. Ao ano seguinte realiza as s\u00faas primeiras gravaci\u00f3ns para a Columbia Gramophone Company. En maio de 1916 organizou un concerto ben\u00e9fico, novamente no Metropolitan, adicado aos fillos de Enrique Granados, que falecera o mes anterior no naufraxio do Sussex na Canle da Mancha torpedeado pola armada alem\u00e1 no transcurso da primeira guerra mundial, no concerto estivo acompa\u00f1ado por Paderewski e Fritz Kreisler.\nO 10 de xaneiro de 1919 actuou na Cidade de M\u00e9xico coa Orquestra Sinf\u00f3nica da Cidade baixo a direcci\u00f3n de Josep Rocabruna, iniciando unha xira de tres semanas por M\u00e9xico. Ese mesmo ano trasladouse novamente a Barcelona.\nRegreso a Barcelona e Orquestra Pau Casals.\nEn 1919 instalouse no n\u00famero 440 da Avenida Diagonal, xunto ao Paseo de Gr\u00e0cia (Barcelona), coa idea de crear a Orquestra Pau Casals, coa axuda do seu irm\u00e1n amb Enric Casals como primeiro viol\u00edn, Enric Ainaud S\u00e1nchez como primeiro viol\u00edn adxunto e Bonaventura Dini como primeiro violonchelo. En 1920, con outros prestixiosos m\u00fasicos como Alfred Cortot e Jacques Thibaud, crea a \"\u00c9cole Normale de Musique\" de Par\u00eds, onde cada ver\u00e1n imparte cursos de interpretaci\u00f3n. O 13 de outubro do mesmo ano tivo lugar o primeiro concerto da Orquestra Pau Casals no Palau de la M\u00fasica Catalana, e en 1922 fixo a s\u00faa primeira aparici\u00f3n como director no Carnegie Hall de Nova York.\nEn 1926 creou a Associaci\u00f3 Obrera de Concerts co obxectivo de permitir \u00e1 clase obreira gozar da m\u00fasica. Con motivo do centenario da morte de Ludwig van Beethoven, en 1927 efectuou diversos concertos en Viena, as\u00ed como interpretou en Barcelona o Triplo Concerto de Beethoven xunto con Thibaud e Cortot e a batuta de Eugene Ysa\u00ffe. Ese mesmo ano foi nomeado \"fillo predilecto\" da s\u00faa vila natal, El Vendrell.\nEn 1928 realizou unha pequena viaxe aos Estados Unidos para interpretar o seu derradeiro concerto como solista nese pa\u00eds que tivo lugar no Town Hall de Nova York xunto co pianista Nicolai Mednikoff. Ese mesmo ano finalizou a relaci\u00f3n coa s\u00faa dona e separ\u00e1ronse definit\u00edvamente.\nSegunda Rep\u00fablica, guerra civil e exilio.\nAo proclamarse a Segunda Rep\u00fablica Espa\u00f1ola o 15 de abril de 1931, realizou un concerto en Montju\u00efc para celebrar este feito, no concerto Casals dirixiu a Novena Sinfon\u00eda de Beethoven interpretada pola Orquestra Pau Casals e o Orfe\u00f3 Gracienc. En 1933 rexeitou unha invitaci\u00f3n para ir tocar coa Berliner Philharmoniker pola chegada ao poder de Adolf Hitler e as persecuci\u00f3ns dos nazis.\nO 18 de xullo de 1936, durante un ensaio, co\u00f1eceu a nova do alzamento militar de Francisco Franco. Cando as tropas de Franco ocuparon Barcelona a finais de xaneiro de 1939, viuse obrigado a exiliarse, volvendo a Par\u00eds, onde residiu na casa de Maurice Eisenberg. Logo da s\u00faa breve estad\u00eda en Par\u00eds, marchou a Prades, onde se instalou nunha habitaci\u00f3n do Grand Hotel, dende onde comezou a s\u00faa campa\u00f1a de axuda aos refuxiados espa\u00f1ois xunto co seu amigo Joan Alavedra. Por\u00e9n, o 13 de xu\u00f1o de 1940 as tropas alem\u00e1s invadiron Par\u00eds, polo que Francesca Capdevila, Pilar Casals, a familia Alavedra e o propio Pau Casals deciden abandonar Francia dende Bordeos a bordo do \"Champlain\" con destino a Norteam\u00e9rica. Con todo, cando estaban a piques de embarcar, o \"Champlain\" foi bombardeado polos alem\u00e1ns, polo que decidiron regresar a Prades, onde se instalaron na \"Vila Colette\".\nDende 1946, cando foi nomeado Gran Oficial da Lexi\u00f3n de Honra Francesa, Casals permaneceu inactivo como concertista en sinal de protesta polo inmovilismo das democracias occidentais cara ao r\u00e9xime franquista. Por\u00e9n o seu silencio rematar\u00eda en 1950, cando tras impulsar e presidir os Xogos Florais da lingua catal\u00e1, nace o 6 de xu\u00f1o dese mesmo ano o Festival Internacional de M\u00fasica Pau Casals, o Festival Bach (en conmemoraci\u00f3n do bicentenario da morte do compositor alem\u00e1n) en Prades por iniciativa de Alexander Schneider, sendo o propio Schneider quen convenceu a Casals para que volvera tocar con motivo do Festival adicado ao seu compositor favorito.\nNa segunda edici\u00f3n do Festival de Prades celebrado no Pazo dos Reis de Mallorca (Perpi\u00f1\u00e1n, 1951), Casals co\u00f1ece a Marta Mont\u00e1\u00f1ez, quen en 1954 marchar\u00eda a Prades para comezar as s\u00faas clases de interpretaci\u00f3n co mestre catal\u00e1n e con quen finalmente casar\u00eda o 3 de agosto de 1957 na cidade de San Xo\u00e1n (Porto Rico), e dirixiu en Z\u00fcrich (Su\u00edza) as s\u00faas obras \"Sardana para violonchelos\" e \"Os tres reis\". En 1952 participou por primeira vez na \"Academia Musical de Verano de Zermatt\", impartindo dende aquela e ata 1966 clases maxistrais de interpretaci\u00f3n na Academia.\nO 11 de decembro de 1955, Pau Casals realiza a s\u00faa primeira viaxe \u00e1 terra natal de s\u00faa nai, Porto Rico, sendo acompa\u00f1ado por Marta Mont\u00e1\u00f1ez. Ao ano seguinte, e por iniciativa de Abe Fortas e o gobernador, Luis Mu\u00f1oz Mar\u00edn, xestouse a creaci\u00f3n dos Festivais Casals Inc., con Pau Casals como director musical e Alexander Schneider como asistente musical. Finalmente, a finais de novembro dese mesmo ano, Casals fixa a s\u00faa residencia en Santurce (Porto Rico), nunha casa situada na r\u00faa Bucar\u00e9.\nO 16 de abril de 1957, Pau Casals sufriu un ataque ao coraz\u00f3n durante un ensaio coa Orquestra del Festival, no Teatro da Universidade de Porto Rico, a direcci\u00f3n do Festival Casals decidiu realizar o primeiro Festival Casals de Porto Rico en homenaxe a Pau Casals baixo a direcci\u00f3n de Alexander Schneider. Ese mesmo ano, paralelamente ao Festival Casals, creouse a Orquesta Sinf\u00f3nica de Puerto Rico e o Conservatorio de M\u00fasica, do cal Pau Casals foi nomeado presidente.\nEn decembro de 1966, con motivo do seu 90 aniversario, recibiu diversas homenaxes, destacando as realizadas polos catal\u00e1ns en Molitg-les-Bains (Languedoc-Rosell\u00f3n, Francia) coa actuaci\u00f3n dos \"Nens del Vendrell\", as\u00ed como a recepci\u00f3n no patio da \"Fortaleza\" de San Juan (Porto Rico) \u00e1 que asistiu o vicepresidente dos Estados Unidos Hubert Humphrey. Ao ano seguinte foi invitado polas Naci\u00f3ns Unidas para dirixir \"El Pessebre\" no Constitution Hall de Washington DC para conmemorar o d\u00eda das Naci\u00f3ns Unidas; tralo concerto Casals entrevistouse co presidente Lyndon B. Jhonson na Casa Branca.\nO 3 de xullo de 1972, Pau Casals e a s\u00faa dona Marta crearon a Fundaci\u00f3n Pau Casals co obxectivo de ceder a Catalu\u00f1a todo o legado que o violonchelista conservaba na casa de Sant Salvador, en El Vendrell.\nMorte.\nEn xu\u00f1o de 1973 asistiu ao Festival Casals celebrado no Carnegie Hall e en Central Park de Nova York, e do 16 de xullo ao 26 de agosto dese mesmo ano participou no XIII Festival de M\u00fasica de Israel, onde dirixiu o seu \u00faltimo concerto.\nA finais de setembro de 1973 Pau Casals sufriu un ataque ao coraz\u00f3n irreversible. Morreu o 22 de outubro de 1973, \u00e1 idade de 96 anos, no \"Hospital del Auxilio Mutuo\" de San Xo\u00e1n de Porto Rico, a consecuencia do ataque ao coraz\u00f3n. Posteriormente foi enterrado no Cemiterio Conmemorativo de San Xo\u00e1n de Porto Rico.\nO 9 de novembro de 1979, restablecida a democracia en Espa\u00f1a, os seus restos foron trasladados ao cemiterio de El Vendrell, a s\u00faa poboaci\u00f3n natal, onde actualmente descansan.\nA\u00ednda que non chegou a ver o final do r\u00e9xime franquista, foi homenaxeado postumamente polo goberno espa\u00f1ol co rei Juan Carlos I, adicando en 1976 un selo de correos \u00e1 s\u00faa figura con motivo do centenario do seu nacemento.\nSegundo as s\u00faas memorias, as\u00ed como o manifestou Albert E. Kahn en 1970, Casals sufriu circunstancias dif\u00edciles durante os seus anos de exilio en Prades, en parte a causa da s\u00faa vontade de non abandonar aos seus compatriotas internados nos campos de concentraci\u00f3n do sueste de Francia durante a segunda guerra mundial e baixo a ocupaci\u00f3n nazi. Mediante a celebraci\u00f3n de concertos tratou de darlles apoio durante e despois da guerra.\nCasals e as Suites para violonchelo s\u00f3 de Bach.\nCasals rescatou do esquecemento as Seis Suites para violonchelo s\u00f3 de J.S. Bach. As suites para violonchelo s\u00f3 de Bach non eran moi co\u00f1ecidas ata a d\u00e9cada de 1900, e durante moito tempo pensouse que estaban destinadas a ser estudos. Por\u00e9n en 1890, cando ti\u00f1a 14 anos, Casals descubriu nunha tenda de partituras de segunda man de Barcelona unha copia en mal estado dunha edici\u00f3n de Gr\u00fctzmacher das Seis Suites para violonchelo s\u00f3 de Bach. Durante 13 anos estudou as suites cada d\u00eda antes de tocalas en p\u00fablico por primeira vez. Casals fixo m\u00e1is tarde a s\u00faa versi\u00f3n persoal das seis suites. Contra o ano 1925, \u00e1 idade de 48 anos, decidiu facer rexistralas nunha gravaci\u00f3n, convert\u00e9ndose no primeiro violonchelista en gravalas entre os anos 1936 e 1939.\nAs s\u00faas versi\u00f3ns das suites de Bach foron especialmente destacadas, e estas interpretaci\u00f3ns que insist\u00edan nos matices, e que tam\u00e9n quixera destacar o tam\u00e9n catal\u00e1n Gaspar Cassad\u00f3, contribu\u00edu ao redescubrimento destas obras polo gran p\u00fablico.\nObra musical como violoncellista, compositor e director.\nEntre as contribuci\u00f3ns m\u00e1is importantes de Pau Casals destaca cambiar a t\u00e9cnica da interpretaci\u00f3n de violoncello, buscando movementos m\u00e1is naturais afastados da t\u00e9cnica r\u00edxida do s\u00e9culo XIX. Rescatou do esquecemento as suits para violoncello s\u00f3 de Johann Sebastian Bach, son famosas as gravaci\u00f3ns que delas fixo entre 1936 e 1939. En calidade de int\u00e9rprete achegou cambios innovadores \u00e1 execuci\u00f3n do violoncello e introduciu novas posibilidades t\u00e9cnicas e expresivas na devandita especialidade. Como director, buscaba igualmente a profundidade expresiva, a esencia musical que sab\u00eda alcanzar co violoncello.\nCasals mostrou xa desde a s\u00faa infancia unha gran sensibilidade pola m\u00fasica. O seu pai, tam\u00e9n m\u00fasico, transmitiulle os primeiros co\u00f1ecementos musicais, que Pau Casals ampliou con estudos en Barcelona e Madrid. Nesta cidade compartiu estudos co outro grande do violoncello espa\u00f1ol do s\u00e9culo XX, Juan Ruiz Casaux, sendo ambos os dous disc\u00edpulos do catedr\u00e1tico da Escuela Nacional de M\u00fasica, V\u00edctor Mirecki, iniciador da escola violoncel\u00edstica espa\u00f1ola moderna, e de Jes\u00fas de Monasterio na c\u00e1tedra de perfeccionamento de m\u00fasica de c\u00e1mara. Con tan s\u00f3 23 anos iniciou a s\u00faa traxectoria profesional e actuou como int\u00e9rprete nos mellores auditorios do mundo.\nPau Casals exerceu tam\u00e9n como profesor e compositor, con obras como o oratorio \"\"El pessebre\", estreado o 17 de decembro de 1960 no Fuerte de San Diego (Acapulco) e que dirixir\u00eda arredor de todo o mundo ata 1972, convert\u00e9ndose esta, na s\u00faa actividade musical m\u00e1is importante dos seus \u00faltimos anos de vida. Tam\u00e9n compuxo o \"Himno das Naci\u00f3ns Unidas\" (1971) e outras obras corais. Popularizou a canci\u00f3n catal\u00e1 \"El cant dels ocells\"\" que se erixiu nun verdadeiro canto \u00e1 paz.\nComo profesor, impartiu numerosas clases maxistrais en instituci\u00f3ns como a divisi\u00f3n de m\u00fasica da Universidade de Berkeley (Estados Unidos, 1960), os cursos de ver\u00e1n da Escola de M\u00fasica de Marlboro (Estados Unidos), ou cursos de interpretaci\u00f3n de ver\u00e1n na \u00c9cole Normale de Musique de Par\u00eds (Francia).\nDiscograf\u00eda.\nAo longo da s\u00faa carreira musical, Pau Casals realizou numerosos rexistros discogr\u00e1ficos, tanto con agrupaci\u00f3ns de m\u00fasica de c\u00e1mara, como solista ou como solista. Entre as s\u00faas gravaci\u00f3ns como solista c\u00f3mpre salientar a das Seis Suites para violonchelo s\u00f3 de Bach realizada entre 1936 e 1939, sendo o primeiro rexistro discogr\u00e1fico das que xa son parte do repertorio fundamental de todo violonchelista.\nCompromiso pol\u00edtico e social.\nXunto \u00e1 s\u00faa extraordinaria carreira como m\u00fasico, Pau Casals mantivo sempre unha incansable dedicaci\u00f3n \u00e1 defensa da paz, a democracia e a liberdade, e ao longo da s\u00faa vida deixou constancia do seu compromiso en favor da clase traballadora.\nA pesar de que, durante os anos do r\u00e9xime franquista, nos estamentos oficiais e medios de comunicaci\u00f3n espa\u00f1ois o chamaban Pablo Casals, sempre reclamou que lle chamasen Pau, non s\u00f3 por que ese era o seu nome en catal\u00e1n, lingua que sempre defendeu, sen\u00f3n tam\u00e9n porque en catal\u00e1n a palabra \"pau\" significa \"paz\".\nEn 1917 anunciou a s\u00faa decisi\u00f3n de non volver actuar en Rusia, tras os sucesos da Revoluci\u00f3n Rusa e a implantaci\u00f3n do r\u00e9xime comunista. Nos anos posteriores estender\u00eda esa decisi\u00f3n a todos os pa\u00edses comunistas onde non houbese democracia.\nEn 1926 creou en Barcelona a \"Associaci\u00f3 Obreira de Concerts\" (Asociaci\u00f3n Obreira de Concertos): unha entidade independente cuxo obxectivo era permitir o acceso da clase traballadora ao ensino da m\u00fasica e a audici\u00f3n de concertos.\nCo\u00f1ecido polos seus ideais republicanos, en 1931 mostrou publicamente o seu contento pola proclamaci\u00f3n da Segunda Rep\u00fablica en Espa\u00f1a, e foi convidado a participar nos actos conmemorativos do suceso. Participou nos actos dirixindo a Orquestra Pau Casals e o Orfe\u00f3 Gracienc, que interpretaron a Novena Sinfon\u00eda de Beethoven nunha actuaci\u00f3n no Palacio de Montju\u00efc de Barcelona.\nEn 1933 rexeitou un convite para actuar en Alema\u00f1a por mor da chegada ao poder de Adolf Hitler, cuxa doutrina detestaba. Manifestou a s\u00faa intenci\u00f3n de non tocar nese pa\u00eds ata que non houbese un cambio de r\u00e9xime pol\u00edtico.\nEn 1936, co estalido da guerra civil espa\u00f1ola situouse publicamente a prol do bando republicano.\nO 27 de xu\u00f1o de 1945, finalizada a segunda guerra mundial, ofreceu un concerto no Royal Albert Hall de Londres coa Orquestra Sinf\u00f3nica da BBC dirixida por Adrian Boult e, ao finalizar o concerto, transmitiu unha mensaxe a Catalu\u00f1a dende os estudos da BBC. Ese mesmo ano, logo dunha semana de concertos por Inglaterra, decidiu non volver tocar nese pa\u00eds en protesta pola inmovilidade dos pa\u00edses aliados ante o r\u00e9xime do xeneral Franco. Rexeitou tam\u00e9n os Doutorados Honoris Causa das universidades de Oxford e Cambridge.\nCoa consolidaci\u00f3n do r\u00e9xime franquista decidiu trasladarse a vivir a San Xo\u00e1n de Porto Rico (a s\u00faa nai nacera en Porto Rico, onde os seus av\u00f3s maternos, catal\u00e1ns, foran a traballar).\nEn 1946 decidiu non volver tocar en p\u00fablico mentres que as democr\u00e1cias non cambiaran a s\u00faa actitude cara ao goberno de Franco, comezando o seu segundo exilio en Prades. Dende ese ano e ata 1950 adicouse \u00e1 composici\u00f3n, ao estudo e ao ensino, mentres segu\u00eda axudando aos refuxiados espa\u00f1ois no estranxeiro. Tam\u00e9n en 1950 impulsou a celebraci\u00f3n dos primeiros Xogos Florais da lingua catal\u00e1 no exilio que tiveron lugar en Perpi\u00f1\u00e1n (Francia).\nO 13 de xullo de 1954 o Parlamento de Catalu\u00f1a no exilio, reunido na embaixada da Rep\u00fablica Espa\u00f1ola en M\u00e9xico, prop\u00faxolle como Presidente da Generalitat de Catalu\u00f1a. O violoncellista rexeitou o cargo, convencido de que \"sirvo mellor a Catalu\u00f1a nas circunstancias actuais como a sirvo\" e porque dic\u00eda non estar \u00e1 altura de tal dignidade.\nO 24 de outubro de 1958 foi convidado a participar na Asemblea Xeral das Naci\u00f3ns Unidas, para conmemorar o D\u00eda das Naci\u00f3ns Unidas. O concerto, xunto coa mensaxe de paz que Casals gravara uns d\u00edas antes en Xenebra, foi retransmitido por radio a m\u00e1is de 40 pa\u00edses. Aquela intervenci\u00f3n converteuno nun dos s\u00edmbolos mundiais da loita pola paz e a liberdade no mundo, e valeulle o nomeamento ao Premio Nobel da Paz dese mesmo ano.\nO 13 de novembro de 1961 realiza un concerto na Casa Branca xunto ao Gobernador de Porto Rico, Lu\u00eds Mu\u00f1oz Mar\u00edn, convidado persoalmente polo presidente dos Estados Unidos John Fitzgerald Kennedy. Previamente, Casals apoiara publicamente a pol\u00edtica dem\u00f3crata do presidente Kennedy.\nO 19 de abril de 1962 act\u00faa no Memorial Opera House de San Francisco onde presenta \"\"El Pessebre\". Con motivo dese concerto, Pau Casals anuncia que dedicar\u00e1 o resto da s\u00faa vida a unha cruzada persoal pola dignidade humana, a fraternidade e a paz.\nO 24 de outubro de 1963 volve \u00e1 sede das Naci\u00f3ns Unidas en Nova York para interpretar \"El Pessebre\"\", coa Orquestra do Festival Casals e o Coro da Orquestra de Cleveland. O presidente dos Estados Unidos, John Fitzgerald Kennedy, conc\u00e9delle a \"Medalla da Liberdade\" de Estados Unidos.\nO 24 de outubro de 1971 recibe a Medalla da Paz nunha homenaxe na sede da Asemblea Xeral das Naci\u00f3ns Unidas en Nova York. No acto interpretouse, baixo a s\u00faa direcci\u00f3n, o \"Himno das Naci\u00f3ns Unidas\" composto por Casals con letra do poeta W.H. Auden por encarga da organizaci\u00f3n. A peza conv\u00e9rtese no \"Himno \u00e1 paz\", como tam\u00e9n \u00e9 co\u00f1ecida. Tras a interpretaci\u00f3n do himno da ONU Casals pronunciou un discurso en ingl\u00e9s e catal\u00e1n, nun momento en que a lingua catal\u00e1 era perseguida en Espa\u00f1a, convert\u00e9ndose na primeira persoa que utilizaba a lingua catal\u00e1 na Asemblea Xeral das Naci\u00f3ns Unidas. No discurso, no que fai un encomio \u00e1 paz, decl\u00e1rase catal\u00e1n, e afirma que \"Catalu\u00f1a foi a naci\u00f3n m\u00e1is grande do mundo\". Tras o discurso, interpretou \"El cant dels ocells\" (en galego, \"O canto dos paxaros\"), unha composici\u00f3n tradicional catal\u00e1 que, desde ent\u00f3n, converteuse nun novo himno \u00e1 liberdade.\nPau Casals estaba afiliado desde sempre \u00e1 Lliga Regionalista catal\u00e1.\nEventos en homenaxe a Pau Casals.\nActualmente, cel\u00e9branse tres festivais internacionais de m\u00fasica que levan o nome de Pau Casals. Estes festivais cel\u00e9branse en tres das localidades m\u00e1is importantes na vida de Casals: El Vendrell, localidade onde naceu, creceu e descansan os seus restos; Prades (Francia), onde viviu exiliado tralo triunfo franquista na guerra civil espa\u00f1ola; e San Juan de Porto Rico, onde fixou a s\u00faa residencia en 1942 ata a s\u00faa morte en 1973.\nOs festivais actuais son:\nExistiron tam\u00e9n:\nAdemais cada catro anos dende o ano 2000 ti\u00f1a lugar nas localidades alem\u00e1s de Kronberg e Frankfurt am Main a International Pablo Casals Cello Competition, auspiciada pola Kronberg Academy, un concurso para descubrir e impulsar as carreiras dos futuros valores do violonchelo e que estaba apoiada pola Pau Casals Foundation, baixo o patronazgo de Marta Casals Istomin. Un dos premios era o uso dun dos violonchelos Gofriller de Casals. O primieiro premio principal entregado foi para Claudio Boh\u00f3rquez no 2000. O concurso s\u00f3 contou con d\u00faas edici\u00f3ns, a inaugural do 2000 e outra no 2004.\nMuseos e outros edificios adicados a Pau Casals.\nNo centro de El Vendrell, no paseo mar\u00edtimo de Sant Salvador, est\u00e1 a Casa-Museo de Pau Casals, centrado na vida e a obra do violonchelista catal\u00e1n. No barrio de Sant Salvador da mesma poboaci\u00f3n at\u00f3pase a sede da Fundaci\u00f3n Pau Casals, con outra casa-museo fronte a un auditorio bautizado co seu nome, e cun busto realizado polo escultor Josep Maria Subirachs.\nNo Vello San Xo\u00e1n, en Porto Rico, existe outro museo adicado \u00e1 figura de Pau Casals chamado Museo Pablo Casals. O 3 de outubro de 2009, a Sala Sinf\u00f3nica Pablo Casals, unha sala sinf\u00f3nica de San Xo\u00e1n (Porto Rico) foi inaugurada e bautizada en honor a Pau Casals, o edificio custou 34 mill\u00f3ns de d\u00f3lares e foi dese\u00f1ado por Rodolfo Fern\u00e1ndez, sendo o maior anexo do complexo do Centro de Bellas Artes e a sede da Orquesta Sinf\u00f3nica de Puerto Rico.\nEn 1987 inaugurouse en Toquio (Xap\u00f3n) o Casals Hall, sede de concertos de m\u00fasica de c\u00e1mara.\nEn Chicago, Illinois (Estados Unidos) existe unha escola que leva o nome do violonchelista catal\u00e1n, a Pablo Casals Elementary School."}
{"id": "113863", "revid": "56817", "url": "https://gl.wikipedia.org/wiki?curid=113863", "title": "Asperelo", "text": "O top\u00f3nimo Asperelo pode referirse a:"}
{"id": "113864", "revid": "85894", "url": "https://gl.wikipedia.org/wiki?curid=113864", "title": "Barrio, San Marti\u00f1o de Asperelo, Rodeiro", "text": "Barrio \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 38 habitantes (18 homes e 20 mulleres), o que sup\u00f3n unha diminuci\u00f3n de 10 habitantes con respecto ao ano 2000."}
{"id": "113865", "revid": "85894", "url": "https://gl.wikipedia.org/wiki?curid=113865", "title": "Caxide, San Marti\u00f1o de Asperelo, Rodeiro", "text": "Caxide \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 7 habitantes (3 homes e 4 mulleres), o que sup\u00f3n unha diminuci\u00f3n de 3 habitantes con respecto ao ano 2000.\nToponimia.\nO top\u00f3nimo galego \"Caxide\" fai referencia a unha antiga \"(Villa) Cagiti\", posesi\u00f3n ou dominio de Cagitus, nome xerm\u00e1nico com\u00fan en Galicia at\u00e9 o s\u00e9culo XII."}
{"id": "113866", "revid": "85894", "url": "https://gl.wikipedia.org/wiki?curid=113866", "title": "Couso, San Marti\u00f1o de Asperelo, Rodeiro", "text": "Couso \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 70 habitantes (36 homes e 34 mulleres), o que sup\u00f3n unha diminuci\u00f3n de 22 habitantes con respecto ao ano 2000."}
{"id": "113868", "revid": "22570", "url": "https://gl.wikipedia.org/wiki?curid=113868", "title": "Our\u00edn, San Marti\u00f1o de Asperelo, Rodeiro", "text": "Our\u00edn \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 51 habitantes (28 homes e 23 mulleres), o que sup\u00f3n un aumento de 1 habitante con respecto ao ano 2000."}
{"id": "113869", "revid": "1888", "url": "https://gl.wikipedia.org/wiki?curid=113869", "title": "Our\u00edn", "text": ""}
{"id": "113871", "revid": "85894", "url": "https://gl.wikipedia.org/wiki?curid=113871", "title": "Pereira, San Marti\u00f1o de Asperelo, Rodeiro", "text": "Pereira \u00e9 un lugar da parroquia de San Marti\u00f1o de Asperelo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 19 habitantes (9 homes e 10 mulleres), o que sup\u00f3n unha diminuci\u00f3n de 15 habitantes con respecto ao ano 2000."}
{"id": "113872", "revid": "23204", "url": "https://gl.wikipedia.org/wiki?curid=113872", "title": "Skedsmo", "text": "Skedsmo \u00e9 un concello do condado de Akershus, Noruega. O concello limita \u00f3 norte con Nittedal, Gjerdrum e Ullensaker, \u00f3 leste con S\u00f8rum e Fet, \u00f3 sur con R\u00e6lingen e L\u00f8renskog e \u00f3 oeste con Oslo. Dentro dos l\u00edmites do concello est\u00e1 Lillestr\u00f8m que ten status de cidade desde 1998. Outras localidades son Skjetten, Str\u00f8mmen, Skedsmokorset, Kjeller, Tuterud e Leirsund."}
{"id": "113875", "revid": "2338", "url": "https://gl.wikipedia.org/wiki?curid=113875", "title": "Are\u00e1n, San Cristovo do Az, Rodeiro", "text": "Are\u00e1n \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 9 habitantes (5 homes e 4 mulleres), o que sup\u00f3n unha diminuci\u00f3n de 1 habitante con respecto ao ano 2000."}
{"id": "113876", "revid": "85894", "url": "https://gl.wikipedia.org/wiki?curid=113876", "title": "O Az, San Cristovo do Az, Rodeiro", "text": "O Az \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 22 habitantes (12 homes e 10 mulleres), o que sup\u00f3n unha diminuci\u00f3n de 22 habitantes con respecto ao ano 2000."}
{"id": "113877", "revid": "85894", "url": "https://gl.wikipedia.org/wiki?curid=113877", "title": "Cristimil, San Cristovo do Az, Rodeiro", "text": "Cristimil \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 50 habitantes (29 homes e 21 mulleres), o que sup\u00f3n unha diminuci\u00f3n de 29 habitantes con respecto ao ano 2000."}
{"id": "113878", "revid": "85894", "url": "https://gl.wikipedia.org/wiki?curid=113878", "title": "Mamoelas, San Cristovo do Az, Rodeiro", "text": "Mamoelas \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 19 habitantes (9 homes e 10 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113879", "revid": "1131", "url": "https://gl.wikipedia.org/wiki?curid=113879", "title": "Mamoelas", "text": "O top\u00f3nimo galego Mamoelas pode referirse a:"}
{"id": "113880", "revid": "85894", "url": "https://gl.wikipedia.org/wiki?curid=113880", "title": "R\u00edo de Camba, San Cristovo do Az, Rodeiro", "text": "R\u00edo de Camba \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 13 habitantes (5 homes e 8 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113881", "revid": "85894", "url": "https://gl.wikipedia.org/wiki?curid=113881", "title": "Vilarmaior, San Cristovo do Az, Rodeiro", "text": "Vilarmaior \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 13 habitantes (6 homes e 7 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "113882", "revid": "1888", "url": "https://gl.wikipedia.org/wiki?curid=113882", "title": "Vilarmaior (hom\u00f3nimos)", "text": "O top\u00f3nimo Vilarmaior pode referirse a:"}
{"id": "113883", "revid": "85894", "url": "https://gl.wikipedia.org/wiki?curid=113883", "title": "Vilame\u00e1, San Cristovo do Az, Rodeiro", "text": "Vilame\u00e1 \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 16 habitantes (6 homes e 10 mulleres), o que sup\u00f3n unha diminuci\u00f3n de 6 habitantes con respecto ao ano 2000.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "113885", "revid": "2338", "url": "https://gl.wikipedia.org/wiki?curid=113885", "title": "Vilaravide, San Cristovo do Az, Rodeiro", "text": "Vilaravide \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 2 habitantes (1 home e 1 muller), o mesmo n\u00famero de habitantes que no ano 2000."}
{"id": "113886", "revid": "1888", "url": "https://gl.wikipedia.org/wiki?curid=113886", "title": "Vilaravide", "text": ""}
{"id": "113888", "revid": "22570", "url": "https://gl.wikipedia.org/wiki?curid=113888", "title": "Vistu\u00edde, San Cristovo do Az, Rodeiro", "text": "Vistu\u00edde \u00e9 un lugar da parroquia de San Cristovo do Az, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 28 habitantes (18 homes e 10 mulleres), o que sup\u00f3n unha diminuci\u00f3n de 4 habitantes con respecto ao ano 2000."}
{"id": "113889", "revid": "1888", "url": "https://gl.wikipedia.org/wiki?curid=113889", "title": "Vistu\u00edde", "text": ""}
{"id": "113893", "revid": "89787", "url": "https://gl.wikipedia.org/wiki?curid=113893", "title": "Randy Foye", "text": "Randy Foye, nado o 24 de setembro de 1983 en Newark, Nova Jersey, \u00e9 un xogador profesional de baloncesto estadounidense que actualmente \u00e9 axente libre. Mide 1,93 metros e pode xogar de escolta ou de base.\nTraxectoria profesional.\nFoye xogou os seus anos de universidade nos Wildcats da Universidade de Villanova. Foi seleccionado s\u00e9timo no Draft da NBA de 2006 polos Boston Celtics, a\u00ednda que foi traspasado de inmediato aos Portland Trail Blazers, os cales o intercambiaron por Brandon Roy dos Minnesota Timberwolves. Foye estudou na East Side High School, onde ga\u00f1ou o premio de \"New Jersey Player Of The Year\", antes de ser adquirido por Villanova.\nO 8 de xullo de 2010, Foye asinou cos Los Angeles Clippers.\nO 25 de xullo de 2012, Foye fichou polos Utah Jazz. Durante a s\u00faa \u00fanica tempada en Utah, conseguiu o r\u00e9cord da franqu\u00eda de m\u00e1is triplas anotadas nun ano, con 178 anotadas de 434 intentos, cunha porcentaxe do 41%.\nO 10 de xullo de 2013, Foye foi traspasado \u00f3s Denver Nuggets, como parte dun traspaso entre os Golden State Warriors, os Jazz e os propios Nuggets. O 23 de decembro de 2015, Foye anotou 31 puntos, a s\u00faa maior anotaci\u00f3n da tempada, na vitoria dos Nuggets por 104-96 contra os Phoenix Suns.\nO 18 de febreiro de 2016, Foye foi traspasado \u00f3s Oklahoma City Thunder a cambio de D.J. Augustin, Steve Novak e d\u00faas elecci\u00f3ns da segunda rolda do Draft. Tres d\u00edas m\u00e1is tarde fixo o seu debut cos Thunder na derrota por 115-92 contra os Cleveland Cavaliers, facendo dous puntos e unha asistencia en 14 minutos de xogo.\nVida persoal.\nMedicamente, Randy ten a estra\u00f1a condici\u00f3n de situs inversus, \u00e9 dicir, ten todos os \u00f3rganos do seu corpo trocados de lado, coma se unha persoa normal se mirase nun espello, \u00e9 dicir, que ten por exemplo o coraz\u00f3n inclinado cara o lado dereito. O pai de Randy morreu nun accidente de moto cando Randy ti\u00f1a tres anos de idade e a s\u00faa nai abandonouno a el e ao seu irm\u00e1n nun xard\u00edn infantil e nunca m\u00e1is a volveron a ver. Foye achegouse moito aos seus amigos do barrio cos que aprendeu a xogar ao baloncesto, ata que anos despois recibiu bolsas e axudas do estado."}
{"id": "113894", "revid": "7523", "url": "https://gl.wikipedia.org/wiki?curid=113894", "title": "Adestrador do Ano da NBA", "text": "O adestrador do ano da NBA \u00e9 un galard\u00f3n que se lle outorga ao considerado mellor adestrador da tempada recentemente rematada. A persoa que \u00e9 galardoada co premio recibe o trofeo \"Red Auerbach\".\nM\u00e1is galard\u00f3ns.\nPat Riley \u00e9 o adestrador que conseguiu m\u00e1is t\u00edtulos (3) con diferentes equipos: Los Angeles Lakers, New York Knicks e Miami Heat."}
{"id": "113896", "revid": "22570", "url": "https://gl.wikipedia.org/wiki?curid=113896", "title": "Aboldr\u00f3n, Camba, Rodeiro", "text": "Aboldr\u00f3n \u00e9 un lugar da parroquia de San Xo\u00e1n de Camba, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 15 habitantes (9 homes e 6 mulleres), o que sup\u00f3n unha diminuci\u00f3n de 34 habitantes con respecto ao ano 2000."}
{"id": "113897", "revid": "1888", "url": "https://gl.wikipedia.org/wiki?curid=113897", "title": "Aboldr\u00f3n", "text": ""}
{"id": "113898", "revid": "98629", "url": "https://gl.wikipedia.org/wiki?curid=113898", "title": "Econom\u00eda de Bangladesh", "text": "A econom\u00eda de Bangladesh creceu unha media de 5 a 6% ao ano desde 1996 a pesar da pouca eficiencia das empresas estatais, da demora en explorar as reservas de gas natural, da escaseza de fontes de enerx\u00eda e da demora en facer reformas econ\u00f3micas.\nMalia que a metade do produto interior bruto \u00e9 xerado polo sector de servizos, case 2/3 da poboaci\u00f3n vive da agricultura. O desenvolvemento agr\u00edcola \u00e9 dificultado pola elevada fragmentaci\u00f3n da propiedade rural e polas choivas irregulares. A produci\u00f3n de alimentos, sobre todo de cereais, \u00e9 destinada ao consumo interno. O principal cultivo industrial \u00e9 o arroz, nas \u00e1reas de Mymensingh, Rangpur, Comilla e Dacca. A cr\u00eda de vac\u00fan \u00e9 grande, e os animais son destinados principalmente ao traballo no campo. Unha parte realmente grande da poboaci\u00f3n (a 8\u00aa maior do mundo) sofre de malnutrici\u00f3n cr\u00f3nica.\nSituaci\u00f3n.\nDesde 1971 o pa\u00eds recibiu 30 bill\u00f3ns de d\u00f3lares, e 15 xa foron desembolsados. Os maiores doantes son o Banco Mundial, o Banco Asi\u00e1tico de Desenvolvemento, o Programa de Desenvolvemento das Naci\u00f3ns Unidas, os Estados Unidos, Xap\u00f3n, Arabia Saudita e Europa oriental. Con preto da metade da poboaci\u00f3n por baixo da li\u00f1a da pobreza, Bangladesh pos\u00fae o \u00edndice de pobreza m\u00e1is alto do sueste asi\u00e1tico e o terceiro no mundo, por detr\u00e1s da India e a China. Como outros pa\u00edses na mesma siuaci\u00f3n de desenvolvemento, Bangladesh ten un gran d\u00e9ficit fiscal, e grandes deficiencias na calidade dos servizos sociais."}
{"id": "113899", "revid": "98629", "url": "https://gl.wikipedia.org/wiki?curid=113899", "title": "Tempada 2005-06 da NBA", "text": "A tempada 2005-06 da NBA foi a sexax\u00e9sima na historia da NBA. Deu comezo o 1 de novembro de 2005 e rematou o 19 de abril de 2006. Os playoffs comezaron o 22 de abril de 2006 e remataron o 20 de xu\u00f1o de 2006 coa coroaci\u00f3n de Miami Heat coma campi\u00f3ns da NBA tras derrotar a Dallas Mavericks por 4-2.\nClasificaci\u00f3ns.\n\"* V: Victorias\"\n\"* D: Derrotas\"\n\"* %V: Porcentaxe de victorias\"\n\"* P: Partidos de diferenza respecto \u00e1 primeira posici\u00f3n\"\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "113900", "revid": "55340", "url": "https://gl.wikipedia.org/wiki?curid=113900", "title": "Fontelas", "text": "O top\u00f3nimo galego e portugu\u00e9s Fontelas pode referirse a:"}
{"id": "113901", "revid": "85894", "url": "https://gl.wikipedia.org/wiki?curid=113901", "title": "As Fontelas, Camba, Rodeiro", "text": "As Fontelas \u00e9 un lugar da parroquia de San Xo\u00e1n de Camba, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 4 habitantes (4 homes), o que sup\u00f3n unha diminuci\u00f3n de 3 habitantes con respecto ao ano 2000."}
{"id": "113902", "revid": "2338", "url": "https://gl.wikipedia.org/wiki?curid=113902", "title": "Lamazares, Camba, Rodeiro", "text": "Lamazares \u00e9 un lugar da parroquia de San Xo\u00e1n de Camba, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 10 habitantes (3 homes e 7 mulleres), o que sup\u00f3n un aumento de 3 habitantes con respecto ao ano 2000."}
{"id": "113903", "revid": "1131", "url": "https://gl.wikipedia.org/wiki?curid=113903", "title": "Lamazares", "text": "O top\u00f3nimo galego Lamazares pode referirse a:\nAmais, como apelido pode referirse a:"}
{"id": "113904", "revid": "85894", "url": "https://gl.wikipedia.org/wiki?curid=113904", "title": "Vilame\u00e1, Camba, Rodeiro", "text": "Vilame\u00e1 \u00e9 un lugar da parroquia de San Xo\u00e1n de Camba, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 22 habitantes (9 homes e 13 mulleres), o que sup\u00f3n unha diminuci\u00f3n de 4 habitantes con respecto ao ano 2000.\nNeste lugar naceu o alcalde de Rodeiro Eliseo Di\u00e9guez Garc\u00eda.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "113905", "revid": "98629", "url": "https://gl.wikipedia.org/wiki?curid=113905", "title": "Lamas, Camba, Rodeiro", "text": "Lamas \u00e9 un lugar da parroquia de San Xo\u00e1n de Camba, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 20 habitantes (11 homes e 9 mulleres), o que sup\u00f3n unha diminuci\u00f3n de 1 habitante con respecto ao ano 2000.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "113906", "revid": "85894", "url": "https://gl.wikipedia.org/wiki?curid=113906", "title": "Baroncelle, Carboentes, Rodeiro", "text": "Baroncelle \u00e9 un lugar da parroquia de Carboentes, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 42 habitantes (21 homes e 21 mulleres), o que sup\u00f3n unha diminuci\u00f3n de 38 habitantes con respecto ao ano 2000.\nNeste lugar est\u00e1 situado o castro de Baroncelle."}
{"id": "113907", "revid": "85894", "url": "https://gl.wikipedia.org/wiki?curid=113907", "title": "Bardel\u00e1s, Carboentes, Rodeiro", "text": "Bardel\u00e1s \u00e9 un lugar da parroquia de Carboentes, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 28 habitantes (16 homes e 12 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113908", "revid": "56817", "url": "https://gl.wikipedia.org/wiki?curid=113908", "title": "Bardel\u00e1s", "text": "O termo Bardel\u00e1s pode referirse a:"}
{"id": "113909", "revid": "85894", "url": "https://gl.wikipedia.org/wiki?curid=113909", "title": "Trasulfe, Fafi\u00e1n, Rodeiro", "text": "Trasulfe \u00e9 un lugar da parroquia de Fafi\u00e1n, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 25 habitantes (15 homes e 10 mulleres), o que sup\u00f3n unha diminuci\u00f3n de 9 habitantes con respecto ao ano 2000."}
{"id": "113910", "revid": "1888", "url": "https://gl.wikipedia.org/wiki?curid=113910", "title": "Trasulfe", "text": "O top\u00f3nimo Trasulfe pode referirse a dous lugares en Galicia:"}
{"id": "113911", "revid": "85894", "url": "https://gl.wikipedia.org/wiki?curid=113911", "title": "Guillar, Guillar, Rodeiro", "text": "Guillar \u00e9 un lugar da parroquia de Guillar, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 33 habitantes (14 homes e 19 mulleres), o que sup\u00f3n unha diminuci\u00f3n de 15 habitantes con respecto ao ano 2000."}
{"id": "113912", "revid": "85894", "url": "https://gl.wikipedia.org/wiki?curid=113912", "title": "Adel\u00e1n, Guillar, Rodeiro", "text": "Adel\u00e1n \u00e9 un lugar da parroquia de Guillar, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 36 habitantes (21 homes e 15 mulleres), o que sup\u00f3n unha diminuci\u00f3n de 7 habitantes con respecto ao ano 2000."}
{"id": "113913", "revid": "2338", "url": "https://gl.wikipedia.org/wiki?curid=113913", "title": "Barbeitos, Negrelos, Rodeiro", "text": "Barbeitos \u00e9 un lugar da parroquia de Negrelos, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 38 habitantes (22 homes e 16 mulleres), o que sup\u00f3n unha diminuci\u00f3n de 5 habitantes con respecto ao ano 2000.\nNeste lugar naceu o guerrilleiro antifranquista Benjam\u00edn Garc\u00eda Di\u00e9guez, \"O Largo\"."}
{"id": "113914", "revid": "2032", "url": "https://gl.wikipedia.org/wiki?curid=113914", "title": "Urania Mella Serrano", "text": ""}
{"id": "113915", "revid": "1131", "url": "https://gl.wikipedia.org/wiki?curid=113915", "title": "Fernando de Magall\u00e1ns", "text": ""}
{"id": "113918", "revid": "1888", "url": "https://gl.wikipedia.org/wiki?curid=113918", "title": "Javier Ortiz", "text": "Javier Ortiz Est\u00e9vez, nado en Donostia o 24 de xaneiro de 1948 e finado en Aig\u00fces (Alacant) o 28 de abril de 2009, foi un xornalista vasco.\nTraxectoria.\nNeto dun emigrante ourens\u00e1n, estudou nos xesu\u00edtas en Donostia. Comezou a s\u00faa actividade xornal\u00edstica aos dezaoito anos, en publicaci\u00f3ns clandestinas na ditadura franquista, polo que foi arrestado en varias ocasi\u00f3ns. Militante do Partido Comunista, estivo exiliado en Bordeos e en Par\u00eds durante varios anos, ao tempo que comezaban as s\u00faas diverxencias coa organizaci\u00f3n comunista, por exemplo, cando o partido non se manifestou contra as execuci\u00f3ns de Salvador Puig Antich e Heinz Chez. Regresou a Espa\u00f1a \u00e1 morte de Francisco Franco, formou parte da Platajunta e fundou \"Saida\", revista de li\u00f1a republicana que foi varias veces secuestrada, as\u00ed como os seus membros arrestados.\nEn 1985 comezou a traballar como redactor xefe da revista \"Mar\", do Instituto Social da Mari\u00f1a.\nPedro J. Ram\u00edrez ofreceulle colaborar na fundaci\u00f3n do xornal \"El Mundo\". Nel foi redactor-xefe, fundou a redacci\u00f3n da edici\u00f3n do Pa\u00eds Vasco e foi subdirector e xefe de Opini\u00f3n na edici\u00f3n central. En 2000 deixou os seus cargos directivos e a partir de ent\u00f3n colaborou de forma externa con d\u00faas columnas semanais. Posteriormente compaxinou o seu labor como comentarista en Radio Euskadi e ETB coa direcci\u00f3n de Foca, colecci\u00f3n de ensaios pol\u00edticos da editorial Akal. En setembro de 2007 incorporouse como columnista no diario \"P\u00fablico\".\nObra.\nFoi tam\u00e9n editor e coautor de diversas obras, como \"\u00a1Palestina existe!\" (Foca, 2002) e \"Washington contra el mundo\" (Foca, 2003)."}
{"id": "113923", "revid": "85894", "url": "https://gl.wikipedia.org/wiki?curid=113923", "title": "Barbeitos, R\u00edo, Rodeiro", "text": "Barbeitos \u00e9 un lugar da parroquia de R\u00edo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 21 habitantes (8 homes e 13 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113925", "revid": "85894", "url": "https://gl.wikipedia.org/wiki?curid=113925", "title": "Mouriz, R\u00edo, Rodeiro", "text": "Mouriz \u00e9 un lugar da parroquia de R\u00edo, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 21 habitantes (13 homes e 8 mulleres), o mesmo n\u00famero de habitantes que no ano 2000."}
{"id": "113926", "revid": "23204", "url": "https://gl.wikipedia.org/wiki?curid=113926", "title": "Mouriz", "text": "O top\u00f3nimo galego Mouriz (do g\u00f3tico \"valor\" e o sufixo , con interferencia probable da ra\u00edz presente no nome propio Mauricio, \u201cimportante polo seu valor\u201d, e , reduci\u00f3n do top\u00f3nimo Allariz, do g\u00f3tico \"todo\" e \"poderoso\" coa equivalencia de \"todopoderoso\" ou omnipotente), pode referirse a:"}
{"id": "113927", "revid": "56817", "url": "https://gl.wikipedia.org/wiki?curid=113927", "title": "Senboku", "text": "Senboku (\u4ed9\u5317\u5e02, \u305b\u3093\u307c\u304f\u3057, \"Senboku-shi\") \u00e9 un concello da prefectura de Akita no Xap\u00f3n. Est\u00e1 situado \u00f3 leste da prefectura e no centro da rexi\u00f3n de T\u014dhoku, na Honshu - \u672c\u5ddeilla de Honsh\u016b. Ten 1.093,64\u00a0km\u00b2 de superficie e unha poboaci\u00f3n de 30.358 habitantes (2009) e unha densidade de poboaci\u00f3n de 27,8 h/km\u00b2.\nO concello de Senboku limita cos concellos de Daisen, de Akita, de Kitaakita, de Kazuno (son da prefectura de Akita); de Hachimantai, de Shizukuishi e de Nishiwaga (son da prefectura de Iwate)."}
{"id": "113928", "revid": "85894", "url": "https://gl.wikipedia.org/wiki?curid=113928", "title": "Alemparte, O Salto, Rodeiro", "text": "Alemparte \u00e9 un lugar da parroquia do Salto, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 38 habitantes (20 homes e 18 mulleres), o que sup\u00f3n unha diminuci\u00f3n de 8 habitantes con respecto ao ano 2000."}
{"id": "113929", "revid": "85894", "url": "https://gl.wikipedia.org/wiki?curid=113929", "title": "Casares, O Salto, Rodeiro", "text": "Casares \u00e9 un lugar da parroquia do Salto, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 12 habitantes (5 homes e 7 mulleres), o que sup\u00f3n unha diminuci\u00f3n de 25 habitantes con respecto ao ano 2000."}
{"id": "113930", "revid": "2338", "url": "https://gl.wikipedia.org/wiki?curid=113930", "title": "Fondevila, San Salvador de Camba, Rodeiro", "text": "Fondevila \u00e9 un lugar da parroquia de San Salvador de Camba, no concello pontevedr\u00e9s de Rodeiro, na comarca do Deza. Segundo o INE, en 2008 ti\u00f1a 7 habitantes (4 homes e 3 mulleres), o que sup\u00f3n unha diminuci\u00f3n de 14 habitantes con respecto ao ano 2000."}
{"id": "113931", "revid": "85894", "url": "https://gl.wikipedia.org/wiki?curid=113931", "title": "Cabanas, Santa Mari\u00f1a de Pescoso, Rodeiro", "text": "Cabanas \u00e9 un lugar da parroquia de Santa Mari\u00f1a de Pescoso, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 17 habitantes (8 homes e 9 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113932", "revid": "2338", "url": "https://gl.wikipedia.org/wiki?curid=113932", "title": "Bagarelas, Vilela, Rodeiro", "text": "Bagarelas \u00e9 un lugar da parroquia de Vilela, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 25 habitantes (14 homes e 11 mulleres), o que sup\u00f3n unha diminuci\u00f3n de 2 habitantes con respecto ao ano 2000."}
{"id": "113933", "revid": "98629", "url": "https://gl.wikipedia.org/wiki?curid=113933", "title": "Noshiro", "text": "Noshiro (\u80fd\u4ee3\u5e02, \u306e\u3057\u308d\u3057, \"Noshiro-shi\") \u00e9 un concello da prefectura de Akita no Xap\u00f3n. Est\u00e1 situado ao noroeste da prefectura e no centro-oeste da rexi\u00f3n de T\u014dhoku, na illa de Honsh\u016b. Ten 426,74\u00a0km\u00b2 de superficie, unha poboaci\u00f3n de 60.083 habitantes (2009) e unha densidade de poboaci\u00f3n de 141 h/km\u00b2.\nO concello de Noshiro limita cos concellos de Happ\u014d, de Fujisato, de Kitaakita, de Kamikoani e de Mitane."}
{"id": "113934", "revid": "56817", "url": "https://gl.wikipedia.org/wiki?curid=113934", "title": "Bagarelas", "text": "O top\u00f3nimo galego Bagarelas pode referirse a:"}
{"id": "113935", "revid": "89787", "url": "https://gl.wikipedia.org/wiki?curid=113935", "title": "Katagami", "text": "Katagami (\u6f5f\u4e0a\u5e02, \u304b\u305f\u304c\u307f\u3057, \"Katagami-shi\") \u00e9 un concello da prefectura de Akita no Xap\u00f3n.Est\u00e1 situado \u00f3 oeste da prefectura e da rexi\u00f3n de T\u014dhoku, na illa de Honsh\u016b. Ten 97,96\u00a0km\u00b2 de superficie, unha poboaci\u00f3n de 35.164 habitantes (2009) e unha densidade de poboaci\u00f3n de 359 h/km\u00b2.\nO concello de Katagami limita cos concellos de Oga, de \u014cgata, de Hachir\u014dgata, de Goj\u014dme, de Ikawa e de Akita.\nHistoria.\nA cidade de Katagami foi fundada pola fusi\u00f3n de tres concellos de vila do distrito de Minamiakita (\"Tenn\u014d\", \"Iitagawa\" e \"Sh\u014dwa\") no ano 2005."}
{"id": "113936", "revid": "56817", "url": "https://gl.wikipedia.org/wiki?curid=113936", "title": "Nikaho", "text": "Nikaho (\u306b\u304b\u307b\u5e02, \u306b\u304b\u307b\u3057, \"Nikaho-shi\") \u00e9 un concello da prefectura de Akita no Xap\u00f3n. Est\u00e1 situado ao suroeste da prefectura e no centro-oeste da rexi\u00f3n de T\u014dhoku, na illa de Honsh\u016b. Ten 240,63\u00a0km\u00b2 de superficie, unha poboaci\u00f3n de 28.192 habitantes (2009) e unha densidade de poboaci\u00f3n de 117 h/km\u00b2.\nO concello de Nikaho limita cos concellos de Yurihonj\u014d (da prefectura de Akita); de Yuza e de Sakata (son da prefectura de Yamagata)."}
{"id": "113937", "revid": "56817", "url": "https://gl.wikipedia.org/wiki?curid=113937", "title": "\u014cdate", "text": "\u014cdate (\u5927\u9928\u5e02, \u304a\u304a\u3060\u3066\u3057, \"\u014cdate-shi\") \u00e9 un concello da prefectura de Akita no Xap\u00f3n. Est\u00e1 situado \u00f3 norte da prefectura e no centro-norte da rexi\u00f3n de T\u014dhoku, na illa de Honshu. Ten 913,70\u00a0km\u00b2 de superficie, unha poboaci\u00f3n de 79.745 habitantes (2009) e unha densidade de poboaci\u00f3n de 87,3 hab./km\u00b2.\nO concello de \u014cdate limita cos concellos de Fujisato, de Kitaakita, de Kazuno, de Kosaka (son da prefectura de Akita); de Hirakawa, de \u014cwani, de Hirosaki e de Nishimeya (son da prefectura de Aomori)."}
{"id": "113938", "revid": "15490", "url": "https://gl.wikipedia.org/wiki?curid=113938", "title": "Shikokuch\u016b\u014d", "text": "Shikokuch\u016b\u014d (\u56db\u56fd\u4e2d\u592e\u5e02, \u3057\u3053\u304f\u3061\u3085\u3046\u304a\u3046\u3057, \"Shikokuch\u016b\u014d-shi\") \u00e9 un concello da prefectura de Ehime no Xap\u00f3n. Est\u00e1 situada ao leste da prefectura e ao centro da rexi\u00f3n de Shikoku, na illa de Shikoku. Ten 420,25\u00a0km\u00b2 de superficie e unha poboaci\u00f3n de 91.034 habitantes (2009) e ten unha densidade de poboaci\u00f3n de 217 h/km\u00b2.\nO concello de Shikokuch\u016b\u014d limita cos concellos de Niihama (da prefectura de Ehime); de \u014ckawa, de Motoyama, de \u014ctoyo (son da prefectura de K\u014dchi); de Miyoshi (da prefectura de Tokushima); e de Kan'onji (da prefectura de Kagawa)."}
{"id": "113939", "revid": "78124", "url": "https://gl.wikipedia.org/wiki?curid=113939", "title": "Seiyo", "text": "Seiyo (\u897f\u4e88\u5e02, \u305b\u3044\u3088\u3057, \"Seiyo-shi\") \u00e9 un concello da prefectura de Ehime no Xap\u00f3n. Est\u00e1 situada ao centro-sur da prefectura e ao oeste da rexi\u00f3n de Shikoku, na illa de Shikoku. Ten 514,79\u00a0km\u00b2 de superficie e unha poboaci\u00f3n de 42.840 habitantes (2009) e ten unha densidade de poboaci\u00f3n de 83,2 h/km\u00b2.\nO concello de Seiyo limita cos concellos de Yawatahama, de \u014czu, de Uchiko, de Kumak\u014dgen, de Kihoku, de Uwajima (son da prefectura de Ehime); e de Yusuhara (da prefectura de K\u014dchi)."}
{"id": "113940", "revid": "98629", "url": "https://gl.wikipedia.org/wiki?curid=113940", "title": "A Baiuca, Vilela, Rodeiro", "text": "A Baiuca \u00e9 un lugar da parroquia de Vilela, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 2 habitantes (1 home e 1 muller), o mesmo n\u00famero de habitantes que no ano 2000.\nToponimia.\nUnha baiuca \u00e9 un local p\u00fablico onde se serve alcohol, como unha taberna ou tasca."}
{"id": "113941", "revid": "85894", "url": "https://gl.wikipedia.org/wiki?curid=113941", "title": "Cantelle, Vilela, Rodeiro", "text": "Cantelle \u00e9 un lugar da parroquia de Vilela, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 11 habitantes (4 homes e 7 mulleres), o que sup\u00f3n unha diminuci\u00f3n de 12 habitantes con respecto ao ano 2000."}
{"id": "113942", "revid": "22570", "url": "https://gl.wikipedia.org/wiki?curid=113942", "title": "Sabor\u00edn, Vilela, Rodeiro", "text": "Sabor\u00edn \u00e9 un lugar da parroquia de Vilela, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 23 habitantes (14 homes e 9 mulleres), o que sup\u00f3n unha diminuci\u00f3n de 16 habitantes con respecto ao ano 2000."}
{"id": "113943", "revid": "1888", "url": "https://gl.wikipedia.org/wiki?curid=113943", "title": "Sabor\u00edn", "text": ""}
{"id": "113944", "revid": "2338", "url": "https://gl.wikipedia.org/wiki?curid=113944", "title": "Vilela, Vilela, Rodeiro", "text": "Vilela \u00e9 un lugar da parroquia de Vilela, no concello pontevedr\u00e9s de Rodeiro, na comarca do Deza. Segundo o INE, no 2008 ti\u00f1a 45 habitantes (24 homes e 21 mulleres), o que sup\u00f3n unha diminuci\u00f3n de 15 habitantes con respecto ao ano 2000."}
{"id": "113945", "revid": "1131", "url": "https://gl.wikipedia.org/wiki?curid=113945", "title": "Cantelle", "text": "O top\u00f3nimo galego Cantelle pode referirse a:"}
{"id": "113946", "revid": "89787", "url": "https://gl.wikipedia.org/wiki?curid=113946", "title": "Antonio Gramsci", "text": "Antonio Gramsci, nado en Ales (Sarde\u00f1a) o 22 de xaneiro de 1891 e finado en Roma o 27 de abril de 1937, foi un pol\u00edtico, periodista, pedagogo, fil\u00f3sofo e te\u00f3rico marxista italiano. Foi un dos fundadores do Partido Comunista Italiano, e do que foi secretario xeral, e estivo preso polo r\u00e9xime fascista de Benito Mussolini.\nDurante o encarceramento, escribiu 30 cadernos e 3 000 p\u00e1xinas que conforman os seus \"Quaderni del carcere\". Estes est\u00e1n considerados unha gran contribuci\u00f3n \u00e1 teor\u00eda pol\u00edtica do s\u00e9culo XX, abarcando unha ampla tem\u00e1tica (historia e nacionalismo de Italia, Revoluci\u00f3n Francesa, fascismo, fordismo, sociedade civil, folclore, relixi\u00f3n e cultura). Isto d\u00e9bese a que tivo influencias de distintas correntes, non s\u00f3 marxistas, tales como Niccol\u00f2 Machiavelli, Vilfredo Pareto, Georges Sorel e Benedetto Croce.\nGramsci \u00e9 co\u00f1ecido pola s\u00faa teor\u00eda da hexemon\u00eda cultural, que explica como o aparello do estado e a clase capitalista gobernante (a burgues\u00eda) empregan as instituci\u00f3ns culturais para manter o poder en dita sociedade. Dende o seu punto de vista, a burgues\u00eda desenvolve unha cultura hexem\u00f3nica empregando a ideolox\u00eda en lugar da violencia, a forza econ\u00f3mica ou a coerci\u00f3n. Esta propaga os seus propios valores e normas, que se tornan no \"sentido com\u00fan\", mantendo as\u00ed o \"statu quo\". Polo tanto, o poder hexem\u00f3nico \u00e9 usado para manter o consentimento da orde capitalista antes de acudir ao poder coercitivo. Esta hexemon\u00eda cultural \u00e9 producida e reproducida pola clase dominante mediante as instituci\u00f3ns que conforman a superestrutura.\nTraxectoria.\nOs seus pais foron Francesco Gramsci (1860-1937) e Giuseppina Marcias (1861-1932). Francesco era orixinario de Gaeta e comezou a estudar Dereito, pero por mor da pobreza da s\u00faa familia debeu atopar r\u00e1pido un traballo e partiu para Sarde\u00f1a. Corr\u00eda o ano 1881 e empregouse na oficina de rexistro de Ghilarza. Al\u00ed co\u00f1eceu a Peppina, que s\u00f3 estudara ata terceiro de primaria, e casaron malia a oposici\u00f3n dos pais dela. Durante este per\u00edodo naceron os seus fillos: Gennaro (1884), Grazietta (1887), Emma (1889) e en 1891, en Ales, Antonio, bautizado o 29 de xaneiro. O ano seguinte, os Gramsci mud\u00e1ronse a Sorgono onde nacen os seus fillos Mario en 1893, Teresina en 1895 e Carlos en 1897.\nArrestado o 9 de agosto de 1898 coa acusaci\u00f3n de peculado, concusi\u00f3n e falsidade en actos, Francesco Gramsci \u00e9 condenado o 27 de outubro de 1900 ao m\u00ednimo da pena co atenuante do leve valor: 5 anos, 8 meses e 22 d\u00edas de c\u00e1rcere, para expiar en Gaeta. Privada do soldo do pai, para a familia Gramsci son anos de extrema miseria. Antonio, por unha ca\u00edda aos tres anos, sofre un traumatismo que lle provoca unha deformaci\u00f3n na s\u00faa columna e non crece m\u00e1is: a s\u00faa altura non superar\u00e1 o metro e medio. A\u00ednda que segundo a autopsia e os datos que dan na \"Casa-museo de Antonio Gramsci\" en Ghilarza, estaba enfermo de tuberculose \u00f3sea, o que lle impediu o crecemento. E xa pouco antes da morte afectoulle aos pulm\u00f3ns.\nAntonio comeza a asistir \u00e1 escola primaria aos sete anos e concl\u00faea en 1903 co m\u00e1ximo de cualificaci\u00f3ns. Con todo, as condici\u00f3ns da familia non lle permiten inscribirse \u00e1 secundaria e d\u00e1 a s\u00faa pequena contribuci\u00f3n \u00e1 econom\u00eda dom\u00e9stica traballando na Oficina do Catastro por 9 liras ao mes, o equivalente a un quilo de pan ao d\u00eda. Traballaba dez horas ao d\u00eda removendo \u00abrexistros que pesaban m\u00e1is ca min e moitas noites choraba \u00e1s agachadas porque me do\u00eda moito o corpo\u00bb.\nO 31 de xaneiro de 1904 Francesco cumpre a s\u00faa condena. \u00c9 rehabilitado e obter\u00e1 un emprego de escrib\u00e1n na Oficina do Catastro. Antonio pode inscribirse na secundaria municipal de Santu Lussurgiu, a 18 quil\u00f3metros de Ghilarza, \u00abunha pequena escola na cal tres presuntos profesores rega\u00f1aban, con caras esaxeradamente sombr\u00edas, durante as cinco clases\u00bb. Con esta preparaci\u00f3n aventurada logra graduarse en Oristano e no ver\u00e1n de 1908 inscr\u00edbese no liceo de Torri de Cagliari, onde comparte unha pensi\u00f3n xunto ao seu irm\u00e1n Gennaro, que traballa nunha f\u00e1brica de xeo.\nO irm\u00e1n, logo de prestar o servizo militar en Tur\u00edn, regresara a Sarde\u00f1a \"convertido\" en militante socialista. As\u00ed, Antonio pode ler libros, peri\u00f3dicos e op\u00fasculos socialistas, como tam\u00e9n as novelas populares de Carolina Invernizio e de Ant\u00f3n Giulio Barrili. Tam\u00e9n le a Grazia Deledda pero non a aprecia, considerando que a visi\u00f3n que a escritora manifestaba era substancialmente folclor\u00edstica. Le a Voz e o Marzocco, Giovanni Papini, Emilio Cecchi e sobre todo a Benedetto Croce e Salvemini.\nAo fin do segundo ano do instituto, pide ao seu profesor, director da Uni\u00f3n Sarda, poder colaborar durante o ver\u00e1n no xornal con breves correspondencias e o profesor ac\u00e9ptao: o 20 de xullo de 1910 recibe a credencial de xornalista. O ano seguinte grad\u00faase no liceo con varios oitos e un nove en italiano.\nTur\u00edn.\nEn 1911 o Colexio Carlo Alberto de Tur\u00edn ofrece 39 bolsas de estudos, 70 liras ao mes por once meses, para poder frecuentar a Universidade de Tur\u00edn. \u00abPart\u00edn para Tur\u00edn coma se fose en estado de somnambulismo. Ti\u00f1a 55 liras na bolsa, gastara 45 para a viaxe en terceira clase das cen obtidas en casa\u00bb. O 27 de outubro de 1911 conclu\u00edu os exames: sup\u00e9raos clasific\u00e1ndose no noveno lugar; no segundo estaba un estudante proveniente de Sassari, Palmiro Togliatti.\nInscr\u00edbese na facultade de Letras pero as 70 liras non bastan: \u00aba preocupaci\u00f3n do fr\u00edo non me permite estudar porque paseo na rec\u00e1mara para quentarme os p\u00e9s ou debo de estar totalmente cuberto porque non logro soster a primeira xeada\u00bb.\nAs s\u00faas opini\u00f3ns pol\u00edticas naquel tempo consisten nunha xen\u00e9rica adhesi\u00f3n a ideas socialistas, pero sobre todo, nun forte resentimento polas inxustizas que foron feitas en Sarde\u00f1a, e en xeral a todo o mediod\u00eda, que el ret\u00e9n foron ocasionadas polos atrasos das decisi\u00f3ns pol\u00edticas e econ\u00f3micas feitas polos continentais.\nEst\u00e1 en casa para as elecci\u00f3ns pol\u00edticas do 26 de outubro de 1913, Italia at\u00f3pase en guerra contra Turqu\u00eda pola conquista de Libia; votan, por primeira vez, ata os analfabetos, pero a corrupci\u00f3n e a intimidaci\u00f3n electoral son as mesmas das elecci\u00f3ns precedentes. Angelo Tasca, novo dirixente socialista turin\u00e9s, amigo e compa\u00f1eiro de estudos de Gramsci, escribe que Antonio \u00abfora moi golpeado pola transformaci\u00f3n producida naquel ambiente da participaci\u00f3n das masas campesi\u00f1as nas elecci\u00f3ns, a\u00ednda que non soubesen e non puidesen a\u00ednda servirse por conta eles da nova arma. Foi este espect\u00e1culo, e a meditaci\u00f3n disto, que fixo definitivamente de Gramsci un socialista \u00bb.\nNos primeiros d\u00edas de novembro de 1913, vai habitar nun faiado do \u00faltimo piso do palacio de r\u00faa San M\u00e1ximo 14, hoxe Monumento nacional, debe fecharse neste per\u00edodo a s\u00faa inscrici\u00f3n no partido socialista. Est\u00e1 en retardo cos exames, por mor dun \u00abtipo de anemia cerebral, que me quita a memoria, que me devasta o cerebro, que me fai tolear hora tras hora, sen que logre atopar descanso nin paseando, nin tendido na cama, nin tendido no piso arrol\u00e1ndome en certos momentos como un furibundo\u00bb. Para non perder o mensual da Fundaci\u00f3n Albertina logra recuperar diversos exames entre marzo e abril de 1914\nToma lecci\u00f3ns privadas de filosof\u00eda co profesor Annibale Pastore polo que escribiu logo que \u00aba s\u00faa orientaci\u00f3n era orixinalmente crociana [...] quer\u00eda darse conta do proceso formativo da cultura aos fins da revoluci\u00f3n [...] como fai o pensar para actuar [...] como as ideas v\u00f3lvense forzas pr\u00e1cticas \u00bb. Gramsci escribir\u00e1 sobre sentir tam\u00e9n a necesidade de superar un modo de vivir e de pensar atrasado, como aquel que era propio dun sardo do principio de s\u00e9culo, para apropiarse un modo de vivir e de pensar non m\u00e1is rexional e de aldea, pero nacional\u00bb pero tam\u00e9n \u00abde provocar na clase obreira a superaci\u00f3n daquel provincialismo ao rev\u00e9s da b\u00f3la de chumbo [como o Sur era xeralmente considerado no Norte] que ti\u00f1a as s\u00faas profundas ra\u00edces na tradici\u00f3n reformista e corporativa do movemento socialista \u00bb.\nFrecuenta aos novos compa\u00f1eiros de partido, entre os cales atop\u00e1banse Tasca, Togliatti, Terracini \u00absa\u00efamos seguido das reuni\u00f3ns partido [...] mentres os \u00faltimos noct\u00e1mbulos det\u00ed\u00f1anse a observarnos continuabamos as nosas discusi\u00f3ns, mestur\u00e1ndoas de propostas feroces, de gargalladas estrepitosas, de galopes no reino do imposible e do so\u00f1o\u00bb.\nNa Italia que declarou a propia neutralidade na primeira guerra mundial en curso (neutralidade tam\u00e9n afirmada polo partido socialista) escribe por primeira vez, sobre o xornal socialista turin\u00e9s \"Il Grido do Popolo\", o 31 de outubro de 1914, o artigo \"Neutralidade activa e operante\" en resposta do artigo de Mussolini \"Da neutralidade absoluta \u00e1 neutralidade activa e operante\", sen comprender, con todo, en que momento pol\u00edtico crucial o importante e popular expo\u00f1ente socialista propux\u00e9sese ent\u00f3n.\nSost\u00e9n o 13 de abril de 1915 aquel que ser\u00e1 o seu \u00faltimo exame na Universidade; Italia entra en guerra e Gramsci sente, como nunca antes, a necesidade dun compromiso pol\u00edtico directo e asiduo.\nActividade xornal\u00edstica.\nDesde os primeiros meses de 1916, en plena guerra mundial, \u00e9 un dos tres redactores do semanario da secci\u00f3n socialista de Tur\u00edn \u201cO Berro do Pobo\u201d e da folla turinesa do \u201cAvanti!\u201d baixo a secci\u00f3n \"Baixo a Mole\"; publica breves panfletos e de cr\u00edtica teatral. M\u00e1is tarde dir\u00e1 escribir, en dez anos de xornalismo, \u00abquince ou vinte volumes de 400 p\u00e1xinas, pero escritas ao d\u00eda e deb\u00edan morrer despois do d\u00eda\u00bb e se xactar\u00e1 de contribu\u00edr a facer popular o teatro de Luigi Pirandello, ent\u00f3n incomprendido ou escarnecido. Lib\u00e9rase do illamento da s\u00faa vida de estudante pobre e solitario visitando obreiros, tendo algunhas conferencias nos c\u00edrculos socialistas e escribe por si mesmo o n\u00famero \u00fanico do xornal dos mozos socialistas \"A Citt\u00e1 futura\", publicado o 11 de febreiro de 1917.\nAqu\u00ed mostra a s\u00faa intransixencia pol\u00edtica, a s\u00faa iron\u00eda, ata en contra dos socialistas reformistas, o fast\u00edo cara a cada expresi\u00f3n ret\u00f3rica pero tam\u00e9n a s\u00faa formaci\u00f3n idealista, as s\u00faas d\u00e9bedas culturais nas confrontaci\u00f3ns con Croce, superiores ata a aquelas debidas a Marx \u00abNaquel tempo\u00bb - escribir\u00e1 \u2013 \u00abo concepto de unidade de teor\u00eda e pr\u00e1ctica, de filosof\u00eda e pol\u00edtica, non estaba abof\u00e9 en min e eu era por tendencia crociano\u00bb.\nEn marzo de 1917 o tsar de Rusia \u00e9 derribado e v\u00e9n instaurado un moderado goberno liberal; as noticias chegan parciais e confusas, pero o 29 de abril escribe que \u00aba revoluci\u00f3n rusa \u00e9 un acto proletario e que ela naturalmente debe desembocar nun r\u00e9xime socialista\u00bb e en maio sost\u00e9n que Lenin \u00absuscitou enerx\u00edas que xamais morrer\u00e1n. El e os seus compa\u00f1eiros bolxeviques est\u00e1n persuadidos que \u00e9 posible en todo momento realizar o socialismo\u00bb.\nO 25 de agosto de 1917 Tur\u00edn \u00e1lzase espontaneamente contra a guerra e a fame, a represi\u00f3n militar causa m\u00e1is de cincuenta mortos e centenares de feridos e a cidade \u00e9 declarada zona de guerra. Os dirixentes socialistas son arrestados en masa e a direcci\u00f3n da Secci\u00f3n socialista v\u00e9n asumida por un comit\u00e9 de doce persoas, do cal forma parte Gramsci.\nOs bolxeviques toman o poder en Rusia o 7 de novembro pero durante semanas a Europa chegan s\u00f3 noticias confusas, ata que o 24 de novembro a edici\u00f3n nacional do \"Avanti!\" publica unha editorial co t\u00edtulo \"A Revoluci\u00f3n contra o capital\", asinado por Gramsci.\n\u00abA revoluci\u00f3n dos bolxeviques \u00e9 a revoluci\u00f3n contra o Capital de Carlos Marx. O Capital [...] era a demostraci\u00f3n cr\u00edtica da fatal necesidade que en Rusia se formase unha burgues\u00eda, se iniciase unha era capitalista, se instaurase unha cidadan\u00eda de tipo occidental [...] se os bolxeviques renegan dalgunhas afirmaci\u00f3ns do Capital, non renegan do pensamento inmanente, vivificador [...] viven o pensamento marxista, aquel que non morre nunca [...] que en Marx se contaminou de incrustaci\u00f3ns positivistas e naturalistas\u00bb.\nTam\u00e9n en Italia as dificultades da guerra e o eco da revoluci\u00f3n Rusa levan a sublevaci\u00f3ns espont\u00e1neas duramente reprimidas pola orde constitu\u00edda; a revolta polo pan de Tur\u00edn de setembro de 1917 desencadea unha dura reacci\u00f3n: 50 mortos e m\u00e1is de 200 feridos, declaraci\u00f3n de Tur\u00edn como zona de guerra e conseguinte aplicaci\u00f3n da lei marcial, arrestos a cadea que baten non s\u00f3 naqueles que participaran no levantamento, sen\u00f3n tam\u00e9n nos elementos pol\u00edticos da oposici\u00f3n (sinaladamente o enteiro n\u00facleo da fracci\u00f3n socialista) coa acusaci\u00f3n de instigaci\u00f3n \u00e1 revoluci\u00f3n.\nLogo dos arrestos efectuados en Tur\u00edn, Gramsci, v\u00e9n ser o \u00fanico redactor de \"O Berro do Pobo\", que cesa de publicarse o 19 de outubro de 1918. Terminada a guerra, Gramsci traballa unicamente na edici\u00f3n piamontesa do \"Avanti!\" desde o 5 de decembro pero os mozos socialistas turineses, Gramsci, Tasca, Togliatti e Terracini intentan expresar, logo da revoluci\u00f3n rusa, novas esixencias na actividade pol\u00edtica socialista que non senten representadas na Direcci\u00f3n Nacional: \u00abQueriamos facer, facer, facer, senti\u00e1monos angustiados, sen unha orientaci\u00f3n, aburridos na ardente vida daqueles meses despois do armisticio, cando parec\u00eda inmediato o cataclismo da sociedade italiana\u00bb. O primeiro de maio de 1919 publicouse o primeiro n\u00famero de \"L'Ordine nuevo\" con Gramsci como secretario de redacci\u00f3n e animador da Revista.\n\"L'Ordine nuovo\".\nA li\u00f1a pol\u00edtica da revista, logo dun cami\u00f1o incerto, def\u00ednese sobre posici\u00f3ns netamente obreiras. De feito, se a democracia burguesa ten o seu punto de apoio institucional no Parlamento a democracia proletaria asigna aos consellos de f\u00e1brica esta posici\u00f3n democr\u00e1tica necesaria para o nacemento da nova orde. De aqu\u00ed xorden as batallas para a introduci\u00f3n e a difusi\u00f3n destes consellos, a proximidade cos sentimentos e as opini\u00f3ns dos obreiros, a cr\u00edtica ao partido socialista (partido para os proletarios, pero non do proletariado) completamente homologado \u00e1 l\u00f3xica do poder burgu\u00e9s e por iso mesmo incapaz de expresar unha alternativa pol\u00edtica real.\nOs Consellos de F\u00e1brica.\nFundou xunto a Angelo Tasca, Palmiro Togliatti e Umberto Terracini o diario \"L'Ordine Nuovo\" (recensi\u00f3n semanal de cultura socialista) en 1919 e colaborou na revista \"A Citt\u00e0 Futura\". Participa no movemento dos consellos de f\u00e1brica de Tur\u00edn (1919-1920).\nA revista e os obreiros.\nOs obreiros amaron o semanario porque \u00abos artigos non eran fr\u00edas arquitecturas intelectuais, pero desobstru\u00edan a nosa discusi\u00f3n cos mellores obreiros, creaban sentimentos, vontade, paix\u00f3ns reais da clase obreira turinesa [...] eran case unha acta levantada a partir dos sucesos reais\u00bb.\nA Praxe.\nApoia a folga de abril de 1920, a ocupaci\u00f3n das f\u00e1bricas do setembro seguinte e a frustrada folga de abril de 1921 e polemiza contra a direcci\u00f3n do Partido Socialista, tanto contra os maximalistas coma contra os reformistas, indica un programa que sacode a expl\u00edcita aprobaci\u00f3n de Lenin ao II Congreso da III Internacional comunista que pide a expulsi\u00f3n do partido dos reformistas e dalg\u00fans maximalistas\nA Fundaci\u00f3n do Partido Comunista de Italia (PCd'I).\nA resoluci\u00f3n da Internacional comunista que ped\u00eda aos partidos socialistas o afastamento dos reformistas e m\u00e1is en xeral dos gradualistas (daqueles que pretend\u00edan tomala do poder pol\u00edtico pola v\u00eda democr\u00e1tica electoral para efectuar as reformas sociais) foi deso\u00edda polo Partido Socialista Italiano. De feito a despeito da aprobaci\u00f3n do aval obtido polos \"ordinovisti\" por parte de Lenin no curso do II Congreso da III Internacional (organizaci\u00f3n \u00e1 cal o PSI decidira adherirse co congreso de Bolo\u00f1a en outubro de 1919) os v\u00e9rtices do PSI estaban nas mans de dirixentes formados no vello estado liberal, incapaces de comprender o momento crucial pol\u00edtico-social da posguerra.\nNeste sentido o fracaso de moitos obreiros de agosto a setembro de 1920 (non comprendido e xa que logo duramente contrariado tanto polos dirixentes do Partido Socialista Italiano como polos v\u00e9rtices da Confederaci\u00f3n Xeral do Traballo), neste sentido o illamento dos \"ordinovistas\" do partido, e a escisi\u00f3n \u00e1 esquerda preparada nun congreso de facci\u00f3n en novembro de 1920 en Imola.\nA escisi\u00f3n ten lugar o 21 de xaneiro de 1921, no Teatro San Marco de Livorno, co nacemento do Partido Comunista de Italia (PCI), secci\u00f3n italiana da Internacional. No comit\u00e9 central entran dous ordinovistas, Gramsci e Terracini, mentres o Executivo est\u00e1 conformado por Amadeo Bordiga, Bruno Fortichiari, Luigi Repossi, Ruggiero Greco e Umberto Terracini Desde o primeiro de xaneiro de 1921 Gramsci dirixe \"L'Ordine Novo\", que se converteu nun dos diarios comunistas xunto a \"Il Lavoratore\" de Trieste e \"Il Comunista\" de Roma, este \u00faltimo dirixido por Togliatti. A li\u00f1a do partido \u00e9 ditada por Bordiga, co cal Gramsci non comparte as s\u00faas posici\u00f3ns sectarias, con todo, non tomou contra tales posici\u00f3ns unha expl\u00edcita confrontaci\u00f3n. Na direcci\u00f3n do xornal mira con respecto as posici\u00f3ns dos cat\u00f3licos de esquerda da corrente de Guido Miglioli do Partido popular, non tolera as tradicionais posici\u00f3ns anticlericais do movemento socialista, e conf\u00eda ao liberal Piero Gobetti a cr\u00edtica teatral. Non \u00e9 electo deputado nas elecci\u00f3ns do 15 de maio: non ten capacidades oratorias, a\u00ednda \u00e9 nova e tampouco a s\u00faa constituci\u00f3n f\u00edsica lle facilita a apreciaci\u00f3n de moitos electores.\nPesa, ademais, o abstencionismo bordiguiano que (en contraste coas mesmas teor\u00edas leninistas de utilizar o parlamento para p\u00f3r de relevo o car\u00e1cter mistificador das instituci\u00f3ns representativas) en nome dunha presunta pureza pol\u00edtica non s\u00f3 non quere participar na formaci\u00f3n da representaci\u00f3n e \u00e1 vida parlamentaria do estado burgu\u00e9s pero evita a asunci\u00f3n de directas responsabilidades operativas, relegando en tal modo ao partido nun substancial inmobilismo co efecto de desorientar \u00e1s masas.\nEsgotado o pulo revolucionario nos escenarios europeos susc\u00edtase unha reacci\u00f3n pol\u00edtica para enfrontar o que ser\u00eda necesario: que os partidos socialistas e comunistas fagan unha fronte com\u00fan, pero Bordiga est\u00e1 en contra de todo acordo, tam\u00e9n en contraste coa direcci\u00f3n da Internacional, no segundo congreso nacional comunista de Roma en marzo de 1922, unha vez m\u00e1is Gramsci, pese a discrepar privadamente, non se expresa contra as posici\u00f3ns da maior\u00eda bordiguiana.\nAo fin de maio parte rumbo a Moscova, designado para representar ao partido italiano no executivo da Internacional comunista. Chega xa doente e no ver\u00e1n recup\u00e9rase nun sanatorio para enfermidades nerviosas de Moscova. Aqu\u00ed co\u00f1ece a unha paciente rusa, Eugenia Schucht, unha violinista que vivira alg\u00fans anos en Italia e, a trav\u00e9s dela, \u00e1 s\u00faa irm\u00e1 Julia (1894-1980), tam\u00e9n ela violinista, que permanecera varios anos en Roma gradu\u00e1ndose no Liceo musical romano.\nJulia, de vinte e seis anos, \u00e9 bela, alta, ten un aspecto rom\u00e1ntico; Gramsci \u00e9 conquistado: recordar\u00e1 o \u00abprimeiro d\u00eda que [...] non me atrev\u00eda entrar na t\u00faa habitaci\u00f3n porque me intimidaras [...] o d\u00eda que partiches a p\u00e9 e eu te acompa\u00f1ei a p\u00e9 ata a gran r\u00faa ao ancho do bosque e quedeime tanto tempo detido para te ver afast\u00e1ndote soa, coa t\u00faa carga de transe\u00fante, pola gran r\u00faa, fac\u00eda o mundo enorme e terrible [...] pensei moito en ti, que entraches na mi\u00f1a vida e d\u00e9chesme o amor e iso que sempre me faltou e que me fac\u00eda malo e opaco.\u00bb\nC\u00e1sanse en 1923 e ter\u00e1n dous fillos, Delio, o cinco de setembro de 1924 e Juliano, o 30 de agosto de 1926.\nFronte \u00e1 chegada ao poder de Mussolini a Internacional establece que os comunistas italianos se fundan coa corrente socialista dos internacionalistas e ordenan a constituci\u00f3n dun novo executivo, deixando en minor\u00eda a Bordiga, a\u00ednda contrario a todo acordo. Pero, mentres tanto, en Italia, son arrestados en febreiro de 1923 tanto Bordiga como os representantes do novo executivo. Gramsci permanece as\u00ed como o m\u00e1ximo dirixente do partido e en novembro m\u00fadase a Viena para seguir m\u00e1is de preto a situaci\u00f3n italiana.\nDeputado do parlamento.\n\u00c9 electo deputado nas elecci\u00f3ns do 6 de abril e pode volver entrar en Roma, protexido pola inmunidade parlamentaria, o 12 de maio de 1924. No mesmo mes, nos arredores de Como, real\u00edzase unha convenci\u00f3n ilegal dos dirixentes das federaci\u00f3ns comunistas italianas: os delegados f\u00ednxense dependentes dunha empresa milanesa tur\u00edstica en excursi\u00f3n. Con todos os discursos p\u00fablicos fascistas e himnos a Mussolini, discuten a t\u00e1ctica do partido e a li\u00f1a de Bordiga, a\u00ednda que exclu\u00edda do Executivo, resulta a\u00ednda maioritaria.\nO 10 de xu\u00f1o un grupo fascista rapta e mata ao deputado socialista Giacomo Matteotti; parece que o fascismo est\u00e1 por derrubarse pola decadencia moral que naqueles tempos atravesa o pa\u00eds, pero non \u00e9 as\u00ed; a oposici\u00f3n parlamentaria escolle a li\u00f1a est\u00e9ril de abandonar o Parlamento: os liberais esperan un apoio da Coroa que non v\u00e9n, os cat\u00f3licos son host\u00eds tanto cos fascistas como cos socialistas e estes \u00faltimos son host\u00eds a todos, comunistas inclu\u00eddos; a oposici\u00f3n do Aventino, segundo Gramsci, non ten vontade de actuar: ten un \u00abmedo incrible a que n\u00f3s os collamos da man e logo manobra para obrigarnos a abandonar a reuni\u00f3n\u00bb.\nMalia as divisi\u00f3ns da oposici\u00f3n antifascista, Gramsci cre que a ca\u00edda do r\u00e9xime era inminente: o fascismo \u00ablogrou constitu\u00edr unha organizaci\u00f3n de masas da pequena burgues\u00eda. \u00c9 a primeira vez na historia que isto se verifica. A orixinalidade do fascismo consiste no atopar a forma adecuada de organizaci\u00f3n para unha clase social que foi sempre incapaz de ter unha boa relaci\u00f3n e unha ideolox\u00eda adecuada\u00bb Pero, segundo el, \u00abas clases medias que puxeran no fascismo todas as s\u00faas esperanzas foron arrasadas [...] O Partido fascista non lograr\u00e1 xamais volverse un partido normal de goberno, Mussolini non pos\u00fae do estadista e do ditador algunhas cousas m\u00e1is que algunhas pintorescas poses exteriores; el non \u00e9 un elemento da vida nacional, \u00e9 un fen\u00f3meno do folclore campirano, destinado a pasar \u00e1 historia na orde das diversas m\u00e1scaras provinciais italianas, m\u00e1is que na orde dos Cromwell, dos Bol\u00edvar, dos Garibaldi\u00bb.\nEng\u00e1nase, porque a inercia da oposici\u00f3n non \u00e9 capaz de dar alternativas a aquel bloque social e os fascistas retoman valor e sobre todo as violencias de grupo; nunha das tantas mostras violentas \u00e9 agredido Gobetti; cando, o 13 de setembro, o militante comunista Giovanni Corbi, para vingar a morte de Matteotti, mata nun tren ao deputado fascista Armando Casalini, a represi\u00f3n increm\u00e9ntase.\nO 20 de outubro Gramsci prop\u00f3n vamente que a oposici\u00f3n aventiniana se constit\u00faa en Antiparlamento; o 26 parte \u00e1 Sarde\u00f1a para intervir no congreso rexional do partido e para volver ver aos seus familiares. O 6 de novembro desp\u00eddese da s\u00faa nai sen saber que xamais a volver\u00eda ver.\nO 12 de novembro de 1924 o deputado comunista Luigi Repossi volve entrar no Parlamento, onde se sentan s\u00f3 os deputados fascistas e os seus aliados, para conmemorar a Matteoti, e o 26 volve entrar todo o grupo parlamentario comunista.\nO 27 de decembro de 1924 o diario \"Il Mondo\" publica as declaraci\u00f3ns de Cesar Rossi, xa xefe da oficina de correos de Mussolini, \u00e1 mantenta do delito Matteoti \u00abTodo canto sucedeu ocorreu sempre pola vontade directa ou pola aprobaci\u00f3n ou pola complicidade do Duce\u00bb e o 3 de xaneiro de 1925 Mussolini, nun discurso que se fixo famoso, declara na C\u00e1mara que asum\u00eda \u00aba responsabilidade pol\u00edtica, moral, hist\u00f3rica de todo aquilo que ocorrera\u00bb, dando cami\u00f1o a unha nova acci\u00f3n de represi\u00f3n.\nDe febreiro a abril de 1925 Gramsci at\u00f3pase en Moscova para co\u00f1ecer finalmente ao fillo Delio e volver atoparse coa s\u00faa esposa. O 16 de maio, en Italia, realiza o seu primeiro -e \u00fanico- discurso no parlamento, diante do ex compa\u00f1eiro de partido Mussolini; co pretexto de golpear a Masoner\u00eda, o goberno predispuxera un dese\u00f1o de lei para disciplinar as actividades de asociaci\u00f3ns, entes e institutos: segundo Gramsci \u00abcon esta lei vostedes esperan impedir o desenvolvemento de grandes organizaci\u00f3ns obreiras e campesi\u00f1as [...] vostedes poden conquistar o Estado, poden modificar os c\u00f3digos, poden tratar de impedir as organizaci\u00f3ns existir coa forma baixo a cal existiron ata agora, pero non poder\u00e1n prevalecer sobre as condici\u00f3ns obxectivas coa cales est\u00e1n obrigados a moverse. Vostedes non far\u00e1n outra cousa que obrigar o proletariado a buscar un cami\u00f1o diferente [...] as forzas revolucionarias italianas non se deixar\u00e1n esmagar, o voso turbio so\u00f1o non chegar\u00e1 a realizarse\u00bb.\nO Congreso de Li\u00f3n.\nDo 20 ao 26 de xaneiro de 1926 desenv\u00f3lvese clandestinamente en Li\u00f3n o III Congreso do Partido onde a maior\u00eda que ten como l\u00edder a Gramsci presenta as s\u00faas teses congresuais.\nCun capitalismo d\u00e9bil e a agricultura como base da econom\u00eda nacional, en Italia permanece o compromiso entre industriais do norte e propietarios inmobiliarios do sur, perpetu\u00e1ndose os danos da maior\u00eda. O proletariado (en canto forza social homox\u00e9nea e organizada respecto da pequena burgues\u00eda urbana e rural, que ten intereses diferenciados) ve nas s\u00faas teses o \u00fanico elemento que ten unha funci\u00f3n unificadora de toda a sociedade.\nSegundo Gramsci o fascismo non \u00e9, como sost\u00e9n Bordiga, a expresi\u00f3n de toda a clase dominante sen\u00f3n que \u00e9 o produto pol\u00edtico da burgues\u00eda urbana e agraria que entregou o poder \u00e1 alta burgues\u00eda, e a s\u00faa tendencia imperialista \u00e9 a expresi\u00f3n da necesidade, de parte das clases industriais e agrarias \u00abde atopar f\u00f3ra do campo nacional os elementos para a soluci\u00f3n da crise da sociedade italiana\u00bb que con todo permite, pola s\u00faa natureza opresora e reaccionaria, unha soluci\u00f3n revolucionaria das contradici\u00f3ns sociais e pol\u00edticas, as d\u00faas forzas sociais id\u00f3neas para dar lugar a esta soluci\u00f3n est\u00e1n o proletariado do norte e os campesi\u00f1os do mediod\u00eda. Para alcanzar este fin, o partido ser\u00e1 bolxevizado, \u00e9 dicir, organizado por c\u00e9lulas de f\u00e1brica e disciplinado negando no seu interior a posibilidade da existencia das fracci\u00f3ns.\nO congreso aproba as teses por maior\u00eda absoluta e elixe ao Comit\u00e9 Xeral con Gramsci como secretario do Partido.\nA Cuesti\u00f3n Meridional.\nCando regresa a Roma, pasa alg\u00fans meses coa familia. A s\u00faa esposa, que espera ao segundo fillo Giuliano, deixa Italia o 7 de agosto de 1926, mentres a cu\u00f1ada Eugenia regresa a Moscova o mes seguinte co fillo Delio; Gramsci escribe do fillo: \u00abpar\u00e9ceme que agora inicia para el unha fase moi importante, aquela onde deixa os recordos m\u00e1is tenaces, porque durante o seu desenvolvemento conqu\u00edstase o mundo grande e terrible\u00bb. Pero non ser\u00e1 xamais parte dos recordos do fillo, este non o ver\u00e1 m\u00e1is.\nEn setembro comeza a escribir un ensaio sobre a cuesti\u00f3n meridional, na cal analiza os anos do desenvolvemento pol\u00edtico italiano desde 1894, ano dos movementos campesi\u00f1os sicilianos, seguido da insurrecci\u00f3n de Mil\u00e1n de 1896, reprimida a canonazos polo goberno. Segundo Gramsci, a burgues\u00eda italiana, personificada politicamente por Giovanni Giolitti, de fronte \u00e1 intolerancia das clases marxinadas dos campesi\u00f1os meridionais e dos obreiros do norte, m\u00e1is ben que aliarse coas forzas agrarias, cousa que deber\u00eda comportar unha pol\u00edtica de libre cambio e de baixos prezos industriais, escolleu o bloque industrial -obreiro- co conseguinte proteccionismo arancelario unido a concesi\u00f3n de liberdades sindicais.\nFronte \u00e1 persistencia da oposici\u00f3n obreira, manif\u00e9stase tam\u00e9n contra os dirixentes socialistas reformistas. Giolitti buscou un acordo cos campesi\u00f1os cat\u00f3licos do centro-norte. O problema \u00e9 ent\u00f3n, para Gramsci, unha pol\u00edtica de oposici\u00f3n que rompa a alianza burguesa-campesi\u00f1a, facendo converxer o campesi\u00f1ado nunha alianza coa clase obreira.\nA sociedade meridional, segundo Gramsci, est\u00e1 constitu\u00edda por tres clases fundamentais: xornaleiros e campesi\u00f1os pobres, politicamente inconscientes; pequenos e medios campesi\u00f1os que non traballan a terra pero que das cales obte\u00f1en unha renda que lles permite vivir na cidade, normalmente como empregados estatais, os cales desprezan e temen ao traballador da terra e fan de intermediarios ao consenso entre campesi\u00f1os pobres e a terceira clase, aquela dos grandes terratenentes, que \u00e1 s\u00faa vez contrib\u00faen \u00e1 formaci\u00f3n da intelectualidade nacional, con personalidades do valor de Benedetto Croce e de Giustino Fortunato e son, aqueles, os principais e m\u00e1is refinados defensores da conservaci\u00f3n deste bloque agrario.\nPara poder despedazar este bloque necesitar\u00edase da formaci\u00f3n dunha clase de intelectual\u00e9 medios que interrompan o fluxo do consenso entre as d\u00faas clases extremas favorecendo as\u00ed a alianza entre campesi\u00f1os pobres o e proletariado urbano.\nO Arresto, o proceso e o c\u00e1rcere.\nEscribe unha carta ao comit\u00e9 central do partido bolxevique no cal, logo da morte de Lenin, iniciou unha loita entre as diversas correntes: \u00abhoxe vostedes est\u00e1n destru\u00edndo a s\u00faa propia obra e corren o risco de anular a funci\u00f3n dirixente que o partido comunista da URSS conquistara [...] os seus deberes rusos poden e deben ser levados a cabo s\u00f3 no cadro dos intereses do proletariado internacional\u00bb. Pero Togliatti, delegado do PCI en Moscova, prefire non entregar a carta. Isto creo un conflito entre Gramsci e Togliatti que nunca se resolveu na s\u00faa totalidade.\nO 31 de outubro de 1926 Mussolini sofre en Bologna un atentado sen consecuencias persoais, que \u00e9 utilizado como pretexto para eliminar os \u00faltimos residuos de democracia: o 5 de novembro o goberno disolve os partidos pol\u00edticos de oposici\u00f3n e suprime a liberdade de prensa. O 8 de novembro, en violaci\u00f3n da inmunidade parlamentaria, Gramsci \u00e9 arrestado na s\u00faa casa e encerrado no c\u00e1rcere de Regina Coeli. Logo dun per\u00edodo de confinamento en Ustica, o 7 de febreiro de 1927 \u00e9 encerrado no c\u00e1rcere milanesa San Vitore.\nO proceso a vinte e dous imputados comunistas, entre os cales inclu\u00edan a Umberto Terracini, Mauro Scoccimarro, Giovanni Roveda e Ezio Riboldi, inicia en Roma o 28 de maio de 1928; o presidente do Tribunal Especial Fascista, institu\u00eddo o 7 de febreiro de 1927, \u00e9 o xeneral Alessandro Saporiti e ten por xurados cinco c\u00f3nsules da milicia fascista. Gramsci \u00e9 acusado de actividade conspirativa, instigaci\u00f3n \u00e1 guerra civil, apolox\u00eda de intre e incitaci\u00f3n ao odio de clase.\nO ministerio p\u00fablico Michele Isgr\u00f3, en conclusi\u00f3n da s\u00faa requisitoria, declara que \u00abpor vinte anos debemos impedir a este cerebro funcionar\u00bb e de feito Gramsci, o 4 de xu\u00f1o, \u00e9 condenado a vinte anos, catro meses e cinco d\u00edas de reclusi\u00f3n; o 19 de xullo alcanza o c\u00e1rcere de Torino, na provincia de Bari. O mesmo m\u00e9dico do c\u00e1rcere de Torino chegou a dicir a Gramsci que a s\u00faa misi\u00f3n como m\u00e9dico fascista non era mantelo con vida.\nO 8 de febreiro de 1929 obt\u00e9n finalmente o necesario para escribir e inicia a escritura das s\u00faas \"Quaderni do carcere\". Desde 1931 Gramsci sofre unha grave enfermidade, o mal de Pott, ademais de principios de tuberculose e de arteriosclerose; por todo isto pode obter unha cela individual. Trata de reaccionar \u00e1 detenci\u00f3n estudando e elaborando as s\u00faas propias reflexi\u00f3ns pol\u00edticas, filos\u00f3ficas e hist\u00f3ricas. Con todo, as condici\u00f3ns de sa\u00fade empeoran e en agosto Gramsci ten unha imprevista e grave hemorraxia.\nO 30 de decembro de 1932 morre a s\u00faa nai e os familiares prefiren non informalo. O 7 de marzo de 1933 ten unha segunda crise grave con alucinaci\u00f3ns e delirios. En Par\u00eds constit\u00faese un comit\u00e9, do cal forman parte, ente outros, Roman\u00ed Rolland e Henri Barbusse, para obter a s\u00faa liberaci\u00f3n xunto coa doutros detidos pol\u00edticos, pero s\u00f3 ata o 19 de novembro Gramsci \u00e9 transferido \u00e1 enfermer\u00eda do c\u00e1rcere de Civitavecchia e o 7 de decembro \u00e1 cl\u00ednica do doutor Cusumano en Formia, vixiado tanto desde a recamara como desde o exterior.\nO 25 de outubro de 1934 \u00e9 acollida por Mussolini a petici\u00f3n de liberdade condicional pero non \u00e9 libre de moverse, en tanto que se lle impide ir curarse a outro lugar xa que o goberno tem\u00eda unha fuga; s\u00f3 o 24 de agosto de 1935 pode ser transferido na cl\u00ednica Quisisana de Roma. Est\u00e1 en graves condici\u00f3ns: ademais do morbo de Pott, a tise e a arteriosclerose, sofre de hipertensi\u00f3n e de gota.\nO 21 de abril de 1937 Gramsci adquire a plena liberdade pero est\u00e1 xa grav\u00edsimo no hospital: morre na alba do 27 de abril, con apenas corenta e seis anos, de hemorraxia cerebral. Segundo afirma un oficial da Santa S\u00e9, antes de morrer converteuse ao catolicismo e no leito de morte pediu os sacramentos. O presidente da Fundaci\u00f3n Instituto Gramsci afirma que non hai ning\u00fan documento que acredite este feito. O seu irm\u00e1n Carlo Gramsci, presente na s\u00faa morte, relatouno: \u00abTras o \u00faltimo intento por parte das monxas para que se convertese, reaccionou vir\u00e1ndose cara ao muro\u00bb. Incinerado, ao d\u00eda seguinte efect\u00faanse os funerais, nos cales participan s\u00f3 o irm\u00e1n Carlos e a cu\u00f1ada Tatiana. As cinzas foron inhumadas no Cemiterio de Ver\u00e1n e de aqu\u00ed transferidas ao cemiterio \"acattolico\" de Roma.\nObras.\nEn prisi\u00f3n escribiu cadernos de historia, an\u00e1lises pol\u00edticas, sociais, literarias etc., as\u00ed como traduci\u00f3ns, co\u00f1ecidas coma \"Quaderni del carcere\", que incl\u00faen o seu reconto da historia italiana e o nacionalismo, as\u00ed como ideas sobre teor\u00eda marxista, teor\u00eda educativa e de cr\u00edtica. Os \"32 Quaderni del carcere\", de complexas 2.848 p\u00e1xinas, non foron destinados para ser publicados, conte\u00f1en reflexi\u00f3ns e apuntamentos elaborados durante a s\u00faa reclusi\u00f3n. Iniciados o 8 de febreiro de 1929, foron definitivamente interrompidos en agosto de 1935 por mor da gravidade da s\u00faa sa\u00fade. Foron numerados, sen ter en conta a s\u00faa cronolox\u00eda, pola s\u00faa cu\u00f1ada Tatiana Schucht que, xunto con Piero Sraffa, logrou subtraelos das inspecci\u00f3ns policiais e entregalos ao banqueiro Raffaele Mattioli, secreto financiador das redacci\u00f3ns de Gramsci, o cal as confiou en Moscova a Palmiro Togliatti e aos outros dirixentes comunistas italianos.\nDespois do final da guerra os \"Quaderni,\" revisados por Felice Platone, foron publicados pola casa editora Einaudi (unidas \u00e1s s\u00faas \"Cartas do c\u00e1rcere\" remitidas aos familiares) en seis volumes, ordenados por argumentos homox\u00e9neos, cos t\u00edtulos:\nEn 1975 os \"Quaderni\" foron publicados con edici\u00f3n de Valentino Gerratana segundo a orde cronol\u00f3xica da s\u00faa elaboraci\u00f3n. Foron recollidos en volume tam\u00e9n todos os artigos escritos por Gramsci no \"Avanti!\", no \"Grido do popolo\" e no \"Ordine nuovo\".\nAo galego foron traducidas:"}
{"id": "113947", "revid": "127505", "url": "https://gl.wikipedia.org/wiki?curid=113947", "title": "Baiuca", "text": "Unha baiuca \u00e9 un local p\u00fablico onde se serve alcohol (taberna, tasca). O top\u00f3nimo galego Baiuca pode referirse a:"}
{"id": "113949", "revid": "89787", "url": "https://gl.wikipedia.org/wiki?curid=113949", "title": "KERS", "text": "O KERS (acr\u00f3nimo de Kinetic Energy Recovery Systems, que significa \"sistema de recuperaci\u00f3n de enerx\u00eda cin\u00e9tica\") \u00e9 un sistema de freado, empregado no mundo do automobilismo, que recupera unha parte da enerx\u00eda cin\u00e9tica xerada pola deceleraci\u00f3n, no canto de \"perdela\" en forma de calor.\nO m\u00e9todo m\u00e1is usual de almacenar enerx\u00eda \u00e9 mediante a electricidade gardada en bater\u00edas ou ben en supercondensadores. Outro \u00e9 gardar a enerx\u00eda mec\u00e1nica nun sistema de volante de inercia.\nUso en F\u00f3rmula 1.\nNo Campionato Mundial de F\u00f3rmula 1 de 2009, a FIA autorizou o uso do KERS nos monoprazas durante as competici\u00f3ns.\nO obxectivo \u00e9 mellorar as prestaci\u00f3ns enerx\u00e9ticas dos coches, obtendo un dobre beneficio, ambiental e prestacional. O regulamento da FIA para o 2009 autoriza a recuperaci\u00f3n dun m\u00e1ximo de 400 kJ, que achegan unha potencia m\u00e1xima de 60 kW (aproximadamente uns 80 CV) durante 6,67 segundos. Estes 60\u00a0kW que o KERS achega en cada volta representan o equivalente a un aforro de 0,021 litros por volta, uns 1,47 litros por Gran Premio. Debido ao seu peso (30 quilos) e ao custo do seu desenvolvemento e construci\u00f3n, alg\u00fans equipos optaron por non equipar os seus coches co sistema. Para o , a FIA quere implantar un KERS que potencie entre 120 e 180\u00a0kW, e que sexa mec\u00e1nico e estandarizado (un modelo igual para todos)."}
{"id": "113950", "revid": "2074", "url": "https://gl.wikipedia.org/wiki?curid=113950", "title": "Deceleraci\u00f3n", "text": ""}
{"id": "113951", "revid": "89787", "url": "https://gl.wikipedia.org/wiki?curid=113951", "title": "Haley Joel Osment", "text": "Haley Joel Osment (HJO), nado nos \u00c1nxeles (California) o 10 de abril do 1988, \u00e9 un actor estadounidense. Despois dunha serie de papeis de filmes e televisi\u00f3n durante os 90, inclu\u00edndo unha pequena interpretaci\u00f3n en \"Forrest Gump\" onde fac\u00eda do fillo do personaxe do t\u00edtulo, Osment acadou sona internacional coa s\u00faa actuaci\u00f3n como Cole Sear no suspense de 1999 do director M. Night Shyamalan, \"O sexto sentido\". Entre outras honras, recibiu un nomeamento \u00f3s Premios Oscar como mellor actor secundario polo seu papel no filme. Posteriormente, Osment protagonizou varios papeis en filmes de alto perfil de Hollywood; inclu\u00edndo \"Pay It Forward\" e \"A.I.\" Recentemente, fixo o seu debut de Broadway nun rexurdimento de American Buffalo, cos seus compa\u00f1eiros John Leguizamo, e Cedric the Entertainer.\nTraectoria.\nFillo de Theresa Osment (Seifert, apelido de solteira), profesora, e Michael Eugene Osment, actor de teatro e filmes, \u00e1mbolos dous nativos de Alabama. Ten unha irm\u00e1 catro anos m\u00e1is nova ca el, Emily Osment, quen al\u00e9n de ser tam\u00e9n actriz \u00e9 cantante e compositora. Os pais de Osment describen a s\u00faa infancia como unha \"boa educaci\u00f3n sure\u00f1a antiga\", e o seu pai comentou que cando Osment estaba aprendendo a falar, evitaba adrede falar coma un beb\u00e9 pra se comunicar co seu fillo.\nCriado como cat\u00f3lico, estudou na Escola Preparatoria Flintridge en La Ca\u00f1ada Flintridge. De neno, ti\u00f1a talento en moitos deportes coma o baloncesto, f\u00fatbol, loita, e golf.\nHaley comezou a actuar \u00e1 idade de catro anos cando se presentou a un casting de Pizza Hut para un anuncio publicitario nun centro comercial. Tal anuncio lanzou a s\u00faa carreira, e nese ano conseguiu o seu primeiro papel en televisi\u00f3n. Inda ben sendo moi pequecho, ga\u00f1ou o papel do fillo de Forrest Gump, o nome do cal tam\u00e9n era Forrest Gump, na pel\u00edcula do ano 1994 do mesmo nome. Obtivo papeis en numerosas series de televisi\u00f3n, inclu\u00edndo \"Walker, Ranger de Texas\" (interpretando un rapaz que agonizaba de SIDA), \"Murphy Brown\" e \"The Jeff Foxworthy Show\".\nPor\u00e9n, non foi ata 1999 que Osment acadou o \u00e9xito co seu papel no co\u00f1ecido filme \"O sexto sentido\" que co-protagonizou con Bruce Willis. Este papel f\u00edxoo merecedor do Premio Saturno e unha nomeamento \u00f3s Premios \u00d3scar ao Mellor Actor Secundario, no entanto, finalmente foi para Michael Caine (con quen m\u00e1is adiante Haley protagonizar\u00eda \"Secondhand Lions\").\nM\u00e1is tarde, Haley apareceu en \"Pay it Forward\" (2000), e finalmente en \"A.I. Artificial Intelligence\" (2001) de Steven Spielberg, filme que o posicionou indiscutibelmente coma un dos principais actores xuven\u00eds de Hollywood. Este papel valeulle outro Premio Saturn.\nDende aquela, volveu aparecer nas pantallas protagonizando \"Secondhand Lions\" e actualmente prep\u00e1rase para a estrea de \"Home of the Giants\" 2006. Neste \u00faltimo per\u00edodo tam\u00e9n traballou como actor de dobraxe, brindando a s\u00faa voz para videoxogos e seriais de televisi\u00f3n. Interpretou o personaxe Sora da serie de videoxogos \"Kingdom Hearts\", producido por Disney e Squaresoft.\nUn dos di\u00e1logos de Haley n\"'O Sexto Sentido\", \"Vexo xente morta (I see dead people\"), foi explotado en programas de televisi\u00f3n e bromas nos Estados Unidos e volveuse parte da colecci\u00f3n de frases famosas do cine que Hollywood desenvolveu na s\u00faa historia.\nHaley atrib\u00fae o seu \u00e9xito como actor \u00f3s seus pais.\nVida Persoal.\nHaley Joel Osment vive actualmente nos \u00c1nxeles cos seus pais e maila s\u00faa irm\u00e1, Emily Osment, que tam\u00e9n traballou como actriz na popular serie de Disney Channel, \"Hannah Montana\", e \"Spy Kids\". Haley estuda na Escola Preparatoria de Flintridge, en California.\nAs bandas favoritas de Osment son R.I.M., Pink Floyd, Led Zeppelin e Coldplay. G\u00fastanlle os lagartos e ten dous como mascotas.\nNo 2007 foi detido por conducir b\u00e9bedo e por exceso de velocidade. Tam\u00e9n estivo detido por posesi\u00f3n de drogas."}
{"id": "113952", "revid": "56817", "url": "https://gl.wikipedia.org/wiki?curid=113952", "title": "The Last Predators", "text": "The Last Predators \u00e9 o terceiro \u00e1lbum de estudio da banda norueguesa de black metal Troll, publicado en 2000.\nA m\u00fasica do \u00e1lbum foi composta por Nagash e as letras por Sinister Minister Twice."}
{"id": "113955", "revid": "98629", "url": "https://gl.wikipedia.org/wiki?curid=113955", "title": "Illas Hoorn", "text": "As Illas Hoorn (tam\u00e9n Illas Futuna) est\u00e1n situadas nas coordenadas , e pertencen a comunidade de Wallis e Futuna onde est\u00e1n xeograficamente integradas. A \u00e1rea total \u00e9 de 115\u00a0km \u00b2, e a poboaci\u00f3n e de 4.873 habitantes (censo de 2003).\nXeograficamente, hai d\u00faas illas:\nAdministrativamente, as illas Hoorn abarcan d\u00faas das tres xefaturas reais de Wallis e Futuna: "}
{"id": "113956", "revid": "109216", "url": "https://gl.wikipedia.org/wiki?curid=113956", "title": "Universal (\u00e1lbum)", "text": "Universal \u00e9 o cuarto \u00e1lbum de estudio da banda norueguesa de black metal Troll, publicado en 2001."}
{"id": "113957", "revid": "56817", "url": "https://gl.wikipedia.org/wiki?curid=113957", "title": "Drep de Kristne", "text": "Drep de Kristne \u00e9 o segundo \u00e1lbum de estudio da banda norueguesa de black metal Troll, publicado en 1996."}
{"id": "113961", "revid": "89787", "url": "https://gl.wikipedia.org/wiki?curid=113961", "title": "Stian Arnesen", "text": "Stian Arnesen, m\u00e1is co\u00f1ecido como Nagash ou Lex Icon (Hamar, 7 de maio de 1978) \u00e9 un m\u00fasico de black metal noruegu\u00e9s. \u00c9 vocalista e toca a guitarra, o baixo, a bater\u00eda e o sintetizador en distintos grupos.\nTraxectoria.\nNagash nace en Hamar (Noruega) en 1978. En 1992 (con 14 anos), xunto con Fafnir e Glaurung, comeza a escribir m\u00fasica para un proxecto chamado Troll. Fafnir e Glaurung deixan pronto a banda, pero Nagash contin\u00faa o proxecto en solitario, tocando a guitarra e o teclado.\nUn ano m\u00e1is tarde funda outra banda chamada Covenant con Blackheart (agora co\u00f1ecido como Psy Coma). Logo de sacar dous \u00e1lbums, \"In Times Before the Light\" e \"Nexus Polaris\", a banda ten que cambiar de nome, xa que exist\u00eda unha banda en Suecia co nome de Covenant, polo que o trocan a The Kovenant.\nA pouco foi ga\u00f1ando reputaci\u00f3n na escena do black metal, que despois ser\u00eda o baixista de Dimmu Borgir en 1996. En 1999 sae de Dimmu Borgir e conc\u00e9ntrase en The Kovenant, ao mesmo tempo cambia o estilo musical da banda, de black metal a black metal industrial.\nEn 2004, co\u00f1ecido polo nome de Lex Icon, forma equipo con Shagrath nunha nova banda de heavy metal chamada Chrome Division, na que toca a bater\u00eda. Lex termina sa\u00edndo de Chrome Division e ded\u00edcase ao traballo do seu novo disco con The Kovenant.\nA primeiros de 2008, recruta unha nova banda para afrontar o seu vello proxecto Troll. Actualmente at\u00f3pase gravando un novo \u00e1lbum para este grupo."}
{"id": "113968", "revid": "88215", "url": "https://gl.wikipedia.org/wiki?curid=113968", "title": "Jos\u00e9 Manuel Oliveira", "text": "Jos\u00e9 Manuel Oliveira Boga, nado o 5 de maio de 1967 en Padr\u00f3n, \u00e9 un antigo ciclista profesional galego, activo entre 1988 e 1991. Actualmente desempe\u00f1a o cargo de seleccionador galego de ciclismo en estrada.\nTraxectoria.\nComo ciclista.\nComo afeccionado, comezou a facer ciclismo no club da s\u00faa vila natal, o Club Ciclista Padron\u00e9s e mais no veci\u00f1o Club Ciclista Rois, de Rois. \u00c9 nesta \u00e9poca, en 1986, cando obt\u00e9n a vitoria en seis carreiras dun d\u00eda, e onde consegue ser l\u00edder provisional da Volta a Mallorca, da Vuelta a Castilla-La Mancha, da Vuelta a Segovia, e mais ga\u00f1ar a Semana del pedal, nome co que se co\u00f1ece a volta ao Principado de Asturias. En 1987 queda de segundo na Volta a Ourense, despois de ser o l\u00edder temporal, e nese ano forma parte tam\u00e9n da selecci\u00f3n espa\u00f1ola de afeccionados que obt\u00e9n a medalla de bronce na contra o reloxo por equipos nos Xogos do Mediterr\u00e1neo celebrados en Latakia (Siria).\nEn 1988 comeza a s\u00faa traxectoria como profesional no equipo asturiano do CLAS-Cajastur. En 1989 consegue un segundo posto na s\u00e9tima tirada da Volta a Catalu\u00f1a, e en 1991 participa no seu \u00fanico Tour de Francia, que rematou na posici\u00f3n 148. Tam\u00e9n participou na Vuelta Ciclista a Espa\u00f1a, no Giro de Italia e en cl\u00e1sicas da Copa do Mundo. En 1992 ficha polo CHCS-Ciemar, no que ser\u00eda o seu \u00faltimo ano como profesional.\nComo director deportivo.\nComo director deportivo, Oliveira dirixiu o Aluminios Alca de Padr\u00f3n (1994), o C.C.Coru\u00f1\u00e9s Leyma (1995, 1996, 1997) e posteriormente o Club Ciclista Estradense, xa no s\u00e9culo XXI. En 2005 pasa a ser o seleccionador galego de ciclismo en estrada.\nVida persoal.\nRexenta unha tenda de bicicletas en Santiago de Compostela."}
