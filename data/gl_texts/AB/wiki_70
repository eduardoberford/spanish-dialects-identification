{"id": "179606", "revid": "624", "url": "https://gl.wikipedia.org/wiki?curid=179606", "title": "O libro de Mozilla", "text": "O libro de Mozilla (orixinalmente en ingl\u00e9s, \"The Book of Mozilla\") \u00e9 un \"easter egg\" atopado en navegadores de internet coma Mozilla Application Suite, Firefox, Netscape, SeaMonkey e K-Meleon. P\u00f3dese ver po\u00f1endo na barra de enderezos URL o texto codice_1. Tr\u00e1tase de informaci\u00f3n nunha linguaxe aparentemente antiga e relixiosa. O contido pode variar moito, dependendo de cal navegador e versi\u00f3n estea utilizando o usuario. Os textos aparecen na memoria branca sobre fondo colorido (vi\u00f1o ou azul). Ao final sempre est\u00e1 escrito: \"from The Book of Mozilla, (d'O Libro de Mozilla,)\" e despois da coma m\u00f3strase algo como cap\u00edtulo e vers\u00edculo.\nNon existe ning\u00fan libro co t\u00edtulo \"The Book of Mozilla\" na realidade. Non obstante, as s\u00faas pasaxes son similares ao libro da Apocalipse, da Biblia. Hai cinco versi\u00f3ns oficiais dos textos (oficiais porque hai versi\u00f3ns falsas) e demostran feitos importantes da historia da Mozilla Foundation, cambiando os nomes e utilizando par\u00e1bolas. A orde dos cap\u00edtulos e vers\u00edculos mostrados por orde da versi\u00f3n son: 12:10, 3:31, 7:15, 11:1 e 11:9.\nVersi\u00f3n en diferentes navegadores.\nMicrosoft Internet Explorer.\nNalgunhas versi\u00f3ns de Microsoft Internet Explorer, codice_1 xera unha p\u00e1xina azul en branco (posiblemente en referencia \u00e1 Pantalla Azul da Morte). O comando codice_1 foi desactivado no Service Pack 2 de Windows XP, por\u00e9n, o arquivo que cont\u00e9n a p\u00e1xina a\u00ednda existe. Para aqueles que desexen reactivar a orde ser\u00e1 necesario unha cadea na clave HKEY_LOCAL_MACHINE\\SOFTWARE\\Microsoft\\Internet Explorer\\AboutURLs co nome mozilla co valor res://mshtml.dll/about.moz. Alternativamente, pode ser visto directamente colando a URL res://mshtml.dll/about.moz na barra de enderezos do navegador. Este m\u00e9todo funciona nas versi\u00f3ns m\u00e1is recentes do Windows e Internet Explorer onde o comando codice_1 \u00e9 desactivado por defecto.\nNetscape.\nAntes do Netscape 1.1, codice_1 produc\u00eda o texto \"Mozilla rulles!\" (Mozilla goberna!). Escribindo codice_1 nunha versi\u00f3n Unix do Netscape s\u00edmbolo modifica a unha animaci\u00f3n de Mozilla est\u00e1 detr\u00e1s da icona \"planeta\" e cuspindo lume.\nFlock.\n\"O Libro de Mozilla\", 11:1.\nA pesar de non ser un verso oficial de Mozilla, un novo verso do libro do Mozilla 11:1 pode verse no navegador Flock 1.0 +, un \"Navegador Social\" baseado no Firefox. Este verso aparece nunha pantalla nas cores azul e negro cando o comando about: mozilla \u00e9 posto na barra de enderezos. O verso segue a continuaci\u00f3n:\nAnd when the Beast had taken the quarter of the Earth under its rule, a quarter hundred Birds of Sulfur flew from the Depths. The birds crossed hundreds of mountain views and found twenty four wise men who came from the stars. And then it began, the believers dared to listen. Then, they took their pens and dared to create. Finally, they dared to share their deed with the whole of mankind. Spreading words of freedom and breaking the chains, the birds brought deliverance to everyone.\nfrom The Book of Mozilla, 11:1\nTraduci\u00f3n en galego:\nE cando a Besta tomara un cuarto da Terra sobre o seu dominio, un cuarto de cen Paxaros de Xofre voou das Profudidades. Os paxaros cruzaron centos de monta\u00f1as e atoparon vinte e catro homes sabios que vi\u00f1eron das estrelas. E ent\u00f3n comezou, os crentes atrev\u00e9ronse a escoitar. A continuaci\u00f3n, colleron as s\u00faas plumas e atrev\u00e9ronse a crear. Finalmente, eles ousaron compartir os seus escritos con toda a humanidade. Estendendo palabras de liberdade e rompendo as correntes, os paxaros trouxeron liberaci\u00f3n para todos.\nd'O libro de Mozilla, 11:1\nIcab.\nAparece o texto seguinte: \"\"Hey, This is not Netscape Navigator\".\" (Ei, ese non \u00e9 o Navegador Netscape).\nApple Safari.\nEscribindo codice_1 na barra de enderezos do Apple Safari direcciona a unha p\u00e1xina en branco, a mesma resposta que para calquera orde \"about:\" que ingresemos.\nGoogle Chrome.\nEscribindo codice_1 na barra de enderezos do Google Chrome tam\u00e9n se recibe como resposta unha p\u00e1xina en branco."}
{"id": "179608", "revid": "4817", "url": "https://gl.wikipedia.org/wiki?curid=179608", "title": "18D", "text": "18D \u00e9 o nome dun prototipo de m\u00edsil terra-aire desenvolvido pola Uni\u00f3n Sovi\u00e9tica e constru\u00eddo por Lyulev. O seu voo inaugural tivo lugar en 1961. Trat\u00e1base dun m\u00edsil de d\u00faas etapas alimentado por combustible s\u00f3lido e combusti\u00f3n mellorada por aire. Na mestura do combustible inclu\u00edase, a diferenza do 17D, unha aliaxe de magnesio, que duplicaba o impulso no lanzamento. Desenvolvementos posteriores deron lugar \u00f3 22D, desembocando finalmente no m\u00edsil 2K11 Krug."}
{"id": "179611", "revid": "22570", "url": "https://gl.wikipedia.org/wiki?curid=179611", "title": "17K-AM", "text": "17K-AM foi o nome dun veh\u00edculo de lanzamento orbital ruso de d\u00faas etapas proxectado en 1993, proposto pola Foza A\u00e9rea Rusa e a ser constru\u00eddo pola oficina de dese\u00f1o de Chelomei. Non pasou da fase de estudo. O veh\u00edculo estaba composto por unha etapa de lanzamento horizontal sobre a que ir\u00eda montada a nave que finalmente alcanzar\u00eda a \u00f3rbita."}
{"id": "179612", "revid": "1131", "url": "https://gl.wikipedia.org/wiki?curid=179612", "title": "A Franqueira", "text": ""}
{"id": "179614", "revid": "85894", "url": "https://gl.wikipedia.org/wiki?curid=179614", "title": "Guimar\u00e1ns, Cabanas, A Ba\u00f1a", "text": "Guimar\u00e1ns \u00e9 un lugar da parroquia de Cabanas no concello coru\u00f1\u00e9s da Ba\u00f1a, na comarca da Barcala. Ti\u00f1a 34 habitantes no ano 2016 segundo datos do INE, dos cales 20 eran mulleres e 14 eran homes. No 2010 ti\u00f1a 38 habitantes: 24 mulleres e 14 homes."}
{"id": "179615", "revid": "85894", "url": "https://gl.wikipedia.org/wiki?curid=179615", "title": "A Igrexa, Cabanas, A Ba\u00f1a", "text": "A Igrexa \u00e9 un lugar da parroquia de Cabanas no concello coru\u00f1\u00e9s da Ba\u00f1a, na comarca da Barcala. Ti\u00f1a 32 habitantes no ano 2016 segundo datos do INE, dos cales 19 eran mulleres e 13 eran homes. No ano 2010 ti\u00f1a 36 habitantes: 22 mulleres e 14 homes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "179616", "revid": "85894", "url": "https://gl.wikipedia.org/wiki?curid=179616", "title": "O Pazo, Cabanas, A Ba\u00f1a", "text": "O Pazo \u00e9 un lugar da parroquia de Cabanas no concello coru\u00f1\u00e9s da Ba\u00f1a, na comarca da Barcala. Ti\u00f1a 32 habitantes no ano 2016 segundo datos do INE, dos cales 18 eran mulleres e 14 eran homes. No 2010 ti\u00f1a 36 habitantes: 21 mulleres e 15 homes."}
{"id": "179618", "revid": "85894", "url": "https://gl.wikipedia.org/wiki?curid=179618", "title": "O Outeiro, Corneira, A Ba\u00f1a", "text": "O Outeiro \u00e9 un lugar da parroquia de Corneira no concello coru\u00f1\u00e9s da Ba\u00f1a, na comarca da Barcala. Ti\u00f1a 39 habitantes no ano 2016 segundo datos do INE, dos cales 27 eran mulleres e 12 eran homes. No 2010 ti\u00f1a 51 habitantes: 32 mulleres e 19 homes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "179626", "revid": "56817", "url": "https://gl.wikipedia.org/wiki?curid=179626", "title": "Fagosoma", "text": "En citolox\u00eda denom\u00ednase fagosoma un vac\u00faolo formado arredor dunha part\u00edcula que foi absorbida pola c\u00e9lula por fagocitose. Son t\u00edpicos da c\u00e9lula animal. O vac\u00faolo f\u00f3rmase pola fusi\u00f3n da membrana celular arredor da part\u00edcula. O fagosoma \u00e9 un compartimento celular no cal poden dixerirse e destru\u00edrse microorganismos pat\u00f3xenos. Os fagosomas fusi\u00f3nanse con lisosomas no seu proceso de maduraci\u00f3n, formando fagolisosomas.\nAlgunhas bacterias pat\u00f3xenas que chegan ao interior da c\u00e9lula ao seren fagocitadas, poden reproducirse no interior do fagosoma ou mesmo no interior do fagolisosoma, como \u00e9 o caso da bacteria \"Coxiella burnetii\". Outras pasan ao citoplasma antes de que o fagosoma se fusione co lisosoma, como sucede con \"Rickettsia\".\nMoitas micobacterias, entre as que se incl\u00fae \"Mycobacterium tuberculosis\" e a \"Mycobacteria avium paratuberculosis\", manipula ao seu hospedador, un macr\u00f3fago, para impedir que os lisosomas cargados de \u00e1cido nitroso se fusionen cos fagosomas e orixinen fagolisosomas maduros. Esta maduraci\u00f3n incompleta do fagosoma mant\u00e9n no seu interior un ambiente favorable ao microorganismo pat\u00f3xeno."}
{"id": "179627", "revid": "27155", "url": "https://gl.wikipedia.org/wiki?curid=179627", "title": "Ves\u00edcula", "text": "Unha ves\u00edcula pode entenderse como unha burbulla de l\u00edquido dentro doutro l\u00edquido, \u00e9 dicir, a uni\u00f3n supramolecular constitu\u00edda por diferentes mol\u00e9culas. M\u00e1is tecnicamente, unha ves\u00edcula pode definirse como un pequeno saco membranoso que pode almacenar ou transportar substancias. As ves\u00edculas poden formarse naturalmente a causa das propiedades da s\u00faa membrana lip\u00eddica (caso das micelas), ou poden prepararse artificialmente (caso dos liposomas). A maior\u00eda das ves\u00edculas te\u00f1en funci\u00f3ns especializadas dependendo do material que conte\u00f1en.\nDado que as ves\u00edculas te\u00f1en un aspecto moi parecido, \u00e9 moi dif\u00edcil describir a diferenza entre os diferentes tipos.\nA ves\u00edcula est\u00e1 separada do citosol, polo menos por unha bicapa de fosfol\u00edpidos. Cando te\u00f1en s\u00f3 unha destas bicapas ch\u00e1manse \"unilamelares\", e se non, \"multilamelares\".\nAs ves\u00edculas transportan ou dixiren produtos celulares ou refugallos. A membrana que rodea a ves\u00edcula \u00e9 similar \u00e1 da membrana plasm\u00e1tica, polo que as ves\u00edculas poden doadamente fusionarse coa membrana plasm\u00e1tica e liberar o seu contido f\u00f3ra da c\u00e9lula. As ves\u00edculas poden tam\u00e9n fusionarse con outros org\u00e1nulos da c\u00e9lula.\nComo o interior da ves\u00edcula est\u00e1 separado do citosol pola s\u00faa membrana, o interior pode facerse distinto do ambiente citos\u00f3lico. Grazas a iso, as ves\u00edculas son a ferramenta celular b\u00e1sica para a organizaci\u00f3n das substancias celulares. As ves\u00edculas est\u00e1n implicadas no metabolismo, transporte, control de flotaci\u00f3n, e no almacenamento de encimas. Poden actuar tam\u00e9n como compartimentos para realizar reacci\u00f3ns qu\u00edmicas.\nTipos de ves\u00edculas.\nVac\u00faolos.\nOs vac\u00faolos son ves\u00edculas que conte\u00f1en principalmente auga.\nVes\u00edculas secretoras.\nAs ves\u00edculas secretoras conte\u00f1en substancias que deben ser excretadas f\u00f3ra da c\u00e9lula. As c\u00e9lulas te\u00f1en necesidade de excretar substancias por diversos motivos, como pode ser a eliminaci\u00f3n de refugallos ou a secreci\u00f3n de substancias producidas pola c\u00e9lula que desempe\u00f1an unha funci\u00f3n no organismo (hormonas, neurotransmisores etc.), como sucede en c\u00e9lulas especializadas, as cales almacenan eses produtos en ves\u00edculas secretoras e despois lib\u00e9ranos cando \u00e9 necesario.\nAlg\u00fans exemplos de ves\u00edculas secretoras de c\u00e9lulas especializadas son os seguintes:\nFormaci\u00f3n e transporte de ves\u00edculas.\nAlgunhas ves\u00edculas f\u00f3rmanse cando parte da membrana do ret\u00edculo endoplasm\u00e1tico ou do aparato de Golgi se evaxina do org\u00e1nulo. Outras f\u00f3rmanse cando alg\u00fan elemento de f\u00f3ra da c\u00e9lula se introduce no seu interior por invaxinaci\u00f3n da membrana plasm\u00e1tica ou por fagocitose con emisi\u00f3n de pseud\u00f3podos.\nCaptura das mol\u00e9culas a transportar.\nA formaci\u00f3n das ves\u00edculas require a fabricaci\u00f3n de numerosos revestimentos para elas, que as rodean e se unen \u00e1s prote\u00ednas que transportan no seu interior. Os revestimentos tam\u00e9n atrapan diversas prote\u00ednas receptoras, chamadas receptoras da carga, os cales se encargar\u00e1n de atrapar as mol\u00e9culas da carga a transportar, que se unir\u00e1n a elas.\nRevestimento de ves\u00edculas.\nO revestimento das ves\u00edculas serve para conformar a superficie da membrana doante, e para seleccionar as prote\u00ednas espec\u00edficas que formar\u00e1n a carga a transportar dentro da ves\u00edcula. A selecci\u00f3n das prote\u00ednas da carga faise un\u00edndoas a certas marcas de clasificaci\u00f3n que te\u00f1en ditas prote\u00ednas. Os complexos ou clusters proteicos do revestimento da ves\u00edcula seleccionan prote\u00ednas de membrana de carga nas ves\u00edculas que se evaxinan.\nHai tres tipos de revestimentos vesiculares, chamados coat\u00f3meros: clatrina, COPI e COPII. Os revestimentos de clatrina son t\u00edpicos das ves\u00edculas que fan o transporte entre o aparato de Golgi e a membrana plasm\u00e1tica, ou entre o Golgi e os endosomas, ou entre a membrana plasm\u00e1tica e os endosomas. As ves\u00edculas revestidas COPI son as responsables do transporte retr\u00f3grado desde o Golgi ao ret\u00edculo endoplasm\u00e1tico. Finalmente, as ves\u00edculas revestidas COPII enc\u00e1rganse do transporte anter\u00f3grado desde o ret\u00edculo endoplasm\u00e1tico ao Golgi.\nO revestimento de clatrina p\u00e9nsase que se ensambla en resposta \u00e1 prote\u00edna regulatoria G. O revestimento de coat\u00f3meros ens\u00e1mblase e desens\u00e1mblase debido \u00e1 prote\u00edna ARF ou factor de ADP-ribosilaci\u00f3n.\nUni\u00f3n das ves\u00edculas a membranas.\nDiversos marcadores de superficie das ves\u00edculas chamados SNAREs identifican cal debe ser a carga a transportar na ves\u00edcula, e complementariamente outros SNAREs da membrana do org\u00e1nulo de destino funcionan facilitando a fusi\u00f3n da ves\u00edcula transportadora coa membrana de destino. Os SNAREs vesiculares denom\u00ednanse \u00e1s veces cono v-SNAREs (v de ves\u00edcula) e os da membrana de destino como t-SNARES (t de \"target\", diana).\nPero a mi\u00fado os SNAREs asociados coas ves\u00edculas ou as membranas de destino son alternativamente clasificados como SNAREs Qa, Qb, Qc ou R debido a que presentan unha maior diversidade que non se poder\u00eda clasificar simplemente nos dous grupos v- ou t-SNAREs. L\u00e9vanse identificado ata agora en diferentes tecidos e compartimentos subcelulares un conxunto de complexos SNARE diferentes con ata 36 isoformas en humanos.\nP\u00e9nsase que as prote\u00ednas regulatorias Rab supervisan a uni\u00f3n dos SNAREs. As prote\u00ednas Rab son prote\u00ednas regulatorias ligadas ao GTP, e controlan a uni\u00f3n dos SNAREs complementarios durante un longo per\u00edodo de tempo, suficiente para que a prote\u00edna Rab hidrolice o seu GTP ligado e fixe a ves\u00edcula na membrana destino.\nFusi\u00f3n de ves\u00edculas.\nPara que se produza a fusi\u00f3n das ves\u00edculas coas membranas destino requ\u00edrese que ambas as d\u00faas se acheguen ata unha distancia de 1.5\u00a0nm. Para que suceda isto a auga debe ser desprazada da superficie da membrana vesicular. Isto \u00e9 enerxeticamente desfavoable, e diversos estudos suxiren que o proceso require ATP, GTP e acetil-CoA.\nRegulaci\u00f3n dos receptores vesiculares.\nAs prote\u00ednas de membrana que serven como receptores son \u00e1s veces marcados con ubiquitina para a s\u00faa eliminaci\u00f3n e reduci\u00f3n da s\u00faa cantidade. Unha vez que chegan a un endosoma pola v\u00eda descrita antes, empezan a formarse ves\u00edculas dentro do endosoma, que levan con elas as prote\u00ednas de membrana destinadas \u00e1 degradaci\u00f3n. Cando o endosoma madura convert\u00e9ndose en lisosoma ou cando se une cun lisosoma, as ves\u00edculas que est\u00e1n no seu interior son completamente degradadas.\nSen este mecanismo s\u00f3 chegar\u00eda ao lume do lisosoma a parte extracelular das prote\u00ednas de membrana, e s\u00f3 esta parte ser\u00eda degradada.\nA causa destas ves\u00edculas internas que te\u00f1en os endosomas, estes son denominados \"corpos multivesiculares\". A s\u00faa v\u00eda de formaci\u00f3n non se comprende totalmente, e, a diferenza das outras ves\u00edculas descritas antes, a superficie exterior destas ves\u00edculas non est\u00e1 en contacto co citosol, xa que est\u00e1n dentro do endosoma.\nPreparaci\u00f3n de ves\u00edculas.\nT\u00e9\u00f1ense feito moitos estudos bioqu\u00edmicos das ves\u00edculas fosfolip\u00eddicas. Para facer ditos estudos pode prepararse por sonicaci\u00f3n unha suspensi\u00f3n homox\u00e9nea de ves\u00edculas fosfolip\u00eddicas, ou inxectando unha soluci\u00f3n de fosfol\u00edpidos nunha soluci\u00f3n acuosa tamp\u00f3n de membranas. Deste modo, poden prepararse soluci\u00f3ns acuosas de ves\u00edculas de diferente tama\u00f1o e con diferente composici\u00f3n en fosfol\u00edpidos."}
{"id": "179631", "revid": "98629", "url": "https://gl.wikipedia.org/wiki?curid=179631", "title": "Otto von Guericke", "text": "Otto von Guericke, nado o 20 de novembro de 1602 en Magdeburg (Alema\u00f1a) e finado o 21 de maio de 1686 en Hamburgo, foi un f\u00edsico alem\u00e1n.\nTraxectoria.\nEstudou dereito nas universidades de Leipzig e Jena. Logo dedicouse aos estudos de matem\u00e1tica na universidade de Leyden. Desde 1646 desempe\u00f1ou o cargo como xu\u00edz na cidade de Magdeburg durante trinta anos. \u00c1 parte da s\u00faa carreira como xurista, a s\u00faa paix\u00f3n foi a f\u00edsica.\nEstudou os tratados de Blaise Pascal e Evangelista Torricelli sobre a presi\u00f3n atmosf\u00e9rica. En 1654, Von Guericke fixo unha espectacular demostraci\u00f3n da inmensa forza que a atmosfera pod\u00eda exercer. Mostrou que cando dous hemisferios de cobre de 50 cent\u00edmetros de di\u00e1metro perfectamente axustados eran unidos de maneira que formasen unha esfera e fac\u00edase o baleiro no seu interior, dous tiros de oito cabalos cada un non pod\u00edan separalos. Noutro experimento m\u00e1is inmediatamente relacionado coa historia da m\u00e1quina de vapor mostrou que cando se creaba un baleiro parcial baixo un \u00e9mbolo de grandes dimensi\u00f3ns introducido nun cilindro, a forza sumada de cincuenta homes non pod\u00eda evitar que a presi\u00f3n atmosf\u00e9rica levase o \u00e9mbolo ao fondo do cilindro.\nPuido comprobar que o son non pode propagarse no baleiro. Para demostrar os efectos da presi\u00f3n atmosf\u00e9rica ideou o experimento cos hemisferios de Magdeburg en 1654 ante a Dieta Imperial de Ratisbona.\nTam\u00e9n fixo investigaci\u00f3ns sobre electrost\u00e1tica. Observou que se produc\u00eda unha repulsi\u00f3n entre corpos electrizados logo de ser atra\u00eddos. Ideou a primeira m\u00e1quina electrost\u00e1tica e sacou fa\u00edscas dun globo feito de xofre, o cal levoulle a especular sobre a natureza el\u00e9ctrica dos l\u00f3stregos.\nEn astronom\u00eda foi un dos primeiros en afirmar que pode predicirse o retorno dos cometas.\nEn 1672 publicou a s\u00faa obra \"Experimenta nova, ut vocatur Magdeburgica, de vacuo spatio\", onde describe o seu soado experimento cos hemisferios de Magdeburgo."}
{"id": "179632", "revid": "23204", "url": "https://gl.wikipedia.org/wiki?curid=179632", "title": "Witold Ma\u0144czak", "text": "Witold Ma\u0144czak, nado o 12 de agosto de 1924 en Sosnowiec e finado o 12 de xaneiro de 2016, foi un ling\u00fcista polaco que destacou como romanista.\nTraxectoria.\nFoi membro da \"Polska Akademia Umiej\u0119tno\u015bci\" e da Academia Polaca de Ciencias. No seu traballo destacan as chamadas leis de Ma\u0144czak."}
{"id": "179636", "revid": "5863", "url": "https://gl.wikipedia.org/wiki?curid=179636", "title": "Santiago de Oliveira", "text": ""}
{"id": "179645", "revid": "89787", "url": "https://gl.wikipedia.org/wiki?curid=179645", "title": "Sistema endomembranoso", "text": "O sistema de endomembranas da c\u00e9lula est\u00e1 composto polas diferentes membranas contidas no citoplasma dunha c\u00e9lula eucariota. Estas membranas dividen a c\u00e9lula en compartimentos estruturais e funcionais chamados org\u00e1nulos. Nos eucariotas os org\u00e1nulos do sistema de endomembranas incl\u00faen: a envoltura nuclear, o ret\u00edculo endoplasm\u00e1tico, o aparato de Golgi, o lisosomas, os vac\u00faolos, as ves\u00edculas, e a membrana plasm\u00e1tica ou celular. O sistema pode ser definido m\u00e1is adecuadamente como o conxunto de membranas que forman unha \u00fanica unidade funcional e de desenvolvemento, quer por estar conectadas directamente, quer por intercambiar material entre elas por medio do transporte de ves\u00edculas. Hai que subli\u00f1ar que o sistema de endomembranas non incl\u00fae as membranas das mitocondrias, os cloroplastos ou os peroxisomas.\nOs org\u00e1nulos do sistema de endomembranas relaci\u00f3nanse por contacto directo ou pola transferencia de segmentos de membrana en forma de ves\u00edculas. Malia estas relaci\u00f3ns, as diversas membranas non son id\u00e9nticas en estrutura ou funci\u00f3n. O grosor, composici\u00f3n molecular, e comportamento metab\u00f3lico dunha membrana non \u00e9 fixo, e pode modificarse varias veces durante a vida da membrana. Unha caracter\u00edstica que todas as membranas comparten \u00e9 que est\u00e1n formadas por unha bicapa lip\u00eddica con prote\u00ednas unidas a cada unha das capas ou atravesando ambas (prote\u00ednas transmembrana).\nCompo\u00f1entes do sistema de endomembranas en eucariotas.\nOs compo\u00f1entes son os seguintes:\nMembranas internas en procariotas.\nNos procariotas as membranas internas son raras, a\u00ednda que en moitas bacterias fotosint\u00e9ticas a membrana plasm\u00e1tica est\u00e1 moi pregada e a maior parte do citoplasma est\u00e1 cheo de capas membranosas que captan a luz. Estas membranas captadoras de luz poden mesmo formar estruturas pechadas chamadas clorosomas nas bacterias verdes do xofre. Outras bacterias non fotosint\u00e9ticas poden ter tam\u00e9n membranas internas.\nHistoria do concepto.\nPor estudos feitos en l\u00e9vedos sabemos que a maior\u00eda dos l\u00edpidos se sintetizan no ret\u00edculo endoplasm\u00e1tico, en part\u00edculas lip\u00eddicas ou na mitocondria, e hai pouca ou ningunha s\u00edntese de l\u00edpidos na membrana plasm\u00e1tica ou na envoltura nuclear. A s\u00edntese de esfingol\u00edpidos empeza no ret\u00edculo endoplasm\u00e1tico, pero compl\u00e9tase no aparato de Golgi. Nos mam\u00edferos a s\u00edntese de l\u00edpidos \u00e9 moi similar, coa excepci\u00f3n dos pasos m\u00e1is iniciais da s\u00edntese de plasmal\u00f3xenos, que ten lugar nos peroxisomas. As membranas que envolven os distintos org\u00e1nulos subcelulares deben, por tanto, formarse por transferencia dos l\u00edpidos desde os mencionados lugares de s\u00edntese. Non obstante, a\u00ednda que est\u00e1 claro que o transporte de l\u00edpidos \u00e9 un proceso central na biox\u00e9nese dos org\u00e1nulos, os mecanismos por medio dos cales se transportan os l\u00edpidos pola c\u00e9lula son a\u00ednda pouco comprendidos.\nA primeira proposta sobre considerar as membranas do interior da c\u00e9lula como un \u00fanico sistema que intercambiaba material entre os seus integrantes, fix\u00e9rona Morr\u00e9 e Mollenhauer en 1974. Esta proposta era un intento de explicar como se constru\u00edan as diversas membranas lip\u00eddicas da c\u00e9lula, por medio da ensamblaxe dun \"fluxo de l\u00edpidos\" que chegaba desde os lugares de s\u00edntese lip\u00eddica. Esta idea dun fluxo de l\u00edpidos a trav\u00e9s dun sistema continuo de membranas e ves\u00edculas era unha alternativa a considerar que as diversas membranas celulares eran entidades independentes que se formaban polo transporte de compo\u00f1entes lip\u00eddicos libres polo citosol, como \u00e1cidos graxos e esterois. \u00c9 importante sinalar que o transporte de l\u00edpidos polo citosol e o fluxo de l\u00edpidos a trav\u00e9s dun sistema continuo de endomembranas non son procesos exclu\u00edntes e ambos os dous poden darse na c\u00e9lula.\nEvoluci\u00f3n.\nO aparato de Golgi, o ret\u00edculo endoplasm\u00e1tico e os lisosomas evolucionaron probablemente como resultado da invaxinaci\u00f3n da membrana plasm\u00e1tica. O incremento do volume xeral da c\u00e9lula seguramente requiriu que a membrana plasm\u00e1tica se pregase internamente para manter constante a relaci\u00f3n \u00e1rea superficial/volume. Estes pregamentos da membrana puideron levar \u00e1 especializaci\u00f3n das membranas internas para seguir mantendo comunicaci\u00f3n co contorno da c\u00e9lula. Nos primeiros estadios da evoluci\u00f3n da c\u00e9lula eucariota as membranas puideron estar interconectadas fisicamente e unidas \u00e1 membrana plasm\u00e1tica. M\u00e1is tarde, consonte as s\u00faas funci\u00f3ns empezaron a diverxer, as membranas internas converter\u00edanse en estruturas separadas."}
{"id": "179646", "revid": "23204", "url": "https://gl.wikipedia.org/wiki?curid=179646", "title": "Lingua franca nova", "text": "A lingua franca nova (ou LFN) \u00e9 unha lingua artificial creada polo doutor C. George Boeree da Universidade de Shippensburg, en Pensilvania. Bas\u00e9ase no franc\u00e9s, o italiano, o portugu\u00e9s, o espa\u00f1ol e o catal\u00e1n. Ten unha ortograf\u00eda fon\u00e9tica e escr\u00edbese mediante 21 letras do alfabeto latino, a\u00ednda que tam\u00e9n pode escribirse con letras do alfabeto cir\u00edlico.\nA s\u00faa gram\u00e1tica \u00e9 a dun crioulo latino, moi simplificado, pero \u00e9 tan expresiva como unha lingua natural.\nHistoria.\nC. George Boeree comezou a traballar nela en 1965. O seu obxectivo era crear unha lingua internacional que fose simple e similar aos idiomas crioulos. Ti\u00f1a en mente a lingua franca, un pidgin utilizado na contorna Mediterr\u00e1nea desde o s\u00e9culo XIV at\u00e9 ben entrado o XIX. Baseouse en 5 linguas neolatinas xa pr\u00f3ximas entre se (o franc\u00e9s, o italiano, o portugu\u00e9s, o espa\u00f1ol e o catal\u00e1n; este \u00faltimo por unha raz\u00f3n de neutralidade.) A LFN fixo a s\u00faa aparici\u00f3n en Internet en 1998.\nUn grupo Yahoo! iniciouse en 2002 por Bjorn Madsen. Stefan Fisahn creou tam\u00e9n un wiki dedicado a esta lingua en 2005 (que figuran a continuaci\u00f3n). Presentaci\u00f3ns e outros textos est\u00e1n dispo\u00f1ibles en 12 linguas. At\u00f3panse tam\u00e9n varios dicionarios, un tutorial e distintos textos (orixinais e traduci\u00f3ns).\nUnha das diferenzas m\u00e1is importantes desta lingua \u00e9 o papel que tiveron e te\u00f1en os falantes. A comunidade contribu\u00edu significativamente \u00e1 evoluci\u00f3n da lingua. Stefan Fisahn creou en 2005 un wiki para a lingua que hoxe conta con m\u00e1is de 1300 p\u00e1xinas e 13.000 edici\u00f3ns.\nExiste unha revista mensual chamada Orizones Nova (Novos horizontes) de interese xeral, esta foi publicada por David McLeod en 2006 at\u00e9 finais de 2007.\nIntroduci\u00f3ns \u00e1 lingua e gram\u00e1ticas hai dispo\u00f1ibles en 12 idiomas, a\u00ednda que non todas son boas traduci\u00f3ns, por iso os membros da s\u00faa comunidade aconsellan estudalo principalmente en Ingl\u00e9s ou Espa\u00f1ol.\nO dicionario m\u00e1is completo (LFN - Ingl\u00e9s) foi confeccionado por Simon Davies, e ten preto de 10,000 entradas. Tam\u00e9n \u00e9 posible atopar pequenos dicionarios en diferentes linguas que son de boa calidade.\nGram\u00e1tica.\nA gram\u00e1tica de lingua franca nova (elefen) \u00e9 unha simplificaci\u00f3n da gram\u00e1tica com\u00fan das linguas romances espa\u00f1ola, francesa, italiana, catal\u00e1 e portuguesa. Par\u00e9cese \u00e1 dos crioulos das linguas romances como o haitiano, o caboverdiano, o papiamento e o chabacano.\nSubstantivos.\nOs substantivos adoitan ser introducidos por determinantes, e poden ir seguidos de adxectivos e de grupos prposicionais, para crear un grupo nominal.\nPlural.\nEng\u00e1dese -s ao substantivo para formar o plural. Se o substantivo en singular termina en consoante, eng\u00e1dese -es. A terminaci\u00f3n do plural non modifica a acentuaci\u00f3n da palabra:\nOs adxectivos, que modifican a un substantivo, non cambian en plural. Pero se os empregamos como substantivos, d\u00e9bese engadir a marca de plural cando sexa necesario:\nX\u00e9nero.\nOs substantivos non adoitan indicar o seu x\u00e9nero. Para distinguilos, util\u00edzanse os adxectivos mas e fema:\nComunidade.\nSegundo o dicionario de lingua franca nova, un elefenista \u00e9 un partidario ou falante do idioma.\nA s\u00faa comunidade de falantes activos \u00e9 duns 100, mentres que se calcula en 200 aqueles que o poden comprender a\u00ednda que non falar correctamente.\nEntre os elefenistas m\u00e1is importantes destacan:\nLiteratura.\nDesde a s\u00faa creaci\u00f3n, a lingua franca nova ten unha literatura composta por textos orixinais e traducidos.\u200b\nLiteratura traducida.\nO primeiro texto traducido foi \"Colinas como elefantes blanca\", de Ernest Hemingway traducido por Daniel Alegrett en 1999. \u00c9 un exemplo de lingua franca nova antiga\u200b:\nEn 2008 apareceron outras traduci\u00f3ns, \"Bocragonia\" (o poema \"Jabberwocky\" de Lewis Carroll) e \"La cade de la Casa de Usor\", traducido por Simon Davies. Este elenista traduciu outras obras como \"Alisia en la pais de mervelias\", traducida en 2010 e publicada en 2012, o que a converteu na primeira publicaci\u00f3n en papel nesta lingua.\nVelaqu\u00ed un extracto de \"Alisia en la pais de mervelias\", un exemplo da lingua case no seu estadio final:\nSimon Davies tam\u00e9n traduciu \"La prinse peti\", de Antoine de Saint Exup\u00e9ry, en 2009. Nun principio, este texto foi traducido por outra persoa pero, despois de descubrir que non se trataba dunha traduci\u00f3n do orixinal, sen\u00f3n a partir do ingl\u00e9s, Simon Davies decidiu volver traducilo desde o principio.\nEntre 2013 e 2014 Simon Davies tam\u00e9n traduciu \"Tra la miror, e lo cual Alisia trova a ultra\".\nEn 2014 C. G. Boeree traduciu \"La trajedia de re Lear\", de William Shakespeare, sendo a primeira obra teatral traducida a lingua franca nova.\nEn 2018 Simon Davies traduciu \"Un studia en scarlata\" e o 29 de abril de 2019 acabou a traduci\u00f3n do primeiro libro da \"Eneida\".\nO 22 de xu\u00f1o de 2019 publicouse a traduci\u00f3n de Vicente Costalago do \"Evanjelio de San Marco\", base\u00e1ndose para iso nas versi\u00f3ns en ingl\u00e9s e en castel\u00e1n da Biblia vaticana. \u00c9 o terceiro texto completo da Biblia traducido a este idioma, sendo a Segunda Ep\u00edstola de San Xo\u00e1n o segundo, traducido polo mesmo autor en 2008; e o Eclesiast\u00e9s o primeiro, traducido por Dave MacLeod en 2006. Traduc\u00edronse fragmentos doutras partes da Biblia, como partes dos Evanxeos de San Lucas e de San Xo\u00e1n.\nO 10 de novembro de 2019, Vicente Costalago traduciu o primeiro cap\u00edtulo do \"Quixote\" e o 22 de febreiro de 2020, acabou a traduci\u00f3n do \"Evanjelio de San Mateo\".\nLiteratura orixinal.\nA maior parte da literatura en lingua franca nova \u00e9 literatura traducida.\nA literatura orixinal est\u00e1 formada principalmente por poes\u00eda, sendo Guido Crufio o elefenista que m\u00e1is poes\u00edas orixinais escribiu neste idioma. Caben destacar as s\u00faas poes\u00edas \"Lingua franca nova (un poesia)\" e \" Druid la dragon\".\nA primeira novela orixinal escrita neste idioma \u00e9 \"La xerca per Pahoa\", publicada en maio de 2020 por Vicente Costalago. Nela, n\u00e1rranse as aventuras de Joan, que sa\u00edu do seu reino para buscar a espada Pahoa, coa cal pod\u00eda demostrar que era o \u00fanico herdeiro do reino de Lincuo. A segunda obra orixinal publicada \u00e9 \"La marcia nonconoseda\", do mesmo autor.\nLiteratura para nenos.\nA\u00ednda que a literatura desta lingua ten poucos libros, existes varios para nenos, entre os que se atopan:\nEn 2020, Vicente Costalago escribiu varios libros para nenos, como \"Naras per enfantes\", con contos tradicionais; \"Nos conose la mundo\", cunha presentaci\u00f3n sobre Espa\u00f1a; \"Ci es ci?\", con biograf\u00edas sobres persoas famosas e un libro sobre animais.\nOutras obras.\nOutras obras, quizais non literarias, son a gram\u00e1tica, o dicionario do idioma e a revista \"Orizones Nova\". Tam\u00e9n existe un dicionario de mitolox\u00eda cl\u00e1sica creado por Vicente Costalago e publicado en li\u00f1a en maio de 2019.\nEn 2006, C. G. Boeree empezou a traducir o seu libro \"A istoria de psicolojia\", o cal acabou en 2019.\nOutros libros de texto son \"Leteratur romanica e elefen\" publicado por Vicente Costalago en 2020 quen o 12 de marzo de 2020 tam\u00e9n publicou \"Istoria de Europa\" e o 16 de marzo do mesmo ano publicou \"Cultur clasica\". Todos estes libros foron revisados por Simon Davies."}
{"id": "179647", "revid": "89787", "url": "https://gl.wikipedia.org/wiki?curid=179647", "title": "Luigi Galvani", "text": "Luigi Galvani nado en Bolo\u00f1a o 9 de setembro de 1737 e finado na mesma cidade o 4 de decembro de 1798, foi un m\u00e9dico, fisi\u00f3logo e f\u00edsico italiano; os seus estudos permit\u00edronlle descifrar a natureza el\u00e9ctrica do impulso nervioso.\nTraxectoria.\nOs seus primeiros anos adicounos a investigaci\u00f3n anat\u00f3mica e a practica cir\u00farxica, e a partir aproximadamente de 1780, Galvani comezou a inclu\u00edr nas s\u00faas conferencias pequenos experimentos pr\u00e1cticos que demostraban aos estudantes a natureza e propiedades da electricidade. En 1791 nunha destas experiencias, o cient\u00edfico demostrou que, aplicando unha pequena corrente el\u00e9ctrica \u00e1 medula espi\u00f1al dunha ra morta, produc\u00edanse grandes contracci\u00f3ns musculares nos seus membros. Estas descargas pod\u00edan lograr que as patas (mesmo separadas do corpo) saltasen igual que cando o animal estaba vivo.\nO m\u00e9dico descubrira este fen\u00f3meno mentres disecaba unha pata de ra. O seu bistur\u00ed tocou accidentalmente un gancho de bronce do que colgaba a pata; produciuse unha pequena descarga, e a pata contraeuse espontaneamente. Mediante repetidos e consecuentes experimentos, Galvani convenceuse de que o que se v\u00eda eran os resultados do que chamou \"electricidade animal\". Galvani identificou a electricidade animal coa forza vital que animaba os m\u00fasculos da ra, e invitou aos seus colegas a que reproducisen e confirmasen o que el fixera.\nF\u00edxoo as\u00ed na Universidade de Pav\u00eda o colega de Galvani, Alessandro Volta, quen afirmou que os resultados eran correctos pero non quedou convencido coa explicaci\u00f3n de Galvani. Os cuestionamentos de Volta fixeron ver a Galvani que a\u00ednda restaba moito por facer. A principal traba \u00e1 s\u00faa explicaci\u00f3n era o desco\u00f1ecemento dos motivos polos que o m\u00fasculo se contraia ao recibir electricidade. A teor\u00eda obvia era que a natureza do impulso nervioso era el\u00e9ctrica, pero falt\u00e1balle demostrala.\nAs causas.\nO fisi\u00f3logo chamou a esta forma de producir enerx\u00eda \"bioelectrox\u00e9nese\". A trav\u00e9s de numerosos e espectaculares experimentos \u2013como electrocutar cad\u00e1veres humanos para facelos bailar a \"danza das convulsi\u00f3ns t\u00f3nicas\"\u2013 chegou \u00e1 conclusi\u00f3n de que a electricidade necesaria non provi\u00f1a do exterior, sen\u00f3n que era xerada no interior do propio organismo vivo, que, unha vez morto, segu\u00eda conservando a capacidade de conducir o impulso e reaccionar a el consecuentemente.\nPensou correctamente que a electricidade biol\u00f3xica non era diferente da producida por outros fen\u00f3menos naturais como o raio ou a fricci\u00f3n, e deduciu con acerto que o \u00f3rgano encargado de xerar a electricidade necesaria para facer contraer a musculatura voluntariamente era o cerebro. Demostrou as\u00ed mesmo que os \"cables\" ou \"conectores\" que o cerebro utilizaba para canalizar a enerx\u00eda ata o m\u00fasculo eran os nervios.\nBase de toda unha ciencia.\nCoas s\u00faas explicaci\u00f3ns, Galvani desestimaba por fin as antigas teor\u00edas de Descartes que pensaba que os nervios eran tan s\u00f3 ca\u00f1os que transportaban flu\u00eddos. A verdadeira natureza do sistema nervioso como un dispositivo el\u00e9ctrico enormemente eficiente fora comprendida por fin.\nDesafortunadamente, en tempos de Galvani non exist\u00edan instrumentos de medici\u00f3n capaces de determinar os escasos niveis de voltaxe que circulan polos nervios: a tarefa quedou necesariamente en mans de cient\u00edficos posteriores dotados dunha tecnolox\u00eda m\u00e1is avanzada.\nOs estudos de Luigi Galvani inauguraron unha ciencia enteira que non exist\u00eda ata ese momento: a neurofisiolox\u00eda, estudo do funcionamento do sistema nervioso na que se basea a neurolox\u00eda.\n\u00daltimos anos.\nGalvani conservou a s\u00faa cadeira de profesor titular da C\u00e1tedra de Anatom\u00eda na s\u00faa universidade durante 35 anos (1762-1797). En pouco tempo, a s\u00faa enorme capacidade para a cirurx\u00eda valeulle tam\u00e9n o nomeamento como xefe de obstetricia do Instituto de Ciencias, e ademais foi nomeado director en 1772.\nAs\u00ed a todo, cando a nova Rep\u00fablica Cisalpina, fundada por Napole\u00f3n Bonaparte despois da s\u00faa ocupaci\u00f3n do norte de Italia, Bolonia inclu\u00edda, impuxo a cada profesor universitario xurar lealdade \u00e1 nova autoridade. Galvani, que estaban en desacordo coa confusi\u00f3n social e pol\u00edtica exercida polos franceses en Bolonia, e que sent\u00eda este xuramento de fidelidade contrario \u00e1s s\u00faas crenzas relixiosas, se negou a facelo, a canda alg\u00fans dos seus colegas, e como consecuencia a nova autoridade desposu\u00eduno de t\u00f3dolos seus cargos acad\u00e9micos e p\u00fablicos, priv\u00e1ndoo do apoio financeiro, e o que fora o seu mundo durante toda a s\u00faa vida esborrallouse.\nGalvani morreu en Bolonia, na casa do seu irm\u00e1n, menos dun ano m\u00e1is tarde.\nConsecuencias.\nA partir da publicaci\u00f3n en 1791 do seu libro \"De viribus electricitatis in motu musculari commentarius\", o fen\u00f3meno galv\u00e1nico f\u00edxose p\u00fablico e co\u00f1ecido en todo o mundo, e comezou a ser estudado por gran cantidade de cient\u00edficos.\nM\u00e1is al\u00f3 da obvia natureza fundacional do descubrimento de Galvani con respecto \u00e1s modernas neurociencias, tivo outras consecuencias non menos transcendentes. A s\u00faa disputa con Alessandro Volta acerca da natureza da electricidade suxeriu a este \u00faltimo o dese\u00f1o e desenvolvemento da primeira pila voltaica, mentres estimulaba a outros investigadores como Benjamin Franklin e Henry Cavendish a profundar nos seus estudos sobre o particular.\nA teor\u00eda do galvanismo, popular a principios do s\u00e9culo XIX, xorde dos experimentos realizados por Galvani, e o seu nome permanece ademais en palabras coma \"galv\u00e1nico\", \"galvanizar\", \"galvanizaci\u00f3n\" e outras m\u00e1is formadas a partir do prefixo \"galvano\"-.\nNo \u00e1mbito literario, a novela \"Frankenstein ou o moderno Prometeo\" da escritora brit\u00e1nica Mary Shelley reflicte, nun contexto de terror, os impresionantes experimentos de Galvani e os seus seguidores acerca da aparente \"reanimaci\u00f3n\" de cad\u00e1veres mediante a aplicaci\u00f3n de descargas el\u00e9ctricas, a\u00ednda que Shelley non fai referencia ningunha ao m\u00e9todo co que Frankestein consegue crear un ser vivo.\nO cr\u00e1ter Galvani da L\u00faa leva este nome por el."}
{"id": "179652", "revid": "22570", "url": "https://gl.wikipedia.org/wiki?curid=179652", "title": "Pedro J. Ram\u00edrez", "text": "Pedro Jos\u00e9 Ram\u00edrez Codina, co\u00f1ecido como Pedro J. ou Pedro J. Ram\u00edrez, nado en Logro\u00f1o o 26 de marzo de 1952, \u00e9 un co\u00f1ecido empresario, escritor e xornalista espa\u00f1ol. Foi director de \"Diario 16\" e m\u00e1is tarde do diario de tendencia conservadora \"El Mundo\", as\u00ed como un interlocutor habitual do programa semanal de Televisi\u00f3n Espa\u00f1ola \"59 Segundos\" e do programa matinal diario da cadea COPE \"La ma\u00f1ana\". Estivo casado coa dese\u00f1adora \u00c1gatha Ruiz de la Prada."}
{"id": "179655", "revid": "98629", "url": "https://gl.wikipedia.org/wiki?curid=179655", "title": "Iolanda Galanes", "text": "Iolanda Galanes Santos, nada en Vigo o 15 de agosto de 1969, \u00e9 unha fil\u00f3loga, termin\u00f3loga e profesora universitaria galega.\nTraxectoria.\nDoutora en filolox\u00edas galega e portuguesa, \u00e9 unha experta en terminolox\u00eda e traduci\u00f3n, colaborando en instituci\u00f3ns como o Consello da Cultura Galega, a Escola Galega de Administraci\u00f3n P\u00fablica, o Centro de Estudios Pol\u00edticos y Constitucionales ou a Universit\u00e9 de Laval (Qu\u00e9bec, Canad\u00e1).\nDomina os idiomas franc\u00e9s, galego, portugu\u00e9s, castel\u00e1n, e ingl\u00e9s, sendo especialista en traduci\u00f3n especializada: traduci\u00f3n xur\u00eddica, administrativa, econ\u00f3mica e cient\u00edfica.\nAs s\u00faas investigaci\u00f3ns c\u00e9ntranse na terminolox\u00eda, as linguas de especialidade, a planificaci\u00f3n ling\u00fc\u00edstica e a traduci\u00f3n literaria en Galicia.\n\u00c9 profesora da Facultade de Filolox\u00eda e Traduci\u00f3n e Interpretaci\u00f3n da Universidade de Vigo, e Presidenta da Sociedade Galega de Terminolox\u00eda. Ademais foi colaboradora do diario Xornal de Galicia.\nForma parte de equipo de traballo da Biblioteca de traduci\u00f3n galega.\nDistinci\u00f3ns.\nFoi galardoada co Premio de Traduci\u00f3n Pl\u00e1cido Castro, na s\u00faa quinta edici\u00f3n (2005), pola s\u00faa versi\u00f3n ao galego de \"A herdanza dos caracteres adquiridos\", de Michel Delson."}
{"id": "179656", "revid": "27155", "url": "https://gl.wikipedia.org/wiki?curid=179656", "title": "Centr\u00f3mero", "text": "En biolox\u00eda o centr\u00f3mero \u00e9 o estreitamento ou constrici\u00f3n primaria que separa os brazos dos cromosomas, e que, utilizando tinguiduras tradicionais, aparece menos tinguido ca o resto do cromosoma. \u00c9 a zona pola que o cromosoma interacciona coas fibras do fuso acrom\u00e1tico desde a profase \u00e1 anafase, tanto na mitose coma na meiose, e \u00e9 responsable de realizar e regular os movementos cromos\u00f3micos que te\u00f1en lugar durante estas fases. As estruturas centrom\u00e9ricas que interaccionan coas fibras do fuso denom\u00ednanse cinetocoros. Ademais, o centr\u00f3mero contrib\u00fae \u00e1 nucleaci\u00f3n da uni\u00f3n das crom\u00e1tides irm\u00e1s. Na estrutura do centr\u00f3mero interve\u00f1en tanto o ADN centrom\u00e9rico coma prote\u00ednas centrom\u00e9ricas.\nNo l\u00e9vedo (\"Saccharomyces cerevisiae\") o ADN centrom\u00e9rico consta unicamente de 125 pares de bases e est\u00e1 conservado entre os diferentes cromosomas. Por\u00e9n, o ADN centrom\u00e9rico en metazoos pode constar de megabases, e non cont\u00e9n secuencias consenso doadamente identificables (ver a revisi\u00f3n de Choo en 1997). Malia as diferenzas entre o ADN centrom\u00e9rico de l\u00e9vedos e metazoos, o cinetocoro ens\u00e1mblase en ambos os casos sobre nucleosomas centrom\u00e9ricos que conte\u00f1en unha forma especializada de histona H3 (Cse4p en l\u00e9vedos ou o seu hom\u00f3logo CENP-A en metazoos).\nO ADN centrom\u00e9rico organ\u00edzase en forma de heterocromatina constitutiva, que permanece condensada en case todas as c\u00e9lulas som\u00e1ticas dun organismo. Estas rexi\u00f3ns son pobres en xenes e poden inducir a represi\u00f3n da expresi\u00f3n x\u00e9nica das rexi\u00f3ns adxacentes de maneira epixen\u00e9tica. Este fen\u00f3meno denom\u00ednase \"variegaci\u00f3n por efecto de posici\u00f3n\" (en ingl\u00e9s PEV, por \"Position Effect Variegation\"). A aparici\u00f3n ocasional de centr\u00f3meros \"de novo\" (neocentr\u00f3meros) suxire que m\u00e1is que a secuencia do ADN \"per se\", a caracter\u00edstica primaria dos centr\u00f3meros \u00e9 a organizaci\u00f3n estrutural dos dominios centrom\u00e9ricos. A selecci\u00f3n do centr\u00f3mero pode ser tam\u00e9n o resultado dun complexo n\u00famero de par\u00e1metros, como o momento da s\u00faa replicaci\u00f3n, a posici\u00f3n dentro do n\u00facleo celular, as\u00ed como outras caracter\u00edsticas herdables da estrutura da cromatina.\nO centr\u00f3mero ten un comportamento diferente durante a anafase mit\u00f3tica e a anafase I da meiose, de maneira que durante a anafase mit\u00f3tica as crom\u00e1tides irm\u00e1s se separan e van a polos opostos da c\u00e9lula (\"segregaci\u00f3n anfit\u00e9lica\") entanto que na anafase-I da meiose o que se separa a polos opostos son os cromosomas hom\u00f3logos completos, cada un constitu\u00eddo por d\u00faas crom\u00e1tides (\"segregaci\u00f3n sint\u00e9lica\").\nPosici\u00f3n do centr\u00f3mero.\nCada cromosoma pos\u00fae dous brazos, un longo (chamado \"q\") e outro curto (chamado \"p\") separados polo centr\u00f3mero, os cales se conectan de forma metac\u00e9ntrica, submetac\u00e9ntrica, acroc\u00e9ntrica, holoc\u00e9ntrica ou teloc\u00e9ntrica. Esta caracter\u00edstica serve para clasificar os cromosomas atendendo \u00e1 posici\u00f3n do centr\u00f3mero nos seguintes tipos: \nAdemais dos tipos anteriores, existen cromosomas onde non se observa un centr\u00f3mero ben definido, que son do seguinte tipo:\nA secuencia centrom\u00e9rica.\nHai dous tipos de centr\u00f3mero: rexionais e puntuais.\nOs centr\u00f3meros rexionais son de gran lonxitude. Neles as secuencias de ADN contrib\u00faen \u00e1 s\u00faa funci\u00f3n pero non a determinan. Os centr\u00f3mero rexionais conte\u00f1en grandes cantidades de ADN e est\u00e1n en xeral empaquetados formando heterocromatina. Na maior\u00eda dos eucariotas este centr\u00f3mero non ten unha secuencia definida de ADN. Consiste tipicamente en grandes secci\u00f3ns de ADN repetitivo (por exemplo, ADN sat\u00e9lite) nos que a secuencia observada nos elementos repetidos individuais \u00e9 similar mais non id\u00e9ntica. Nos seres humanos, a unidade de repetici\u00f3n centrom\u00e9rica primaria ch\u00e1mase \u03b1-sat\u00e9lite (ou alfoide), a\u00ednda que se atoparon tam\u00e9n outros tipos de secuencias nesta rexi\u00f3n.\nOs centr\u00f3meros puntuais son m\u00e1is pequenos e m\u00e1is compactos. Neste caso as secuencias de ADN son necesarias e suficientes para especificar a identidade e a funci\u00f3n do centr\u00f3mero nos organismos que os te\u00f1en. Nos l\u00e9vedos de xemaci\u00f3n a rexi\u00f3n do centr\u00f3mero \u00e9 relativamente pequena (duns 125 pares de bases) e cont\u00e9n d\u00faas secuencias de ADN moi conservadas que serven como sitios de uni\u00f3n para prote\u00ednas cinetoc\u00f3ricas esenciais.\nHerdanza.\nDado que a secuencia do ADN non \u00e9 o determinante na especificaci\u00f3n dos centr\u00f3meros en metazoos, p\u00e9nsase que a herdanza epixen\u00e9tica xoga un papel esencial na especificaci\u00f3n do centr\u00f3mero. Os cromosomas fillos forman os centr\u00f3meros no mesmo lugar c\u00f3s cromosomas parentais, independentemente da secuencia. Sux\u00edrese que a histona H3 na s\u00faa variante CENP-A (Prote\u00edna do Centr\u00f3mero A) \u00e9 a marca epixen\u00e9tica dos centr\u00f3meros. A pregunta a responder \u00e9 se hai algunha determinada v\u00eda pola cal se especifica o centr\u00f3mero, mesmo se \u00e9 ademais herdado epixeneticamente. Se o centr\u00f3mero se herda epixeneticamente dunha xeraci\u00f3n \u00e1 seguinte, o problema hai que retrotraelo \u00e1 orixe dos primeiros metazoos.\nEstrutura do centr\u00f3mero.\nO ADN centrom\u00e9rico est\u00e1 normalmente en estado de heterocromatina, o cal \u00e9 esencial para o recrutamento do complexo proteico da cohesina, que media no establecemento da cohesi\u00f3n entre as crom\u00e1tides irm\u00e1s despois da replicaci\u00f3n do ADN, e na coordinaci\u00f3n da separaci\u00f3n das crom\u00e1tides irm\u00e1s durante a anafase. Nesta cromatina a histona normal H3 foi substitu\u00edda por unha variante s\u00faa espec\u00edfica do centr\u00f3mero, a CENP-A no caso humano. Crese que a presenza da CENP-A \u00e9 importante para a ensamblaxe do cinetocoro no centr\u00f3mero. Demostrouse que a CENP-C se localiza case exclusivamente nas rexi\u00f3ns da cromatina asociadas \u00e1 CENP-A. Nas c\u00e9lulas humanas encontrouse que as histonas est\u00e1n m\u00e1is enriquecidas en H4K20me3 e H3K9me3, o cal se co\u00f1ece como modificaci\u00f3ns heterocrom\u00e1ticas.\nNo l\u00e9vedo \"Schizosaccharomyces pombe\" (e probablemente noutros eucariotas), a formaci\u00f3n de heterocromatina centrom\u00e9rica est\u00e1 relacionada co RNAi. En nematodos como \"Caenorhabditis elegans\", nalgunhas plantas e nalg\u00fans ordes de insectos como Lepid\u00f3pteros e Hem\u00edpteros, os cromosomas son \"holocentricos\", o que significa que non hai un sitio primario para a uni\u00f3n dos microt\u00fabulos nin unha constrici\u00f3n primaria, e ao longo de toda a lonxitude do cromosoma vaise formar un cinetocoro \"difuso\".\nAberraci\u00f3ns centrom\u00e9ricas.\nNos humanos, en raros casos, poden formarse neocentr\u00f3meros en lugares novos do cromosoma. Identific\u00e1ronse ata agora uns 90 neocentr\u00f3meros humanos en 20 cromosomas distintos. A formaci\u00f3n dun neocentr\u00f3mero debe estar acompa\u00f1ada ou seguida ou precedida pola inactivaci\u00f3n do centr\u00f3mero, xa que un cromosoma con dous centr\u00f3meros funcionais (cromosoma dic\u00e9ntrico) sufrir\u00eda unha rotura durante a mitose. Nalg\u00fans casos raros observouse que os neocentr\u00f3meros humanos se formaban espontaneamente sobre cromosomas fragmentados. Algunhas destas novas posici\u00f3ns dos centr\u00f3meros eran orixinalmente eucrom\u00e1ticas e \u00e1 vez carec\u00edan do ADN sat\u00e9lite alfa.\nAs prote\u00ednas do centr\u00f3mero son tam\u00e9n a diana autoantix\u00e9nica para alg\u00fans anticorpos antinucleares, como os anticorpos anticentr\u00f3mero.\nCentr\u00f3meros en metazoos.\nA determinaci\u00f3n dos centr\u00f3meros de metazoos constit\u00fae unha tarefa dif\u00edcil. En animais e plantas, os centr\u00f3meros est\u00e1n inclu\u00eddos en rexi\u00f3ns de ADN sat\u00e9lite altamente repetido, que \u00e9 dif\u00edcil analizar mesmo cos m\u00e9todos de mapeo m\u00e1is potentes. Estas rexi\u00f3ns de ADN sat\u00e9lite est\u00e1n inclu\u00eddas en rexi\u00f3ns de heterocromatina constitutiva, que se mant\u00e9n silenciada na maior parte das c\u00e9lulas som\u00e1ticas dun organismo. A ausencia maioritaria de xenes activos nas rexi\u00f3ns centrom\u00e9ricas \u00e9 unha caracter\u00edstica que parece que se adquiriu progresivamente a trav\u00e9s da evoluci\u00f3n.\nADN sat\u00e9lite.\nEn \"Drosophila melanogaster\" a secuencia AATAACATAG est\u00e1 repetida en t\u00e1ndem en rexi\u00f3ns pr\u00f3ximas ao centr\u00f3mero. Dado que estas secuencias curtas de 10 pb non son representativas do xenoma dunha especie, adoita suceder que o seu contido en G+C \u00e9 diferente ao contido en G+C do resto do xenoma. Isto fai que cando o ADN dunha especie eucariota se centrifuga en gradiente de densidade de cloruro de cesio, apareza unha banda principal que cont\u00e9n a maior parte do ADN da especie e unha banda sat\u00e9lite (minoritaria) que est\u00e1 formada por unha secuencia curta de ADN repetida en t\u00e1ndem. O ADN sat\u00e9lite nalgunhas especies ten maior densidade que o ADN principal (maior contido en G+C) e noutras especies ten menor densidade e, xa que logo, menor contido en G+C que o ADN principal. Cando o ADN sat\u00e9lite de rato se marca radioactivamente e se realiza unha hibridaci\u00f3n \"in situ\" co ADN de cromosomas metaf\u00e1sicos mit\u00f3ticos, obs\u00e9rvase que a marcaxe radioactiva (hibridaci\u00f3n) se produce en rexi\u00f3ns pr\u00f3ximas ao centr\u00f3mero. O ADN sat\u00e9lite tam\u00e9n se denomina \u03b1-sat\u00e9lite e \u00e9 un dos compo\u00f1entes do xenoma eucari\u00f3tico que evoluciona m\u00e1is rapidamente.\nA\u00ednda que na maior parte dos casos non se detectaron motivos especialmente definidos, unha secuencia candidata no ADN sat\u00e9lite ter\u00eda que estar repetida en centos de quilobases (kb), xa que este \u00e9 o tama\u00f1o m\u00ednimo dun centr\u00f3mero funcional, identificado en diferentes organismos. Por exemplo, en \"Drosophila\" a unidade m\u00ednima necesaria de repetici\u00f3ns en t\u00e1ndem \u00e9 de 420 kb, no millo neces\u00edtanse 500 kb e en humanos a unidade m\u00ednima consta de 100 kb. Unha caracter\u00edstica interesante da maior parte do ADN sat\u00e9lite \u00e9 a s\u00faa unidade de lonxitude, xa que a\u00ednda que non se detectaron secuencias con motivos conservados, a lonxitude da unidade que se repite \u00e9 moi parecida entre organismos. En primates, por exemplo, a unidade b\u00e1sica que se repite ten 171 pares de bases (pb), no peixe \"Sparus aurata\" (dourada) a repetici\u00f3n centrom\u00e9rica ten 186 pb, no insecto \"Chironomus pallidivittatus\" ten 155 pb, en \"Arabidopsis thaliana\" e no millo ten 180 pb, e no arroz 168 pb. A estreita variaci\u00f3n en lonxitude da unidade que se repite no ADN sat\u00e9lite corresponde aproximadamente ao rango de lonxitude do ADN que rodea a un nucleosoma, e repetici\u00f3ns m\u00e1is longas, como as que se encontran nos centr\u00f3meros do porco (340 pares de bases) corresponden aproximadamente \u00e1 lonxitude dos nucleosomas. Hai excepci\u00f3ns notables, como as repetici\u00f3ns pentam\u00e9ricas que se atopan en \"Drosophila melanogaster\". En xeral, a selecci\u00f3n da lonxitude dun nucleosoma poder\u00eda limitar a evoluci\u00f3n do ADN centrom\u00e9rico, de acordo coa s\u00faa funci\u00f3n estrutural no xenoma.\nEstas unidades m\u00ednimas (denominadas mon\u00f3meros) enc\u00f3ntranse normalmente asociadas de forma cabeza-cola. Nas rexi\u00f3ns centrom\u00e9ricas do n\u00facleo funcional, o ADN sat\u00e9lite organ\u00edzase nunha unidade repetida que consta de m\u00faltiples mon\u00f3meros. A unidade multimonom\u00e9rica rep\u00edtese \u00e1 s\u00faa vez moitas veces, xerando un vector \"(array)\" de nivel superior. Os vectores de nivel superior de ADN sat\u00e9lite son a organizaci\u00f3n t\u00edpica das rexi\u00f3ns centrom\u00e9ricas humanas e est\u00e9ndense a trav\u00e9s de megabases de ADN que non se encontran maioritariamente interrompidas por ning\u00fan tipo de inserci\u00f3n ou mutaci\u00f3n. Por tanto, animais e plantas presentan centr\u00f3meros \"rexionais\", fronte aos centr\u00f3meros \"puntuais\" t\u00edpicos de l\u00e9vedos.\nPor\u00e9n, malia o feito de que o ADN sat\u00e9lite se atopa nos centr\u00f3meros humanos nativos, detect\u00e1ronse centr\u00f3meros humanos xerados \"de novo\" (neocentr\u00f3meros) que carecen de \u03b1-sat\u00e9lite ou outras repetici\u00f3ns en t\u00e1ndem, o que indica que o ADN sat\u00e9lite non \u00e9 fundamental para definir un centr\u00f3mero funcional.\nProte\u00ednas centrom\u00e9ricas.\nUnha caracter\u00edstica conservada e herdable dos centr\u00f3meros \u00e9 a presenza nos seus nucleosomas dunha variante especial da histona H3, que se encontra unicamente no n\u00facleo da rexi\u00f3n centrom\u00e9rica. Esta histona espec\u00edfica dos centr\u00f3meros denom\u00ednase CENP-A en mam\u00edferos (\"centromeric protein A\"), Cid (\"centromere identifier\") en \"Drosophila\", Cse4 en \"Saccharomyces cerevisiae\" e Cnp1 en \"Schizosaccharomyces pombe\" (revisado por Choo en 2001). A presenza desta variante da histona H3 parece ser fundamental para a ensamblaxe do cinetocoro e distingue a placa interna do cinetocoro da heterocromatina peric\u00e9ntrica, que cont\u00e9n a histona H3 normal. CENP-A presenta algunhas caracter\u00edsticas que a diferencian da histona H3 normal, como unha cola NH2-terminal non can\u00f3nica, un pregamiento diverxente e unha rexi\u00f3n lazo 1 m\u00e1is longa. A\u00ednda que a histona H3 est\u00e1 sometida a unha forte selecci\u00f3n evolutiva, as histonas centrom\u00e9ricas son sorprendentemente diverxentes. Esta diferenza poder\u00eda deberse \u00e1 necesidade que ten H3 de interaccionar con todo o xenoma, mentres que a variante centrom\u00e9rica s\u00f3 necesita interaccionar co ADN centrom\u00e9rico correspondente. Este ADN est\u00e1 formado por ADN sat\u00e9lite, que \u00e9 un dos compo\u00f1entes do xenoma eucari\u00f3tico que evoluciona m\u00e1is rapidamente. Prop\u00faxose que a interacci\u00f3n entre a histona centrom\u00e9rica e o ADN centrom\u00e9rico \u00e9 responsable da lonxitude similar \u00e1 que rodea un nucleosoma das repetici\u00f3ns do ADN sat\u00e9lite.\nUn estudo realizado en \"Drosophila\" identificou que as rexi\u00f3ns centrais dos centr\u00f3meros se replican como dominios illados en estadios temper\u00e1ns da fase S, antes da replicaci\u00f3n da heterocromatina peric\u00e9ntrica, que se replica de forma tard\u00eda. Se no momento en que se replican os centr\u00f3meros, a rexi\u00f3n do n\u00facleo na que se localizan os centr\u00f3meros excl\u00fae a histona H3 pero secuestra a histona centrom\u00e9rica, a compartimentalizaci\u00f3n asegurar\u00eda que s\u00f3 CENP-A estea dispo\u00f1ible para a ensamblaxe da cromatina centrom\u00e9rica. Este modelo ap\u00f3iase en varias li\u00f1as de evidencias en diferentes organismos.\nAdemais de CENP-A, identific\u00e1ronse outros compo\u00f1entes constitutivos no centr\u00f3mero. Un deles \u00e9 CENP-C, que est\u00e1 conservado evolutivamente, a\u00ednda que s\u00f3 comparte un motivo de 20 amino\u00e1cidos co seu hom\u00f3logo en \"S. cerevisiae\", Mif2. Tam\u00e9n se atoparon hom\u00f3logos noutras especies, como HCP-4 en \"C. elegans\". A localizaci\u00f3n centrom\u00e9rica de CENP-C depende de CENP-A e suxeriuse que CENP-C poder\u00eda interaccionar coa estrutura da cromatina alterada por CENP-A. Por\u00e9n, a\u00ednda que a zona de uni\u00f3n de CENP-C ao ADN se mapeou na zona central da prote\u00edna, non se identificaou unha secuencia espec\u00edfica de uni\u00f3n. Parece ademais que CENP-C presenta a capacidade de unirse a ARN de forma espec\u00edfica, a\u00ednda que a contribuci\u00f3n destas capacidades \u00e1 localizaci\u00f3n de CENP-C non est\u00e1 clara.\nCENP-B \u00e9 a \u00fanica prote\u00edna centrom\u00e9rica que se une a unha secuencia de ADN espec\u00edfica de 17 pares de bases (a chamada \"caixa CENP-B\"), que se encontra nun subconxunto de mon\u00f3meros de \u03b1-sat\u00e9lite. A funci\u00f3n de CENP-B nos centr\u00f3meros non est\u00e1 clara, xa que a diferenza con CENP-A ou CENP-C, CENP-B non \u00e9 esencial para a funci\u00f3n mit\u00f3tica (de feito, o rato knockout para CENP-B \u00e9 viable). CENP-B pode estar presente tanto en centr\u00f3meros activos coma inactivos, o que suxire que non est\u00e1 asociada simplemente \u00e1 funci\u00f3n centrom\u00e9rica. Ademais, alg\u00fans centr\u00f3meros funcionais carecen de caixas CENP-B (como o centr\u00f3mero do cromosoma Y, por exemplo). Por\u00e9n, est\u00e1 demostrado que a uni\u00f3n de CENP-B aumenta a eficiencia da uni\u00f3n de CENP-A en cromosomas humanos artificiais. A pesar de non ser esencial en humanos, CENP-B est\u00e1 conservada a trav\u00e9s de varios filos e \"S. pombe\" presenta tres hom\u00f3logos que si son esenciais para a viabilidade celular.\nEstas tres prote\u00ednas centrom\u00e9ricas est\u00e1n organizadas de forma diferente no centr\u00f3mero humano. CENP-B est\u00e1 presente en todo o vector de nivel superior, mentres que CENP-A e CENP-C se encontran s\u00f3 nalgunos bloques de unidades repetidas, intercalados con bloques que conte\u00f1en nucleosomas can\u00f3nicos (que incl\u00faen a histona H3) e con modificaci\u00f3ns de histonas m\u00e1is caracter\u00edsticas de eucromatina que de heterocromatina. Crese que eses bloques de CENP-A se auto-organizan para presentar unha \"superficie\" combinada que organiza o resto das prote\u00ednas do cinetocoro, que servir\u00e1 como sitio de ancoraxe dos microt\u00fabulos. Consid\u00e9rase ademais que os mon\u00f3meros peric\u00e9ntricos que est\u00e1n a cada lado das repetici\u00f3ns centrom\u00e9ricas est\u00e1n xeralmente desprovistos de prote\u00ednas centrom\u00e9ricas, e est\u00e1n empaquetados en nucleosomas can\u00f3nicos que pos\u00faen modificaci\u00f3ns de histonas caracter\u00edsticas de heterocromatina, e unidos a prote\u00ednas espec\u00edficas de heterocromatina como HP1. Esta heterocromatina peric\u00e9ntrica \u00e9 importante tanto para definir os l\u00edmites dos dominios centrom\u00e9ricos coma para recrutar as cohesinas que manter\u00e1n unidas as crom\u00e1tides irm\u00e1s ata a anafase durante o ciclo celular.\nADN centrom\u00e9rico e evoluci\u00f3n.\nO proceso de segregaci\u00f3n cromos\u00f3mica est\u00e1 sometido a unha forte presi\u00f3n evolutiva, dado que perder ou ga\u00f1ar cromosomas (unha situaci\u00f3n denominada aneuploid\u00eda) pode producir importantes alteraci\u00f3ns fenot\u00edpicas, como a s\u00edndrome de Down en humanos, por exemplo. Por esa raz\u00f3n a maquinaria encargada de distribu\u00edr os cromosomas entre as c\u00e9lulas fillas durante a divisi\u00f3n celular presenta unha gran sofisticaci\u00f3n e est\u00e1 sometida a un estrito control. Os centr\u00f3meros son as rexi\u00f3ns cromos\u00f3micas sobre as que se ensamblan os cinetocoros, que son as estruturas proteicas responsables da ancoraxe dos cromosomas ao fuso mit\u00f3tico, e, por tanto, a zona responsable do movemento cromos\u00f3mico e a s\u00faa regulaci\u00f3n. Por\u00e9n, a pesar de todo as secuencias de ADN que definen as secuencias centrom\u00e9ricas est\u00e1n moi pouco conservadas e evolucionan rapidamente mesmo entre especies moi relacionadas. Isto non quere dicir que as secuencias de ADN do centr\u00f3mero son hipermutables, sen\u00f3n que as variantes das secuencias se fixan por expansi\u00f3n e contracci\u00f3n, e poden aparecer \"de novo\" en sitios novos (neocentr\u00f3meros). Estes cambios no ADN centrom\u00e9rico te\u00f1en lugar debido \u00e1 existencia de diferentes procesos mutacionais, como erros na replicaci\u00f3n do ADN, intercambio desequilibrado, transposici\u00f3n e excisi\u00f3n. As prote\u00ednas centrom\u00e9ricas tam\u00e9n presentan signos inesperados dunha r\u00e1pida evoluci\u00f3n. En consecuencia, tense suxerido que no n\u00facleo desta r\u00e1pida evoluci\u00f3n existe un conflito xen\u00e9tico en funcionamento.\nParece ser que a arquitectura nun vector (\"array\") de nivel superior que se observa nos centr\u00f3meros de humanos puido aparecer recentemente nun centr\u00f3mero na evoluci\u00f3n dos primates (arrededor da separaci\u00f3n gorila-orangut\u00e1n) e estendeuse aos outros cromosomas v\u00eda transposici\u00f3n. Posteriormente, os intercambios desiguaies ou conversi\u00f3ns x\u00e9nicas amplificaron os vectores de nivel superior, dando lugar \u00e1 arquitectura en vectores centrom\u00e9ricos de nivel superior que \u00e9 espec\u00edfica da especie humana e que se observa en diferentes cromosomas humanos. Ademais, orixin\u00e1ronse algunhas variantes por mutaci\u00f3n que se fixaron nalg\u00fans centr\u00f3meros. A comparaci\u00f3n de unidades monom\u00e9ricas e unidades vectoriais de nivel superior que se encontran nos centr\u00f3meros de cromosomas ort\u00f3logos (por exemplo, entre chimpanc\u00e9s e humanos) levou ao descubrimento sorprendente de que os vectores centrom\u00e9ricos de diferentes especies son m\u00e1is diverxentes entre si do que as unidades peric\u00e9ntricas. Esta observaci\u00f3n \u00e9 anti-intuitiva, porque o vector de ADN sat\u00e9lite centrom\u00e9rico \u00e9 o centr\u00f3mero funcional e est\u00e1 sometido a unha forte presi\u00f3n selectiva, entanto que as rexi\u00f3ns de heterocromatina peric\u00e9ntrica non o est\u00e1n. Por tanto, a observaci\u00f3n \u00e9 paradoxal: as unidades de ADN sat\u00e9lite que est\u00e1n fortemente limitadas dentro dunha especie evolucionaron rapidamente entre especies.\nEste paradoxo levou a pensar que algunha forza selectiva debe dirixir a r\u00e1pida fixaci\u00f3n das mutaci\u00f3ns nos vectores centrom\u00e9ricos, impo\u00f1endo unha presi\u00f3n para manter as mutaci\u00f3ns, incrementando desta forma as taxas de mutaci\u00f3n do vector completo. Suxeriuse que esta forza selectiva pode ser a vantaxe conferida aos centr\u00f3meros durante a meiose feminina, ou \"deriva-centrom\u00e9rica\": novas variaci\u00f3ns na secuencia de \u03b1-sat\u00e9lite, unha nova organizaci\u00f3n ou simplemente un incremento na cantidade de \u03b1-sat\u00e9lite fornece unha maior oportunidade de incorporaci\u00f3n da prote\u00edna hist\u00f3nica CENP-A (que interv\u00e9n na ensamblaxe do cinetocoro) e, por tanto, unha maior capacidade para a uni\u00f3n de microt\u00fabulos. A asimetr\u00eda da t\u00e9trade mei\u00f3tica feminina proporciona unha oportunidade para os cromosomas de competir por ser inclu\u00eddo no n\u00facleo do ovocito por medio dunha orientaci\u00f3n favorable durante a meiose. Os centr\u00f3meros que aproveitan esta oportunidade na meiose I \"ga\u00f1an\", e unha lixeira vantaxe en cada meiose feminina \u00e9 de abondo para fixar unha variaci\u00f3n centrom\u00e9rica favorable.\nComo contrapartida, ben que a deriva centrom\u00e9rica pode xerar unha vantaxe selectiva na meiose feminina, pode producir defectos na meiose masculina, pois neste caso un centr\u00f3mero mutado se emparellar\u00e1 con outro normal, xer\u00e1ndose unha diferenza de tensi\u00f3n que pode activar o punto de control da mitose, provocando a morte celular e unha diminuci\u00f3n da fertilidade masculina. Unha forma de contrarrestar este efecto na meiose masculina ser\u00eda a aparici\u00f3n de mutaci\u00f3ns nas prote\u00ednas centrom\u00e9ricas con alteraci\u00f3n na s\u00faa capacidade de uni\u00f3n ao ADN e que equilibraran a tensi\u00f3n centrom\u00e9rica. A prote\u00edna candidata m\u00e1is probable \u00e9 CENP-A.\nSe este proceso ten lugar en d\u00faas poboaci\u00f3ns illadas da mesma especie, as configuraci\u00f3ns do ADN sat\u00e9lite e CENP-A diverxir\u00e1n rapidamente. En cada poboaci\u00f3n, CENP-A evolucionar\u00e1 para suprimir os efectos delet\u00e9reos da evoluci\u00f3n do ADN sat\u00e9lite. Desta forma, as novas variantes de CENP-A resultar\u00e1n incompatibles co ADN sat\u00e9lite da outra poboaci\u00f3n. Cruces entre ambas as poboaci\u00f3ns orixinar\u00e1n defectos nos h\u00edbridos. Por tanto, o proceso evolutivo entre CENP-A e o ADN sat\u00e9lite d\u00e1 lugar ao comezo do illamento reprodutivo entre as d\u00faas poboaci\u00f3ns. Isto quere dicir que a evoluci\u00f3n centrom\u00e9rica ten como consecuencia inevitable a especiaci\u00f3n."}
{"id": "179660", "revid": "72012", "url": "https://gl.wikipedia.org/wiki?curid=179660", "title": "Transit 5E1", "text": "Transit 5E1, tam\u00e9n co\u00f1ecido polo seu designador internacional 1963-038C e mencionado \u00e1s veces como APL SN 39, foi un sat\u00e9lite artificial do Departamento de Defensa dos Estados Unidos lanzado o 28 de setembro de 1963 mediante un foguete Thor Ablestar desde a Base A\u00e9rea de Vanderberg.\nCaracter\u00edsticas.\nO obxectivo de Transit 5E1 foi realizar estudos de part\u00edculas cargadas e campos magn\u00e9ticos e do espectro solar, as\u00ed como obter datos xeod\u00e9sicos. Adicouse a medir as variaci\u00f3ns temporais dos fluxos de electr\u00f3ns e prot\u00f3ns, comprobar o efecto da radiaci\u00f3n en varios tipos de transistor, determinar a eficiencia de sete tipos de recubrimento t\u00e9rmico e dos recubrimentos protectores de c\u00e9lulas solares para protexelas da radiaci\u00f3n.\nTransit 5E1 foi lanzado a unha \u00f3rbita polar desde a que realizou medici\u00f3ns xeomagn\u00e9ticas e xeod\u00e9sicas ademais de diversos experimentos tecnol\u00f3xicos. A alimentaci\u00f3n el\u00e9ctrica proced\u00eda de catro paneis solares e levaba transmisores que emit\u00edan a 136, 162 e 324 MHz. O transmisor a 162\u00a0MHz fallou o 19 de marzo de 1964.\nDespois de agosto de 1969 o sat\u00e9lite recolleu datos s\u00f3 esporadicamente. Os \u00faltimos datos foron recollidos en novembro de 1974.\nInstrumentos.\nTransit 5E1 levaba a bordo os seguintes instrumentos e experimentos:\nO investigador principal dos instrumentos de part\u00edculas (detectores e espectr\u00f3metros) foi o doutor Carl O. Bostrom e o do magnet\u00f3metro triaxial foi o doutor Alfred J. Zmuda.\nResultados.\nTransit 5E1 continuou facendo medici\u00f3ns tras cumprir t\u00f3dolos seus obxectivos. As medici\u00f3ns estendidas permitiron medir o decaemento dun cinto de radiaci\u00f3n artificial, medi-las variaci\u00f3ns, tempos de vida e tempos de resposta \u00e1 actividade magn\u00e9tica dos electr\u00f3ns da zona exterior do cinto de radiaci\u00f3n, comproba-la distorsi\u00f3n dos cintos de radiaci\u00f3n entre a zona di\u00farna e a nocturna, medi-la perda de part\u00edculas sobre a anomal\u00eda do Atl\u00e1ntico sur, descubrir un ciclo de 27 d\u00edas (igual \u00f3 per\u00edodo de rotaci\u00f3n do Sol) na intensidade dos electr\u00f3ns atrapados na zona exterior, caracteriza-lo comportamento dos electr\u00f3ns da zona exterior durante os momentos de actividade magn\u00e9tica e estuda-los efectos dun evento solar de emisi\u00f3n de prot\u00f3ns enerx\u00e9ticos \u00f3 longo da magnetosfera, as\u00ed como axudar a crear o modelo inform\u00e1tico AP-8 do fluxo estable de prot\u00f3ns atrapados con rangos de enerx\u00eda entre 0,1 e 400 MeV.\nOs experimentos solares contribu\u00edron \u00e1 comprensi\u00f3n da variaci\u00f3n solar a longo e curto prazo e permitiron desenvolver unha protecci\u00f3n mellorada para as c\u00e9lulas solares no espazo. As medici\u00f3ns do magnet\u00f3metro permitiron detectar unha das compo\u00f1entes das ondas hidromagn\u00e9ticas transversais, mostrando que estas ondas aparecen sobre todo nas rexi\u00f3ns aurorais con valores de entre 25 e 400 nT, representando sobre o 1% do valor do campo magn\u00e9tico total \u00e1 altura do sat\u00e9lite. En total, Transit 5E1 detectou ata 100 ondas hidromagn\u00e9ticas."}
{"id": "179662", "revid": "98629", "url": "https://gl.wikipedia.org/wiki?curid=179662", "title": "Acoirazado Bismarck", "text": "O Bismarck foi un acoirazado alem\u00e1n e un dos barcos de guerra m\u00e1is famosos da segunda guerra mundial. Era o principal barco da s\u00faa clase, e foi chamado as\u00ed polo chanceler alem\u00e1n do s\u00e9culo XIX Otto von Bismarck. O \"Bismarck\" desprazaba m\u00e1is de 50.000 toneladas totalmente cargado e foi o barco de guerra m\u00e1is grande encargado no seu tempo.\nO \"Bismarck\" tomou parte nunha \u00fanica operaci\u00f3n durante a s\u00faa breve carreira. Xunto co cruceiro pesado \"Prinz Eugen\" deixou Gotenhafen (Gdynia) na ma\u00f1\u00e1 do 17 de maio de 1941 para a Operaci\u00f3n Rhein\u00fcbung, durante a cal intentou interceptar e destru\u00edr os convois en transito entre Norteam\u00e9rica e o Reino Unido. Cando o \"Bismarck\" e o \"Prinz Eugen\" intentaron entrar no Atl\u00e1ntico foron descubertos pola Royal Navy e produciuse a batalla do Estreito de Dinamarca. Durante o curto encontro, o cruceiro de batalla \"HMS Hood\", buque insignia da Home Fleet e orgullo da Royal Navy, foi afundido despois de varios minutos de disparos. En resposta, o primeiro ministro brit\u00e1nico Winston Churchill deu a orde \"Afundir o Bismarck!\", estimulando a s\u00faa busca incesante por parte da Royal Navy.\nDous d\u00edas despois, co \"Bismarck\" case ao alcance de augas m\u00e1is seguras, biplanos Swordfish da Fleet Air Arm lanzados dende o portaavi\u00f3ns \"HMS Ark Royal\" torpedearon o barco e danaron o seu tim\u00f3n, permit\u00edndolle \u00e1s unidades pesadas brit\u00e1nicas alcanzalo. Na batalla acaecida na ma\u00f1\u00e1 do 27 de maio de 1941, o \"Bismarck\" foi fortemente atacado durante d\u00faas horas antes de afundirse. A s\u00faa destruci\u00f3n apareceu nas portadas dos xornais de todo o mundo.\nFabricaci\u00f3n e entrada en servizo.\nO dese\u00f1o do \"Bismarck\" comezou a principios dos anos 30, despois de que Alema\u00f1a desenvolvese a a clase \"Deutschland\" de \"acoirazados de peto\" e a clase \"Scharnhorst\" de acoirazados. O \"Bismarck\" foi planeado como o prototipo para outros acoirazados previstos polo Plan Z, como a clase \"H\". A quilla do \"Bismarck\" foi colocada no estaleiro Blohm &amp; Voss en Hamburgo o 1 de xullo de 1936. Botouse o d\u00eda 14 de febreiro de 1939 e foi bautizado por Dorothea von L\u00f6wenfeld, unha neta de Otto von Bismarck. O acoirazado foi posto en servizo no 24 de agosto de 1940 co \"Kapit\u00e4n zur See\" Ernst Lindemann ao mando.\nCando o \"Bismarck\" entrou en servizo, era o buque de guerra m\u00e1is grande ata a data. Segundo o Plan Z, pretend\u00edase que fose parte dun escuadr\u00f3n de acoirazados r\u00e1pidos que actuase en primeira li\u00f1a de batalla con acoirazados maiores en segunda li\u00f1a; por\u00e9n, co estoupido da guerra en 1939 e o aumento da demanda da industria armament\u00edstica alem\u00e1, o Plan Z xa non era pr\u00e1ctico. Como resultado, o \"Bismarck\" foi usado como cazador de barcos comerciais. Era razoablemente axeitado para esta tarefa, sendo m\u00e1is r\u00e1pido que calquera acoirazado da Royal Navy, e as s\u00faas cualidades de resistencia eran realmente boas para o seu tempo e mellores cas dos acoirazados brit\u00e1nicos que pod\u00edan darlle caza.\nOperaci\u00f3n Rhein\u00fcbung.\nRuptura no Atl\u00e1ntico.\nO \"Bismarck\" completou as preparaci\u00f3ns para a s\u00faa sa\u00edda cara o Atl\u00e1ntico no golfo de Gdansk, reabastec\u00e9ndose de combustible e deixando o porto de Gotenhafen (na actualidade Gdynia) para a s\u00faa primeira e \u00fanica misi\u00f3n, co nome en c\u00f3digo \"Rhein\u00fcbung\" nas primeiras horas do 19 de maio de 1941. Estaba acompa\u00f1ado s\u00f3 polo cruceiro pesado \"Prinz Eugen\". Outros barcos capitais, como os acoirazados \"Gneisenau\" e \"Scharnhorst\", que \u00edan participar na operaci\u00f3n, non estaban dispo\u00f1ibles por problemas mec\u00e1nicos e danos de combate. Por outra banda, os plans de usar o barco irm\u00e1n do \"Bismarck\", o \"Tirpitz\", foron deixados de lado porque a\u00ednda non rematara as probas no mar. A pesar destes contratempos, a misi\u00f3n seguiu adiante baixo o mando do Almirante G\u00fcnther L\u00fctjens. Os alem\u00e1ns ti\u00f1an varios obxectivos: destru\u00edr o maior n\u00famero de buques aliados posible e forzar aos brit\u00e1nicos a suspender os convois, a\u00ednda que fose temporalmente; compensar a s\u00faa d\u00e9bil presenza de submarinos no Atl\u00e1ntico; desviar forzas navais brit\u00e1nicas do Mediterr\u00e1neo para reducir os riscos da planeada invasi\u00f3n da illa de Creta e para permitir o apoio e reforzo dos Afrika Korps de Rommel en Libia; e desgastar os buques de guerra brit\u00e1nicos forzados a estender as s\u00faas patrullas. Para a primeira parte da viaxe, ata Noruega, preferiuse a ruta do B\u00e1ltico en lugar de cruzar pola canle de Kiel para chegar ao mar do Norte.\nOs brit\u00e1nicos souberan polo sistema Ultra (que consegu\u00eda descifrar as mensaxes en c\u00f3digo Enigma) sobre a vixilancia a\u00e9rea do estreito de Dinamarca e da base da Royal Navy en Scapa Flow, as\u00ed como os plans de sa\u00edda cara o Atl\u00e1ntico do \"Bismarck\" (por\u00e9n, os brit\u00e1nicos non desencriptaron mensaxes de Enigma sobre do \"Bismarck\" durante Rhein\u00fcbung). Os cruceiros pesados brit\u00e1nicos equipados con radar capaces de reabastecerse de combustible en Islandia, foron enviados a patrullar o estreito de Dinamarca. Os escuadr\u00f3ns non equipados para reabastecerse en combate agardaron un avistamento dos buques despregados. O 20 de maio de 1941, o cruceiro sueco \"HMS Gotland\" atopou e rastrexou o grupo de combate alem\u00e1n dirix\u00edndose cara o noroeste pasado Gotemburgo. Un oficial noruegu\u00e9s en Estocolmo decatouse do avistamento por unha fonte militar sueca e informou ao agregado naval brit\u00e1nico, que inmediatamente chamou ao Almirantado.\nAlertado por este informe, \u00e1s 03:30 do 21 de maio, o Almirantado pediu un reco\u00f1ecemento a\u00e9reo da costa norueguesa. Un Spitfire de reco\u00f1ecemento atopou e fotografou ao \"Bismarck\" no fiorde de Grimstad (60\u00b019.49\u2032N 5\u00b014.48\u2032E), preto de Bergen \u00e1s 13:15, e menos de d\u00faas horas despois o \"Bismarck\" e o \"Prinz Eugen\" atracaron na cidade norueguesa. Con esta importante informaci\u00f3n, a Home Fleet brit\u00e1nica enviou aos acoirazados \"HMS Prince of Wales\" e \"HMS Hood\", escoltados por un feixe de destrutores, cara Islandia. Catro cruceiros foron cubrir a v\u00eda de escape cara o Atl\u00e1ntico Norte do estreito de Dinamarca e o oco entre as Feroes e Islandia.\nAs ordes operacionais do \"Bismarck\" non requir\u00edan que repostase en Bergen (o \"Prinz Eugen\" f\u00edxoo por necesidade), e o acoirazado non tomou combustible extra no d\u00eda que pasou no Grimstadfiord. Este feito ter\u00eda posteriormente consecuencias serias para o barco, sobre todo porque sa\u00edra dende Gotenhafen sen que os tanques estivesen completamente cheos e xa consumira unha d\u00e9cima parte da s\u00faa carga durante a viaxe ata Noruega. O Almirante L\u00fctjens sab\u00eda que un barco de repostaxe, o \"Weissenberg\", estaba agardando por eles no \u00c1rtico, a polo menos un d\u00eda de navegaci\u00f3n. Foi estra\u00f1o que, a\u00ednda tendo esta informaci\u00f3n, non aproveitase esa oportunidade de repostar o \"Bismarck\" para a que poder\u00eda ser unha perigosa viaxe. Por outra banda, a s\u00faa decisi\u00f3n de parar en Bergen revogou unha decisi\u00f3n anterior de dirixirse directamente cara o \u00c1rtico e o \"Weissenberg\". Isto tam\u00e9n lles fixo perder un d\u00eda e exp\u00faxoos \u00e1 detecci\u00f3n da vixilancia a\u00e9rea brit\u00e1nica.\n\u00c1s 19:45 do 21 de maio L\u00fctjens botouse ao mar, separ\u00e1ndose da s\u00faa escolta de destrutores a primeiras horas do 22 de maio. Dirix\u00edndose cara o norte, e posteriormente cara o noroeste a 24 n\u00f3s, a frota alem\u00e1 avanzou a bo ritmo e sen incidentes polo mar de Noruega cara o estreito de Dinamarca entre Islandia e Groenlandia, a porta de entrada ao Atl\u00e1ntico. Este tortuoso curso \u00eda en contra das recomendaci\u00f3ns do Grupo Norte de entrar no oc\u00e9ano pola ruta que \u00eda entre Islandia e as illas Feroe. Tam\u00e9n estaba demasiado ao sur para citarse co \"Weissenberg\" e repostar o \"Bismarck\". Por\u00e9n, mentres estiveron en augas do c\u00edrculo polar \u00e1rtico, o \"Bismarck\" e o \"Prinz Eugen\" non foron detectados polo reco\u00f1ecemento a\u00e9reo brit\u00e1nico, que estaba demasiado ao sur. Coa mente no asalto de convois, L\u00fctjens agardaba unha ruptura doada no Atl\u00e1ntico axudada pola br\u00e9tema, pero eses plans foron frustrados.\nO reco\u00f1ecemento a\u00e9reo por debaixo das nubes realizado pola Fleet Air Arm da Royal Navy o 22 de maio comprobou que o \"Bismarck\" sa\u00edra de Bergen. Con esta informaci\u00f3n a frota de combate da Home Fleet, inclu\u00eddos o acoirazado \"HMS King George V\" e o portaavi\u00f3ns \"Victorious\", f\u00edxose ao mar. Ao Escuadr\u00f3n de Acoirazados, xa de cami\u00f1o cara Islandia, orden\u00f3uselle cubrir o estreito de Dinamarca. Unha misi\u00f3n de bombardeo realizada o 22 de maio pola RAF foi infrutuosa, xa que os alem\u00e1ns xa marcharan.\nNa tarde do 23 de maio, a forza alem\u00e1 foi detectada polos cruceiros pesados \"HMS Suffolk\" e \"Norfolk\", que estiveran patrullando o estreito de Dinamarca na espera dunha ruptura alem\u00e1. O \"Norfolk\", que se achegara demasiado aos barcos alem\u00e1ns, foi atacado brevemente polos can\u00f3ns pesados do \"Bismarck\". O \"Norfolk\" estivo a piques de quedar f\u00f3ra de combate cando un proxectil do \"Bismarck\" rebotou na auga e golpeou a ponte, pero non chegou a estoupar e non causou v\u00edtima algunha. Os cruceiros brit\u00e1nicos, superados en capacidade de fogo polos alem\u00e1ns, retir\u00e1ronse a unha distancia segura e agoch\u00e1ronse do inimigo mentres chegaban as s\u00faas unidades m\u00e1is pesadas. Por\u00e9n, o radar frontal do \"Bismarck\" comezou a fallar debido ao retroceso dos disparos dos seus can\u00f3ns durante a escaramuza, polo que L\u00fctjens viuse na obriga de ordenar ao \"Prinz Eugen\" que se adiantase para que o seu radar lle proporcionase cobertura ao escuadr\u00f3n. Esta decisi\u00f3n confundiu posteriormente aos brit\u00e1nicos sobre a identidade dos barcos alem\u00e1ns, xa que as s\u00faas siluetas eran semellantes.\nBatalla do Estreito de Dinamarca.\nA aproximadamente as 05:30 do s\u00e1bado 24 de maio, cando os alem\u00e1ns estaban a piques de abandonar o estreito de Dinamarca, os hidr\u00f3fonos do \"Prinz Eugen\" detectaron a presenza de dous barcos m\u00e1is a babor. Cara as 05:45 ambos estaban \u00e1 vista, a\u00ednda que os alem\u00e1n non identificaron \u00e1 forza inimiga. Resultou ser un grupo de batalla brit\u00e1nico formado polo novo acoirazado \"Prince of Wales\" e o envellecido cruceiro de batalla \"Hood\", baixo o mando do Contraalmirante Lancelot Holland. O \"Prince of Wales\" fora recentemente rematado e a\u00ednda estaban traballando nel (de feito no encontro co \"Bismarck\" hab\u00eda ao redor de 100 traballadores civ\u00eds a bordo completando o seu equipamento). O \"Hood\" fora constru\u00eddo como un cruceiro de batalla e modificado para darlle a protecci\u00f3n dun acoirazado, pero a\u00ednda ti\u00f1a unha blindaxe na cuberta relativamente d\u00e9bil. Os alem\u00e1ns non se sorprenderon de ser detectados polos barcos brit\u00e1nicos, pero que chegasen dous buques capitais ao seu encontro foi un acontecemento inesperado.\n\u00c1s 05:49 Holland ordenou fogo concentrado no barco l\u00edder inimigo, o \"Prinz Eugen\", pensando que era o \"Bismarck\". Afortunadamente para os brit\u00e1nicos, o capit\u00e1n do \"Prince of Wales\" decatouse rapidamente do erro e cambiaron o seu obxectivo. Holland modificou a s\u00faa orde para interceptar o barco correcto, pero non chegou a tempo da primeira salva do \"Hood\".O \"Hood\" realizou os primeiros disparos da batalla \u00e1s 05:52, cando xa era de d\u00eda, seguido pouco despois polo \"Prince of Wales\". O alcance dos barcos alem\u00e1ns era de aproximadamente 20\u00a0km. A primeira salva do \"Hood\" impactou preto do \"Prinz Eugen\", causando danos menores pola metralla preto das torretas de popa.\nPasaron m\u00e1is de dous minutos sen unha resposta dos buques alem\u00e1ns, antes de que o capit\u00e1n Lindemann ordenase disparar ao barco l\u00edder brit\u00e1nico, o \"Hood\", que os alem\u00e1ns identificaron cando os brit\u00e1nicos viraron cara eles \u00e1s 05:55. Esta manobra realizouse, aparentemente, nun intento de po\u00f1erse na \"zona de inmunidade\", unha \u00e1rea dentro da cal tanto o fogo parab\u00f3lico como o directo \u00e9 relativamente ineficaz. M\u00e1is preto, o \"Hood\" ser\u00eda menos vulnerable e a potencia de fogo superior dos alem\u00e1ns ver\u00edase afectada. A desvantaxe era que, durante a aproximaci\u00f3n, oito dos dezaoito can\u00f3ns pesados dos brit\u00e1nicos non poder\u00edan ser disparados.\nTanto o \"Bismarck\" como o \"Prinz Eugen\" comezaron a disparar contra o \"Hood\" a unha distancia de 18\u00a0km. Os primeiros disparos dos alem\u00e1ns foron moi precisos e en dous minutos o \"Hood\" recibira polo menos un impacto dun proxectil de 8 polgadas do \"Prinz Eugen\". Este golpeou ao barco brit\u00e1nico preto mastro principal e causou un grande incendio que a tripulaci\u00f3n procurou controlar. O \"Prinz Eugen\" acertou ao \"Hood\" tres veces durante o encontro. Por\u00e9n, o \"Bismarck\" tam\u00e9n foi alcanzado polo \"Prince of Wales\", causando unha fuga de combustible dos tanques dianteiros; polo tanto L\u00fctjens ordenou que os seus can\u00f3ns apuntasen ao \"Prince of Wales\". O supervivente do \"Bismarck\" Baron Burkard von M\u00fcllenheim-Rechberg inicialmente afirmou que os impactos nese barco foron realizados pola terceira salva do \"Hood\"; por\u00e9n, \u00e9 igualmente probable que eses disparos procedesen do \"Prince of Wales\", xa que \u00e9 seguro que o \"Hood\" tivo como obxectivo ao \"Prinz Eugen\" a meirande parte da batalla e que a orde de cambiar ao \"Bismarck\" fixo que case todos os seus disparos caesen entre os barcos inimigos, sen impactar a ning\u00fan deles. \u00c1s 05:54 a distancia baixara aos 20\u00a0km, e \u00e1s 05:57 era xa de 17\u00a0km. O \"Bismarck\" ent\u00f3n disparou unha cuarta salva que foi lixeiramente longa e caeu cara a popa do \"Hood\". Ao mesmo tempo Holland ordenou xirar 20 graos a babor. Antes de que o barco comezase a virar o \"Hood\" disparou unha quinta salva \u00e1s 05:59:30.\n\u00c1s 06:00 o \"Hood\", que estaba no medio da manobra de virar a babor para poder encarar con todo o seu armamento ao \"Bismarck\", foi alcanzado no medio do barco por polo menos un proxectil da quinta salva do \"Bismarck\" que estaba a uns 15\u00a0km. Moi pouco tempo despois os observadores de ambos bandos viron un enorme chorro de chamas ele\u00e1ndose cara o ceo, seguido do ru\u00eddo dun estoupido que partiu o enorme barco en dous. Moitos rachos caeron sobre o \"Prince of Wales\", a 370 m de distancia. A popa do \"Hood\" elevouse e afundiuse pouco antes que a proa, todo iso en tres minutos. O Almirante Holland e 1.415 tripulantes afund\u00edronse co barco. S\u00f3 tres homes (Ted Briggs, Bob Tilburn e Bill Dundas) sobreviviron. Estes foron rescatados unhas d\u00faas horas e media m\u00e1is tarde polo destrutor \"Electra\". O Almirantado Brit\u00e1nico posteriormente chegou \u00e1 conclusi\u00f3n de que a explicaci\u00f3n m\u00e1is probable foi a penetraci\u00f3n nas s\u00faas polvoreiras dun \u00fanico proxectil de 15 polgadas do \"Bismarck\", causando o posterior estoupido catastr\u00f3fico.\nO \"Prince of Wales\" tivo que virar cara a frota alem\u00e1 para evitar golpear cos restos deixados polo buque insignia e foi alcanzado varias veces polos disparos dos dous barcos inimigos. A\u00ednda as\u00ed, o seu fogo causoulle danos ao \"Bismarck\". O acoirazado brit\u00e1nico deu a volta, botando fume, e a s\u00faa torreta de popa disparou brevemente baixo o control local. O barco recibiu sete impactos (tres deles do \"Prinz Eugen\") e os fallos mec\u00e1nicos causaron problemas intermitentes cos can\u00f3ns principais e a s\u00faa torreta de popa deixou de funcionar mentres se afastaba.\n\u00c1s 06:03 o \"Prinz Eugen\", que ata ese momento disparara 183 proxect\u00eds de 203\u00a0mm, informou de ru\u00eddos na h\u00e9lice de estribor. O \"Bismarck\" e o \"Prinz Eugen\" v\u00edronse forzados a realizar manobras de emerxencia e foron vistos por un hidroavi\u00f3n Sunderland pouco despois. A\u00ednda que o capit\u00e1n Lindemann quer\u00eda perseguir ao \"Prince of Wales\" e rematar con el, o Almirante L\u00fctjens ignorou as s\u00faas suxesti\u00f3ns xa que pod\u00eda atrasar a posibilidade de atoparse con outros buques pesados inimigos. Nunha batalla que durou menos de 20 minutos, o \"Bismarck\" e o seu acompa\u00f1ante destru\u00edran un buque capital inimigo e forzaron a outro a retirarse.\n\u00c1s 08:01 o \"Bismarck' realizou a seguinte transmisi\u00f3n ao Grupo Norte:\nErros no servizo de intelixencia fix\u00e9ranlle crer ais alem\u00e1n que o \"Prince of Wales\" a\u00ednda non estaba listo para o combate, polo que os informes do \"Bismarck\" refer\u00ednse a el como o \"King George V\", o primeiro da s\u00faa clase, que levaba activo varios meses.\nA pesar do x\u00fabilo a bordo do \"Bismarck\", o acoirazado non estaba seguro. Os brit\u00e1nicos co\u00f1ec\u00edan a s\u00faa posici\u00f3n, o seu radar frontal non funcionaba e recibira tres impactos, un dos cales filtraba auga cara o seu interior e contaminaba as s\u00faas reservas de combustible. A partir de ent\u00f3n, o \"Bismarck\" tivo que reducir a s\u00faa velocidade m\u00e1xima aos 20 n\u00f3s para aforrar combustible. L\u00fctjens finalmente decidiu que deber\u00edan dirixirse cara a costa francesa (cara o dique seco de Saint-Nazaire) para realizar reparaci\u00f3ns, mentres que ordenou que o \"Prinz Eugen\" continuase a caza de mercantes s\u00f3. Os brit\u00e1nicos permaneceron ocultos, e o \"Prince of Wales\" atopouse co \"Norfolk\" e o \"Suffolk\". Para permitir que o seu acompa\u00f1ante escapase, L\u00fctjens virou cara os seus perseguidores e forzounos a afastarse, facendo que o \"Prinz Eugen\" sa\u00edse do alcance dos radares brit\u00e1nicos. O primeiro intento fallou, por\u00e9n, \u00e1s 18:14 o segundo tivo \u00e9xito e os dous barcos alem\u00e1ns separ\u00e1ronse.\nA persecuci\u00f3n.\nDecididos a vingar o afundimento do \"Hood\", os brit\u00e1nicos reuniron todas as unidades posibles para perseguir ao \"Bismarck\". Durante as primeiras horas da tarde do 24 de maio realizouse un ataque por parte dun pequeno grupo de biplanos torpedeiros Swordfish do 825 Naval Air Squadron do portaavi\u00f3ns \"Victorious\". Consegu\u00eduse un impacto que matou a un tripulante (a primeira v\u00edtima no \"Bismarck\"); por\u00e9n, o estoupido s\u00f3 causou danos superficiais no cinto blindado do barco. O efecto do ataque reabriu as primeiras \"feridas\" do \"Bismarck\" debido \u00e1s sacudidas das acci\u00f3ns evasivas e ao disparo das armas anti-a\u00e9reas. Os tabiques danados tam\u00e9n se soltaron facendo que se inundase completamente a caldeira dianteira, que foi abandonada. L\u00fctjens ordenou ent\u00f3n reducir a velocidade a 16 n\u00f3s mentres se reparaba o barco.\nDurante un tempo o \"Bismarck\" se mantivo controlado a longa distancia polos brit\u00e1nicos. Sobre as 03:00 do 25 de maio o barco tomou vantaxe sobre os seus opo\u00f1entes zigzagueando e realizando un xiro de tres cuartos detr\u00e1s dos seus perseguidores escapando cara o leste e despois cara o sueste. O contacto perdeuse durante catro horas, por\u00e9n, talvez polo temor das capacidades dos r\u00e1dares brit\u00e1nicos, aparentemente os alem\u00e1ns non se decataron da s\u00faa boa sorte. L\u00fctjens, por raz\u00f3ns que non est\u00e1n claras pero posiblemente crendo que o \"Bismarck\" a\u00ednda estaba sendo perseguido (a pesar de recibir unha comunicaci\u00f3n do Grupo Norte dic\u00edndolle o contrario), transmitiu unha mensaxe de radio de media hora ao cuartel xeral, que foi interceptada d\u00e1ndolle as\u00ed aos brit\u00e1nicos unha indicaci\u00f3n de onde se atopaba; por\u00e9n, un erro de trazado no \"King George V\", onde o almirante John Tovey, comandante da Home Fleet brit\u00e1nica, estaba liderando a persecuci\u00f3n, calculou mal a posici\u00f3n do \"Bismarck\" e causou que a cacer\u00eda virase demasiado cara o norte. O \"Bismark\" puido ent\u00f3n avanzar a bo ritmo entre os d\u00edas 25 e 26 de maio na s\u00faa viaxe cara Francia.\nOs brit\u00e1nicos tiveron un golpe de sorte o d\u00eda 26 de maio. A media ma\u00f1\u00e1, un Catalina de reco\u00f1ecemento, do Comando Costeiro da RAF pertencente ao 209 Squadron, que sobrevoara o Atl\u00e1ntico dende a s\u00faa base en Lough Erne (Irlanda do Norte) a trav\u00e9s do corredor de Donegal (un pequeno corredor a\u00e9reo proporcionado en segredo polo goberno irland\u00e9s), deu co \"Bismarck\" grazas ao rastro de aceite que deixaba debido aos seus danos, e informou da s\u00faa posici\u00f3n ao Almirantado. A partir de ent\u00f3n, a posici\u00f3n do barco alem\u00e1n foi co\u00f1ecida polos brit\u00e1nicos, a\u00ednda que o inimigo deber\u00eda ser freado de forma significativa se as unidades pesadas agardaban atoparse con el f\u00f3ra do alcance da protecci\u00f3n a\u00e9rea alem\u00e1. Todas as esperanzas dos brit\u00e1nicos estaban agora na \"Force H\", cuxas principais unidades eran o portaavi\u00f3ns \"Ark Royal\", o cruceiro de batalla \"Renown\" e o cruceiro \"Sheffield\". Este grupo de batalla, comandado polo almirante James Somerville, desvi\u00e1rase cara o norte dende Xibraltar.\n\u00c1s 19:25 desa tarde, cunhas condici\u00f3ns meteorol\u00f3xicas moi adversas, o \"Ark Royal\" lanzou os seus Fairey Swordfish para outro ataque. Os primeiros avi\u00f3ns trabuc\u00e1ronse no seu obxectivo e atacaron ao \"Sheffield\". A pesar do tempo perdido neste incidente, finalmente foi beneficioso para os brit\u00e1nicos ao decatarse que estaban usando torpedos con detonadores magn\u00e9ticos defectuosos, polo que para o seguinte ataque contra o \"Bismarck\" foron equipados con detonadores de contacto. Nun ataque final, case a escuras \u00e1s 21:05, un torpedo danou un tim\u00f3n e o aparato de goberno do \"Bismarck\". Isto f\u00edxoo virtualmente ingobernable, incrementando a s\u00faa escora a babor e podendo navegar s\u00f3 nun enorme c\u00edrculo que se atopaba no curso do \"King George V\" e o \"Rodney\", dous acoirazados de primeira li\u00f1a que estiveran persegu\u00edndoo dende o oeste. Despois de enormes e infructuosos esforzos por liberar o tim\u00f3n danado, o mando da frota finalmente reco\u00f1eceu a s\u00faa, de momento, complicada situaci\u00f3n en varias mensaxes ao cuartel xeral. L\u00fctjens enviou unha derradeira e desafiante mensaxe: \"Barco ingobernable. Loitaremos ata o noso derradeiro proxectil. Longa vida ao Fuhrer\". O custo do ataque para os brit\u00e1nicos foi de cinco Swordfish danados.\nAo longo da noite do 26/27 de maio o \"Bismarck\" foi o obxectivo de incesantes ataques de torpedo dos destrutores da clase \"Tribal\" \"Cossack\", \"Sikh\", \"Maori\" e \"Zulu\", xunto co polaco \"Piorun\". O \"Bismarck\" danou a alg\u00fan dos destrutores. A bordo do \"Zulu\" un sub-tenente na torre de control de artiller\u00eda perdeu unha man pola metralla cando un proxectil impactou na proa do barco, a\u00ednda que non estoupou. A t\u00e1ctica de acoso constante dos brit\u00e1nicos fixo que a moral dos alem\u00e1ns baixase e profundizouse a fatiga nunha xa extenuada tripulaci\u00f3n.\nTanto o \"Ark Royal\" como o \"Renown\" tiveron unha escapada afortunada esa noite. Os barcos brit\u00e1nicos non sab\u00edan que estaban ao alcance de fogo do submarino U-556 do \"Kapit\u00e4nleutnant\" Herbert Wohlfarth, que practicara anteriormente co \"Bismarck\" no B\u00e1ltico, por\u00e9n, o U-556 regresaba dunha patrulla de combate e gastara todos os seus torpedos. O submarino continuou oculto para as forzas brit\u00e1nicas, informando da s\u00faa posici\u00f3n e guiando a outros \"U-boats\" cara a zona ata que tivo que abandonar ao \"Bismarck\" e regresar a Lorient xa que ti\u00f1a pouco combustible.\nAfundimento.\nAo redor das 08:00 do 27 de maio, o \"Rodney\" e o \"King George V\" acheg\u00e1ronse a 39\u00a0km do \"Bismarck\", co inimigo ben iluminado polo sol da ma\u00f1\u00e1 no fondo. Nese momento a visibilidade era de s\u00f3 19\u00a0km e o estado do mar era de 4\u20135 (de forte marus\u00eda a media vaga). O forte vento estaba soprando dende o noroeste cunha forza de 6 a 7. O \"Rodney\" dirixiuse cara o norte polo que pod\u00eda disparar ao longo do \"Bismarck\", mentres que o \"King George V\" p\u00faxose de lado. Abriron fogo \u00e1s 08:47. O \"Bismarck\" respondeu, pero a s\u00faa incapacidade de manobrar e a s\u00faa escora cara babor afectaron \u00e1 precisi\u00f3n. A s\u00faa baixa velocidade de sete n\u00f3s o convert\u00eda nun obxectivo doado, e rapidamente foi alcanzado varias veces, cos cruceiros pesados \"Norfolk\" e \"Dorsetshire\" incorpor\u00e1ndose ao combate. \u00c1s 09:02 un proxectil de 200\u00a0mm do \"Norfolk\" impactou no control de fogo principal, matando ao oficial de artiller\u00eda, Adalbert Schneider, que fora galardonado coa Cruz de Cabaleiro a primeira hora desa mesma ma\u00f1\u00e1 pola s\u00faa participaci\u00f3n no afundimento do \"Hood\". \u00c1s 09:08 un pesado proxectil do \"Rodney\" alcanzou \u00e1mbalas d\u00faas torretas dianteiras do \"Bismarck\", a Anton e a Bruno, po\u00f1endo a esta \u00faltima f\u00f3ra de combate; este impacto foi seguido por outra salva que destru\u00edu o posto de control dianteiro, matando \u00e1 meirande parte dos oficiais superiores. As torretas de popa, Caesar e Dora, continuaron disparando localmente. \u00c1s 09:21 Dora foi eliminada. A tripulaci\u00f3n de Anton logrou disparar a s\u00faa derradeira salva \u00e1s 09:27. \u00c1s 09:31 Caesar realizou o seu derradeiro disparo e ent\u00f3n quedou eliminada. Esta salva alcanzou ao \"Rodney\", danando os seus tubos de torpedos. Os disparos efectuados polo \"Bismarck\" durante a batalla dirix\u00edronse cara o \"Rodney\", o barco m\u00e1is vello (quizais coa esperanza de conseguir un \u00e9xito semellante ao acadado co \"Hood\"). O \"Bismarck\" chegou a ser unha ameaza para o \"King George V\" cando von M\u00fcllenheim, baixo control de fogo local, concentrouse neste barco pero o seu control foi voado por un impacto directo antes de que puidese disparar ao acoirazado brit\u00e1nico. Aos 44 minutos, os can\u00f3ns pesados do \"Bismarck\" estaban silenciados. O \"Rodney\" colocouse a queimarroupa (aproximadamente 3\u00a0km) para varrer a superestructura, mentres que o \"King George V\" disparaba dende m\u00e1is lonxe.\nO \"Bismarck\" continuou coa s\u00faa bandeira izada. Sen sinais de rendici\u00f3n, a pesar da desigual loita, o brit\u00e1nicos resist\u00edanse a deixar o \"Bismarck\". As s\u00faas reservas de combustible e munici\u00f3n eran baixas, unha demostraci\u00f3n do dif\u00edcil que era para un acoirazado destru\u00edr unha unidade semellante, incluso nun combate desequilibrado; por\u00e9n, cando se fixo evidente que o seu inimigo non poder\u00eda alcanzar un porto, o \"Rodney\", o \"King George V\" e os destrutores foron enviados a casa. Ao \"Norfolk\" non lle quedaban torpedos, polo que o \"Dorsetshire\" lanzou tres de 533\u00a0mm a unha distancia relativamente curta, que poder\u00edan alcanzar ao \"Bismarck\". As cubertas superiores do barco alem\u00e1n estaban case completamente destru\u00eddas, pero os seus motores a\u00ednda funcionaban, a\u00ednda que Johannes \"Hans\" Zimmermann, un fogueiro que sobreviviu, confirmou que a auga salgada entrara nas li\u00f1as de alimentaci\u00f3n das caldeiras o que obrigou aos enxe\u00f1eiros a reducir a velocidade a sete n\u00f3s, por medo a un estoupido, e o casco aparentemente estaba en bo estado; polo que, en vez de arriscarse a ser capturado, aos superviventes d\u00e9uselles a orde de afundir o barco e despois abandonalo. Moitos dos tripulantes caeron \u00e1 auga, pero poucos mari\u00f1eiros das zonas m\u00e1is baixas dos motores sobreviviron. Como o capit\u00e1n Lindemann presum\u00edase morto, como todos os seus oficiais, despois do impacto na ponte cun proxectil de 410\u00a0mm, non est\u00e1 claro se puido dar a orde de afundir o barco.\nO \"Bismarck\" desapareceu entre as ondas \u00e1s 10:39 desa ma\u00f1\u00e1. Sen saber o destino do buque, o Grupo Oeste continuou emitindo sinais para o \"Bismarck\" durante varias horas, ata que Reuters informou de que o barco fora afundido. En Reino Unido, a C\u00e1mara dos Com\u00fans foi informada do afundimento a primeira hora da tarde. O \"Dorsetshire\" e o \"Maori\" pararon de rescatar superviventes, xa que unha alarma de submarinos fixo que abandonasen a zona despois de rescatar a s\u00f3 110 mari\u00f1eiros do \"Bismarck\", abandonando ao resto na auga. Na ma\u00f1\u00e1 seguinte o U-74, que escoitara ru\u00eddos do afundimento dende a distancia, e o buque meteorol\u00f3xico alem\u00e1n \"Sachsenwald\" recolleu a 5 superviventes m\u00e1is. 1.995 dos 2.200 tripulantes morreron.\nEn total, os barcos ingleses dispararon 2.876 proxect\u00eds de varios calibres; entre 300 e 400 impactaron no seu obxectivo. Do total disparado, 714 foron de calibres pesados de 360\u00a0mm e 410\u00a0mm procedentes dos dous acoirazados, uns 80 deles alanzaron ao \"Bismarck\", pero s\u00f3 un feixe penetrou a s\u00faa blindaxe.\nDiario de guerra.\n\u00c1s 07:10 da ma\u00f1\u00e1 da derradeira batalla, L\u00fctjens, co \"Bismarck\" xa condenado, pediu ao Grupo Oeste que enviase a alg\u00fan submarino na zona para recuperar o diario de guerra do barco. O U-556 estaba baixo de combustible e pasara as s\u00faas tarefas na sombra e de comunicaci\u00f3n co Grupo Oeste ao U-74, que acababa de chegar, a\u00ednda que estaba danado por cargas de profundidade e non pod\u00eda disparar torpedos. O U-556 estaba somerxido cando L\u00fctjens enviou a solicitude de recuperar o diario. Un primeiro intento de envialo a trav\u00e9s dun hidroavi\u00f3n Arado Ar 196 fallara, debido ao dano que recibira do \"Prince of Wales\" a catapulta de lanzamento durante a batalla do Estreito de Dinamarca (o Arado foi lanzado pola borda e os seus frotadores perforados para asegurarse do seu afundimento). Por\u00e9n, nese momento (08:00) era demasiado tarde para que un submarino chegase xunto o \"Bismarck\".\nRol da \"Luftwaffe\".\nA \"Luftwaffe\" foi obxectivo de fortes cr\u00edticas de Hitler por non axudar ao \"Bismarck\" na ma\u00f1\u00e1 da s\u00faa derradeira batalla. A \"Luftflotte 3\" fora informada das intenci\u00f3ns do barco nas primeiras horas do 24 de maio e as s\u00faas unidades, principalmente Heinkel He 111, poder\u00edan estar posicionadas para axudar ao buque. O 26 de maio o \"Bismarck\" estaba dentro dos 1.100\u00a0km da costa francesa (segundo informou o oficial de voo Dennis Briggs voando nun Catalina do 209 Squadron). Un ataque por parte dos He 111, cun alcance m\u00e1ximo de 2.820\u00a0km, poder\u00eda ralentizar ao \"Ark Royal\" e evitar o ataque dos Fairey Swordfish que paralizou ao \"Bismarck\". A \"Luftwaffe\" apareceu no campo de batalla ao redor dunha hora despois de que o \"Bismarck\" se afundise. 17 He-111 do \"Kampfgeschwader 28\" atacaron ao \"Ark Royal\" pero as s\u00faas bombas non acertaron o obxectivo. S\u00f3 se realizaron 218 sa\u00eddas da \"Luftwaffe\" apoando a Operaci\u00f3n Rhein\u00fcbung, feitas polos KG 100, KG 1, KG 54 e KG 77. A \u00fanica v\u00edtima deses ataques foi o destrutor \"Mashona\", que foi afundido polo \"Kampfgeschwader 77\" o 28 de maio na costa oeste de Irlanda. Un Focke-Wulf Fw 200 Condor avistou ao \"Rodney\" pero foi incapaz de comunicar a posici\u00f3n con precisi\u00f3n sen r\u00e1dar. Polo tanto perdeuse a oportunidade de que a \"Luftwaffe\" atacase ao acoirazado brit\u00e1nico. As misi\u00f3ns significativas non se iniciaron ata as 03:00 do 27 de maio, e a esa hora o \"Bismarck\" xa estaba sentenciado."}
{"id": "179670", "revid": "5863", "url": "https://gl.wikipedia.org/wiki?curid=179670", "title": "Santo Andr\u00e9 de Comesa\u00f1a", "text": ""}
{"id": "179671", "revid": "158", "url": "https://gl.wikipedia.org/wiki?curid=179671", "title": "T\u00e9xtiles", "text": ""}
{"id": "179681", "revid": "98629", "url": "https://gl.wikipedia.org/wiki?curid=179681", "title": "Errol Sitahal", "text": "Errol Sitahal \u00e9 un actor indo-trinitense, residente no Canad\u00e1, que actuou en varios filmes de Hollywood, ademais do teatro e da televisi\u00f3n. En 1995, interpretou a \"Ram Das\", o mordomo indio, no filme \"A princesi\u00f1a\". No mesmo ano tam\u00e9n apareceu con Chris Farley e David Spade nunha escena do filme \"Tommy Boy\". No 2004 fixo o papel de \"Dr. Patel\", pai de \"Kumar\" (Kal Penn) e o irm\u00e1n m\u00e1is vello de Kumar \"Saikat\" (Shaun Majumder), no filme \"Harold &amp; Kumar Go to White Castle\".\nNos anos vindeiros, interpretou numerosos papeis de teatro en Toronto e Trinidad e Tobago.\nNo 2009, interpreta a \"Babaji\", o av\u00f3 de \"Indie Mehta\", na serie de televisi\u00f3n canadense \"How To Be Indie\"."}
{"id": "179703", "revid": "89787", "url": "https://gl.wikipedia.org/wiki?curid=179703", "title": "Keith Smart", "text": "Jonathan Keith Smart, nado o 21 de setembro de 1964 en Baton Rouge, Louisiana, \u00e9 un xogador retirado estadounidense de baloncesto profesional e actual adestrador principal dos Sacramento Kings da NBA. \u00c9 recordado mellor polo lanzamento ga\u00f1ador no campionato da NCAA de 1987, que lle deu aos Indiana Hoosiers a vitoria por 74-73 sobre os Syracuse Orangemen.\nTras d\u00faas tempadas en Indiana, Smart asinou cos San Antonio Spurs, onde xogou dous partidos na tempada 1988-89. Smart tixo m\u00e1is \u00e9xito na CBA, onde xogou seis tempada antes de retirarse en 1995. Smart xogou tam\u00e9n para os Halifax Windjammers da World Basketball League nos anos 90, e unha tempada nos Worcester Counts da mesma liga en 1989.\nSmart xogou tam\u00e9n en Filipinas, cos San Miguel Beermen da PBA. Xogou ademais d\u00faas tempadas en Francia, e unha en Venezuela\nEn 2002, Smart rematou a tempada coma adestrador principal dos Cleveland Cavaliers, tras tres tempadas de asistente. A s\u00faa marca foi de 9-31. En 2003, converteuse en asistente dos Golden State Warriors.\nEn 2010, Smart ascendeu ao posto de adestrador principal dos Warriors, substitu\u00edndo a Don Nelson antes do comezo da pretempada 2010-11.\nOs Warriors o despediron o 27 de abril de 2011, tras unha tempada con 36 vitorias. Uniuse aos Sacramento Kings coma adestrador asistente o 11 de novembro. O 5 de xaneiro de 2012, os Kings nombr\u00e1rono adestrador principal interino tras despedir a Paul Westphal."}
{"id": "179704", "revid": "23204", "url": "https://gl.wikipedia.org/wiki?curid=179704", "title": "Lume de cobiza", "text": "Lume de cobiza \u00e9 unha novela negra de Miguel Anxo Fern\u00e1ndez Fern\u00e1ndez, publicada en abril de 2011. \u00c9 a cuarta entrega das aventuras do detective de orixe galega residente nos \u00c1nxeles Frank Soutelo.\nTrama.\nFrank Soutelo v\u00e9n de vacaci\u00f3ns en agosto de 2006 a Muros, a casa da s\u00faa t\u00eda e a s\u00faa curm\u00e1. Ten unha breve estancia en Madrid por cuesti\u00f3ns administrativas, que aproveita para visitar cadros de Goya, Vel\u00e1zquez, Picasso e Vermeer.\nAo chegar a Galiza at\u00f3pase coa vaga de incendios forestais, e na prensa e na sociedade hai un debate sobre os motivos desta vaga. Imp\u00fatanse a intereses urban\u00edsticos, \u00e1s persoas que traballan na extinci\u00f3n de incendios, e mesmo a motivos pol\u00edticos.\nA s\u00faa curm\u00e1 p\u00eddelle que axude a unha amiga de Sanxenxo \u00e1 que lle morreu o fillo. A autopsia di que morreu de sobredose de hero\u00edna, pero a nai e o pai non o cren as\u00ed. Logo de entrevistar \u00e1 moza, ao pai e \u00e1 nai do rapaz, descobre que era un militante ecoloxista, que loitaba contra os intereses urban\u00edsticos do construtor Marcial Dalama.\nEn Santiago de Compostela reenc\u00f3ntrase cun co\u00f1ecido dos \u00c1nxeles, o sepultureiro Sugar Jones, que di andar por Galiza como doutor participante nun congreso, pero do que sospeita que est\u00e1 involucrado no roubo dun libro no arquivo-biblioteca da catedral.\nPonse en contacto cunha detective local que a axude no caso, e tam\u00e9n recibe apoio dun ex-garda civil que rexenta un bar en Muros. Finalmente, logran que un mercenario serbio confese que colaborou na morte do rapaz, provocada pola secretaria do empresario Marcial Dalama.\nNarraci\u00f3n.\nComo nas anteriores entregas, o libro \u00e9 narrado en primeira persoa. Ao estar f\u00f3ra dos Estados Unidos, Frank Soutelo lamenta non poder facer efectiva a s\u00faa licenza de detective nin poder usar armas. Reitera o seu gusto polo sexo, a gastronom\u00eda galega e o cinema.\nAproveita para regresar aos sitios xa co\u00f1ecidos (como a praza do Obradoiro), pero tam\u00e9n para co\u00f1ecer novos lugares, como O Carballi\u00f1o ou Soutelo de Montes, de onde era seu pai. Al\u00ed colle tres landras para plantar carballos en California.\nA s\u00faa relaci\u00f3n con Pat P\u00e9rez, a s\u00faa secretaria, segue parada.\nAdaptaci\u00f3ns.\nEst\u00e1 previsto que a novela sexa adaptada ao cinema, nun proxecto dirixido por \u00c1ngel de la Cruz."}
{"id": "179710", "revid": "23204", "url": "https://gl.wikipedia.org/wiki?curid=179710", "title": "Segunda divisi\u00f3n espa\u00f1ola 2011/12", "text": "A tempada 2011\u201312 da Segunda Divisi\u00f3n Espa\u00f1ola de f\u00fatbol foi a 81\u00aa edici\u00f3n desta competici\u00f3n. Comezou o 21 de agosto de 2011 e finalizou o 17 de xu\u00f1o de 2012, coas eliminatorias de ascenso finais.\nClasificaci\u00f3n.\n1 \"O Villarreal B descende a Segunda Divisi\u00f3n B por descender o Villarreal a Segunda Divisi\u00f3n.\"\nPosici\u00f3ns por xornada.\n \nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \nPremios e estat\u00edsticas da tempada.\nM\u00e1ximos goleadores.\nEsta \u00e9 a lista de goleadores de acordo coa LFP.\nTrofeo Zamora.\nO Trofeo Zamora \u00e9 asignado ao porteiro con menos goles encaixados en relaci\u00f3n aos partidos xogados."}
{"id": "179712", "revid": "22570", "url": "https://gl.wikipedia.org/wiki?curid=179712", "title": "Segunda divisi\u00f3n espa\u00f1ola 1928/29", "text": "A tempada 1929 da Segunda Divisi\u00f3n de Espa\u00f1a de f\u00fatbol corresponde \u00e1 1\u00aa edici\u00f3n do campionato. Iniciouse o 10 de febreiro e finalizou o 30 de xu\u00f1o de 1929. O Sevilla FC foi o campi\u00f3n, pero non ascendeu ao perder a promoci\u00f3n co Racing de Santander, \u00faltimo clasificado da Primeira Divisi\u00f3n. O Celta de Vigo e o Racing de Madrid descenderon a Terceira Divisi\u00f3n, renunciando a xogar nesa categor\u00eda. Esta campa\u00f1a, xunto coa 1983\u221284, foi a \u00fanica na que o club vencedor de Segunda non ascendeu a Primeira Divisi\u00f3n."}
{"id": "179713", "revid": "895", "url": "https://gl.wikipedia.org/wiki?curid=179713", "title": "Estadio Gran Canaria", "text": ""}
{"id": "179717", "revid": "22570", "url": "https://gl.wikipedia.org/wiki?curid=179717", "title": "Segunda divisi\u00f3n espa\u00f1ola 1929/30", "text": "A tempada 1929\u201330 da Segunda Divisi\u00f3n de Espa\u00f1a de f\u00fatbol corresponde \u00e1 2\u00aa edici\u00f3n do campionato e disputouse entre o 1 de decembro de 1929 e o 30 de marzo de 1930. O campi\u00f3n desta campa\u00f1a e \u00fanico club que ascendeu a Primeira Divisi\u00f3n foi o Deportivo Alav\u00e9s."}
{"id": "179724", "revid": "4817", "url": "https://gl.wikipedia.org/wiki?curid=179724", "title": "MS", "text": "MS foi o nome dunha serie de sat\u00e9lites sovi\u00e9ticos lanzados en 1962. Utiliz\u00e1ronse dous tipos de sat\u00e9lite, 1MS e 2MS, sendo lanzados dous sat\u00e9lites de cada tipo. Tres dos sat\u00e9lites funcionaron correctamente, mentres que un dos 1MS perdeuse no lanzamento. Os tres que achegaron \u00f3rbita foron nomeados cunha designaci\u00f3n na serie Kosmos.\nOs sat\u00e9lites MS foron desenvoltos pola oficina de dese\u00f1o OKB-1 e foron usados como demostradores tecnol\u00f3xicos e de desenvolvemento. Tam\u00e9n levaron cargas \u00fatiles para investigar a radiaci\u00f3n e os raios c\u00f3smicos."}
{"id": "179727", "revid": "89787", "url": "https://gl.wikipedia.org/wiki?curid=179727", "title": "Club Voleibol Sant Cugat", "text": "O Club Voleibol Sant Cugat \u00e9 un club de voleibol da localidade catal\u00e1 de Sant Cugat del Vall\u00e8s. Tr\u00e1tase dun dos equipos con maior tradici\u00f3n do voleibol feminino en Catalu\u00f1a. Na tempada 2010-11 xogou na segunda categor\u00eda do voleibol espa\u00f1ol, a Superliga Feminina 2. Xoga os seus partidos como local no Pavill\u00f3n de Valldoreix, en Sant Cugat del Vall\u00e8s.\nHistoria.\nEn 1988 fundouse o Club Voleibol Sarri\u00e0 no distrito de Sarri\u00e0 (Barcelona). Foi dado de alta na Federaci\u00f3n coa intenci\u00f3n de dar continuidade \u00e1s rapazas das diferentes escolas do barrio que adoitaban elixir este deporte dentro da s\u00faa etapa escolar mais que non ti\u00f1an ningunha posibilidade de seguir practic\u00e1ndoo unha vez deixaban os seus estudos. Dentro deste per\u00edodo f\u00f3ronse consolidando varios equipos femininos cun n\u00famero importante de participantes.\nEn 1992, e con motivo dos Xogos Ol\u00edmpicos de Barcelona, na localidade veci\u00f1a de Sant Cugat constru\u00eduse un pavill\u00f3n para que os diferentes equipos ol\u00edmpicos puideran gozar dun lugar para os seus adestramentos. Posteriormente, nun acordo entre o Consello Superior de Deportes, as Federaci\u00f3ns Espa\u00f1ola e Catal\u00e1 de Voleibol, o Concello de Sant Cugat del Vall\u00e8s, e o mesmo Club Voleibol de Sarri\u00e0, decidiuse trasladar a sede deste club a Sant Cugat. A partir dese momento, o Club Voleibol Sarri\u00e0 pasou a denominarse Club Voleibol Sant Cugat, situ\u00e1ndose en Valldoreix, aproveitando estas novas instalaci\u00f3ns.\nPosteriormente, tras un novo acordo co Concello de Sant Cugat, o club pasou a colaborar coa Oficina Municipal de Deporte para Todos, para xerar unha canteira nas diversas escolas da cidade ata chegar a ter 10 equipos escolares que conforman a base do Club.\nDurante estes anos houbo equipos femininos de categor\u00eda S\u00e9nior, que militaron nas m\u00e1ximas categor\u00edas do voleibol no estado espa\u00f1ol, sendo na actualidade o equipo catal\u00e1n que m\u00e1is tempadas (sete) disputou a Superliga Femenina (Divisi\u00f3n de Honra), convert\u00e9ndose as\u00ed no referente do voleibol feminino en Catalu\u00f1a.\nCarlos Castro foi o fundador e primeiro presidente desta entidade ata o ano 2004, cando decidiu deixar o cargo logo de dezaseis anos, en mans do vicepresidente, Francisco Tortosa, que asumiu o cargo co compromiso de convocar novas elecci\u00f3ns \u00e1 presidencia antes de comezar a nova tempada 2005-06.\nPor este club pasaron numerosas xogadoras de alto nivel que posteriormente asinaron por outros clubs. Actualmente disp\u00f3n dun equipo nas categor\u00edas S\u00e9nior, Xuvenil, Cadete e Infantil suficientemente importante, d\u00e1ndose o caso de que algunhas delas te\u00f1en recibido bolsas da Federaci\u00f3n Catal\u00e1 de Voleibol dentro do programa de Alto Rendemento de Catalu\u00f1a, e en varias ocasi\u00f3ns foron convocadas polas Selecci\u00f3ns espa\u00f1ola e catal\u00e1."}
{"id": "179728", "revid": "22570", "url": "https://gl.wikipedia.org/wiki?curid=179728", "title": "Club Voleibol Vall d'Hebron", "text": "O Club Voleibol Vall d'Hebron \u00e9 un equipo de voleibol do barrio do distrito de Horta-Guinard\u00f3, La Vall d'Hebron (Barcelona). Compite en diversas categor\u00edas do voleibol do estado espa\u00f1ol, sendo o seu m\u00e1ximo expo\u00f1ente o equipo s\u00e9nior feminino, que a campa\u00f1a 2010-11 competiu na Superliga Feminina 2. Xoga os seus partidos como local no Pabell\u00f3 Olimpics de la Vall d'Hebron."}
{"id": "179729", "revid": "22570", "url": "https://gl.wikipedia.org/wiki?curid=179729", "title": "Club Voleibol Viladecans", "text": "O Club Voleibol Viladecans \u00e9 un equipo de voleibol da localidade de Viladecans, Barcelona (Catalu\u00f1a) que compite en diversas categor\u00edas do voleibol no estado espa\u00f1ol, sendo o seu m\u00e1ximo expo\u00f1ente o seu equipo s\u00e9nior feminino, que a tempada 2010-11 competiu na Superliga Feminina 2. Xoga os seus partidos como local no Poliesportiu del Centre."}
{"id": "179731", "revid": "56817", "url": "https://gl.wikipedia.org/wiki?curid=179731", "title": "Alarico", "text": "Alarico pode referirse a:"}
{"id": "179732", "revid": "5132", "url": "https://gl.wikipedia.org/wiki?curid=179732", "title": "Octavio", "text": ""}
{"id": "179740", "revid": "1987", "url": "https://gl.wikipedia.org/wiki?curid=179740", "title": "SPQR", "text": "SPQR son as siglas da frase latina \"Senatus Populusque Romanus\" (\"O Senado e o Pobo Romano\"), refer\u00edndose ao goberno da antiga Rep\u00fablica Romana. Segue a usarse hoxe en d\u00eda como emblema oficial da comuna (concello) de Roma. Aparece nas moedas, ao final de documentos p\u00fablicos feitos por inscrici\u00f3n en pedra ou metal, en dedicaci\u00f3ns a monumentos e obras p\u00fablicas, e foi nos estandartes das lexi\u00f3ns romanas. A frase aparece ademais m\u00faltiples de veces na literatura latina pol\u00edtica, xur\u00eddica e hist\u00f3rica, inclu\u00edndo os discursos de Marco Tulio Cicero e a historia de Tito Livio. Dado que o significado e as palabras non var\u00edan, f\u00f3ra da ortograf\u00eda e a flexi\u00f3n de \"populus\" na literatura, os dicionarios latinos clasif\u00edcano como unha f\u00f3rmula.\nTraduci\u00f3n.\nEn lat\u00edn, \"Senatus\" \u00e9 un substantivo nominativo singular que significa \"Senado\". \"Populusque\" \u00e9 un composto composto do substantivo nominativo \"Populus\", \"o Pobo\", e \"-que\", unha part\u00edcula encl\u00edtiva que significa \"e\" e que conecta dous substantivos nominativos. A \u00faltima palabra, \"Romanus\" (\"Romano\") \u00e9 un adxectivo que modifica \"Populus\": o \"Pobo Romano\". A frase trad\u00facese ent\u00f3n como \"O Senado e o Pobo Romano\"."}
{"id": "179741", "revid": "5132", "url": "https://gl.wikipedia.org/wiki?curid=179741", "title": "Senatus Populusque Romanus", "text": ""}
{"id": "179742", "revid": "5132", "url": "https://gl.wikipedia.org/wiki?curid=179742", "title": "S.P.Q.R.", "text": ""}
{"id": "179743", "revid": "5132", "url": "https://gl.wikipedia.org/wiki?curid=179743", "title": "O Senado e o Pobo Romano", "text": ""}
{"id": "179744", "revid": "5132", "url": "https://gl.wikipedia.org/wiki?curid=179744", "title": "Senado e Pobo Romano", "text": ""}
{"id": "179745", "revid": "5132", "url": "https://gl.wikipedia.org/wiki?curid=179745", "title": "O Senado e o Pobo de Roma", "text": ""}
{"id": "179746", "revid": "5132", "url": "https://gl.wikipedia.org/wiki?curid=179746", "title": "Spqr", "text": ""}
{"id": "179747", "revid": "5132", "url": "https://gl.wikipedia.org/wiki?curid=179747", "title": "Senatus Populusque Rom\u00e6", "text": ""}
{"id": "179748", "revid": "5132", "url": "https://gl.wikipedia.org/wiki?curid=179748", "title": "Senatvs Popvlvsqve Romanvs", "text": ""}
{"id": "179751", "revid": "98629", "url": "https://gl.wikipedia.org/wiki?curid=179751", "title": "212 (m\u00edsil)", "text": "212 foi a denominaci\u00f3n dun tipo de m\u00edsil de cruceiro sovi\u00e9tico dese\u00f1ado en 1936 por Serg\u00e9i Koroliov, sendo o segundo dese\u00f1ado por el. Foi probado un par de veces antes de ser cancelado en 1939.\nO dese\u00f1o completouse o 2 de agosto de 1936 e consist\u00eda nun foguete con \u00e1s e lanzado desde unha catapulta. Fix\u00e9ronse d\u00faas probas da catapulta de lanzamento en novembro de 1936 usando unha maqueta do m\u00edsil, que acabaron en fracaso. Decidiuse ent\u00f3n que o m\u00edsil ser\u00eda lanzado desde un avi\u00f3n, fac\u00e9ndose unha proba de lanzamento cunha maqueta desde un bombardeiro Tupolev TB-3 o 27 de maio de 1938. Koroliov foi arrestado un mes m\u00e1is tarde, pero o proxecto continuou sen el. O 19 de xaneiro de 1939 decidiuse non usar m\u00e1is o motor co que se ti\u00f1a traballado ata ent\u00f3n (un ORM-65 dese\u00f1ado por Valent\u00edn Glushk\u00f3) debido a problemas co sistema de control e algunhas explosi\u00f3ns. Nese momento cambiouse a denominaci\u00f3n do m\u00edsil pola de \"803\". Durante 1939 fix\u00e9ronse un par de probas m\u00e1is, fracasando as d\u00faas por problemas co sistema de control, co que finalmente abandonouse o proxecto."}
{"id": "179752", "revid": "98629", "url": "https://gl.wikipedia.org/wiki?curid=179752", "title": "Sabotaxe (filme de 1936)", "text": "Sabotaxe (en ) \u00e9 un filme dirixido por Alfred Hitchcock que se estreou en 1936. Pertence \u00f3 x\u00e9nero cinematogr\u00e1fico do suspense e est\u00e1 protagonizado por Sylvia Sidney, Oskar Homolka, Desmond Tester e John Loder.\nSinopse.\nAdaptaci\u00f3n libre dunha novela de Joseph Conrad. En Londres, nos anos previos \u00e1 guerra, unha misteriosa muller comeza a sospeitar que o seu home, dono dun pequeno cine de barrio, lle \u00e9 infiel. Cando unha sabotaxe deixa sen enerx\u00eda el\u00e9ctrica a cidade, a muller comprende que non se trata dun asunto de cornos."}
{"id": "179753", "revid": "98629", "url": "https://gl.wikipedia.org/wiki?curid=179753", "title": "Unha noite na \u00f3pera", "text": "Unha noite na \u00f3pera (en ) \u00e9 un filme americano de 1935 protagonizado por Groucho Marx, Chico Marx e Harpo Marx, e coas intervenci\u00f3ns de Kitty Carlisle Hart, Allan Jones, Margaret Dumont, Siegfried Rumann, e Walter Woolf King. Foi o primeiro filme dos Irm\u00e1ns Marx para a Metro-Goldwyn-Mayer e o primeiro despois de que Zeppo Marx deixase de actuar. Foi dirixido por Sam Wood.\nSinopse.\nO extravagante olfacto para os negocios de Groucho faino embarcar cara a Nova York xunto coas grandes estrelas da \u00d3pera de Mil\u00e1n, cuns polis\u00f3ns inesperados a bordo: Harpo e Chico. Entre os tres revolucionan o barco, organizan un esc\u00e1ndalo en Nova York e converten a noite da estrea nunha tolemia que o mundo da \u00f3pera xamais poder\u00e1 esquecer."}
{"id": "179756", "revid": "109216", "url": "https://gl.wikipedia.org/wiki?curid=179756", "title": "Regra", "text": "O termo regra pode ter os significados sseguintes:"}
{"id": "179757", "revid": "89787", "url": "https://gl.wikipedia.org/wiki?curid=179757", "title": "Crom\u00e1tide", "text": "Chamamos crom\u00e1tide a cada unha das d\u00faas copias id\u00e9nticas que constit\u00faen un cromosoma duplicado, que se mante\u00f1en unidas polo centr\u00f3mero, e que se separan durante a divisi\u00f3n celular (anafase da mitose e anafase II da meiose). Reciben o nome de crom\u00e1tides mentres est\u00e1n unidas polos seus centr\u00f3meros, pero cando se separan na anafase cada unha xa se considera cromosoma. Noutras palabras, unha crom\u00e1tide \u00e9 \"unha metade dun cromosoma replicado\".\nCando un cromosoma se duplica consta de d\u00faas crom\u00e1tides que son id\u00e9nticas entre si, que reciben o nome de crom\u00e1tides irm\u00e1s.\nUn cromosoma normal duplicado ten d\u00faas crom\u00e1tides, pero os cromosomas polit\u00e9nicos que se observan nas gl\u00e1ndulas salivares de certos insectos te\u00f1en moitas copias de cada filamento de ADN.\nUtil\u00edzase o termo d\u00edade para referirse a un par de crom\u00e1tides irm\u00e1s durante a profase I da meiose. Nese momento as d\u00faas crom\u00e1tides irm\u00e1s est\u00e1n ali\u00f1adas e parecen ter un centr\u00f3mero indiviso, a diferenza da profase da mitose na que parecen ter cada unha o seu propio centr\u00f3mero individualizado. O termo d\u00edade tam\u00e9n se usa na descrici\u00f3n da morfolox\u00eda de prote\u00ednas.\nUtil\u00edzase o termo t\u00e9trade para referirse ao conxunto das catro crom\u00e1tides dos dous cromosomas hom\u00f3logos emparellados durante a meiose para facer a recombinaci\u00f3n. Os dous cromosomas forman un bivalente e cada un ten d\u00faas crom\u00e1tides, polo que o conxunto te\u00f1en catro crom\u00e1tides. As t\u00e9trades desaparecen na anafase I da meiose, momento en que os bivalentes se separan. O n\u00famero de t\u00e9trades que se forman na meiose coincide co n\u00famero haploide da especie de que se trate.\nCrom\u00e1tides irm\u00e1s.\nAs d\u00faas crom\u00e1tides dun mesmo cromosoma duplicado reciben o nome de crom\u00e1tides irm\u00e1s. As crom\u00e1tides irm\u00e1s son id\u00e9nticas entre si (con iguais xenes e alelos), xa que son resultado dunha replicaci\u00f3n do ADN. Con todo, na meiose as crom\u00e1tides dun cromosoma realizan o sobrecruzamento (intercambio de segmentos) coas crom\u00e1tides do cromosoma hom\u00f3logo, o que ten como resultado a recombinaci\u00f3n xen\u00e9tica entre elas, polo que as crom\u00e1tides irm\u00e1s iniciais poden acabar tendo alelos distintos. Durante a mitose as crom\u00e1tides irm\u00e1s sep\u00e1ranse e van parar a c\u00e9lulas fillas distintas.\nHai probas de que, nalgunhas especies, as crom\u00e1tides irm\u00e1s son o molde preferido para facer a reparaci\u00f3n do ADN (en lugar de utilizar os cromosomas hom\u00f3logos).\nA cohesi\u00f3n das crom\u00e1tides irm\u00e1s \u00e9 esencial para a correcta distribuci\u00f3n da informaci\u00f3n xen\u00e9tica entre as c\u00e9lulas fillas e a reparaci\u00f3n dos cromosomas danados. Os defectos neste proceso poden orixinar aneuploid\u00edas e cancro, especialmente cando fallan os puntos de comprobaci\u00f3n para detectar danos no ADN ou cando os fusos mit\u00f3ticos unidos incorrectamente non funcionan debidamente."}
{"id": "179758", "revid": "98629", "url": "https://gl.wikipedia.org/wiki?curid=179758", "title": "Alien Siege", "text": "Alien Siege \u00e9 un filme americano para televisi\u00f3n de ficci\u00f3n cient\u00edfica que dunha raza alien\u00edxena que ven \u00e1 Terra para atopar a cura para un virus mortal, cuxo \u00fanico ant\u00eddoto \u00e9 o sangue humano.\nSinopse.\nUn ex\u00e9rcito extraterrestre chega \u00f3 noso planeta coa intenci\u00f3n de arrebatarlle o sangue a oito mill\u00f3ns de persoas, algo que lles permitir\u00e1 salvar a s\u00faa propia especie. Un home loitar\u00e1 contra eles para liberar \u00e1 s\u00faa filla e salvar \u00e1 humanidade."}
{"id": "179759", "revid": "22570", "url": "https://gl.wikipedia.org/wiki?curid=179759", "title": "Gr\u00e1nulo (biolox\u00eda)", "text": "En biolox\u00eda celular ch\u00e1mase gr\u00e1nulo a unha pequena part\u00edcula. Pode ser un gr\u00e1nulo calquera estrutura visible con microscopio \u00f3ptico, pero o termo \u00fasase principalmente para describir as ves\u00edculas secretoras que se encontran no citoplasma de moitas c\u00e9lulas.\nExemplos de c\u00e9lulas que te\u00f1en gr\u00e1nulos moi evidentes no seu citoplasma son os leucocitos granulocitos. Os gr\u00e1nulos dos leucocitos clasif\u00edcanse en azur\u00f3filos e espec\u00edficos. O contido dos seus gr\u00e1nulos \u00e9 encim\u00e1tico e xoga un papel importante na funci\u00f3n l\u00edtica desas c\u00e9lulas, xa que o seu contido se libera en resposta a est\u00edmulos inmunitarios, proceso chamado desgranulaci\u00f3n. As plaquetas tam\u00e9n te\u00f1en gr\u00e1nulos, denominados gr\u00e1nulos densos e gr\u00e1nulos alfa, que conte\u00f1en ATP, calcio e diversos factores de crecemento."}
{"id": "179764", "revid": "1888", "url": "https://gl.wikipedia.org/wiki?curid=179764", "title": "Manuel Garc\u00eda Gerpe", "text": "Manuel Garc\u00eda Gerpe, nado en Ordes o 29 de abril de 1908 e finado en Buenos Aires o 4 de xullo de 1949, foi un avogado e pol\u00edtico galego.\nTraxectoria.\nParticipou activamente na pol\u00edtica universitaria. Licenciado en Dereito e militante de Izquierda Republicana, foi o l\u00edder ideol\u00f3xico da Segunda Rep\u00fablica en Ordes, especialmente durante o goberno municipal da Fronte Popular (entre febreiro e xullo do 1936). O golpe de Estado do 18 de xullo de 1936 sorpr\u00e9ndeo en Madrid. Dita conferencias no Ateneo de Madrid e en Uni\u00f3n Radio Madrid. Membro das Milicias Populares que defenderon Madrid das tropas franquistas, foi oficial do ex\u00e9rcito leal \u00e1 Rep\u00fablica. Tam\u00e9n participou no Tribunal de Xustiza militar da 44.\u00ba Divisi\u00f3n (que operaba nas frontes do Ebro) e no Corpo Xur\u00eddico Militar do Ex\u00e9rcito Republicano. Coa derrota das forzas republicanas fuxiu a Francia onde estivo internado en varios campos de concentraci\u00f3n. Fuxiu dun deles e chegou a Par\u00eds. Exiliouse na Rep\u00fablica Dominicana e foi reclamado pola Uni\u00f3n del Partido Judicial de \u00d3rdenes de Buenos Aires que o levou \u00e1 Arxentina.\nEn Buenos Aires seguiu loitando contra a ditadura franquista. En 1945 integrou a comisi\u00f3n organizadora da Agrupaci\u00f3n Izquierda Republicana na Arxentina con Luciano Vid\u00e1n Freir\u00eda e Severino Iglesias Siso, da que foi secretario. Escribiu varios libros e exerceu o xornalismo pol\u00edtico no exilio, onde fundou \"El Republicano Gallego\" e editou con Xos\u00e9 Tob\u00edo Mayo e Manuel Varela Buj\u00e1n a folla \u201cCrisol Gallego\u201d que sa\u00eda publicada no xornal \"S\u00e1bado\". Partidario dunha li\u00f1a de apoio decidido \u00e1 guerrilla galega e \u00e1 oposici\u00f3n antifranquista organizada en Francia, liderou o Centro Republicano Federal Gallego que esgazou da Federaci\u00f3n de Sociedades Gallegas logo dun per\u00edodo de conflitividade interna entre 1948 e 1949."}
{"id": "179766", "revid": "23204", "url": "https://gl.wikipedia.org/wiki?curid=179766", "title": "Kelpie", "text": "Un kelpie ou cabalo acu\u00e1tico (each uisge en ga\u00e9lico) \u00e9 unha criatura fant\u00e1stica pertencente \u00e1 mitolox\u00eda celta. Estas criaturas ser\u00edan seres espirituais, que segundo as lendas vivir\u00edan nos lagos, posto que ser\u00edan esp\u00edritos da auga. Os kelpies aparecer\u00edanse ante os seres humanos usualmente tomando forma de cabalo, a\u00ednda que tam\u00e9n pode tomar forma humana e mesmo hai versi\u00f3ns nas que se representa como unha especie de hipocampo.\nCaracter\u00edsticas.\nDe car\u00e1cter eminentemente maligno, este ser adoita aparecerse nas inmediaci\u00f3ns dos lagos escoceses. En forma humana, o seu aspecto \u00e9 o dun home ou muller empapada e de revolta cabeleira que tenta ga\u00f1ar a confianza dos viaxeiros para atraelos ao lago e lanzalos \u00e1 auga. Tam\u00e9n pode saltar sobre a grupa do cabalo dos xinetes viaxeiros e facerlles perder o control do animal, dirix\u00edndoos cara ao interior do lago. Na s\u00faa forma equina, aparece como un magn\u00edfico exemplar negro como a noite ou deslumbrantemente branco, de salvaxes ollos pero comportamento d\u00f3cil.\nCalquera viaxeiro que monte sobre o seu grupa ser\u00e1 testemu\u00f1a impotente de como o kelpie galopa at\u00e9 o lago e l\u00e1nzase \u00e1 parte m\u00e1is fonda xunto co xinete, que pode verse en graves apuros se non sabe nadar. A \u00fanica forma de escapar deste destino \u00e9 cambiar as bridas que leva o kelpie por outras, o que far\u00e1 que a criatura quede baixo o total dominio do xinete.\nParece haber certa distinci\u00f3n entre os kelpies de lagos de auga salgada e os de auga doce. Mentres que aqueles que moran preto de lagos de auga salgada conf\u00f3rmanse con que a s\u00faa v\u00edtima d\u00e9ase un mergullo, os kelpies de auga doce son moito m\u00e1is perigosos. Unha vez lanzouse \u00e1 auga, o kelpie de auga doce rev\u00f3lvese contra a s\u00faa v\u00edtima e dev\u00f3raa, deixando como \u00fanico resto as entra\u00f1as do xinete.\nSegundo o naturalista e escritor sueco Bengt Sj\u00f6gren, a lenda do Monstro do lago Ness poder\u00eda ter as s\u00faas ra\u00edces nos mitos sobre o kelpie, cuxo aspecto e natureza poder\u00edan adaptarse \u00e1 imaxinar\u00eda actual, pasando de ser un cabalo a ser unha criatura reptiliana ou un dinosauro."}
{"id": "179767", "revid": "88215", "url": "https://gl.wikipedia.org/wiki?curid=179767", "title": "Club Deportivo Santaball\u00e9s", "text": "O Club Deportivo Santaball\u00e9s \u00e9 un club de f\u00fatbol galego, de Santaballa, Vilalba, na provincia de Lugo, fundado en 1933. Xoga no grupo III da Primeira Auton\u00f3mica de Galicia.\nEstadio.\nO Santaball\u00e9s xoga no Estadio A Liga, situado en Feiranova s/n, 27830 Santaballa. Foi fundado no ano 1976 e at\u00f3pase ao lado da escola habanera da parroquia vilalbesa."}
{"id": "179772", "revid": "88215", "url": "https://gl.wikipedia.org/wiki?curid=179772", "title": "NBA G League", "text": "A NBA G League \u00e9 a liga menor de baloncesto desenvolvida e organizada pola NBA. Foi co\u00f1ecida coma National Basketball Development League (NBDL) de 2001 a 2005, e coma NBA Development League, ou NBA D-League, de 2005 a 2017. A liga comezou con oito equipos no ano 2001. En marzo de 2005, o comisionado da NBA, David Stern, anunciou o plan de expansi\u00f3n da D-League a 15 equipos, e facer unha verdadera liga menor da cal os equipos da D-League estiveran afiliados a un ou varios equipos da NBA. Na tempada 2010-11, a liga ten xa 16 equipos. Ao remate da tempada 2013-14 da NBA, o 33% dos xogadores estiveron alg\u00fan tempo da NBA D-League. Dende a tempada 2018-19, a liga est\u00e1 formada por 27 equipos, todos eles afiliados ou pertencentes a un equipo da NBA.\nA partir da tempada 2017-18, a liga pasouse a chamar NBA G League como parte dun acordo con Gatorade."}
{"id": "179774", "revid": "88215", "url": "https://gl.wikipedia.org/wiki?curid=179774", "title": "Sergio Canales", "text": "Sergio Canales Madrazo, nado o 16 de febreiro\u00a0de 1991 en Santander, \u00e9 un futbolista espa\u00f1ol. Xoga de centrocampista e o seu equipo actual \u00e9 o Real Betis Balompi\u00e9 da Liga Santander."}
{"id": "179775", "revid": "89787", "url": "https://gl.wikipedia.org/wiki?curid=179775", "title": "A escuma dos d\u00edas", "text": "A escuma dos d\u00edas \u00e9 unha novela en franc\u00e9s de Boris Vian, escrita en 1946 e publicada en 1947 por \u00c9ditions Gallimard co t\u00edtulo orixinal de L'\u00c9cume des jours. Foi traducida ao galego por Henrique Harguindey e publicada en 2007 por Edici\u00f3ns Laiovento.\nMalia que foi promovida por Raymond Queneau e Jean-Paul Sartre (que publicou extractos en \"Temps Modernes\"), non tivo \u00e9xito en vida de Vian. Trata un universo po\u00e9tico e confuso, sendo os seus temas principais o amor, a enfermidade e a morte, cunha atmosfera de m\u00fasica jazz e boa gastronom\u00eda.\nTrama.\nA novela c\u00e9ntrase no personaxe de Colin, un rapaz con cartos abondo para non traballar. Chick \u00e9 un amigo seu, que traballa de enxe\u00f1eiro pero \u00e9 pobre. Nicol\u00e1s \u00e9 o coci\u00f1eiro de Colin. Chick comeza a sa\u00edr con Alise, unha sobri\u00f1a de Nicol\u00e1s. Este, \u00e1 s\u00faa vez, x\u00fantase con Isis, unha amiga de Colin. Colin, celoso, tam\u00e9n quere co\u00f1ecer o amor, e l\u00f3grao tras co\u00f1ecer a Chlo\u00e9 nunha festa. Colin e Chlo\u00e9 casan, e Colin regala parte dos seus cartos a Chick para que case con Alise.\nNa l\u00faa de mel Chlo\u00e9 enferma: cr\u00e9celle un nen\u00fafar nun pulm\u00f3n. Para curar, Colin m\u00e9rcalle flores e env\u00edaa \u00e1 monta\u00f1a. Ao regresar xa non est\u00e1 o nen\u00fafar, pero s\u00f3 pode utilizar un dos pulm\u00f3ns. Colin busca un traballo para poder seguir mercando flores, pero Chlo\u00e9 volve enfermar. O seu piso vai empequenecendo e \u00e9 cada vez m\u00e1is triste e escuro, a pesar dos desvelos dun pequeno rato gris con bigote negro para que todo quede como estaba.\nPola s\u00faa parte, a relaci\u00f3n entre Chick e Alise non vai ben, porque a \u00fanica preocupaci\u00f3n de Chick \u00e9 Jean-Sol Partre (heter\u00f3nimo de Jean-Paul Sartre), ao que ten mitificado. Alise mata ao fil\u00f3sofo cun \"arrancacoraz\u00f3ns\" (nome da seguinte novela de Vian) e queima as librer\u00edas pr\u00f3ximas, pero morre nun deses incendios. Mentres tanto, a polic\u00eda mata a Chick por non pagar os impostos.\nFinalmente Chlo\u00e9 morre, pero Colin s\u00f3 pode pagar un funeral e enterro pobre.. Decepcionado e triste, pensa no suicidio.\nAdaptaci\u00f3n.\nEsta novela est\u00e1 baseada na trama de \"Trois Camarades\" de Erich Maria Remarque, que conta unha historia de amor na que hai unha rapaza tuberculosa pola que o heroe namorado sacrifica o seu patrimonio.\nA novela foi adaptada ao cinema en 1968 por Charles Belmont, con Jacques Perrin, Marie-France Pisier, Sami Frey, Alexandra Stewart, Annie Buron e Bernard Fresson."}
{"id": "179776", "revid": "10599", "url": "https://gl.wikipedia.org/wiki?curid=179776", "title": "Sociedade Deportiva Cultural Cabreiros", "text": "A Sociedade Deportiva Cultural Cabreiros \u00e9 un club de f\u00fatbol galego, de Cabreiros, Xermade, na provincia de Lugo. Xoga no grupo III da Primeira Auton\u00f3mica de Galicia.\nEstadio.\nO Cabreiros xoga no Estadio de Acea, de Cabreiros, Xermade"}
{"id": "179777", "revid": "10599", "url": "https://gl.wikipedia.org/wiki?curid=179777", "title": "SDC Xermade", "text": "A Sociedade Deportiva Cultural Xermade \u00e9 un club de f\u00fatbol galego, de Xermade, na provincia de Lugo. Actualmente compite na Segunda Auton\u00f3mica de Galicia.\nEstadio.\nO Xermade xoga no Estadio Municipal de Xermade, de Xermade, Lugo"}
{"id": "179779", "revid": "1131", "url": "https://gl.wikipedia.org/wiki?curid=179779", "title": "Historia de Melbourne", "text": "A historia urbana de Melbourne deu comezo cunha disputa. No breve per\u00edodo duns meses de 1835, dous homes procedentes da mesma poboaci\u00f3n da illa de Tasmania (Launceston, ao outro lado do estreito de Bass) pretenderon atribuirse a fundaci\u00f3n da vila. John Batman fixera un trato cos poboadores orixinais da rexi\u00f3n, tribos de Wurundjeri, Boonwurrung e Wathaurong (aliados na naci\u00f3n Kulin), merc\u00e1ndolles terras no lugar para a fundaci\u00f3n dun asentamento e retornando a Tasmania.\nFundaci\u00f3n e primeiro plan.\nO certo \u00e9 que para cando regresou meses deapois xa achou na beira norte do r\u00edo Yarra preto da s\u00faa desembocadura na ba\u00eda de Port Phillip un asentamento de paisanos que organizara John Pascoe Fawkner entremedias. Finalmente chegaron ao acordo de compartilo .\nA\u00ednda que o goberno de Nova Gales do Sur declarou nulo o tratado de Batman cos aborixes, deu por unha situaci\u00f3n de feito o poboado (chamado de numerosas maneiras: Batmania, Bearbrass , Bareport, Bareheep, Barehurp e Bareberp) e permitiu oficialmente a s\u00faa existencia declar\u00e1ndoo ao ano seguinte capital do Port Phillip District, e comisionando en 1837 o primeiro plan da vila que xa recibiu o nome definitivo de Melbourne (polo primeiro ministro brit\u00e1nico de ent\u00f3n).\nO \"Hoddle Grid\" (as\u00ed co\u00f1ecido hoxe o centro da urbe) foi o plan dese\u00f1ado por Robert Hoddle en malla rectangular e paralela ao Yarra. A\u00ednda que ten probado a s\u00faa eficacia (r\u00faas principais de 30 m de ancho) a concepci\u00f3n era fundamentalmente prosaica (loteado de terras para o mercado inmobiliario) e mesmo mesqui\u00f1a (sen prazas p\u00fablicas porque, segundo o gobernador do tempo, alentaban a democracia) .\n\"D\u00faas vistas de Melbourne nos seus primeiros anos de existencia (1839-1840): a da dereita dende o leste cunha das r\u00faas principais (Collins Street) paralela ao r\u00edo Yarra, no fondo \u00e1 esquerda; a da esquerda dende o sur na outra beira do Yarra, coa mesma r\u00faa Collins no alto\".\nDistinta era a idea do seguinte gobernador, Charles La Trobe, quen impulsou a reserva do solo para unha coroa de parques arredor da \"Hoddle Grid\" (actuais Treasury Gardens, Carlton Gardens, Flagstaff Gardens, Royal Park e Royal Botanic Gardens ) ademais de mellorar os servizos da vila. Esta creceu cunha ampliaci\u00f3n da malla cara ao norte e un proxecto ao leste . De seguida foron constru\u00eddos un mercado e unha primeira ponte sobor do Yarra (1841 e 1850, Ponte Princes).\nCapital de Victoria: \"a febre do ouro\".\nEn 1851, coa emancipaci\u00f3n de Nova Gales do Sur da colonia de Victoria e a elecci\u00f3n de Melbourne como a s\u00faa capital, o leste do Hoddle Grid foi destinado a \u00e1rea representativa co edificio do parlamento (1856) e a catedral. Aos poucos foi descuberto ouro na rexi\u00f3n cambiando o destino da cidade. En apenas unha d\u00e9cada pasou de 20.000 habitantes a m\u00e1is de 100.000 e a necesidade de asentalos fixo preciso elaborar grandes plans de ampliaci\u00f3n . De feito todo un proceso de suburbializaci\u00f3n.\nSe Melbourne xa era un importante porto de exportaci\u00f3n de l\u00e1, \"a febre do ouro\" obrigou a s\u00faa continua ampliaci\u00f3n ata a ba\u00eda (construci\u00f3n dunha canle, peiraos, estaleiros ). A urbanizaci\u00f3n estendeuse rapidamente ao sur e o ferrocarril, a partir de 1854 polo r\u00edo coa estaci\u00f3n a car\u00f3n da ponte, non fixo sen\u00f3n acelerar o proceso .\nNo norte da malla fundacional, en terreos dun primitivo cemiterio, foi erixido o gran Queen Victoria Market (1857, un dos maiores mercados cubertos do tempo). Os barrios obreiros o arrodeaban (polo norte e leste os vellos Richmond, Collingwood, Fitzroy que remataron coma \"slums\", e os posteriores ao oeste). Os das clases adi\u00f1eiradas ocupaban o val do Yarra augas arriba (South Yarra, Toorak, Malvern, Kew).\nEn 1865, Melbourne superou a Sidney en poboaci\u00f3n convert\u00e9ndose na maior cidade de Australia.\n\"Marvellous Melbourne\".\nPero o c\u00e9nit a\u00ednda estaba por chegar. O resultado da explotaci\u00f3n do ouro trouxo grandes capitais (sobor de todo do Reino Unido) e provocou un gran \"boom\" inmobiliario na d\u00e9cada de 1880-1890.\nA cidade converteuse nunha metr\u00f3pole (a segunda do Imperio Brit\u00e1nico tras Londres) que pasaba por ser a m\u00e1is rica do mundo e que fixo acu\u00f1ar o eslogan \"Marvellous Melbourne\" (\"prodixiosa ou marabillosa Melbourne\") .\nA urbe enriqueceuse cun patrimonio arquitect\u00f3nico victoriano que pouco ti\u00f1a que envexar ao londiniense (hoteis, caf\u00e9s, \"terraces\", mansi\u00f3ns). D\u00faas exposici\u00f3ns internacionais tiveron lugar (no Royal Exhibition Building dos Carlton Gardens). Unha vasta rede de tranv\u00edas e ferrocarr\u00eds (nova estaci\u00f3n no costado oeste da cidade ) aseguraban o transporte metropolitano.\nEn 1890 a burbulla estalou provocando unha bancarrota financeira que arrastrou \u00e1 recesi\u00f3n non s\u00f3 da cidade sen\u00f3n tam\u00e9n de Australia.\nS\u00e9culo XX.\nA elecci\u00f3n de Melbourne en 1901 como capital provisional da Federaci\u00f3n de Australia (ata 1927 co remate de Canberra como capital federal) sinalou o comezo dunha certa recuperaci\u00f3n que tivo a s\u00faa continuaci\u00f3n na forte industrializaci\u00f3n dos anos da segunda guerra mundial (convert\u00e9ndose no primeiro centro manufactureiro do pa\u00eds).\nUnha nova onda migratoria seguiu \u00e1 guerra (fundamentalmente do sur de Europa e o Mediterr\u00e1neo: 750.000 persoas en 1920; 1\u00a0500\u00a0000 nos anos 1950; m\u00e1is de 2\u00a0000\u00a0000 nos 60) e o crecemento e riqueza tiveron a s\u00faa demostraci\u00f3n na celebraci\u00f3n dos Xogos Ol\u00edmpicos de 1956. O proceso de metropolizaci\u00f3n seguiu ampliando a xa enorme \u00e1rea urbana .\nNas d\u00e9cadas finais do s\u00e9culo a reconversi\u00f3n industrial pasou factura \u00e1 metr\u00f3pole que perdeu a primac\u00eda no pa\u00eds a favor de Sidney.\nXa no s\u00e9culo XXI, grandes programas de renovaci\u00f3n urbana, fundamentalmente nas beiras portuarias e industriais do r\u00edo Yarra tentan, seica con \u00e9xito, volver a po\u00f1er a Melbourne entre as cidades globais."}
{"id": "179780", "revid": "1131", "url": "https://gl.wikipedia.org/wiki?curid=179780", "title": "Western, Gambia", "text": "Western \u00e9 unha das seis divisi\u00f3ns de Gambia. Ten unha \u00e1rea de 1.764\u00a0km\u00b2 e unha poboaci\u00f3n de 392.987 habitantes no 2003. A s\u00faa capital \u00e9 a cidade de Brikama.\nDistritos.\nWestern est\u00e1 dividida en nove distritos:"}
{"id": "179781", "revid": "22570", "url": "https://gl.wikipedia.org/wiki?curid=179781", "title": "Western", "text": "O termo western (en ingl\u00e9s \"relativo ao oeste\" ou, sinxelamente, \"occidental\"; de \"West\", oeste) pode referirse a:"}
{"id": "179782", "revid": "23204", "url": "https://gl.wikipedia.org/wiki?curid=179782", "title": "Serekunda", "text": "Serrekunda (ou Serekunda) \u00e9 a maior cidade da Rep\u00fablida de Gambia. Localizada na \u00c1frica occidental, ao suroeste da cidade de Banjul, a s\u00faa poboaci\u00f3n no 2006 era duns 335.733 habitantes. N\u00f3tese que Banjul, a capital de Gambia, se acha nunha illa, v\u00e9ndose as\u00ed favorecido o crecemento de Serrekunda. Pertence ao distrito de Kanifing.\nSerrekunda \u00e9 co\u00f1ecida polo seu mercado, as s\u00faas \u00e1rbores de algod\u00f3n de seda e a s\u00faa Arena de loita. Os arrabaldes da cidade son Kanifing, Latrikunda, Sukuta e London Corner, e ademais incl\u00fae os resorts de Bakau, Fajara e Kotu."}
{"id": "179783", "revid": "98629", "url": "https://gl.wikipedia.org/wiki?curid=179783", "title": "Club Voleibol Playas de Benidorm", "text": "O Club Voleibol Playas de Benidorm \u00e9 un equipo de voleibol da localidade de Benidorm, Alacant (Comunidade Valenciana). O club naceu no 2010 como sucesor do Club Voleibol Benidorm e do Club Voleibol Finestrat tralos problemas econ\u00f3micos xurdidos neste \u00faltimo. Na tempada 2010-11 competiu na Superliga Femenina ocupando a praza que deixou o \"Cala de Finestrat\". Xoga os seus partidos como local no Palau D\u00b4Sports L\u00b4Illa de Benidorm.\nHistoria.\nO Club Voleibol Playas de Benidorm naceu en maio do 2009 coa idea de que os antigos xogadores da cidade puideran facer alg\u00fan equipo para seguir a xogar ao voleibol esa tempada. Pouco tempo despois xurdiu a posibilidade de tomar o relevo do Club Voleibol Benidorm na xesti\u00f3n do Voleibol en Benidorm, e tras non poucas deliberaciones e d\u00fabidas, asumiu o reto, pasando a competir na tempada seguinte (2010-11) na Superliga Feminina ocupando a praza que deixara o \"Cala de Finestrat\"."}
{"id": "179784", "revid": "23204", "url": "https://gl.wikipedia.org/wiki?curid=179784", "title": "Brikama", "text": "Brikama \u00e9 unha das cidades m\u00e1is grandes da Gambia, ao sur da cidade de Banjul, na \u00c1rea do Goberno Local de Brikama. No 2002 contaba cunha poboaci\u00f3n de 57\u00a0000.\n\u00c9 co\u00f1ecida polas s\u00faas tallas de madeira e os seus m\u00fasicos. Como atractivo local p\u00f3dese citar o Bosque da Cultura de Makasutu. A s\u00faa poboaci\u00f3n en 1993 era de 42.480 habitantes."}
{"id": "179786", "revid": "1505", "url": "https://gl.wikipedia.org/wiki?curid=179786", "title": "Pobo ashanti", "text": "Os ashantis son un dos principais grupos \u00e9tnicos da Rexi\u00f3n Ashanti, en Ghana. Os ashantis falan ashanti, tam\u00e9n chamado twi, unha lingua akan semellante ao fanti. \nAntes da colonizaci\u00f3n europea, os ashantis desenvolveron un importante imperio na \u00c1frica Occidental. Posteriormente, desenvolveron a poderosa Confederaci\u00f3n Ashanti e torn\u00e1ronse dominantes na rexi\u00f3n.\nOs ashantis est\u00e1n instalados na parte central de Ghana nos d\u00edas actuais, a cerca de trescentos quil\u00f3metros da costa.\nActualmente os ashantis suman preto de 7 mill\u00f3ns de persoas (cerca do 30% da poboaci\u00f3n de Ghana. O seu poder pol\u00edtico ten flutuado desde a independencia de Ghana, mais contin\u00faan a ser amplamente influentes. O actual presidente ganense, John Agyekum Kufuor \u00e9 ashanti. Kumasi, a capital da actual rexi\u00f3n Ashanti, tam\u00e9n foi a hist\u00f3rica capital do Reino Ashanti. A rexi\u00f3n Ashanti conta cunha poboaci\u00f3n de 3\u00a0612\u00a0950 habitantes, sendo a divisi\u00f3n administrativa m\u00e1is poboada de Ghana.\nSituados ao nordeste de Kumasi, a capital da rexi\u00f3n Ashanti, os edificios tradicionais feitos de terra, madeira e palla, vulner\u00e1beis ao tempo, e que constit\u00faen os \u00fanicos vestixios da antiga civilizaci\u00f3n ashanti, foron inscritos pola UNESCO, en 1980, na lista dos sitios considerados Patrimonio Mundial.\nImportancia.\n\u00c9 unha sociedade caracterizada pola igualdade de x\u00e9neros e o respecto \u00e1s mulleres, da que non se atopou ning\u00fan rastro que indique que houbese ningunha violaci\u00f3n. No pobo ashanti a violaci\u00f3n non \u00e9 acept\u00e1bel de ningunha maneira, baixo ningunha circunstancia. Non existe nel cultura da violaci\u00f3n."}
{"id": "179787", "revid": "89787", "url": "https://gl.wikipedia.org/wiki?curid=179787", "title": "Iowa Wolves", "text": "Os Iowa Wolves son un equipo da NBA G League con base en Des Moines, Iowa. Est\u00e1n afiliados aos Minnesota Timberwolves da National Basketball Association (NBA). Te\u00f1en un campionatos da G League, conseguidos na temporada 2011.\nHistoria.\nO equipo fixo un concurso para elixir o nome do equipo, onde as opci\u00f3ns eran \"Corncobs, Maize, River Rats, Scarecrows,\" e \"Thoroughbreds.\"\n Con todo, o equipo anunciou m\u00e1is tarde, que debido ao descontento xeral dos afeccionados, ning\u00fan deses nomes \u00eda ser o do equipo. O nome do equipo, Iowa Energy, e o logo foron anunciados o 29 de xu\u00f1o de 2007.\nO 23 de novembro ga\u00f1aron o seu primeiro partido da historia, ao derrotar por 101-99 a Dakota. Ga\u00f1aron aos Albuquerque Thunderbirds por 101-98 no seu primeiro partido na casa, diante de 8.842 afeccionados, r\u00e9cord na liga. M\u00e1is tarde pasar\u00edan esa marca no 2\u00ba partido das Finais da D-League da tempada 2010-11 con 14.036 afeccionados.\nNa s\u00faa segunda tempada, deixaron de estar afiliados aos Miami Heat, substitu\u00edndo estes polos Phoenix Suns.\nNa tempada 2009-10, conseguiron unha nova marca na liga con 37 vitorias na tempada regular, marca que conseguir\u00edan outra vez na seguinte tempada, a 2010-11.\nGa\u00f1aron o seu primeiro campionato na historia da franqu\u00eda na tempada 2010-11 ao ga\u00f1ar aos Rio Grande Valley Vipers en 3 partidos."}
{"id": "179791", "revid": "98293", "url": "https://gl.wikipedia.org/wiki?curid=179791", "title": "Oklahoma City Blue", "text": "Os Oklahoma City Blue son un equipo da NBA Development League con base en Oklahoma City, Oklahoma. Est\u00e1n afiliados aos Oklahoma City Thunder da National Basketball Association (NBA). Te\u00f1en dous campionatos da D-League, conseguidos nas tempadas 2003-04 e 2004-05."}
{"id": "179794", "revid": "7523", "url": "https://gl.wikipedia.org/wiki?curid=179794", "title": "Asheville Altitude", "text": ""}
{"id": "179796", "revid": "27249", "url": "https://gl.wikipedia.org/wiki?curid=179796", "title": "Subdivisi\u00f3ns de Ghana", "text": "As principais subdivisi\u00f3ns de Ghana denom\u00ednanse rexi\u00f3ns (\"regions\" en ingl\u00e9s). Conta con 10 rexi\u00f3ns que se dividen en 138 distritos."}
{"id": "179798", "revid": "43327", "url": "https://gl.wikipedia.org/wiki?curid=179798", "title": "Janjanbureh (hom\u00f3nimos)", "text": "Janjanbureh p\u00f3dese referir a varias cousas en Gambia:"}
{"id": "179799", "revid": "27249", "url": "https://gl.wikipedia.org/wiki?curid=179799", "title": "Illa Janjanbureh", "text": ""}
{"id": "179800", "revid": "54334", "url": "https://gl.wikipedia.org/wiki?curid=179800", "title": "Janjanbureh", "text": "Janjanbureh ou Jangjangbureh \u00e9 unha cidade, fundada en 1832, na illa hom\u00f3nima, tam\u00e9n co\u00f1ecida como Illa MacCarthy, no r\u00edo Gambia, na zona oriental de Gambia. Foi co\u00f1ecida anteriormente como Georgetown. Actualmente \u00e9 a capital da Divisi\u00f3n Central River.\nA s\u00faa poboaci\u00f3n en 2013 era de 3 789 habitantes."}
{"id": "179801", "revid": "22570", "url": "https://gl.wikipedia.org/wiki?curid=179801", "title": "Basse Santa Su", "text": "Basse Santa Su, tam\u00e9n chamada simplemente Basse, \u00e9 unha poboaci\u00f3n da Gambia, que est\u00e1 na ribeira sur do r\u00edo Gambia, na zona oriental do pa\u00eds.\nEn 1993 ti\u00f1a unha poboaci\u00f3n de 9\u00a0265 habitantes.\n\u00c9 a capital da Divisi\u00f3n Upper River."}
{"id": "179809", "revid": "6939", "url": "https://gl.wikipedia.org/wiki?curid=179809", "title": "Xerardo Conde Roa", "text": ""}
{"id": "179810", "revid": "27155", "url": "https://gl.wikipedia.org/wiki?curid=179810", "title": "Feito", "text": "O termo feito pode referirse a:\nDo substantivo \"feito\" der\u00edvanse os adxectivos \"f\u00e1ctico\" e \"factual\".\nFeito como apelido pode referirse a:"}
{"id": "179812", "revid": "23204", "url": "https://gl.wikipedia.org/wiki?curid=179812", "title": "Erie, Pensilvania", "text": "Erie \u00e9 unha cidade situada ao noroeste do estado de Pensilvania, nos Estados Unidos. Chamada as\u00ed polo Lago Erie e pola tribo de nativos americanos que resid\u00edan na comarca, Erie \u00e9 a cuarta cidade m\u00e1is grande do estado (despois de Filadelfia, Pittsburgh e Allentown), cunha poboaci\u00f3n de 104.000 habitantes. A \u00e1rea metropolitana de Erie ten aproximadamente 280.000 residentes.\nErie est\u00e1 preto de Cleveland (Ohio), Buffalo (Nova York) e Pittsburgh (Pensilvania). Con abundante industria, o sector de manufacturaci\u00f3n de Erie \u00e9 moi prominente na econom\u00eda local, onde a sa\u00fade, a educaci\u00f3n e o turismo est\u00e1n crecendo e axudando moito \u00e1 econom\u00eda. Mill\u00f3ns de visitantes chegan a Erie para visitar o Presque Isle State Park, e tam\u00e9n atracci\u00f3ns coma o casino ou as carreiras de cabalos, tam\u00e9n no mesmo parque.\nErie \u00e9 co\u00f1ecida coma \"Flagship City\" pola presenza do buque insignia USS Niagara (1813). A cidade tam\u00e9n se lle chamou \"Gem City\", polo lago \"gasoso\". Erie ga\u00f1ou o All-America City Award en 1972."}
{"id": "179813", "revid": "7523", "url": "https://gl.wikipedia.org/wiki?curid=179813", "title": "Erie, Pennsylvania", "text": ""}
{"id": "179814", "revid": "56817", "url": "https://gl.wikipedia.org/wiki?curid=179814", "title": "Cliente (Roma antiga)", "text": "Na sociedade da antiga Roma, un cliente (en lat\u00edn, \"cliens\") foi un plebeo que se asociaba cun patr\u00f3n benfeitor (en lat\u00edn, \"patronus\").\nHistoria e caracter\u00edsticas.\nAs relaci\u00f3ns de clientela (do lat\u00edn \"cluere\",\u2019acatar\u2019, \u2018obedecer\u2019) consist\u00edan en acordos privados, e por iso f\u00f3ra do control estatal, polo que unha persoa (de familia empobrecida ou estranxeira) pu\u00f1a os seus servizos e voto \u00e1 disposici\u00f3n dun patr\u00f3n poderoso a cambio da s\u00faa protecci\u00f3n e axuda econ\u00f3mica. Esta relaci\u00f3n de padroado iniciouse segundo a lenda por R\u00f3mulo para unir aos patricios e plebeos, de maneira que un pod\u00eda vivir sen envexa e o outro sen falta de respecto.\nO costume do padroado estendeuse e na antiga Roma non s\u00f3 familias sen\u00f3n tam\u00e9n cidades enteiras e provincias seguiron este modelo. Por exemplo, Sicilia no s\u00e9culo -III p\u00faxose baixo a clientela, ou protecci\u00f3n, de Marco Claudio Marcelo.\nA condici\u00f3n de cliente, co tempo, converteuse nunha forma moderada de escravitude e mesturouse con outras relaci\u00f3ns similares dos pobos xerm\u00e1nicos, como a relaci\u00f3n de s\u00e9quito ou \"Gefolgschaft\", v\u00ednculo persoal de lealdade establecido entre un xefe e os seus secuaces durante o tempo dunha campa\u00f1a guerreira. Os celtas ti\u00f1an, pola s\u00faa banda, a relaci\u00f3n de vasalaxe, que non era temporal como a de s\u00e9quito, sen\u00f3n permanente e por tanto presumibelmente non voluntaria. Estas relaci\u00f3ns conviviron en porcentaxes vari\u00e1beis segundo a debilidade do cliente, e formaron o embri\u00f3n do Feudalismo durante a Idade Media."}
{"id": "179815", "revid": "22570", "url": "https://gl.wikipedia.org/wiki?curid=179815", "title": "Pr\u00e1ctica", "text": "Pr\u00e1ctica \u00e9 a realizaci\u00f3n concreta dunha teor\u00eda.\nUnha teor\u00eda s\u00f3 \u00e9 considerada como tal se for probada pola pr\u00e1ctica, ou sexa, non existe teor\u00eda sen pr\u00e1ctica. Einstein cando formulou a teor\u00eda da relatividade xa probara matematicamente esta teor\u00eda.\nC\u00f3mpre distinguir entre teor\u00eda e hip\u00f3tese. Esta \u00e9 unha suposici\u00f3n antes da proba pr\u00e1ctica e a formulaci\u00f3n final da teor\u00eda. A teor\u00eda tampouco \u00e9 unha ant\u00edtese, \u00e9 dicir, a afirmaci\u00f3n da tese pola s\u00faa negaci\u00f3n. Por exemplo: \"o ceo \u00e9 azul\" (tese) e \"o ceo non \u00e9 vermello, ou verde, ou roxo\" (ant\u00edtese).\nAo realizar un feito, dise que temos que aplicar a teor\u00eda na pr\u00e1ctica. Por seren d\u00faas dimensi\u00f3ns dun mesmo fen\u00f3meno e que frecuentemente xeran controversia entre o que se di e o que se fai, dise comunmente que \"na pr\u00e1ctica a teor\u00eda \u00e9 outra\"."}
{"id": "179817", "revid": "75322", "url": "https://gl.wikipedia.org/wiki?curid=179817", "title": "Margaret Levi", "text": "Margaret Levi, nada en 1947, \u00e9 unha escritora e politic\u00f3loga estadounidense, co\u00f1ecido polo seu traballo en pol\u00edtica comparativa, pol\u00edtica do traballo e teor\u00eda democr\u00e1tica, en particular sobre as orixes e os efectos do Goberno de Confianza.\nTraxectoria.\nLevi graduouse no Bryn Mawr College en 1968 e posteriormente doutorouse en Ciencia Pol\u00edtica na Universidade Harvard en 1974. Dende ent\u00f3n, exerceu de mestra na Universidade de Washington na cidade de Seattle, onde actualmente da clase de Relaci\u00f3ns Internacionais no departamento de Ciencia Pol\u00edtica. Ademais, Levi foi profesora en diversas instituci\u00f3ns, entre elas Max Planck Institute da Universidade de Oxford, o Instituto Universitatio Europeo, da London School of Economics e na Universidade Nacional Australiana.\nO libro de Levi \"Of rule and Revenue\" (1988), un estudo das instituci\u00f3ns de produci\u00f3n de ingresos do Estado, axudou \u00f3s pioneiros nos estudos da Teor\u00eda da escolla racional en pol\u00edtica comparada. Dende ent\u00f3n estendeu a an\u00e1lise da elecci\u00f3n racional en novas \u00e1reas de relevancia, por exemplo \u00f3 analizar a aceptaci\u00f3n do servizo militar obrigatorio en \"Consent, Dissent, and Patriotism\" (1997).\nLevi foi elixida membro da Academia Americana das Artes e Ciencias en 2001 e foi presidenta da \"American Political Science Association\" no per\u00edodo 2004-2005. Tam\u00e9n \u00e9 editora da Annual Review of Political Science, e act\u00faa no consello editorial de varias revistas, inclu\u00edda a \"Politics &amp; Society\", \"Rationality and Society\" e \"Political Studies\".\nLevi e o seu marido Robert Kaplan te\u00f1en unha gran colecci\u00f3n de arte ind\u00edxena australiana, parte da cal p\u00f3dese ver no Seattle Art Museum."}
{"id": "179819", "revid": "23204", "url": "https://gl.wikipedia.org/wiki?curid=179819", "title": "Envoltura nuclear", "text": "A envoltura nuclear (abreviado, EN) \u00e9 a envoltura membranosa que rodea o n\u00facleo das c\u00e9lulas eucariotas, onde se encerra o material xen\u00e9tico, a cal est\u00e1 formada por d\u00faas membranas superpostas (membranas nucleares interna e externa) separadas por un espazo. Cada unha destas membranas consta dunha bicapa lipoproteica. A envoltura nuclear tam\u00e9n se chama carioteca ou \u00e1s veces, simplemente, membrana nuclear (pero t\u00e9\u00f1ase en conta que consta de d\u00faas membranas).\nA envoltura nuclear serve como barreira f\u00edsica que separa o contido do n\u00facleo celular (ADN fundamentalmente) do citosol (citoplasma), sen que isto impida totalmente a comunicaci\u00f3n entre ambos, xa que na envoltura nuclear hai numerosos poros nucleares, que permiten e regulan o intercambio de substancias entre o n\u00facleo e o citoplasma, tales como prote\u00ednas, inclu\u00eddos os factores de transcrici\u00f3n, e ARN. P\u00e9nsase que a envoltura nuclear xoga un papel na organizaci\u00f3n e actividade transcricional da cromatina.\nA membrana nuclear externa contin\u00faase coas membranas do ret\u00edculo endoplasm\u00e1tico rugoso, e pode presentar ribosomas sobre a s\u00faa superficie. Na membrana nuclear interna atopamos diversas prote\u00ednas de membrana espec\u00edficas de dita membrana. Ambas as membranas est\u00e1n fusionadas na zona dos poros nucleares.\nA membrana nuclear interna est\u00e1 conectada pola s\u00faa cara nuclear coa l\u00e1mina nuclear, un entramado de filamentos intermedios composto de varias prote\u00ednas laminas (A, B1, B2, e C). A prote\u00edna lamina act\u00faa como un lugar de uni\u00f3n para os filamentos de cromatina e d\u00e1lle estabilidade estrutural ao n\u00facleo. Os defectos nas laminas est\u00e1n asociadas con varios trastornos xen\u00e9ticos denominados laminopat\u00edas.\nO espazo entre as membranas nucleares interna e externa ten de 20 a 40\u00a0nm de grosor e denom\u00ednase cisterna perinuclear ou espazo perinuclear e contin\u00faase co espazo interno do ret\u00edculo endoplasm\u00e1tico rugoso. As prote\u00ednas acabadas de sintetizar nos ribosomas que pode haber na membrana nuclear externa entran na cisterna perinuclear, igual que o fan no interior do ret\u00edculo endoplasm\u00e1tico rugoso.\nDesaparici\u00f3n da envoltura nuclear durante a mitose en metazoos.\nDurante a profase da mitose, as crom\u00e1tides empezan a condensarse transform\u00e1ndose en cromosomas, e a envoltura nuclear desfaise e retr\u00e1ese no interior do ret\u00edculo endoplasm\u00e1tico mit\u00f3tico. Na metafase, a envoltura nuclear xa est\u00e1 completamente desmantelada e absorbida polo ret\u00edculo endoplasm\u00e1tico, o que permite aos cromosomas unirse polo seu cinetocoro \u00e1s fibras do fuso mit\u00f3tico. Outros eucariotas como os l\u00e9vedos presentan mitoses pechadas, nas cales os cromosomas segregan dentro da envoltura nuclear, a cal despois xema a medida que se forman as c\u00e9lulas fillas.\nA degradaci\u00f3n da envoltura nuclear durante a mitose ten lugar xa na prometafase. Sen este paso o material nuclear non se poder\u00eda dividir en dous n\u00facleos, e, por tanto, en d\u00faas c\u00e9lulas. Ao final da anafase os cromosomas est\u00e1n xa separados e cada conxunto deles est\u00e1 nunha metade distinta da c\u00e9lula parental en divisi\u00f3n. Para protexer o material xen\u00e9tico, a membrana nuclear debe volverse a formar neste momento. Isto faise usando as membranas do ret\u00edculo endoplasm\u00e1tico e as prote\u00ednas laminas que gu\u00edan a formaci\u00f3n da nova envoltura. (Alberts)\nIgual que os demais org\u00e1nulos membranosos da c\u00e9lula, o ret\u00edculo endoplasm\u00e1tico est\u00e1 composto por unha bicapa lipoproteica. Esta fina membrana \u00e9 moi flexible e porci\u00f3ns dela poden evaxinarse e desprenderse para formar novos org\u00e1nulos, ves\u00edculas, ou, neste caso, a membrana nuclear, e isto \u00faltimo foi observado en experimentos en 2007. Por\u00e9n, debe haber ademais un elemento estrutural que re\u00fana todas estas ves\u00edculas membranosas, porque o n\u00facleo \u00e9 moito m\u00e1is complicado estruturalmente ca o ret\u00edculo endoplasm\u00e1tico.\nEste elemento estrutural \u00e9 unha capa de lamina situada entre as crom\u00e1tides e a envoltura nuclear, chamada l\u00e1mina nuclear. As laminas son prote\u00ednas fibrosas longas. Na prometafase, est\u00e1n fosforiladas (eng\u00e1deselle un grupo fosfato), o que causa que a prote\u00edna cambie de forma e perda as s\u00faas propiedades estruturais. Isto \u00e9 o que orixina a rotura da envoltura nuclear. Por\u00e9n, cara o fin da anafase, as laminas xa existentes son desfosforiladas, e sintet\u00edzanse laminas novas. Unha vez que os cromosomas se separaron, as laminas empezan a formarse de novo. \u00c1s veces ao principio da mitose, alg\u00fans extremos das cisternas do ret\u00edculo endoplasm\u00e1tico \u00fanense ao ADN, usando o receptor A da lamina. (Duband-Goulet e Courvalin). Cando a l\u00e1mina nuclear empeza a rexenerarse, forza aos t\u00fabulos do ret\u00edculo endoplasm\u00e1tico a formar unha rede arredor da superficie da crom\u00e1tide. (Anderson e Hetzer). Estes t\u00fabulos apl\u00e1nanse e fusi\u00f3nanse, formando unha membrana nuclear completa. Non se sabe seguro cal \u00e9 o mecanismo que fai que isto aconteza.\nO ret\u00edculo endoplasm\u00e1tico e o receptor B das laminas (LBR) finalmente sep\u00e1ranse do ADN. En c\u00e9lulas maduras a lamina nuclear forma unha capa continua xusto debaixo da envoltura nuclear, e permanece unida ao n\u00facleo por unha prote\u00edna chamada emerina."}
{"id": "179820", "revid": "98629", "url": "https://gl.wikipedia.org/wiki?curid=179820", "title": "Econom\u00eda de Cura\u00e7ao", "text": "Turismo, refino de petr\u00f3leo e o sistema bancario internacional son as principais actividades da pequena econom\u00eda de Cura\u00e7ao, a cal \u00e9 moi dependente do exterior. A pesar dun pequeno crecemento do PIB durante a \u00faltima d\u00e9cada, a illa goza dun elevado PIB per c\u00e1pita e unha infraestrutura ben desenvolvida, cando comparada a outros pa\u00edses da rexi\u00f3n. Cura\u00e7ao ten un excelente porto que pode recibir grandes barcos petroleiros. A empresa estatal de Venezuela aluga a \u00fanica refinar\u00eda de petr\u00f3leo da illa do goberno. A maior parte do petr\u00f3leo \u00e9 importado de Venezuela, e os derivados do refino son exportados aos Estados Unidos.\nCase todos os bens de capital e de consumo son importados, sendo os Estados Unidos, Brasil, Italia e M\u00e9xico os principais fornecedores. O goberno busca diversificar a industria e o comercio, e asinou un acordo coa Uni\u00f3n Europea con miras a expandir os negocios con ela. O solo pobre e a escaseza de auga impiden o desenvolvemento da agricultura. Problemas orzamentarios complican a reforma do sistema de sa\u00fade, xubilaci\u00f3n e pensi\u00f3ns, para unha poboaci\u00f3n cada vez m\u00e1is vella."}
{"id": "179822", "revid": "65337", "url": "https://gl.wikipedia.org/wiki?curid=179822", "title": "Demostraci\u00f3n", "text": "O termo demostraci\u00f3n pode ter os seguintes significados:"}
{"id": "179825", "revid": "27155", "url": "https://gl.wikipedia.org/wiki?curid=179825", "title": "Gr\u00edmsv\u00f6tn", "text": "O Gr\u00edmsv\u00f6tn (do island\u00e9s: \"v\u00f6tn\", en singular: \"vatn\", \u00ablago\u00bb) \u00e9 un sistema lacustre-volc\u00e1nico de Islandia, duns 100\u00a0km de longo e 15\u00a0km de ancho. Os espellos de auga que o compo\u00f1en est\u00e1n situados nas terras altas do pa\u00eds, sobre o extremo Noroeste do campo de xeo do Vatnaj\u00f6kull, a unha altitude media de 1.725 metros. Estes lagos \u00e1chanse completamente cubertos polo manto de xeo glaciario, sendo evidenciados pola extensa planicie xeada que os cobre. Baixo este sistema at\u00f3pase a gran c\u00e1mara magm\u00e1tica do volc\u00e1n hom\u00f3nimo (o maior de todo o sistema), cuxa caldeira ten uns 35\u00a0km\u00b2.\nEn 1783 ocorreu a maior erupci\u00f3n efusiva rexistrada no \u00faltimo milenio. Causou un gran dano na flora da illa e a fame produciu a morte dunhas 10.000 persoas. Ademais, a erupci\u00f3n tivo repercusi\u00f3n no clima mundial. O 18 de decembro de 1998 ocorreu unha erupci\u00f3n que se estendeu por once d\u00edas, expondo unha fisura de 1.300 metros de longo con cinco cr\u00e1teres activos. En novembro de 2004 detectouse actividade eruptiva que guindou unha extensa columna eruptiva de cinza volc\u00e1nica, causando unha breve interrupci\u00f3n do tr\u00e1fico a\u00e9reo sobre Islandia. De novo, o 21 de maio de 2011 o volc\u00e1n volveu erupcionar emitindo columnas eruptivas de ata 12.000 metros de altura, pechando durante ese d\u00eda o tr\u00e1fico a\u00e9reo da illa e o dalg\u00fans aeroportos do norte de Europa os d\u00edas seguintes."}
{"id": "179827", "revid": "27155", "url": "https://gl.wikipedia.org/wiki?curid=179827", "title": "Lamina", "text": "As prote\u00ednas laminas nucleares, tam\u00e9n chamadas filamentos intermedios de clase V, son prote\u00ednas fibrosas que desempe\u00f1an unha funci\u00f3n estrutural e unha regulaci\u00f3n transcricional no n\u00facleo da c\u00e9lula. As laminas nucleares interaccionan con prote\u00ednas asociadas \u00e1 membrana nuclear interna para formar a l\u00e1mina nuclear na cara interna da envoltura nuclear \"(obs\u00e9rvese a ortograf\u00eda de lamina e l\u00e1mina)\". Est\u00e1n implicadas na rotura e rexeneraci\u00f3n da envoltura nuclear durante a mitose, e no posicionamento dos poros nucleares.\nTipos de laminas.\nNas c\u00e9lulas animais existen as laminas A e B, as cales difiren na s\u00faa lonxitude e punto isoel\u00e9ctrico. As c\u00e9lulas humanas te\u00f1en tres xenes regulados diferentemente para codificar estas prote\u00ednas.\nFunci\u00f3n e estrutura.\nEstas prote\u00ednas local\u00edzanse en d\u00faas rexi\u00f3ns do n\u00facleo celular, a l\u00e1mina nuclear (unha capa proteica situada debaixo da cara interna da envoltura nuclear) e no nucleoplasma, no chamado \"veo\" nucleopl\u00e1smico.\nSe comparamos as laminas cos filamentos intermedios do citoesqueleto veremos que as laminas te\u00f1en uns 42 residuos extra (seis h\u00e9ptadas) na espiral 1b. O dominio da cola C-terminal cont\u00e9n un sinal de localizaci\u00f3n nuclear (NLS), un dominio cun pregamento de Ig, e en moitos casos unha caixa CAAX carboxilo-terminal que est\u00e1 isoprenilada e carboximetilada (a lamina C non ten a caixa CAAX). A lamina A sofre un procesamento posterior no que se lle eliminan os \u00faltimos 15 amino\u00e1cidos e a s\u00faa ciste\u00edna farnesilada.\nAs laminas A e C forman homod\u00edmeros que se asocian cabeza con cola.\nDurante a mitose as laminas son fosforiladas por factores promotores da mitose (MPF), o cal orixina a desensamblaxe da l\u00e1mina nuclear e de toda a envoltura nuclear. Despois da segregaci\u00f3n dos cromosomas, a desfosforilaci\u00f3n das laminas nucleares provoca a rexeneraci\u00f3n da envoltura nuclear."}
{"id": "179829", "revid": "19415", "url": "https://gl.wikipedia.org/wiki?curid=179829", "title": "Truls Mork", "text": ""}
{"id": "179830", "revid": "23204", "url": "https://gl.wikipedia.org/wiki?curid=179830", "title": "Paradigma (ciencia)", "text": "Paradigma, termo derivado do grego antigo \u03c0\u03b1\u03c1\u03ac\u03b4\u03b5\u03b9\u03b3\u03bc\u03b1 (\"par\u00e1deigma\"), que \u00e1 s\u00faa vez se comp\u00f3n cos voc\u00e1bulos \u03c0\u03b1\u03c1\u03ac (\"par\u00e1\", 'xunto a', 'ao lado') e \u03b4\u03b5\u03af\u03b3\u03bc\u03b1 (\"de\u00edgma\", 'mostra', 'exemplo'), e que podemos traducir como \"modelo\", \u00e9 un modelo ou patr\u00f3n en calquera disciplina cient\u00edfica ou noutro contexto epistemol\u00f3xico.\nEsta definici\u00f3n corresp\u00f3ndese co significado m\u00e1is usual da palabra case hom\u00f3nima do idioma ingl\u00e9s \"paradigm\".\nPero o concepto foi orixinalmente espec\u00edfico da gram\u00e1tica; en 1900, o dicionario Merriam- Webster's defin\u00eda o seu uso soamente en tal contexto (ou en ret\u00f3rica, para referirse a unha par\u00e1bola ou a unha f\u00e1bula).\nEn ling\u00fc\u00edstica, Ferdinand de Saussure usou \"paradigma\" para referirse a unha clase de elementos con similitudes. Mesmo no dicionario da Real Academia Galega rec\u00f3llese s\u00f3 o significado gramatical e ling\u00fc\u00edstico \nO termo ten tam\u00e9n unha concepci\u00f3n no campo da psicolox\u00eda refir\u00edndose a acepci\u00f3ns de ideas, pensamentos, crenzas, incorporadas xeralmente durante a nosa primeira etapa de vida, que se aceptan como verdadeiras ou falsas sen po\u00f1elas a proba dunha nova an\u00e1lise.\nNon obstante, dado que este termo se utiliza amplamente en ciencia, en t\u00e9cnica e en epistemolox\u00eda en galego coa definici\u00f3n aqu\u00ed expresada, non se pode considerar que esta interpretaci\u00f3n do voc\u00e1bulo \"paradigma\" non sexa axeitada, polo menos, a efectos pr\u00e1cticos.\nNeste artigo tratarase s\u00f3 do paradima cient\u00edfico. Para os aspectos gramaticais e ling\u00fc\u00edsticos do termo, v\u00e9xase o artigo Paradigma.\nParadigma cient\u00edfico.\nO fil\u00f3sofo e cient\u00edfico Thomas Kuhn deu a \"paradigma\" o seu significado m\u00e1is contempor\u00e1neo cando o adoptou para referirse ao conxunto de pr\u00e1cticas que definen unha disciplina cient\u00edfica durante un per\u00edodo espec\u00edfico de tempo. O mesmo Kuhn prefer\u00eda os termos \"exemplar\" ou \"ciencia normal\", que te\u00f1en un significado filos\u00f3fico m\u00e1is exacto. Por\u00e9n, no seu libro \"A estrutura das revoluci\u00f3ns cient\u00edficas\" define un \"paradigma\" da seguinte maneira:\nOs modelos paradigm\u00e1ticos son modelos metaf\u00edsicos e epistemol\u00f3xicos, que proporcionan o \"contexto\" en que se forman os diferentes modelos te\u00f3ricos e teor\u00edas dun nivel inferior, presentando as directrices xerais de agrupamento das diferentes teor\u00edas.\nO dicionario \"Oxford\" define paradigma, na s\u00faa primeira acepci\u00f3n, como \"un patr\u00f3n ou modelo, un exemplo\".\nAs\u00ed, un compo\u00f1ente adicional da definici\u00f3n de Kuhn \u00e9:\nDesta forma, dentro da ciencia normal, un paradigma \u00e9 o conxunto de experimentos mod\u00e9licos capaces de seren copiados ou emulados, sendo a base para crear un consenso cient\u00edfico. O paradigma prevalente presente no consenso imperante representa, a mi\u00fado, unha forma m\u00e1is espec\u00edfica de ver a realidade ou as limitaci\u00f3ns de propostas para a investigaci\u00f3n futura; m\u00e1is que un m\u00e9todo cient\u00edfico moito m\u00e1is xen\u00e9rico. Isto nos poder\u00eda conducir a un paradigma positivista.\nUn exemplo de paradigma comunmente aceptado ser\u00eda o modelo est\u00e1ndar da f\u00edsica. Os m\u00e9todos cient\u00edficos permitir\u00edan aos cient\u00edficos ortodoxos investigar moitos fen\u00f3menos que poden resultar contraditorios ou contrastantes co modelo est\u00e1ndar. Por\u00e9n, \u00e9 moito m\u00e1is dif\u00edcil obter consenso para os mesmos, en proporci\u00f3n \u00e1 diverxencia dos principios aceptados do modelo est\u00e1ndar que tales experimentos examinar\u00edan. Por exemplo, un experimento para investigar a masa do neutrino ou a descomposici\u00f3n de neutr\u00f3ns recibir\u00eda m\u00e1is fondos que un experimento que buscara violaci\u00f3ns \u00e1 conservaci\u00f3n de momentos, ou outro que pretendera estudar a enxe\u00f1er\u00eda das viaxes no tempo.\nAlg\u00fans conceptos m\u00e1is despectivos (pensamento de grupo ou o seu case equivalente \"mindset\") te\u00f1en significados moi similares que aplican a pequena e grande escala do pensamento disciplinado.\nMichel Foucault usou os termos epistemol\u00f3xico, discursivo, matese e taxinomial, para aspectos do paradigma no sentido orixinal dado por Kuhn.. \nCambio de paradigma.\nO cambio de paradigma adoita ser dif\u00edcil (\"dram\u00e1tico\", dir\u00edan os anglosax\u00f3ns) nas ciencias, xa que estas parecen ser est\u00e1beis e maduras, como a f\u00edsica a fins do s\u00e9culo XIX. Naquel tempo a f\u00edsica aparentaba ser unha disciplina que completaba os \u00faltimos detalles dun sistema moi traballado.\n\u00c9 famosa a frase de Lord Kelvin en 1900, cando dixo: \"Non queda nada na actualidade por ser descuberto no campo da f\u00edsica. Todo o que falta son medidas m\u00e1is e m\u00e1is precisas\".\nTan s\u00f3 cinco anos despois desta aseveraci\u00f3n, Albert Einstein publicou seu traballo sobre a relatividade especial que fixou un sinxelo conxunto de regras superando a mec\u00e1nica de Newton, que fora utilizada para describir a forza e o movemento por m\u00e1is de douscentos anos.\nNeste exemplo, o novo paradigma reduce ao vello a un caso especial, xa que a mec\u00e1nica newtoniana segue sendo unha excelente aproximaci\u00f3n no contexto de velocidades lentas en comparaci\u00f3n coa velocidade da luz."}
{"id": "179831", "revid": "88215", "url": "https://gl.wikipedia.org/wiki?curid=179831", "title": "Presidente de Somalia", "text": "Despois de novembro de 1991, Somalia non tivo ning\u00fan goberno que fose reco\u00f1ecido por todo o pobo. Despois de que Mohamed Siad Barre fora deposto, Ali Mahdi Muhammad asumiu o poder, mas non foi reco\u00f1ecido en todo o pa\u00eds. O 15 de xu\u00f1o 1995 foi sucedido polo \"se\u00f1or da guerra\" Mohamed Farrah Aidid que gobernou como presidente ata a s\u00faa morte o 1 de agosto de 1996. O seu fillo, Hussein Aidid gobernou ata o 22 de decembro de 1997.\nEn 2022 o presidente de Somalia reco\u00f1ecido internacionalmente \u00e9 Hassan Sheikh Mohamud, que goberna dende o 23 de maio de 2022."}
{"id": "179832", "revid": "97371", "url": "https://gl.wikipedia.org/wiki?curid=179832", "title": "Paradigma", "text": "O termo paradigma pode estar referido a:"}
{"id": "179833", "revid": "158", "url": "https://gl.wikipedia.org/wiki?curid=179833", "title": "Presidente de Togo", "text": "Esta p\u00e1xina ten a Lista dos presidentes de Togo dende a independencia o 1960."}
{"id": "179835", "revid": "6264561", "url": "https://gl.wikipedia.org/wiki?curid=179835", "title": "Primeiro ministro de Fidxi", "text": "O primeiro ministro de Fidxi \u00e9 o xefe de goberno de Fidxi. \u00c9 membro do partido m\u00e1is importante, e \u00e9 nomeado polo presidente.\nEsta \u00e9 a lista dos primeiros ministros e ministros xefes de Fidxi despois de 1967."}
{"id": "179836", "revid": "127505", "url": "https://gl.wikipedia.org/wiki?curid=179836", "title": "Vaga de incendios forestais de 2006 en Galicia", "text": "A vaga de incendios forestais de 2006 foi un conxunto de 1970 incendios forestais (37 deles de grandes proporci\u00f3ns) que arrasaron Galiza (especialmente as provincias de Pontevedra e A Coru\u00f1a), entre o 3 e o 15 de agosto de 2006. Provocaron a morte de catro persoas, e ardeu un n\u00famero considerable de hect\u00e1reas (77\u00a0000 segundo a Xunta de Galicia, 86\u00a0033 segundo o Ministerio de Medio Ambiente, 86\u00a0232 segundo o CEIF, 88\u00a0000 segundo a Comisi\u00f3n Europea e 92\u00a0058 segundo o CSIC).\nContexto.\nGaliza \u00e9 unha das rexi\u00f3ns europeas con maior densidade de masa forestal, o que unido a circunstancias climatol\u00f3xicas especiais (ver\u00e1ns con varias semanas seguidas con calor, tempo seco e ventos moderados ou fortes), favorece a expansi\u00f3n dos incendios en caso de que se inicien. O inicio dun incendio pode deberse a descoidos ao queimar broza ou outros materiais, a causas fortu\u00edtas, ou a actividades intencionadas de pir\u00f3manos ou persoas con outros prop\u00f3sitos. Se non se sufoca axi\u00f1a est\u00e9ndese con rapidez, provocando novos incendios. Para evitalo, son necesarias as tarefas de prevenci\u00f3n (limpeza e ordenamento forestal) e a resposta r\u00e1pida e ben organizada dos traballos de extinci\u00f3n.\nDescrici\u00f3n.\nChegou a haber 160 incendios a un tempo (101 activos e 59 controlados). Houbo un total de 1970 incendios, con 8000 focos. O CSIC cifrou en 92\u00a0000 as ha afectadas (43\u00a0000 na Coru\u00f1a, 40\u00a0000 en Pontevedra, 7000 en Ourense e 1000 en Lugo).\nNa provincia de Pontevedra houbo 38\u00a0500 ha afectadas (datos da Xunta). as zonas m\u00e1is afectadas foron o Saln\u00e9s, a comarca de Vigo e a comarca de Pontevedra. Un incendio percorreu o curso do r\u00edo L\u00e9rez desde o Concello de Cerdedo at\u00e9 Pontevedra. Ao seu paso polo Concello de Cotobade causou a morte de d\u00faas persoas non lonxe da carballeira de San Xusto, que con todo logrou salvarse. Outras zonas afectadas foron os concellos de Ponte Caldelas e Soutomaior.\nNa provincia da Coru\u00f1a arderon, segundo a Xunta, 28.000 ha. Unha das zonas m\u00e1is afectadas foi a Costa da Morte, especialmente nos \u00faltimos d\u00edas da vaga. Tam\u00e9n foi moi afectada a Comarca de Santiago. En Teo e Ames os incendios estiveron moi preto de zonas habitadas.\nCausas.\nA pesar de que se falou de certas tramas organizadas, non se chegou a determinar a s\u00faa existencia. A pesar das condici\u00f3ns climatol\u00f3xicas favorables para a expansi\u00f3n, moitos dos incendios foron provocados. En agosto foron detidas m\u00e1is de 30 persoas.\nA vaga deu p\u00e9 ao conflito pol\u00edtico, como xa sucedera coa cat\u00e1strofe do \"Prestige\". O Presidente da Xunta, Emilio P\u00e9rez Touri\u00f1o, negouse a formular \"hip\u00f3teses sen probas\", pero Cristina Narbona (ministra de Medio Ambiente) culpabilizou traballadores das brigadas forestais, e Alfredo P\u00e9rez Rubalcaba e C\u00e1ndido Conde-Pumpido falaron de \"trama criminal organizada\".\nO 20 de agosto de 2006 a plataforma Nunca M\u00e1is convocou unha manifestaci\u00f3n en Santiago de Compostela contra o \"terrorismo incendiario\". Criticouse a xesti\u00f3n forestal do goberno do PPdG durante a presidencia de Manuel Fraga. Por\u00e9n, o PPdG negou tales acusaci\u00f3ns, destacando que o \u00fanico acusado relacionado cun partido pol\u00edtico foi un integrante das listas do PSdeG en 1999. Para Miguel \u00c1ngel Soto, responsable da campa\u00f1a de Bosques de Greenpace Espa\u00f1a, esta actitude de culpar \u00e1 oposici\u00f3n dos incendios \u00e9 habitual en Galicia, e xa se dera nos sucesivos gobernos de Fraga.\nAxudas e medios.\nPara a extinci\u00f3n dos incendios a xunta contou cos medios da empresa Tragsa. O Ministerio de Medio Ambiente mobilizou todas as BRIF durante o per\u00edodo de m\u00e1xima incidencia, inclu\u00eddos helic\u00f3pteros pesados Kamov K32, 14 avi\u00f3ns anfibios, de carga en terra e de observaci\u00f3n e coordinaci\u00f3n e unidades m\u00f3biles de meteorolox\u00eda e transmisi\u00f3ns. Hab\u00eda 10 hidroavi\u00f3ns do Ministerio operados polo Grupo 43 do ex\u00e9rcito do aire e dous facilitados polo goberno italiano.\nO ministerio de Defensa achegou 25 unidades do ex\u00e9rcito de terra espa\u00f1ol e 5 veh\u00edculos pesados (Bulldozers). Tam\u00e9n se recibiu axuda da Comunidad de Madrid, a cidade de M\u00e1laga, Asturias e a Comunitat Valenciana.\nO goberno franc\u00e9s achegou dous hidroavi\u00f3ns m\u00e1is, pero regresaron ao segundo d\u00eda ao estar os aeroportos galegos saturados. Recibiuse apoio tam\u00e9n de Portugal e Marrocos.\nConsecuencias.\nFaleceron d\u00faas mulleres en Cerdedo atrapadas polo lume na estrada N-541, un home en Cotobade mentres participaba en tarefas de extinci\u00f3n, e outro home na Ca\u00f1iza, como consecuencia das queimaduras producidas durante os labores de apagado dun incendio.\nA Xunta de Galicia cifrou as perdas en 99 mill\u00f3ns de euros. O fume provocou danos mortais (d\u00faas persoas asfixiadas) e dificultades respiratorias en diversas zonas.\nNo outono dese ano, ao non haber masa forestal, as choivas foron torrenciais, arrastrando as cinzas dos incendios. Isto provocou a chegada de lodo \u00e1 costa (impedindo o marisqueo) e a deforestaci\u00f3n de diversas zonas.\nOs incendios afectaron diversos petr\u00f3glifos e construci\u00f3ns vellas, como mu\u00ed\u00f1os."}
{"id": "179837", "revid": "27249", "url": "https://gl.wikipedia.org/wiki?curid=179837", "title": "Illa Georgetown", "text": ""}
{"id": "179839", "revid": "54334", "url": "https://gl.wikipedia.org/wiki?curid=179839", "title": "Kerewan", "text": "Kerewan \u00e9 unha poboaci\u00f3n de Gambia, mandada constru\u00edr por Mamadi Safiyatu Fatty hai uns 400 anos. Localizada na ribeira do bolong Miniminiyang, a uns 60\u00a0km ao leste de Banjul, \u00e9 a capital administrativa da Divisi\u00f3n North Bank.\nEn 2016 contaba con 225 516 habitantes."}
{"id": "179840", "revid": "22570", "url": "https://gl.wikipedia.org/wiki?curid=179840", "title": "Mansa Konko", "text": "Mansa Konko \u00e9 unha poboaci\u00f3n de Gambia, ao norte de Soma. Foi durante un tempo centro administrativo baixo dominio brit\u00e1nico.\nEn 1993 contaba cunha poboaci\u00f3n de 240 habitantes.\nPertence \u00e1 Divisi\u00f3n Lower River, da cal \u00e9 capital, e ao distrito de Jarra West."}
{"id": "179841", "revid": "865", "url": "https://gl.wikipedia.org/wiki?curid=179841", "title": "Echo and the Bunnymen", "text": ""}
{"id": "179850", "revid": "27155", "url": "https://gl.wikipedia.org/wiki?curid=179850", "title": "Poro nuclear", "text": "Os poros nucleares son orificios ocupados por grandes complexos proteicos (complexo do poro nuclear) que atravesan a envoltura nuclear, comunicando o n\u00facleo celular co citoplasma da c\u00e9lula eucariota. Como media na envoltura nuclear dunha c\u00e9lula de vertebrado hai uns 2000 complexos dos poros nucleares, pero isto var\u00eda dependendo do tipo celular e o estado do ciclo celular no que se atope. As prote\u00ednas que forman parte do complexo do poro nuclear denom\u00ednanse nucleoporinas. Aproximadamente a metade das nucleoporinas conte\u00f1en un pregamento en solenoide alfa (formado por varias h\u00e9lices alfa enroladas circularmente) ou un pregamento de tipo propulsor beta (ou \"\u03b2-propeller\", formado por varias l\u00e1minas beta en disposici\u00f3n toroidal), ou ben, noutros casos, te\u00f1en ambos en dominios estruturais separados. A outra metade das nucleoporinas presenta caracter\u00edsticas estruturais t\u00edpicas de prote\u00ednas \"non pregadas en estado nativo\", \u00e9 dicir, son prote\u00ednas moi flexibles que no seu estado normal carecen dunha estrutura secundaria ordenada. Estas prote\u00ednas de estrutura desordenada son as nucleoporinas \"FG\", as\u00ed chamadas porque a s\u00faa secuencia de amino\u00e1cidos cont\u00e9n moitas repetici\u00f3ns do dip\u00e9ptido fenilalanina\u2014glicina.\nOs complexos dos poros nucleares permiten o transporte de mol\u00e9culas solubles en auga a trav\u00e9s da envoltura nuclear. Este transporte incl\u00fae o paso de ARN e subunidades dos ribosomas desde o n\u00facleo ao citoplasma, e de prote\u00ednas (como as ADN polimerases, laminas ou histonas), carbohidratos, mol\u00e9culas de sinalizaci\u00f3n e l\u00edpidos desde o citoplasma cara ao n\u00facleo. \u00c9 de salientar que o \"complexo do poro nuclear\" pode canalizar activamente 1000 translocaci\u00f3ns de substancias por complexo e por segundo. A\u00ednda que as mol\u00e9culas pequenas poden simplemente difundir a trav\u00e9s dos poros, as mol\u00e9culas grandes poden ter secuencias sinalizadoras espec\u00edficas de reco\u00f1ecemento e difundir cara o interior ou exterior do n\u00facleo coa axuda das nucleoporinas. Isto co\u00f1\u00e9cese como o ciclo Ran. Cada unha das oito subunidades proteicas que rodean o poro real (o anel externo) proxecta unha prote\u00edna con forma radial na canle do poro. O centro do poro con frecuencia parece que cont\u00e9n unha estrutura a modo de tap\u00f3n. A\u00ednda non se sabe se esta estrutura \u00e9 un verdadeiro tap\u00f3n ou se se trata simplemente dunha mol\u00e9cula transportada que est\u00e1 atravesando o poro.\nTama\u00f1o e complexidade.\nO complexo do poro nuclear completo ten un di\u00e1metro duns 120 nan\u00f3metros en vertebrados. O di\u00e1metro da canle interna \u00e9 menor, duns 9\u00a0nm, pero var\u00eda segundo as especies, cunha profundidade, tam\u00e9n variable, duns 45\u00a0nm. Como comparaci\u00f3n, as mol\u00e9culas de ARNm, que son monocatenarias e te\u00f1en que atravesar os poros, te\u00f1en un grosor duns 0,5 a 1\u00a0nm. A masa molecular dos complexos do poro de mam\u00edferos \u00e9 duns 124 megadaltons e comprende aproximadamente 30 compo\u00f1entes proteicos diferentes, cada un con m\u00faltiples copias. No l\u00e9vedo \"Saccharomyces cerevisiae\" \u00e9 menor, e pesa s\u00f3 66MDa.\nTransporte a trav\u00e9s do complexo do poro nuclear.\nAs pequenas part\u00edculas (&lt;~40kDa) poden pasar a trav\u00e9s do complexo do poro nuclear por difusi\u00f3n pasiva. Part\u00edculas meirandes tam\u00e9n poden pasar a trav\u00e9s do poro pero en cantidades case desprezables. Para un transporte eficiente a trav\u00e9s do poro requ\u00edrense varios factores proteicos. As carioferinas, as cales poden funcionar como importinas ou exportinas son parte da superfamilia de prote\u00ednas Importinas-\u03b2, na que todas comparten unha estrutura tridimensional semellante.\nImportaci\u00f3n de prote\u00ednas.\nCalquera mol\u00e9cula que leve un sinal de localizaci\u00f3n nuclear exposto ser\u00e1 transportada r\u00e1pida e eficientemente a trav\u00e9s do poro. Co\u00f1\u00e9cense varias secuencias sinal de localizaci\u00f3n nuclear, e xeralmente conte\u00f1en unha secuencia polipept\u00eddica conservada con residuos b\u00e1sicos como Pro-Lys-Lys-Lys-Arg-Lys-Val (ou PKKKRKV). Calquera substancia que leve un destes sinais de localizaci\u00f3n nuclear ser\u00e1 recollida por importinas e levada ao n\u00facleo.\nO esquema cl\u00e1sico da importaci\u00f3n de prote\u00ednas con sinais de localizaci\u00f3n nuclear comeza coa uni\u00f3n da importina-\u03b1 \u00e1 secuencia do sinal de localizaci\u00f3n nuclear, e act\u00faa como unha ponte para que se una a importina-\u03b2. O complexo importina-\u03b2\u2014importina-\u03b1\u2014mol\u00e9cula transportada \u00e9 ent\u00f3n dirixido cara ao poro e difunde a trav\u00e9s del. Unha vez que o complexo est\u00e1 no n\u00facleo, a RanGTP \u00fanese \u00e1 importina-\u03b2 e sep\u00e1raa do complexo. Ent\u00f3n a prote\u00edna de susceptibilidade da apoptose celular (CAS), que \u00e9 unha exportina que est\u00e1 ligada no n\u00facleo \u00e1 RanGTP, separa a importina-\u03b1 da mol\u00e9cula transportada. A prote\u00edna con sinal de localizaci\u00f3n nuclear queda as\u00ed libre no nucleoplasma. A importina\u03b2-RanGTP e o complexo importina\u03b1-CAS-RanGTP difunde de volta ao citoplasma, onde a hidr\u00f3lise do GTP a GDP provoca a liberaci\u00f3n das importina\u03b2 e \u03b1, as cales quedan dispostas para a importaci\u00f3n dunha nova prote\u00edna con sinal de localizaci\u00f3n nuclear.\nA\u00ednda que a mol\u00e9cula transportada pasa a trav\u00e9s do poro coa axuda de prote\u00ednas chaperonas, a translocaci\u00f3n a trav\u00e9s do poro non depende do gasto de enerx\u00eda. Por\u00e9n, para completar o ciclo de importaci\u00f3n prec\u00edsase a hidr\u00f3lise de 2 GTPs e \u00e9, por tanto, dependente dun gasto enerx\u00e9tico, polo que debe considerarse como un transporte activo. O ciclo de importaci\u00f3n est\u00e1 alimentado polo gradiente n\u00facleo-citopl\u00e1smico de RanGTP. Este gradiente xordee da localizaci\u00f3n exclusiva dos RanGEFs no n\u00facleo, que son prote\u00ednas que intercambian GDP a GTP nas mol\u00e9culas Ran. As\u00ed hai unha elevada concentraci\u00f3n de RanGTP no n\u00facleo comparado co citoplasma.\nExportaci\u00f3n de prote\u00ednas.\nAlgunhas prote\u00ednas nucleares deben exportarse do n\u00facleo ao citoplasma, igual que as subunidades dos ribosomas e os ARN mensaxeiros. Para isto existe un mecanismo de exportaci\u00f3n similar ao de importaci\u00f3n.\nNo esquema cl\u00e1sico da exportaci\u00f3n, as prote\u00ednas cunha \"secuencia nuclear de exportaci\u00f3n\" poden unirse no n\u00facleo para formar un complexo heterotrim\u00e9rico cunha exportina e a RanGTP (por exemplo a exportina CRM1). O complexo pode ent\u00f3n difundir ao citoplasma onde se hidroliza GTP e a prote\u00edna con secuencia nuclear de exportaci\u00f3n \u00e9 lberada. O CRM1-RanGDP difunde de volta ao n\u00facleo onde as RanGEFs fan o intercambio de GDP a GTP. Este proceso \u00e9 tam\u00e9n dependente do gasto de enerx\u00eda, xa que consome un GTP. A exportaci\u00f3n coa exportina CRM1 pode ser inhibida pola leptomicina B.\nExportaci\u00f3n de ARN.\nExisten diferentes v\u00edas de exportaci\u00f3n a trav\u00e9s dos poros nucleares para cada tipo de ARN. A exportaci\u00f3n de ARN tam\u00e9n est\u00e1 mediada por secuencias de exportaci\u00f3n nuclear; estas secuencias est\u00e1n en prote\u00ednas de uni\u00f3n ao ARN (ag\u00e1s no caso do ARNt, que non ten ning\u00fan adaptador). \u00c9 salientable que, excepto o ARNm, todos os ARN virais e ARN celulares (ARNt, ARNr, snRNA, microARN) son dependentes da RanGTP. Para a exportaci\u00f3n do n\u00facleo do ARNm son necesarios factores de exportaci\u00f3n. Son factores de exportaci\u00f3n o Mex67/Tap (subunidade maior) e o Mtr2/p15 (subunidade menor).\nEnsamblaxe do complexo dos poros nucleares.\nComo os complexos dos poros controlan o acceso ao xenoma, \u00e9 esencial que existan en grandes cantidades en momentos do ciclo celular nos que se necesita moita transcrici\u00f3n. Por exemplo, certos mam\u00edferos e as c\u00e9lulas de l\u00e9vedos dobran a cantidade de complexos dos poros no n\u00facleo entre as fases G1 e G2 do ciclo celular. E os ovocitos acumulan un gran n\u00famero de complexos dos poros para prepararse para as r\u00e1pidas mitoses que se producen nas fases iniciais do desenvolvemento. As c\u00e9lulas en interfase deben tam\u00e9n acrecentar o nivel de xeraci\u00f3n de complexos dos poros para manter constantes os niveis dos mesmos na c\u00e9lula, xa que alg\u00fans poden estragarse. Algunhas c\u00e9lulas poden mesmo incrementar o n\u00famero de complexos dos poros debido a un aumento da demanda de transcrici\u00f3n.\nTeor\u00edas de ensamblaxe.\nHai varias teor\u00edas que tratan de explicar como se ensamblan estes grandes complexos proteicos. Dado que a immunodepleci\u00f3n de certos complexos proteicos, como o complexo Nup 107\u2013160, leva \u00e1 formaci\u00f3n de n\u00facleos sen poros, \u00e9 probable que os complexos Nup estean implicados na fusi\u00f3n da membrana externa da envoltura nuclear coa interna, en lugar de que sexa a fusi\u00f3n previa da membrana (con uni\u00f3n posterior dos complexos) a que comece a formaci\u00f3n do poro. Hai varias maneiras de que isto conduza \u00e1 formaci\u00f3n dun complexo do poro completo.\nDesensamblaxe.\nDurante a mitose os complexos dos poros nucleares parecen desensamblarse por fases. Algunhas nucleoporinas perif\u00e9ricas como a Nup 153, Nup 98 e Nup 214 disgr\u00e9ganse do complexo do poro. O resto, que poden ser consideradas prote\u00ednas de armaz\u00f3n, permanecen estables en forma de complexos anulares cil\u00edndricos na envoltura nuclear. Esta desensamblaxe dos grupos perif\u00e9ricos dos complexos dos poros moi probablemente est\u00e1 impulsada polo fosfato, xa que varias destas nucleoporinas son fosforiladas durante as fases da mitose. Por\u00e9n, non se co\u00f1ecen os encimas implicados na fosforilaci\u00f3n in vivo. En metazoos (os cales presentan mitose aberta) a envoltura nuclear degr\u00e1dase rapidamente despois da perda das Nups perif\u00e9ricas. A raz\u00f3n disto pode ser o cambio na arquitectura dos complexos dos poros. Este cambio pode facer que o complexo do poro sexa m\u00e1is permeable aos encimas que interve\u00f1en na degradaci\u00f3n da envoltura nuclear, como a tubulina citoplasm\u00e1tica, e tam\u00e9n permitir a entrada de prote\u00ednas reguladoras mit\u00f3ticas chave.\nPreservaci\u00f3n da integridade do n\u00facleo en certos fungos.\nObservouse en fungos que experimentan mitoses pechadas (nas cales o n\u00facleo non desaparece), que o cambio da barreira de permeabilidade da envoltura nuclear deb\u00edase a cambios nos complexos dos poros nucleares e isto era o que permit\u00eda a entrada de reguladores mit\u00f3ticos. En \"Aspergillus nidulans\" o cambio na composici\u00f3n dos complexos dos poros parece efectuala a quinase mit\u00f3tica NIMA, posiblemente por fosforilaci\u00f3n das nucleoporinas Nup98 e Gle2/Rae1. Esta remodelaci\u00f3n parece que permite aos complexos de prote\u00ednas cdc2/cyclinB entrar no n\u00facleo xunto con moitas outras prote\u00ednas como as tubulinas solubles. O armaz\u00f3n dos complexos dos poros queda intacto durante toda a mitose pechada. Isto parece preservar a integridade da envoltura nuclear."}
{"id": "179851", "revid": "51526", "url": "https://gl.wikipedia.org/wiki?curid=179851", "title": "L'\u00faltim home que parlava catal\u00e0", "text": "L'\u00faltim home que parlava catal\u00e0 \u00e9 unha novela do escritor e diplom\u00e1tico Carles Casajuana, publicada en Barcelona por Editorial Planeta en 2009, e ga\u00f1adora do Premi Ramon Llull de novel\u00b7la do mesmo ano.\nTrama.\nRam\u00f3n Balaguer \u00e9 un escritor que pediu unha excedencia para dedicarse por completo a escribir unha novela sobre a separaci\u00f3n dunha parella. Vive nun bloque de edificios do barrio barcelon\u00e9s de La Ribera, e \u00e9 o \u00fanico habitante do seu edificio. Balaguer sofre acoso inmobiliario por parte do propietario dos demais pisos do bloque, un tal Soteras, para que marche e ter v\u00eda libre para reformar o edificio e poder especular coas vivendas. Pero Balaguer res\u00edstese a marchar at\u00e9 non rematar a novela, \u00e1 cal dedicou moitos esforzos econ\u00f3micos e de concentraci\u00f3n.\nUn d\u00eda ve que algu\u00e9n ocupou un dos pisos baleiros. Pensa que \u00e9 unha trampa de Soteras e intranquil\u00edzase, pero descobre que \u00e9 outro escritor afeccionado, Miquel Rovira. Est\u00e1 a escribir unha novela ambientada no futuro, sobre o \u00faltimo home que falaba catal\u00e1n, desde un punto de vista policial, analizando as causas e nun principio sen discurso moral. Conforme avanza a trama, anal\u00edzase o proceso de escritura e o contido da novela.\nRovira co\u00f1ece a Balaguer por outras novelas s\u00faas, pero crit\u00edcalle que escriba nun castel\u00e1n forzado, demasiado catal\u00e1n, o que Balaguer non atopa correcto. Entre eles xorde unha amizade e comezan a facer cousas xuntos. Un d\u00eda van cear co grupo de amigos e amigas de Rovira, e Balaguer pode ver que son bastante fundamentalistas coa situaci\u00f3n da lingua catal\u00e1. Balaguer comeza unha relaci\u00f3n amorosa con Rosa, a rapaza que estaba con Miquel.\nAo co\u00f1ecer a nova relaci\u00f3n Rovira enf\u00e1dase, pero perdoa a Balaguer pola paix\u00f3n literaria e creadora que comparten. Mentres tanto, Soteras contin\u00faa acosando a Balaguer, descobre a Rovira e tapia a porta do piso que ocupaba. Tam\u00e9n a relaci\u00f3n entre en Balaguer e N\u00faria vai a m\u00e1is, pero cando esta se decata de que a literatura \u00e9 m\u00e1is importante que ela, que non se decide a aceptar os cartos que lle ofrecen polo piso e iniciar unha vida en com\u00fan, d\u00e9ixao.\nAo final Rovira chega \u00e1 conclusi\u00f3n da s\u00faa novela sobre a desaparici\u00f3n do catal\u00e1n, pero queda aberta a situaci\u00f3n de Balaguer e a s\u00faa novela.\nNarraci\u00f3n.\nA novela est\u00e1 narrada en terceira persoa, cun narrador omnisciente. Desenv\u00f3lvese en Barcelona, principalmente no barrio vello no que vive Balaguer, durante un inverno."}
{"id": "179855", "revid": "98629", "url": "https://gl.wikipedia.org/wiki?curid=179855", "title": "Monsters", "text": "Monsters \u00e9 un filme brit\u00e1nico de ficci\u00f3n cient\u00edfica escrito e dirixido por Gareth Edwards que se estreou no 2010.\nSinopse.\nSeis anos atr\u00e1s descubriuse vida extraterrestre no Sistema Solar, mais a sonda da NASA que regresaba coas mostras estrelouse en M\u00e9xico e a metade do pa\u00eds converteuse nunha zona \"infectada\", controlada polos militares dos Estados Unidos. O xornalista fotogr\u00e1fico Andrew Kaulder (Scoot McNairy) at\u00f3pase en San Jos\u00e9 cando recibe a orde de recoller a Samantha Wynden (Whitney Able), a filla do dono da axencia de noticias onde traballa, e levala ata unha zona segura da costa."}
{"id": "179857", "revid": "98629", "url": "https://gl.wikipedia.org/wiki?curid=179857", "title": "Katakuri-ke no k\u014dfuku", "text": "Katakuri-ke no k\u014dfuku (\u30ab\u30bf\u30af\u30ea\u5bb6\u306e\u5e78\u798f) \u00e9 un filme xapon\u00e9s dirixido por Takashi Miike e escrito por Kikumi Yamagishi, que se estreou no 2001. Bas\u00e9ase no filme surcoreano \"The Quiet Family\". O filme \u00e9 unha comedia surrealista e de terror que ten secuencias sanguentas, n\u00fameros musicais e de baile e secuencias on\u00edricas.\nSinopse.\nA familia Katakuri acaba de abrir unha casa de hospedaxe nas monta\u00f1as, pero coa mala fortuna de que o seu primeiro cliente suic\u00eddase. Para evitar problemas e que a xente non deixe de chegar \u00f3 hotel, deciden enterralo no xard\u00edn. As cousas non melloran co seu segundo cliente: un famoso loitador de sumo que morre tendo relaci\u00f3ns sexuais cunha menor."}
{"id": "179858", "revid": "98629", "url": "https://gl.wikipedia.org/wiki?curid=179858", "title": "Premisa", "text": "En l\u00f3xica, unha premisa (do lat\u00edn \"praemissa\", 'proposici\u00f3n previa'; de \"prae\", diante, e \"mittere\", enviar), \u00e9 cada unha das proposici\u00f3ns anteriores \u00e1 conclusi\u00f3n dun argumento. Nun argumento v\u00e1lido, as premisas implican a conclusi\u00f3n, pero isto non \u00e9 necesario para que unha proposici\u00f3n sexa unha premisa: o \u00fanico relevante \u00e9 o seu lugar no argumento, non o seu papel. Ao seren proposici\u00f3ns, as premisas sempre afirman ou negan algo e poden ser verdadeiras ou falsas.\nConsid\u00e9rese o seguinte argumento:\nNeste argumento, as proposici\u00f3ns 1, 2 e 3 son as premisas, e a proposici\u00f3n 4 \u00e9 a conclusi\u00f3n. Un argumento pode ter calquera n\u00famero (en xeral, finito) de premisas, incluso ningunha (en cuxo caso a conclusi\u00f3n adoita ser un teorema e unha verdade l\u00f3xica).\nHai razoamentos dunha premisa (\"houbo polo menos unha testemu\u00f1a\"), e razoamentos con m\u00e1is dunha premisa. As\u00ed sucede cos siloxismos ordinarios , que cunha soa premisa (por exemplo: \"Ant\u00f3n o viu todo\"). Polo tanto, dunha premisa maior (que cont\u00e9n o termo maior, predicado da conclusi\u00f3n) e unha premisa menor (que cont\u00e9n o termo menor, que fai de suxeito na conclusi\u00f3n). Por exemplo:\nNos razoamentos indutivos, a conclusi\u00f3n obtense por xeneralizaci\u00f3n, a partir de varias premisas particulares. Por exemplo, a partir dunha serie de observaci\u00f3ns (\"o cobre \u00e9 un metal e \u00e9 bo condutor da electricidade; o ferro \u00e9 un metal e \u00e9 bo condutor da electricidade\" etc\u00e9tera) concl\u00faese, por induci\u00f3n, que \"todos os metais son bos condutores da electricidade\".\nEn ocasi\u00f3ns, para alcanzar a conclusi\u00f3n dun razoamento \u00e9 necesario utilizar premisas subsidiarias, isto \u00e9, supo\u00f1er m\u00e1is informaci\u00f3n da que o razoamento contempla. Por exemplo, partir do contrario do que se desexa demostrar. Se de dito suposto ded\u00facese un absurdo, ent\u00f3n p\u00f3dese afirmar a conclusi\u00f3n sen problemas."}
{"id": "179860", "revid": "98629", "url": "https://gl.wikipedia.org/wiki?curid=179860", "title": "Cruceiro Prinz Eugen", "text": "O Prinz Eugen foi un cruceiro pesado da clase Admiral Hipper (o terceiro da s\u00faa clase) que serviu coa \"Kriegsmarine\" alem\u00e1 durante a segunda guerra mundial. Ao igual que os seus barcos irm\u00e1ns, \"Admiral Hipper\" e \"Bl\u00fccher\", constru\u00eduse a mediados dos anos 30. Durante a etapa de planificaci\u00f3n e dese\u00f1o foi co\u00f1ecido como \"Kreuzer J\" (Cruceiro J). A s\u00faa quilla foi posta no estaleiro Krupp Germania en Kiel o 23 de abril de 1936, e custou un total de 104,5 mill\u00f3ns de \"reichsmarks\". O \"Prinz Eugen\" foi botado o 22 de agosto de 1938 e comisionado o 1 de agosto de 1940. Considerado un \"buque afortunado\", sobreviviu ao final da guerra (a\u00ednda que s\u00f3 participou en d\u00faas grandes acci\u00f3ns no mar). O barco afund\u00eduse despois da Operaci\u00f3n Crossroads, un ensaio con armas nucleares no atol Bikini en 1946.\nHistorial operacional.\nAntes do seu despregue o \"Prinz Eugen\" sufrira varios danos. O 2 de xullo de 1940 nun bombardeo da RAF sufriu danos menores, e un ano despois, o 23 de abril de 1941, o barco chocou cunha mina magn\u00e9tica.\nOperaci\u00f3n Rhein\u00fcbung.\nO 24 de maio de 1941, o \"Prinz Eugen\" loitou xunto co \"Bismarck \" na Batalla do Estreito de Dinamarca contra o cruceiro de batalla \"HMS Hood\", alcanz\u00e1ndoo tres veces e iniciando un grande incendio. Na batalla o \"Prinz Eugen\" tam\u00e9n danou ao acoirazado \"HMS Prince of Wales\", ao cal impactou catro veces. O \"Hood\" foi afundido durante o encontro, mentres que o \"Prince of Wales\" foi danado gravemente, a\u00ednda que conseguiu alcanzar o tanque de combustible dianteiro do \"Bismarck\".\nPosteriormente ese d\u00eda, debido \u00e1 perda de combustible, o \"Bismarck\" viuse obrigado a abandonar a misi\u00f3n de atacar mercantes, polo que o \"Prinz Eugen\" separouse para continuar en solitario mentres o \"Bismarck\" se dirix\u00eda cara Francia. O \"Prinz Eugen\" escapou dos barcos brit\u00e1nicos que a\u00ednda permanec\u00edan asexando na zona, e encami\u00f1ouse cara o sur para atoparse co petroleiro \"Spichern\" e prepararse as\u00ed para atacar convois mercantes no Atl\u00e1ntico. Despois de ter problemas de motor debido a que os seus condensadores non funcionaban ben nas augas c\u00e1lidas, o barco dirixiuse cara a un porto franc\u00e9s o 29 de maio. Despois de evitar varias unidades pesadas brit\u00e1nicas que estiveran buscando ao \"Bismarck\" (xa afundido), o \"Prinz Eugen\" chegou a Brest o 1 de xu\u00f1o. O porto foi atacado regularmente polo Mando de Bombardeiros da RAF e, na noite do 1 de xullo, o \"Prinz Eugen\" foi alcanzado por unha bomba en babor por detr\u00e1s da ponte. A bomba estoupou no centro de mando principal da artiller\u00eda, matando a 60 tripulantes.\nOperaci\u00f3n Cerberus.\nDespois da perda do \"Bismarck\", Hitler roibiu m\u00e1is incursi\u00f3ns de superficie no Atl\u00e1ntico. Temendo unha invasi\u00f3n aliada de Noruega, quer\u00eda a todos os seus buques capitais de volta nas augas alem\u00e1s, Xunto cos acoirazados \"Scharnhorst\" e \"Gneisenau\", o \"Prinz Eugen\" realizou a Operaci\u00f3n Cerberus (a volta a Alema\u00f1a) os d\u00edas 11 e 12 de febreiro de 1942.\nO \"Prinz Eugen\" deixou Alema\u00f1a para ir a Noruega ese mesmo mes, e o 23 de febreiro foi torpedeado polo submarino brit\u00e1nico \"HMS Trident\", que destru\u00edu a s\u00faa popa. Despois dunhas primeiras reparaci\u00f3ns provisionais en Trondheim, o cruceiro regresou a Kiel o 16 de maio para recibir unha nova popa. O \"Prinz Eugen\" non estivo operativo novamente ata xaneiro de 1943. Dous intentos de trasladalo a Noruega, onde poder\u00eda ameazar aos convois aliados, fallaron e finalmente foi asignado a labores de adestramento en augas alem\u00e1s.\nDespregue no B\u00e1ltico.\nDende agosto de 1944 en diante, o \"Prinz Eugen\" foi despregado para bombardear a concentraci\u00f3n de tropas do avance sovi\u00e9tico nas costas do B\u00e1ltico, e para transportar refuxiados alem\u00e1ns cara o oeste. O 15 de outubro, colisionou co cruceiro lixeiro \"Leipzig\" entre a densa br\u00e9tema do mar B\u00e1ltico, e estivo a piques de partir ao pequeno barco en dous. Durante 14 horas os dous barcos estiveron \u00e1 deriva encaixados, ata que puideron ser separados. O \"Prinz Eugen\" foi reparado en Gotenhafen (actual Gdynia) e continuou os seus labores de bombardear \u00e1s forzas de terra sovi\u00e9ticas durante o sitio de Danzig, e evacuando refuxiados alem\u00e1ns. O 29 de marzo de 1945 deixou Gotenhafen por \u00faltima vez cunha carga de refuxiados, chegando a Swinem\u00fcnde o 8 de abril. O barco ent\u00f3n partiu cara Copenhagen, a onde chegou o 20 de abril. A falta de combustible fixo que non volvese a sa\u00edr do porto novamente.\nDespois da guerra.\nRendici\u00f3n.\nAo final da guerra, era un dos dous \u00fanicos cruceiros alem\u00e1ns operativos (o outro era o cruceiro lixeiro \"N\u00fcrnberg\"), e rendeuse \u00e1s forzas brit\u00e1nicas en Copenhagen o 8 de maio de 1945. O 26 de maio o \"Prinz Eugen\" deixou esta cidade co \"N\u00fcrnberg\", e navegou cara Wilhelmshaven escoltado polos brit\u00e1nicos. O \"Prinz Eugen\" chegou o 28 de maio, quedando no dique seco ata decembro dese ano. O 5 de xaneiro de 1946 o barco foi entregado \u00e1 Armada dos Estados Unidos.\nUSS \"Prinz Eugen\".\nO buque foi comisionado \u00e1 Armada estadounidense e pasou a designarse USS \"Prinz Eugen\" (IX-300). O seu enorme s\u00f3nar pasivo GHG foi retirado e instalado no submarino USS \"Flying Fish\" para realizar probas. Hai algunhas evidencias de que o interese dos estadounidenses polos amplificadores magn\u00e9ticos incement\u00e1ronse novamente despois dos achados nas investigaci\u00f3ns do sistema de control de fogo do \"Prinz Eugen\". Despois das exploraci\u00f3ns e as probas, foi asignado \u00e1 frota que ser\u00eda obxectivo nas probas de bombas at\u00f3micas da Operaci\u00f3n Crossroads. O barco sobreviviu \u00e1s probas \"Able\" e \"Baker\", realizadas en xullo de 1946, pero a radioactividade impediu que se reparasen as fugas producidas. En setembro de 1946 foi remolcado ao atol Kwajalein e afund\u00eduse o 22 de decembro dese ano sobre os arrecifes Enubuj, onde permanece ata a actualidade. No ano 1978, a s\u00faa h\u00e9lice de babor foi rescatada e cons\u00e9rvase no Memorial Naval Alem\u00e1n de Laboe. Parte dos seus restos eran a\u00ednda visibles por riba da auga no ano 2010.\nAntes das probas at\u00f3micas, a camp\u00e1 do barco foi retirada polos mari\u00f1eiros estadounidenses. Na actualidade a camp\u00e1 at\u00f3pase no Museo da Armada situado en Washington, D.C."}
{"id": "179861", "revid": "5863", "url": "https://gl.wikipedia.org/wiki?curid=179861", "title": "Profeta Gentileza", "text": "Jos\u00e9 Datrino, m\u00e1is co\u00f1ecido como profeta Gentileza, nado en Cafel\u00e2ndia (S\u00e3o Paulo) o 11 de abril de 1917 e finado en Mirand\u00f3polis o 29 de maio de 1996, foi un predicador brasileiro, que acadou sona a partir de 1980 por facer inscrici\u00f3ns peculiares baixo un viaduto en R\u00edo de Xaneiro, onde andaba cunha t\u00fanica branca e longa barba. \"Gentileza gera gentileza\" era a s\u00faa frase m\u00e1is co\u00f1ecida.\nCrenzas.\nGentileza denunciaba o mundo, rexido \"polo capeta capital que vende todo e destr\u00fae todo\". V\u00eda no circo destru\u00eddo unha met\u00e1fora do circomundo que tam\u00e9n ser\u00e1 destru\u00eddo. Mais anunciaba a \"xentileza que \u00e9 o remedio para todos os males\". Deus \u00e9 \"Xentileza porque \u00e9 Beleza, Perfecci\u00f3n, Bondade, Riqueza, a Natureza, o noso Pai Creador\". Un refr\u00e1n sempre volv\u00eda, especialmente nas 56 pilastras con inscrici\u00f3ns na entrada da autov\u00eda Novo Rio no Caju: \"Xentileza xera xentileza, amor\". Convidaba a todos a seren xent\u00eds e agradecidos. Anunciaba un ant\u00eddoto \u00e1 brutalidade do noso sistema de relaci\u00f3ns e, baixo a linguaxe popular e relixiosa, un novo paradigma civilizat\u00f3rio urxente en toda a humanidade."}
{"id": "179862", "revid": "98629", "url": "https://gl.wikipedia.org/wiki?curid=179862", "title": "The Social Network", "text": "The Social Network \u00e9 un filme americano dirixido por David Fincher que se estreou no 2010. Escrita por Aaron Sorkin baseado no libro \"The Accidental Billionaires\" de Ben Mezrich. Conta a historia da creaci\u00f3n da rede social Facebook.\nSinopse.\nUnha noite de outono do ano 2003, Mark Zuckerberg (Jesse Eisenberg), alumno de Harvard e xenio da programaci\u00f3n, senta diante do seu ordenador e comeza a desenvolver unha nova idea. O que comezou na habitaci\u00f3n dun colexio maior pronto se converte nunha revolucionaria rede social. Seis anos e 500 mill\u00f3ns de amigos despois, Mark Zuckerberg \u00e9 o multimillonario m\u00e1is novo da historia. Pero a este mozo emprendedor o \u00e9xito non lle trouxo m\u00e1is que complicaci\u00f3ns persoais e legais."}
{"id": "179863", "revid": "2074", "url": "https://gl.wikipedia.org/wiki?curid=179863", "title": "The social network", "text": ""}
{"id": "179865", "revid": "88215", "url": "https://gl.wikipedia.org/wiki?curid=179865", "title": "Fracci\u00f3n", "text": "A palabra fracci\u00f3n fai referencia a:"}
{"id": "179866", "revid": "1888", "url": "https://gl.wikipedia.org/wiki?curid=179866", "title": "Manuel Varela Buj\u00e1n", "text": ""}
{"id": "179867", "revid": "23204", "url": "https://gl.wikipedia.org/wiki?curid=179867", "title": "Dungarvan", "text": "Dungarvan (en ingl\u00e9s) ou D\u00fan Garbh\u00e1in (en ga\u00e9lico, ambas formas oficiais) \u00e9 unha vila e porto da costa sur de Irlanda, na provincia de Munster.\nHistoria.\nDungarvan foi incorporada no s\u00e9culo XV, foi representada por dous membros no Parlamento de Irlanda dende o Acto de Uni\u00f3n en 1801, e por un membro no Parlamento de Westminster dende 1885.\nA emboscada de Burgery de 1921, un incidente da Guerra de Independencia Irlandesa, tivo lugar preto da vila.\nRelaci\u00f3ns internacionais.\nEn marzo de 2007, a vila converteuse en cidade irm\u00e1 de Erie, Pensilvania. O Mercyhurst College, en Erie, \u00e9 o anfitri\u00f3n do Global Intelligence Forum, que se fai cada ano en Dungarvan."}
{"id": "179879", "revid": "88628", "url": "https://gl.wikipedia.org/wiki?curid=179879", "title": "A \u00daltima Cea", "text": "Na fe cristi\u00e1, a \u00daltima Cea foi a derradeira ocasi\u00f3n na que Xes\u00fas de Nazaret se reuniu cos seus ap\u00f3stolos para compartir o pan e o vi\u00f1o antes da s\u00faa morte.\nConsid\u00e9rase, para a Igrexa cat\u00f3lica, que \u00e9 o momento en que se instit\u00fae a eucarist\u00eda.\nA \u00daltima Cea, foi o tema de numerosas pinturas, sendo quizais a obra de Leonardo da Vinci m\u00e1is co\u00f1ecida de todas.\nCronolox\u00eda.\nA \"cea\" est\u00e1 considerada pola maior\u00eda dos te\u00f3ricos como un \"S\u00e9der\" (ou \"Cena de Pascua\" xud\u00eda), celebrada na noite do Xoves Santo antes da crucifixi\u00f3n, o Venres Santo. Esta crenza bas\u00e9ase na cronolox\u00eda dos Evanxeos.\nPero a cronolox\u00eda do Evanxeo de Xo\u00e1n indica que se celebrou antes da Pascua (Xo\u00e1n 13:1, 18:28). As referencias no Evanxeo de Xo\u00e1n que marcan o d\u00eda da preparaci\u00f3n para a Pascua (Xo\u00e1n 19:14, 31, e 42), t\u00f3manse por moitos para indicar que a morte de Cristo ocorreu no tempo da matanza dos cordeiros da Pascua (esta cronolox\u00eda posterior \u00e9 a aceptada pola igrexa ortodoxa). \nPor\u00e9n, aqueles que sit\u00faan a \u00faltima cea na tarde do xoves, xeralmente atrib\u00faen a Marcos 14:12 e Lucas 22:7 as \u00fanicas referencias expl\u00edcitas nos evanxeos, e que no momento da crucifixi\u00f3n de Cristo \u00e9 cando se d\u00e1 a matanza de cordeiros, dando lugar o D\u00eda de la Preparaci\u00f3n no evanxeo de Xo\u00e1n como unha pos\u00edbel referencia ao Venres de Pascua, durante o cal se realizan as preparaci\u00f3ns para o descanso do Shabat.\nAdemais, moitos te\u00f3ricos cuestionaron estas cronolox\u00edas, e rexeitaron as s\u00faas afirmaci\u00f3ns de que os evanxeos fan referencia \u00e1 Pascua e soste\u00f1en que coinciden con Xo\u00e1n, xa que existen multitude de feitos que te\u00f1en lugar tras a \u00daltima Cea, como a traiz\u00f3n, o arresto, o interrogatorio e os posteriores xu\u00edzos, que dificilmente poder\u00edan ter lugar durante unha noite.\nAlg\u00fans grupos minoritarios de cristi\u00e1ns cren que un exhaustivo exame dos evanxeos indican que a \u00daltima Cena tivo lugar en martes, e que Xes\u00fas foi crucificado nun m\u00e9rcores.\nA cea disc\u00fatese a trav\u00e9s dos catro evanxeos da Biblia can\u00f3nica. Os evanxeos sin\u00f3pticos afirman que na ma\u00f1\u00e1 do mesmo d\u00eda o cordeiro pascual para cena sexa sacrificado. Por\u00e9n, baixo o m\u00e9todo xudeu de tempo de recollemento, o d\u00eda consider\u00e1base que empeza xusto ao amencer, polo tanto a festividade da Pascua p\u00e9nsase que ocorra no d\u00eda posterior en que foi sacrificado. Isto implica que ou os sin\u00f3pticos non est\u00e1n instru\u00eddos no co\u00f1ecemento do recollemento xudeu, ou que usaron a t\u00e9cnica literaria de ver os eventos que pasaron en varios d\u00edas nun s\u00f3.\nOutros interpretan a linguaxe dos evanxeos sin\u00f3pticos como suficientemente permisivos como para ter unha tarde sacrificando os cordeiros pascuais.\nOs feitos segundo os evanxeos.\nTanto Lucas (cap\u00edtulo 22, 7-13) coma Marcos (14, 12-16) coinciden en que os disc\u00edpulos preguntaron a Xes\u00fas pola cea pascual e que este lles indica que vaian \u00e1 cidade onde atopar\u00e1n a un home cunha ola ou cunha sella de auga. El ensinar\u00edalles unha grande sala no sobrado dunha casa para celebrala. O grupo de seguidores e Xes\u00fas reun\u00edronse nela no solpor.\nDurante a cea, segundo Xo\u00e1n, Xes\u00fas procedeu a lavar os p\u00e9s dos seus doce convidados, malia as reticencias iniciais de Pedro. Este xesto foi un exemplo de humildade e servizo aos seus disc\u00edpulos. Este acto foi imitado durante as celebraci\u00f3ns do Xoves Santo por alg\u00fans soberanos medievais de Europa, mant\u00e9ndose a tradici\u00f3n no Vaticano.\nDurante a cea, segundo as narraci\u00f3ns de Marcos, Mateo e Xo\u00e1n, Xes\u00fas anunciou que un dos presentes \u00edao delatar \u00e1s autoridades. Os disc\u00edpulos, sorprendidos, pregunt\u00e1ronlle que por quen falaba. Segundo Mateo, Xes\u00fas revelou o culpable cando Xudas Iscariote lle preguntou se era por el e respondeu \"\"ti o dixeches\", mentres que Xo\u00e1n sinala que o sinalou d\u00e1ndolle a Xudas pan mollado. \nOs evanxeos sin\u00f3pticos coinciden en situar o establecemento da eucarist\u00eda durante a derradeira cea:\nOs vers\u00edculos do evanxeo de Lucas son repetidos polo sacerdote na consagraci\u00f3n das especies na misa cat\u00f3lica. \nSe ben no evanxeo de Xo\u00e1n non se describe este episodio, si se alude ao establecemento dun novo mandamento que Xes\u00fas resume en \"am\u00e1devos uns a outros; como eu vos amei, am\u00e1devos tam\u00e9n entre v\u00f3s\"\" (Xo\u00e1n, 13, 34). \nLogo de cantar uns salmos e antes de sa\u00edr cara o Monte das Oliveiras, os catro evanxeos coinciden en que Xes\u00fas anunciou as tres negaci\u00f3ns que cometer\u00eda Pedro posteriormente. Logo, Xes\u00fas e os disc\u00edpulos retir\u00e1ronse a Xetseman\u00ed onde ser\u00eda prendido. \nIconograf\u00eda.\nA \u00daltima Cea de Leonardo da Vinci.\n\"A \u00daltima Cea\" \u00e9 unha pintura mural realizada por Leonardo da Vinci nos anos 1494-1497. Enc\u00f3ntrase na parede sobre a que se pintou orixinalmente: o refectorio de Santa Maria delle Grazie, en Mil\u00e1n. \nFronte \u00e1 iconograf\u00eda cl\u00e1sica que pode verse noutras obras renacentistas, Leonardo non representa a Xudas Iscariote, o traidor, diante da mesa, sen\u00f3n inclu\u00eddo entre os ap\u00f3stolos. Leonardo optou por representar o momento posterior ao anuncio de Cristo de que un deles o traizoar\u00e1 e todos se preguntan \"son eu, Se\u00f1or?\". En lugar de representar a Xesucristo como un m\u00e1is co ap\u00f3stolo Xo\u00e1n en brazos, Leonardo opta por illar a figura de Xesucristo e agrupar aos ap\u00f3stolos de tres en tres, caracterizando a cada un deles a trav\u00e9s da s\u00faa actitude e movemento.\nExemplos cl\u00e1sicos.\nO tema foi tratado en numerosas ocasi\u00f3ns pola arte cristi\u00e1, non sendo un tema novo que tratase por primeira vez Leonardo, cuxo cadro, por\u00e9n, converteuse na quintaesencia do tema.\nO nome \"Il Cenacolo\" \u00e9 unha evidente referencia ao Simposio de Plat\u00f3n; por iso os ap\u00f3stolos estrutur\u00e1ronse en catro tr\u00edades, das cales as d\u00faas do extremo luminoso corresponden a tr\u00edades plat\u00f3nicas."}
{"id": "179880", "revid": "23204", "url": "https://gl.wikipedia.org/wiki?curid=179880", "title": "L\u00e1mina nuclear", "text": "A l\u00e1mina nuclear \u00e9 unha rede fibrilar densa (de ~30 a 100\u00a0nm de grosor) situada na cara interna da envoltura nuclear do n\u00facleo das c\u00e9lulas eucariotas. Est\u00e1 composta por filamentos intermedios e prote\u00ednas asociadas a membranas. Ademais de proporcionar soporte mec\u00e1nico, a l\u00e1mina nuclear regula importantes procesos celulares como a replicaci\u00f3n do ADN e a divisi\u00f3n celular. Adicionalmente, participa na organizaci\u00f3n da cromatina e serve como punto de fixaci\u00f3n dos complexos dos poros nucleares da envoltura nuclear.\nA l\u00e1mina nuclear est\u00e1 asociada coa cara interna da membrana nuclear interna (unha das d\u00faas membranas da envoltura nuclear), mentres que que a membrana nuclear externa, pola s\u00faa cara citoplasm\u00e1tica, contin\u00faase coas cisternas do ret\u00edculo endoplasm\u00e1tico.\nEstrutura e composici\u00f3n.\nA l\u00e1mina nuclear consta de dous compo\u00f1entes: prote\u00ednas laminas (\"sic\") e prote\u00ednas de membrana nucleares asociadas a laminas. As laminas son filamentos intermedios de clase V, que se poden clasificar en laminas tipo A (que incl\u00fae \u00e1s laminas A e C) e laminas de tipo B (que incl\u00fae as laminas B1, B2) tendo en conta a s\u00faa homolox\u00eda de secuencias, propiedades bioqu\u00edmicas e localizaci\u00f3n durante o ciclo celular. Os filamentos intermedios de tipo V difiren dos filamentos intermedios citoplasm\u00e1ticos no modo en que te\u00f1en un dominio con forma de bast\u00f3n estendido de 42 amino\u00e1cidos de longo, e en que todos levan un sinal de localizaci\u00f3n nuclear no seu extremo C-terminal e mais en que mostran estruturas terciarias caracter\u00edsticas. Os polip\u00e9ptidos de laminas te\u00f1en unha conformaci\u00f3n en h\u00e9lice \u03b1 case en toda a mol\u00e9cula con m\u00faltiples dominios en h\u00e9lice \u03b1 separados por tramos non en h\u00e9lice \u03b1 que est\u00e1n moi conservados evolutivamente en lonxitude e secuencia de amino\u00e1cidos. Tanto os extremos C-terminal coma N-terminal non son en h\u00e9lice \u03b1, e o C-terminal mostra unha estrutura globular. O seu peso molecular var\u00eda entre 60 a 80 quilodaltons (kDa).\nNa secuencia de amino\u00e1cidos das laminas nucleares, hai tam\u00e9n dous sitios fosfoaceptores, flanqueando o dominio central en bast\u00f3n. A fosforilaci\u00f3n das laminas ao comezo da mitose orixina un cambio conformacional que causa a desensamblaxe da l\u00e1mina nuclear (explicada m\u00e1is abaixo).\nNo xenoma dos vertebrados as laminas est\u00e1n codificadas por tres xenes. Debido a un corte ou splicing alternativo do ARNm poden formarse sete diferentes polip\u00e9ptidos, alg\u00fans dos cales son espec\u00edficos das c\u00e9lulas xerminais e xogan un importante papel na reorganizaci\u00f3n da cromatina durante a meiose. Non todos os organismos te\u00f1en o mesmo n\u00famero de xenes codificantes de laminas. \"Drosophila melanogaster\", por exemplo, ten s\u00f3 dous destes xenes, mentres que o verme \"Caenorhabditis elegans\" ten s\u00f3 un.\nA presenza de polip\u00e9ptidos de laminas \u00e9 unha propiedade exclusiva dos metazoos. As plantas ou os organismos eucariotas unicelulares como o l\u00e9vedo \"Saccharomyces cerevisiae\" non te\u00f1en laminas.\nAs prote\u00ednas de membrana nucleares asociadas a laminas son tanto intr\u00ednsecas coma extr\u00ednsecas. As m\u00e1is importantes son os polip\u00e9ptidos 1 e 2 asociados a laminas (LAP1, LAP2), emerina, receptor da lamina B (LBR), otefina e MAN1. Debido \u00e1 s\u00faa posici\u00f3n dentro da membrana ou \u00e1 s\u00faa asociaci\u00f3n coa membrana interna, median na uni\u00f3n da l\u00e1mina nuclear \u00e1 envoltura nuclear.\nEnsamblaxe.\nA l\u00e1mina nuclear constr\u00faese por medio da interacci\u00f3n de dous polip\u00e9ptidos do tipo das laminas cuxas rexi\u00f3ns en h\u00e1lice \u03b1 se enrolan unha sobre a outra para formar unha estrutura d\u00edmera de d\u00faas cadeas en h\u00e9lice \u03b1 enroladas en espiral, seguida dunha asociaci\u00f3n cabeza-cola dos m\u00faltiples d\u00edmeros. Este pol\u00edmero alongado lonxitudinalmente est\u00e9ndese cara aos lados por unha asociaci\u00f3n de m\u00e1is pol\u00edmeros acaroados nas s\u00faas partes laterais, orixinando unha estrutura bidimensional subxacente \u00e1 envoltura nuclear.\nFunci\u00f3ns.\nAdemais de dar un soporte mec\u00e1nico ao n\u00facleo, a l\u00e1mina nuclear xoga un papel esencial na organizaci\u00f3n da cromatina, regulaci\u00f3n do ciclo celular, replicaci\u00f3n do ADN, diferenciaci\u00f3n celular e apoptose.\nOrganizaci\u00f3n da cromatina.\nA organizaci\u00f3n non aleatoria do material xen\u00e9tico no n\u00facleo suxire que a l\u00e1mina nuclear interv\u00e9n na organiaci\u00f3n da cromatina. De feito, est\u00e1 demostrado que as laminas te\u00f1en unha afinidade para ligarse \u00e1 cromatina a trav\u00e9s dos seus dominios en h\u00e9lice \u03b1 (con forma de bast\u00f3n) a secuencias espec\u00edficas de ADN chamadas \"rexi\u00f3ns de uni\u00f3n da matriz\" (MAR). A MAR ten unha lonxitude de aproximadamente 300\u20131000 pares de bases e ten un alto contido en A/T. As laminas A e B poden unirse tam\u00e9n \u00e1s histonas do oct\u00e1mero do nucleosoma por medio dunha secuencia do seu dominio de cola.\nRegulaci\u00f3n do ciclo celular.\nAo comezo da mitose, (profase, prometafase) a maquinaria celular ded\u00edcase a desensamblar varios compo\u00f1entes celulares inclu\u00edndo estruturas tales como a envoltura nuclear, a l\u00e1mina nuclear e os complexos dos poros nucleares. Esta desensamblaxe \u00e9 necesaria para permitir que o fuso mit\u00f3tico interaccione cos cromosomas condensados e se una a eles polos seus cinetocoros.\nEste proceso de desensamblaxe \u00e9 iniciado polo complexo prote\u00edna quinase ciclina B/Cdk1 (MPF). Unha vez que este complexo est\u00e1 activado, a c\u00e9lula vese forzada a iniciar a mitose pola subseguinte activaci\u00f3n e regulaci\u00f3n doutras prote\u00edn quinases ou pola fosforilaci\u00f3n directa de prote\u00ednas estruturais implicadas nesta reorganizaci\u00f3n celular. Despois da fosforilaci\u00f3n pola ciclina B/Cdk1, a l\u00e1mina nuclear despolimer\u00edzase e as laminas de tipo B permanecen asociadas cos fragmentos da envoltura nuclear, entanto que as laminas de tipo A contin\u00faan en estado soluble durante todo o resto da fase mit\u00f3tica.\nA importanc\u00eda da disgregaci\u00f3n da l\u00e1mina nuclear neste estadio \u00e9 subli\u00f1ada por diversos experimentos nos que a inhibici\u00f3n do procceso de desensamblaxe orixina unha parada total do ciclo celular.\nAo final da mitose, (anafase, telofase) prod\u00facese unha reensamblaxe dos compo\u00f1entes nucleares, que est\u00e1 moi ben regulada no tempo, empezando coa asociaci\u00f3n de prote\u00ednas 'esquel\u00e9ticas' na superficie dos a\u00ednda s\u00f3 parcialmente condensados cromosomas, seguida da ensamblaxe da envoltura nuclear. F\u00f3rmanse novos complexos dos poros nucleares a trav\u00e9s dos cales as prote\u00ednas laminas nucleares poden ser importadas activamente grazas aos seus sinais de localizaci\u00f3n nuclear. Esta xerarqu\u00eda t\u00edpica de acontecementos fai que nos formulemos a pregunta de se a l\u00e1mina nuclear neste estadio ten un papel estabilizador ou algunha funci\u00f3n regulatoria, pois est\u00e1 claro que o seu papel non \u00e9 esencial para a formaci\u00f3n da membrana nuclear arredor da cromatina.\nDesenvolvemento embrionario e diferenciaci\u00f3n celular.\nA presenza das laminas no desenvolvemento embrionario pode observarse doadamente en varios organismos modelo tales como o anfibio \"Xenopus laevis\", o polo e os mam\u00edferos. En \"Xenopus laevis\", foron identificados cinco tipos deferentes, que est\u00e1n presentes con diferentes patr\u00f3ns de expresi\u00f3n durante distintas fases do desenvolvemento embrionario. Os tipos principais son LI e LII, os cales son considerados hom\u00f3logos das laminas B1 e B2. O tipo LA consid\u00e9rase hom\u00f3logo da lamina A, e LIII dunha lamina de tipo B. Existe un cuarto tipo que \u00e9 espec\u00edfico das c\u00e9lulas xerminais.\nNas fases embrionarias iniciais do polo, as \u00fanicas laminas presentes son laminas tipo B. En fases posteriores, os patr\u00f3ns de expresi\u00f3n da lamina B1 decrecen e hai un gradual incremento da expresi\u00f3n da lamina A. O desenvolvemento dos mam\u00edferos parece progresar do mesmo xeito. Neste \u00faltimo caso tam\u00e9n son as laminas de tipo B as que se expresan nas fases iniciais. A lamina B1 acada o seu m\u00e1ximo nivel de expresi\u00f3n, pero a expresi\u00f3n da B2 \u00e9 relativamente constante nas fases iniciais e comeza a incrementarse despois da diferenciaci\u00f3n celular. Durante o desenvolvemento dos distintos tecidos en fases relativamente m\u00e1is avanzadas do desenvolvemento, hai un incremento nos niveis das laminas A e C.\nEstes resultados indicar\u00edan que na s\u00faa forma m\u00e1is b\u00e1sica, unha l\u00e1mina nuclear funcional requirir\u00eda s\u00f3 laminas de tipo B.\nReplicaci\u00f3n do ADN.\nVarios experimentos mostraron que a l\u00e1mina nuclear xoga un papel na fase de elongaci\u00f3n da replicaci\u00f3n do ADN. Suxeriuse que as laminas proporcionan un armaz\u00f3n, esencial para a ensamblaxe dos complexos de elongaci\u00f3n, ou que fornecen un punto de iniciaci\u00f3n para a ensamblaxe do armaz\u00f3n nuclear.\nDurante a replicaci\u00f3n non s\u00f3 est\u00e1n presentes as prote\u00ednas laminas asociadas \u00e1 l\u00e1mina nuclear, sen\u00f3n tam\u00e9n prote\u00ednas laminas libres, que parecen ter alg\u00fan papel regulatorio no proceso de replicaci\u00f3n.\nApoptose.\nA apoptose, considerada basicamente como un suicidio celular, \u00e9 de m\u00e1xima importancia na homeostase do tecido e na defensa do organismo contra a entrada invasiva de virus ou outros pat\u00f3xenos. A apoptose \u00e9 un proceso moi regulado no cal a l\u00e1mina nuclear se disgrega nos momentos iniciais da mesma.\nA diferenza da disgregaci\u00f3n da l\u00e1mina nuclear inducida por fosforilaci\u00f3n durante a mitose, na apoptose a l\u00e1mina nuclear degr\u00e1dase por escisi\u00f3n proteol\u00edtica, e vense afectadas tanto as laminas coma as prote\u00ednas nucleares de membrana asociadas a laminas. Esta actividade proteol\u00edtica est\u00e1 protagonizada por membros da familia de prote\u00ednas das caspases, as cales cortan as laminas xusto despois dos residuos de \u00e1cido asp\u00e1rtico (Asp).\nLaminopat\u00edas.\nDefectos nos xenes que codifican as laminas nucleares (como as laminas A e B1) est\u00e1n implicados en varias doenzas chamadas laminopat\u00edas, tales como:"}
{"id": "179881", "revid": "98629", "url": "https://gl.wikipedia.org/wiki?curid=179881", "title": "O meu veci\u00f1o Totoro", "text": " \u00e9 un filme xapon\u00e9s de animaci\u00f3n de 1988 dirixido e escrito por Hayao Miyazaki. Foi animado polo Studio Ghibli para Tokuma Shoten. O filme, que conta coas voces orixinais en xapon\u00e9s de Noriko Hidaka, Chika Sakamoto e Hitoshi Takagi, conta a historia das fillas pequenas dun profesor (Satsuki e Mei) e as s\u00faas interacci\u00f3ns con amigables esp\u00edritos do bosque no Xap\u00f3n rural da posguerra.\nSinopse.\nNos anos 50, unha familia xaponesa trasl\u00e1dase a vivir no campo. As d\u00faas fillas, Satsuki e Mei, topan cun esp\u00edrito do bosque: Totoro, co que fan amizade. O pai das nenas \u00e9 un profesor universitario que aviva a imaxinaci\u00f3n das s\u00faas fillas con f\u00e1bulas e historias m\u00e1xicas sobre trasnos, pantasmas e esp\u00edritos protectores dos fogares, mentres a nai se atopa enferma no hospital. Un d\u00eda, Satsuki recibe un telegrama."}
{"id": "179883", "revid": "22570", "url": "https://gl.wikipedia.org/wiki?curid=179883", "title": "Ahmad ibn Fadlan", "text": "Ahmad ibn Fadl\u0101n ibn al-Abb\u0101s ibn R\u0101\u0161id ibn Hamm\u0101d (en ) foi un escritor e viaxeiro \u00e1rabe do s\u00e9culo X que escribiu unha cr\u00f3nica das s\u00faas viaxes como membro da embaixada do Califato Abas\u00ed de Bagdad \u00f3 rei dos protob\u00falgaros do Volga, o \"Kit\u0101b il\u00e0 Malik al-Saq\u0101liba\" (\u0643\u062a\u0627\u0628 \u0625\u0644\u0649 \u0645\u0644\u0643 \u0627\u0644\u0635\u0642\u0627\u0644\u0628\u0629). O seu relato \u00e9 moi co\u00f1ecido, xa que proporciona unha descrici\u00f3n dos viquingos do Volga, inclu\u00edndo o seu testemu\u00f1o ocular dun enterramento viquingo cun barco funerario.\nA embaixada.\nAhmad ibn Fadlan foi enviado dende Bagdad en 921 para servir como secretario dun embaixador do califa abas\u00ed Al-Muqtadir \u00f3 \"ilt\u00e4b\u00e4r\" (rei vasalo baixo os kh\u00e1zaros de Bulgaria do Volga, Alm\u0131\u015f.\nO obxectivo da embaixada consist\u00eda en que o rei da capital Bolghar rendese homenaxe \u00f3 califa al-Muqtadir e, en troques, dar \u00f3 rei cartos para financiar a construci\u00f3n dunha fortaleza, dunha mesquita e para converter aos protob\u00falgaros ao islam. A\u00ednda que acadaron Bolghar, a misi\u00f3n fracasou porque \u00e1 altura do Volga, a caravana foi apresada por un grupo de viquingos, os Rus, de onde procede o nome de Rusia, que os levaron canda si, para realizar as s\u00faas campa\u00f1as n\u00f3rdicas.\nXa de volta, Ibn Faldlan entregoulle un documento \u00f3 califa, amosando as causas polas cales non puido completar a misi\u00f3n que lle mandaran. Con base a este documento, espallado por todo o mundo, Michael Crichton escribiu a s\u00faa obra \"Eaters of the Dead\"; a cal \u00e1 s\u00faa vez, serviu de base para o filme \"The 13th Warrior\"."}
{"id": "179887", "revid": "22570", "url": "https://gl.wikipedia.org/wiki?curid=179887", "title": "Wasting Light", "text": "Wasting Light \u00e9 o setimo \u00e1lbum da banda de rock alternativo Foo Fighters, lanzado o 12 de abril de 2011 por RCA Records. Foi producido por Butch Vig e descrito polo l\u00edder, cantante e guitarrista da banda, Dave Grohl, coma o \"m\u00e1is heavy ata a data\". O t\u00edtulo foi sacado das letras da canci\u00f3n \"Miss the Misery\". Como artistas invitados destacan Bob Mould e Krist Novoselic.\nO \u00e1lbum vendeu 235.000 copias na primeira semana do lanzamento e debutou no n\u00famero 1 nas listas estadounidenses da Billboard, convert\u00e9ndose no primeiro \u00e1lbum da banda en ser n\u00famero un nos Estados Unidos.\nListaxe de canci\u00f3ns.\nTodas as canci\u00f3ns compostas polos Foo Fighters."}
{"id": "179893", "revid": "88215", "url": "https://gl.wikipedia.org/wiki?curid=179893", "title": "Cadros de xogadores de tempadas pasadas do Hockey Club Liceo", "text": "1989-90.\nCadro de xogadores.\nFonte: Mundo Deportivo 24 de outubro de 1989\n2007-08.\nCadro de xogadores.\nAdestrador: Jos\u00e9 Querido \nAdestrador adxunto: Juan Copa\nPreparador f\u00edsico: \u00d3scar Viana Gonz\u00e1lez\n2009-10.\nCadro de xogadores.\nAdestrador: Carlos Gil\nAxudante do adestrador: Ram\u00f3n Canalda\nPreparador f\u00edsico: \u00d3scar Viana Gonz\u00e1lez\n2010-11.\nCadro de xogadores.\nAdestrador: Carlos Gil Seijo \nSegundo adestrador: Ram\u00f3n Canalda \nDelegado: Juan Jos\u00e9 Su\u00e1rez \nPreparador Fisico: Jos\u00e9 Vicente Veiga Dold\u00e1n \nServizo M\u00e9dico do Club: Javier Pombo Prieto \nFisioterapeuta: Sergio Garc\u00eda \nUtilleiros: Francisco Javier Tato e Miguel Fern\u00e1ndez \nMec\u00e1nico: Fernando Galm\u00e1n Barreiro\n2011-12.\nCadro de xogadores.\nAdestrador: Carlos Gil Seijo&lt;br&gt;\nSegundo adestrador: Ram\u00f3n Canalda&lt;br&gt;\nDelegado: Juan Jos\u00e9 Su\u00e1rez&lt;br&gt;\nPreparador Fisico: Jos\u00e9 Vicente Veiga Dold\u00e1n&lt;br&gt;\nServizo M\u00e9dico do Club: Javier Pombo Prieto&lt;br&gt;\nFisioterapeuta: Sergio Garc\u00eda&lt;br&gt;\nUtilleiros: Francisco Javier Tato e Miguel Fern\u00e1ndez&lt;br&gt;\nMec\u00e1nico: Fernando Galm\u00e1n Barreiro\n2012-13.\nCadro de xogadores.\nAdestrador: Carlos Gil Seijo&lt;br&gt;\nDelegado: Juan Jos\u00e9 Su\u00e1rez&lt;br&gt;\nPreparador Fisico: Dami\u00e1n Meijueiro P\u00e9rez-Menda\u00f1a e David Dom\u00ednguez Sala&lt;br&gt;\nFisioterapeuta: Sergio Garc\u00eda Pose"}
{"id": "179894", "revid": "89787", "url": "https://gl.wikipedia.org/wiki?curid=179894", "title": "Myles Kennedy", "text": "Myles Richard Kennedy, nado como Myles Richard Bass o 27 de novembro de 1969, \u00e9 un m\u00fasico, cantante e compositor estadounidense m\u00e1is co\u00f1ecido por ser o cantante principal e guitarrista da banda de rock Alter Bridge, e como o vocalista nos concertos do proxecto en solitario de Slash. Antigo profesor con orixe en Spokane, Washington, Kennedy \u00e9 co\u00f1ecido pola s\u00faa habilidade como guitarrista e vocalista, cunha voz tenor. Traballou como m\u00fasico e compositor, facendo aparici\u00f3ns en estudio e en directo con moitos artistas durante anos, e estivo en m\u00faltiples proxectos na s\u00faa carreira. M\u00e1is recentemente, colaborou con Slash no seu \u00e1lbum de debut hom\u00f3nimo, \"Slash\". M\u00e1is notablemente, Kennedy colaborou con antigos membros de Led Zeppelin, nun proxecto con Jimmy Page, John Paul Jones e Jason Bonham en 2008.\nKennedy creceu en Spokane, Washington, onde foi ao Spokane Falls Community College a estudar teor\u00eda musical. Comezou a s\u00faa carreira musical en 1990 como guitarrista principal da banda de jazz Cosmic Dust, coa que lanzou un \u00e1lbum de estudio. A s\u00faa segunda banda, Citizen Swing, sacou dous \u00e1lbums de estudio antes de separarse en 1995. Ent\u00f3n converteuse no vocalista e no guitarrista principal de The Mayfield Four en 1996, banda con base en Spokane, cos cales sacou dous \u00e1lbums de estudio. Mentres estaba na banda, fixo unha aparici\u00f3n na pel\u00edcula \"Rock Star\", que protagonizaban Mark Wahlberg e Jennifer Aniston. The Mayfield Four separ\u00e1ronse un ano despois, en 2002. Despois de declinar unha oferta para facer unha audici\u00f3n para ser vocalista de Velvet Revolver, ped\u00edronlle que se unise a Alter Bridge xunto a antigos membros de Creed. Lanzou tres \u00e1lbums de estudio con Alter Bridge: \"One Day Remains\", \"Blackbird\", e o m\u00e1is recente da banda, \"AB III\", que debutou no posto 17 das listas Billboard. Kennedy est\u00e1 de xira dende 2010, tocando cos seus dous proxectos principais, Alter Bridge e Slash."}
{"id": "179896", "revid": "89787", "url": "https://gl.wikipedia.org/wiki?curid=179896", "title": "Florida, Uruguai", "text": "Florida \u00e9 unha cidade uruguaia capital do departamento hom\u00f3nimo. Achantada sobre as ribeiras do R\u00edo Santa Luc\u00eda Chico, pos\u00fae unha poboaci\u00f3n de aproximadamente 32.128 habitantes.\nHistoria e caracter\u00edsticas.\nFoi fundada o 24 de abril de 1809, recibindo nun principio o nome de \"San Fernando de la Florida Blanca\", apelaci\u00f3n en homenaxe ao v\u00e1lido e favorito real espa\u00f1ol de inicios do s\u00e9culo XIX, o Conde de Floridablanca.\nDestaca porque al\u00ed se atopa a \"Pedra Alta da Florida\", lugar escolleito o 25 de agosto de 1825 para realizar o Congreso de Florida, e tam\u00e9n pola Capela de San Cono, santo que congrega multitudes o 3 de xu\u00f1o.\nNa s\u00faa praza principal enc\u00f3ntrase a catedral da cidade, que se empezou a constru\u00edr en 1894. \u00c9 unha das igrexas m\u00e1is co\u00f1ecidas do pa\u00eds, pois cont\u00e9n a Virxe dos Trinta e Tres, patroa do Uruguai, representada por unha pequena figura de madeira, localizada orixinalmente nunha localidade denominada Villa Vieja (antes, Villa del Pintado), e que a ela se encomendaron os Trinta e Tres Orientais tras o seu desembarco en 1825, xurando liberar a patria ou morrer no intento.\nNa mesma praza, un monumento obra do escultor Juan Manuel Ferrari, conmemora a Declaratoria da Independencia. O d\u00eda da inauguraci\u00f3n do mesmo, o 19 de maio de 1879, o poeta Juan Zorrilla de San Mart\u00edn declamou a \"Leyenda Patria\", en honra da xesta dos Trinta e Tres."}
{"id": "179900", "revid": "27249", "url": "https://gl.wikipedia.org/wiki?curid=179900", "title": "Ba\u00eda de Bengala", "text": ""}
{"id": "179901", "revid": "98629", "url": "https://gl.wikipedia.org/wiki?curid=179901", "title": "Places Like This", "text": "Places Like This \u00e9 o terceiro \u00e1lbum de estudio da banda australiana de indie pop Architecture in Helsinki, editado o 18 de xullo do 2007 no Xap\u00f3n, o 27 en Australia o 8 de agosto en Europa e o 21 nos Estados Unidos. Estreouse no n\u00famero 21 das ARIA Charts (as listas de vendas australianas)."}
{"id": "179902", "revid": "27249", "url": "https://gl.wikipedia.org/wiki?curid=179902", "title": "Linguas indo-iranias", "text": ""}
{"id": "179903", "revid": "27249", "url": "https://gl.wikipedia.org/wiki?curid=179903", "title": "Linguas indo-arias", "text": ""}
{"id": "179904", "revid": "102241", "url": "https://gl.wikipedia.org/wiki?curid=179904", "title": "Lingua assamesa", "text": "O assam\u00e9s \u00e9 a lingua oficial do estado de Assam, no nordeste da India. \nTam\u00e9n se fala en partes de Arunachal Pradesh e outros estados do nordeste da India; ademais de nos pa\u00edses de But\u00e1n e Bangladesh.\n\u00c9 falado por m\u00e1is de 20 mill\u00f3ns de persoas. \nA d\u00eda de hoxe, \u00e9 a lingua indoeuropea m\u00e1is oriental.\nO nome de idioma assam\u00e9s deriva de Assam, nome dunha parte do val do r\u00edo Brahmaputra. \nEn assam\u00e9s, o estado ch\u00e1mase \u00d4x\u00f4m (pronunciado \"/oj\u00f3m/\") e o idioma \"\u00f4x\u00f4miya\" (\"/ojom\u00edia/\").\nEscritura.\nEmpregan o alfabeto assam\u00e9s, unha variante pr\u00f3xima \u00e1 escritura Nagari Oriental (bengal\u00ed), que prov\u00e9n da escritura gupta."}
{"id": "179906", "revid": "98629", "url": "https://gl.wikipedia.org/wiki?curid=179906", "title": "Candlebox (\u00e1lbum)", "text": "Candlebox \u00e9 o \u00e1lbum de estrea da banda estadounidense post-grunge Candlebox, editado o 20 de xullo de 1993. O disco cont\u00e9n o seu \u00e9xito m\u00e1is co\u00f1ecido, \"Far Behind\", ademais dos sinxelos \"You\" e \"Cover Me\". Dende o seu lanzamento foi certidicado catro veces platino nos Estados Unidos.\nOs videoclips para \"Far Behind\" e \"You\" estivero en rotaci\u00f3n durante moito tempo na MTV, e foron dos v\u00eddeos m\u00e1is solicitados do ano 1993.\nOutros temas foron gravados durante as sesi\u00f3ns de \"Candlebox\" e inclu\u00edronse noutras edici\u00f3ns da banda. \"Can't Give In\", por exemplo, aparece na banda sonora da pal\u00edcula \"Airheads\" e \"Pull Away\" foi a cara-b do sinxelo \"You\".\nListaxe de canci\u00f3ns.\nTodos os temas compostos por Candlebox."}
{"id": "179907", "revid": "17467", "url": "https://gl.wikipedia.org/wiki?curid=179907", "title": "Fontanelle", "text": "Fontanelle \u00e9 o segundo \u00e1lbum da banda estadounidense de punk rock Babes in Toyland, editado o 11 de agosto de 1992 polo selo Reprise Records, sendo o seu primeiro lanzamento nunha gran discogr\u00e1fica. Tam\u00e9n \u00e9 a primeira gravaci\u00f3n da banda que conta con Maureen Herman no baixo.\nListaxe de canci\u00f3ns.\nTodos os temas compostos por Babes in Toyland."}
{"id": "179908", "revid": "98629", "url": "https://gl.wikipedia.org/wiki?curid=179908", "title": "Ennio Fantastichini", "text": "Ennio Fantastichini, nado o 20 de febreiro de 1955 en Gallese e finado o 1 de decembro de 2018 en N\u00e1poles, foi un actor italiano.\nEra o irm\u00e1n m\u00e1is novo do artista Piero Fantastichini (pintor e escultor)."}
{"id": "179909", "revid": "23204", "url": "https://gl.wikipedia.org/wiki?curid=179909", "title": "Pussy Whipped", "text": "Pussy Whipped \u00e9 o \u00e1lbum de estrea da banda estadounidense de punk rock Bikini Kill, editado o 26 de outubro de 1993 a trav\u00e9s do selo Kill Rock Stars. O disco incl\u00fae o tema \"Rebel Girl\", que \u00e9 a n\u00famero 27 da lista da \"Rolling Stone\" \"Most Excellent Songs of Every Year Since 1967\", unha lista de repreducci\u00f3n creada pola revista no ano 2006 para celebrar o seu n\u00famero 1.000.\nListaxe de canci\u00f3ns.\nTodos os temas compostos por Kathleen Hanna, ag\u00e1s onde se indique."}
{"id": "179910", "revid": "56817", "url": "https://gl.wikipedia.org/wiki?curid=179910", "title": "Hot Saki and Bedtime Stories", "text": "Hot Saki and Bedtime Stories \u00e9 o cuarto e derradeiro \u00e1lbum de estudio da banda de `rock alternativo estadounidense Catherine, editado o 17 de setembro de 1996 a trav\u00e9s do selo TVT Records. D'arcy Wretzky, a muller do bater\u00eda Kerry Brown nese momento, colaborou con voces no disco.\nA canci\u00f3n \"Four Leaf Clover\" editouse como sinxelo do \u00e1lbum, e outro tema, \"Whisper\", usouse na banda sonora da pel\u00edcula \"Scream\"."}
{"id": "179912", "revid": "56817", "url": "https://gl.wikipedia.org/wiki?curid=179912", "title": "Walking with Thee", "text": "Walking with Thee \u00e9 o segundo \u00e1lbum de estudio da banda inglesa de rock alternativo Clinic, editado o 25 de febreiro do 2002 a trav\u00e9s do selo Domino Records.\n\"Walking with Thee\" foi inclu\u00eddo na lista da \"Rolling Stone\" dos \"50 Mellores \u00c1lbums do 2002\"."}
{"id": "179916", "revid": "6284789", "url": "https://gl.wikipedia.org/wiki?curid=179916", "title": "Theremin", "text": "O theremin \u00e9 un dos primeiros instrumentos musicais electr\u00f3nicos. Foi inventado en 1919 polo f\u00edsico e m\u00fasico de nacionalidade rusa Lev Sergu\u00e9ievich Termen, quen m\u00e1is adiante afrancesar\u00eda o seu nome a L\u00e9on Th\u00e9r\u00e9min. O dese\u00f1o cl\u00e1sico consiste nunha consola que garda o mecanismo do instrumento, con d\u00faas antenas. Exec\u00fatase achegando e afastando a man a cada unha das antenas correspondentes, sen chegar a tocalas. A antena dereita adoita ser recta e en vertical, e serve para controlar a frecuencia ou ton: canto m\u00e1is preto estea a man dereita da mesma, m\u00e1is agudo ser\u00e1 o son producido. A antena esquerda \u00e9 horizontal e con forma de bucle, e serve para controlar o volume: canto m\u00e1is preto da mesma estea a man esquerda, m\u00e1is baixa o volume, e viceversa.\nUnhas das primeiras e m\u00e1is co\u00f1ecidas int\u00e9rpretes deste instrumento foi Clara Rockmore."}
{"id": "179917", "revid": "56817", "url": "https://gl.wikipedia.org/wiki?curid=179917", "title": "Clap Your Hands Say Yeah (\u00e1lbum)", "text": "Clap Your Hands Say Yeah \u00e9 o \u00e1lbum de estrea da banda Clap Your Hands Say Yeah, auto-editado nos Estados Unidos o 13 de setembro do 2005, e lanzado no Reino Unido o 23 de xaneiro do 2006 a trav\u00e9s do selo Wichita Recordings. Producido e mesturado po Adam Lasus, o \u00e1lbum e a banda saltaron \u00e1 fama tras chamar a atenci\u00f3n en varios blogs de MP3 e conseguir unha recensi\u00f3n moi positiva (\"9.0/10\") na influente p\u00e1xina de m\u00fasica Pitchfork Media. \"Clap Your Hands Say Yeah\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio.\nO \u00e9xito do disco comezou despois de que o baixista Tyler Sargent comezase a enviar copias por correo dende o seu apartamento. En novembro do 2005 o \u00e1lbum vendera m\u00e1is de 125.000 copias nos Estados Unidos. A\u00ednda que o grupo non ti\u00f1a un contrato discogr\u00e1fico oficial nos Estados Unidos, asinou un contrato de distribuci\u00f3n para po\u00f1er o disco a disposici\u00f3n dun p\u00fablico m\u00e1is amplo. No Reino Unido, a banda asinou co selo independente Wichita Recordings.\nListaxe de canci\u00f3ns.\nTodas as letras e a m\u00fasica compostas por Alec Ounsworth, ag\u00e1s onde se indique.\nCanci\u00f3ns extra.\nA edici\u00f3n brit\u00e1nica cont\u00e9n unha ligaz\u00f3n a canci\u00f3ns ao vivo extra. Todos estes temas foron gravados no club The Black Cat en Washington, D.C. o 18 de outubro do 2005."}
{"id": "179918", "revid": "865", "url": "https://gl.wikipedia.org/wiki?curid=179918", "title": "Without a Sound", "text": "Without a Sound \u00e9 o sexto \u00e1lbum de estudio da banda estadounidense de rock alternativo Dinosaur Jr, editado o 23 de agosto de 1994. Foi o primeiro \u00e1lbum da banda que non contou con Murph na bater\u00eda, que foi substitu\u00eddo polo vocalista e guitarrista J Mascis. Tr\u00e1tase tam\u00e9n do seu \u00e1lbum m\u00e1is exitoso, acadando o n\u00famero 44 da lista \"Billboard 200\". \"Feel the Pain\" foi o \u00fanico sinxelo lanzado do \u00e1lbum, e chegou ao n\u00famero 4 da \"Billboard Modern Rock Tracks\", convert\u00e9ndose nun dos seus maiores \u00e9xitos.\nListaxe de canci\u00f3ns.\nTodos os temas compostos por J Mascis."}
{"id": "179919", "revid": "5863", "url": "https://gl.wikipedia.org/wiki?curid=179919", "title": "L\u00e9on Th\u00e9r\u00e9min", "text": "Lev Sergeyevich Termen, co\u00f1ecido como L\u00e9on Th\u00e9r\u00e9min, nado en San Petersburgo o 15 de agosto de 1896 e finado o 3 de novembro de 1993 foi un inventor ruso.\n\u00c9 moi famoso pola invenci\u00f3n do theremin, un dos primeiros instrumentos musicais electr\u00f3nicos, que chegou nun momento no que o seu pa\u00eds estaba no medio da guerra civil rusa."}
{"id": "179920", "revid": "89787", "url": "https://gl.wikipedia.org/wiki?curid=179920", "title": "Clara Rockmore", "text": "Clara Rockmore, nada en Vilnius o 9 de marzo de 1911 e finada en Nova York o 10 de maio de 1998, foi unha virtuosa da m\u00fasica que destacou como int\u00e9rprete do instrumento musical electr\u00f3nico theremin. Desenvolveu toda unha t\u00e9cnica para tocar este intrumento inclu\u00edndo un sistema de colocaci\u00f3n dos dedos. Foi ademais unha nena prodixio, ao entrar no conservatorio de m\u00fasica de San Petersburgo \u00e1 idade de 5 anos."}
{"id": "179921", "revid": "1093", "url": "https://gl.wikipedia.org/wiki?curid=179921", "title": "Fernando Nolla", "text": ""}
{"id": "179922", "revid": "865", "url": "https://gl.wikipedia.org/wiki?curid=179922", "title": "XTC", "text": "XTC foi unha banda inglesa de New Wave procedente de Swindon, activa entre 1976 e 2005. A\u00ednda que a banda gozou dalg\u00fan \u00e9xito significativo nas listas, como en Reino Unido cos sinxelos \"Making Plans for Nigel\" (1979) e \"Senses Working Overtime\" (1982), son m\u00e1is co\u00f1ecidos pola boa consideraci\u00f3n que tiveron da cr\u00edtica durante moito tempo que por facer discos exitosos."}
{"id": "179923", "revid": "98629", "url": "https://gl.wikipedia.org/wiki?curid=179923", "title": "The Byrds", "text": "The Byrds foi unha banda estadounidense de rock, formada nos \u00c1nxeles, California en 1964. A banda sufriu varios cambios na s\u00faa formaci\u00f3n durante a s\u00faa existencia, sendo o seu l\u00edder Roger McGuinn (co\u00f1ecido como Jim McGuinn) un \u00fanico membro permanente ata que o grupo se desfixo en 1973. A\u00ednda que s\u00f3 logrou acadar o \u00e9xito comercial de contempor\u00e1neos como The Beatles, The Beach Boys e The Rolling Stones durante un curto per\u00edodo de tempo (1965\u201366), The Byrds hoxe en d\u00eda \u00e9 considerada polos cr\u00edticos como unha das bandas m\u00e1is influentes dos anos 60. Inicialmente, foi pioneira do folk rock, mesturando a influencia dos Beatles e doutras bandas da British Invasion coa m\u00fasica folk contempor\u00e1nea e tradicional. A medida que os 60 avanzaban, o grupo tam\u00e9n foi influente nas orixes do rock psicod\u00e9lico, o raga rock e o country rock. Ademais, a t\u00edpica mestura da banda de harmon\u00edas claras de voz e o son met\u00e1lico da guitarra Rickenbacker de 12 cordas de McGuinn continuou sendo influente na m\u00fasica popular ata a actualidade. Entre as canci\u00f3ns m\u00e1is perdurables da banda est\u00e1n a versi\u00f3n de Bob Dylan \"Mr. Tambourine Man\" e a de Pete Seeger \"Turn! Turn! Turn! (to Everything There is a Season)\", xunto coas propias \"I'll Feel a Whole Lot Better\", \"Eight Miles High\", \"So You Want to Be a Rock 'n' Roll Star\", \"Ballad of Easy Rider\" e \"Chestnut Mare\"."}
{"id": "179925", "revid": "5863", "url": "https://gl.wikipedia.org/wiki?curid=179925", "title": "Virgilio Fern\u00e1ndez de la Vega Lomb\u00e1n", "text": "Virgilio Fern\u00e1ndez de la Vega Lomb\u00e1n, nado na Veiga e finado en Madrid o 26 de marzo de 1976, foi un farmac\u00e9utico e pol\u00edtico galego.\nTraxectoria.\nFillo do m\u00e9dico Wenceslao Fern\u00e1ndez de la Vega Pasar\u00edn e de Dolores Lomb\u00e1n Cotarelo, era irm\u00e1n de Elisa, Jimena e Wenceslao Fern\u00e1ndez de la Vega Lomb\u00e1n. Foi vogal do Consello Superior de Fomento durante a monarqu\u00eda afonsina. Foi elixido deputado centrista nas elecci\u00f3ns xerais de 1936 pola provincia de Lugo. Finou en Madrid o 26 de marzo de 1976."}
{"id": "179926", "revid": "23204", "url": "https://gl.wikipedia.org/wiki?curid=179926", "title": "Portland, Maine", "text": "Portland \u00e9 a cidade m\u00e1is grande do estado estadounidense de Maine e a capital do Condado de Cumberland, en Maine. A poboaci\u00f3n en 2010 era de 66.194, cun crecemento dun 3% dende o censo do ano 2000. Portland \u00e9 a cidade principal da \u00e1rea metropolitana, que incl\u00fae os Condados de Cumberland, York, e Sagadahoc.\nOs turistas visitan o hist\u00f3rico distrito de Old Port, polo Porto de Portland, na desembocadura do r\u00edo Fore e parte da Ba\u00eda Casco, e o Distrito das Artes de Portland, que vai pola Congress Street no centro da cidade. O Faro de Portland est\u00e1 situado no Cabo Elizabeth e marca a entrada ao porto.\nO escudo da cidade representa un f\u00e9nix renacendo das s\u00faas cinzas, xusto debaixo do lema da cidade, \"Resurgam\", en lat\u00edn \"Levantareime de novo.\" O lema ref\u00edrese \u00e1s reconstruci\u00f3ns de Portland ante catro incendios devastadores. A cidade de Portland, Oreg\u00f3n foi chamada as\u00ed por Portland, Maine."}
{"id": "179927", "revid": "56817", "url": "https://gl.wikipedia.org/wiki?curid=179927", "title": "Presidente de Roman\u00eda", "text": "O presidente \u00e9 o xefe de estado de Roman\u00eda. Segundo a constituci\u00f3n vixente \u00e9 elixido por un per\u00edodo de 5 anos, en d\u00faas quendas. Roman\u00eda deveu unha rep\u00fablica en 1947, cando os comunistas forzaron a renuncia do rei Miguel I de Roman\u00eda.\nEsta \u00e9 a lista dos xefes de estado de Roman\u00eda de 1947 ata hoxe."}
{"id": "179928", "revid": "1131", "url": "https://gl.wikipedia.org/wiki?curid=179928", "title": "Wenceslao Fern\u00e1ndez de la Vega Lomb\u00e1n", "text": "Wenceslao Fern\u00e1ndez de la Vega Lomb\u00e1n, nado na Veiga en 1909 e finado en Madrid o 23 de marzo de 1997, foi un avogado inspector de traballo asturiano.\nTraxectoria.\nFillo do m\u00e9dico Wenceslao Fern\u00e1ndez de la Vega Pasar\u00edn e de Dolores Lomb\u00e1n Cotarelo, era irm\u00e1n de Elisa, Jimena e Virgilio Fern\u00e1ndez de la Vega Lomb\u00e1n. Ingresou na Inspecci\u00f3n de Traballo o 8 de xu\u00f1o de 1936. Foi nomeado polas autoridades republicanas Delegado Provincial de Traballo de segunda categor\u00eda de Albacete o 16 de febreiro de 1937, sendo ministro Anastasio de Gracia (PSOE). Ao remate da Guerra Civil Espa\u00f1ola foi depurado por Orde publicada no BOE de 22 de xaneiro de 1940, de acordo coa lei de Responsabilidades Pol\u00edticas, sendo Ministro de Agricultura Joaqu\u00edn Benjumea Bur\u00edn. A sanci\u00f3n foi revogada no BOE do 8 de maio de 1949, pero foille imposto o traslado forzoso con prohibici\u00f3n de solicitar cargos vacantes durante un ano, e a postergaci\u00f3n por dous anos de inhabilitaci\u00f3n para o desempe\u00f1o de postos de mando e confianza.\nO 11 de novembro de 1955 foi nomeado Delegado Provincial de Traballo de Zaragoza. Foi cesado en 1963, poucos meses despois da ca\u00edda do ministro Ferm\u00edn Sanz-Orrio y Sanz -sucesor de Gir\u00f3n de Velasco-.\nFoi condecorado coa Medalla ao M\u00e9rito no Traballo no 32\u00ba aniversario do Alzamento Nacional, o 18 de xullo de 1971\nFamilia.\nCasou con Elena Sanz Reig coa que tivo dous fillos: Jes\u00fas e Mar\u00eda Teresa Fern\u00e1ndez de la Vega."}
{"id": "179930", "revid": "89787", "url": "https://gl.wikipedia.org/wiki?curid=179930", "title": "Endosimbiose", "text": "A endosimbiose \u00e9 unha asociaci\u00f3n estreita entre especies, na cal os individuos dunha especie viven dentro do corpo ou das c\u00e9lulas da outra. O organismo que vive no interior ch\u00e1mase endosimbionte. Etimoloxicamente o termo pode usarse para designar a calquera simbionte que viva no interior do corpo doutro ser vivo, pero para este concepto existe tam\u00e9n o adxectivo endosom\u00e1tico (simbionte endosom\u00e1tico), un exemplo dos cales son as bacterias da flora intestinal. Alg\u00fans usan o termo endosimbiose principalmente para describir a relaci\u00f3n que existe cando un microorganismo vive de forma normal dentro das c\u00e9lulas doutro ser vivo, pero non \u00e9 imprescindible a localizaci\u00f3n intracelular para usalo.\nAlgunhas veces as endosimbioses son obrigadas, xa que un dos organismos ou ambos xa non poder\u00edan vivir por separado, como \u00e9 o caso do verme mari\u00f1o \"Riftia\", que non ten intestino e n\u00fatrese grazas \u00e1s s\u00faas bacterias endosimbiontes.\nAlg\u00fans org\u00e1nulos celulares eucariontes, como as mitocondrias e os plastos (cloroplastos), proceden dunha simbiose inicial con bacterias.\nOs org\u00e1nulos de orixe endosimbi\u00f3tica aparecen moi transformados, pero conservan un xenoma propio e multipl\u00edcanse autonomamente, feito que revela a s\u00faa orixe como organismos distintos. Grazas \u00e1 endosimbiose os organismos eucari\u00f3ticos te\u00f1en a capacidade de realizar procesos metab\u00f3licos que evolucionaron orixinariamente en bacterias, como a respiraci\u00f3n celular, realizada polas mitocondrias, a fotos\u00edntese, feita nos plastos, ou a fixaci\u00f3n do nitr\u00f3xeno, realizada por bacterias, a mi\u00fado de vida intracelular, nas ra\u00edces de certas plantas.\nTeor\u00eda endosimbi\u00f3tica ou endosimbiose en serie.\nEsta teor\u00eda describe a aparici\u00f3n das c\u00e9lulas eucariotas como consecuencia da sucesiva incorporaci\u00f3n de diferentes bacterias de vida libre, tres delas no caso dos animais e fungos e catro no caso dos vexetais. Esas bacterias co tempo dexenerar\u00edan e pasar\u00edan a formar parte da c\u00e9lula hospedadora, convert\u00e9ndose en org\u00e1nulos como a mitocondria, cloroplastos, cilios e flaxelos. F\u00e1lase de endosimbiose primaria cando unha bacteria \u00e9 incorporada por outro organismo vivo. Pero poden existir tam\u00e9n endosimbioses secundarias, nas cales o produto da ensosimbiose primaria \u00e9 \u00e1 s\u00faa vez incorporado por outro organismo eucari\u00f3tico libre .\nA teor\u00eda foi proposta por Lynn Margulis en diferentes artigos e libros: \"On origen of mitosing cells\" (1967), \"Origins of Eukaryotic Cells\" (1975) e \"Symbiosis in Cell Evolution\" (1981). Na actualidade ac\u00e9ptase que os eucariotas xurdiron como consecuencia dos procesos simbioxen\u00e9ticos descritos por Margulis unha vez que se considera demostrada a orixe endosimbi\u00f3tica das mitocondrias e os cloroplastos . Os antecedentes da teor\u00eda hai que buscalos no ruso Kostantin S. Merezhkovsky, que en 1909 presentou a hip\u00f3tese da orixe endosimbi\u00f3tica dos cloroplastos.\nProbas da orixe endosimbi\u00f3tica de mitocondrias e cloroplastos.\nA evidencia de que as mitocondrias e os plastos xurdiron a trav\u00e9s do proceso de endosimbiose son as seguintes::\nUnha caracter\u00edstica que vai en contra da teor\u00eda \u00e9 que os xenomas de mitocondrias e cloroplastos de moitos eucariotas pos\u00faen intr\u00f3ns (no home non), caracter\u00edstica tipicamente eucariota, pero isto pode explicarse se houbo transferencia de ADN do n\u00facleo ao org\u00e1nulo.\nSimbiox\u00e9nese.\nO significado exacto do termo simbiox\u00e9nese \u00e9 a formaci\u00f3n de novas especies de seres vivos como resultado de simbioses estables a longo prazo que desembocan na trasferencia de material xen\u00e9tico\n, pasando parte ou o total do ADN dos simbiontes ao xenoma do individuo resultante. Do proceso simbioxen\u00e9tico xorde un novo individuo no que est\u00e1n integrados os seus simbiontes, pero que ten caracter\u00edsticas propias.\nEndosimbiose e simbiox\u00e9nese non son exactamente o mesmo. A endosimbiose \u00e9 a asociaci\u00f3n entre dous seres vivos, dos cales un vive dentro do outro. A simbiox\u00e9nese \u00e9 a formaci\u00f3n co tempo dunha nova especie como resultado desa asociaci\u00f3n.\nO termo simbiox\u00e9nese foi proposto por Konstantin Merezhkovsky no seu libro de 1926 \"Symbiogenesis and the Origin of Species\" , pero a impulsora da teor\u00eda da simbiox\u00e9nese moderna foi Lynn Margulis. No libro \"Acquiring Genomes: A Theory of the Origins of Species\", Margulis sost\u00e9n que a simbiox\u00e9nese \u00e9 unha forza primordial na evoluci\u00f3n. Para ela a contribuci\u00f3n das bacterias foi fundamental na evoluci\u00f3n, xa que son organismos moi vers\u00e1tiles que poden transferir xenes doadamente.\nVirus endosimbi\u00f3ticos e retrovirus end\u00f3xenos.\nDurante o embarazo dos mam\u00edferos viv\u00edparos, act\u00edvanse retrovirus end\u00f3xenos (ERVs) integrados nas s\u00faas c\u00e9lulas e reprod\u00facense en grandes cantidades durante a implantaci\u00f3n do embri\u00f3n. Por un lado estes virus act\u00faan como immunodepresores, e protexen o embri\u00f3n do sistema inmunitario da nai, e por outro lado unhas prote\u00ednas de fusi\u00f3n viral causan a formaci\u00f3n do sincitio placentario para limitar o intercambio de c\u00e9lulas migatorias entre o embri\u00f3n en desenvolvemento e o corpo da nai, xa que un epitelio de separaci\u00f3n non ser\u00eda eficiente para evitar a migraci\u00f3n de c\u00e9lulas brancas sangu\u00edneas. Un ERV \u00e9 un virus similar ao virus da SIDA (VIH). A acci\u00f3n inmunodepresora era o comportamento primario do virus, similar \u00e1 do VIH. A fusi\u00f3n de prote\u00ednas foi unha maneira de estender a infecci\u00f3n a outras c\u00e9lulas simplemente mestur\u00e1ndoas coas infectadas (similar \u00e1 acci\u00f3n do VIH).\nCrese que os devanceiros dos mam\u00edferos viv\u00edparos modernos evolucionaron grazas \u00e1 infecci\u00f3n accidental sufrida por un antepasado con estes virus, que permitiu que o feto sobrevivise \u00e1 acci\u00f3n do sistema inmunitario da nai.\nO Proxecto Xenoma Humano atopou varios miles de ERVs no noso xenoma, os cales est\u00e1n organizados en 24 familias."}
{"id": "179938", "revid": "4839679", "url": "https://gl.wikipedia.org/wiki?curid=179938", "title": "Rapanui", "text": "Rapanui ou Rapa Nui pode facer referencia a:"}
{"id": "179939", "revid": "839", "url": "https://gl.wikipedia.org/wiki?curid=179939", "title": "La Bullonera", "text": "La Bullonera \u00e9 un d\u00fao de m\u00fasica aragonesa, moi activo nos anos setenta. Destacaba facendo canci\u00f3n protesta e versi\u00f3ns do folclore, con letras cheas de iron\u00eda. O seu nome inicial era \"Vientos del Pueblo\", pero despois de varios cambios na formaci\u00f3n, quedou formada baixo o nome aragon\u00e9s de \"La Bullonera\" e composto por Javier Mestre e Eduardo Paz.\nO 6 de marzo de 1973 participaron na 1\u00aa Semana cultural aragonesa, xunto a outros artistas como Tom\u00e1s Bosque, Labordeta ou Joaqu\u00edn Carbonell. O 9 de maio de 1976 representaron a Arag\u00f3n xunto con Labordeta no Festival dos Pobos Ib\u00e9ricos.\nDespois do seu \u00e1lbum \"Punto\" de 1980 separ\u00e1ronse, a\u00ednda que se reuniron varias veces para actuaci\u00f3nes ocasionais."}
{"id": "179940", "revid": "22570", "url": "https://gl.wikipedia.org/wiki?curid=179940", "title": "Metrolox\u00eda", "text": "A metrolox\u00eda, do grego antigo \u03bc\u03ad\u03c4\u03c1o\u03bd (\"m\u00e9tron\", 'medida') e \"\u03bb\u03cc\u03b3o\u03c2\" (\"l\u00f3gos\", 'tratado') \u00e9 a ciencia da medici\u00f3n ou da medida. (En grego antigo o termo \u03bc\u03b5\u03c4\u03c1\u03bf\u03bb\u03bf\u03b3\u03af\u03b1, \"metrolog\u00eda\", significaba 'teor\u00eda das relaci\u00f3ns').\nA Oficina internacional de pesos e medidas, OIPM (\"International Bureau of Weights and Measures, BIPM\", en ingl\u00e9s) define a \"metrolox\u00eda\" como a ciencia da medida, que incl\u00fae o estudo, mantemento e aplicaci\u00f3n do sistema de pesas e medidas, tanto desde o punto de vista experimental como te\u00f3rico e tam\u00e9n o nivel de incerteza no campo da ciencia e a tecnolox\u00eda.\nAbrangue, ademais, todos os aspectos te\u00f3ricos e pr\u00e1cticos que aseguran a precisi\u00f3n exixida no proceso produtivo, procurando garantir a calidade de produtos e servizos a trav\u00e9s da calibraci\u00f3n dos instrumentos de medida, sexan anal\u00f3xicos ou electr\u00f3nicos (dixitais), e da realizaci\u00f3n de ensaios, sendo a base fundamental da competitividade das empresas.\nCaracter\u00edsticas.\nO obxectivo fundamental da metrolox\u00eda \u00e9 a obtenci\u00f3n e expresi\u00f3n do valor das magnitudes, garantindo a trazabilidade dos procesos e a consecuci\u00f3n da exactitude requirida en cada caso, empregando para iso instrumentos, m\u00e9todos e medios apropiados.\nA Metrolox\u00eda act\u00faa tanto nos \u00e1mbitos cient\u00edfico, industrial e legal, as\u00ed como en calquera outro demandado pola sociedade. Ten d\u00faas caracter\u00edsticas moi importantes: o resultado da medici\u00f3n e a incerteza de medida.\nOs cient\u00edficos e os enxe\u00f1eiros utilizan unha gran variedade de instrumentos para levar a cabo as s\u00faas medici\u00f3ns. Desde obxectos sinxelos como regras e cron\u00f3metros, at\u00e9 potentes microscopios, medidores de l\u00e1ser e incluso avanzadas computadoras moi precisas.\nPor outra parte, a metrolox\u00eda \u00e9 parte fundamental do que nos pa\u00edses industrializados se co\u00f1ece como \"Infraestrutura Nacional da Calidade\", composta de actividades como normalizaci\u00f3n, ensaios, certificaci\u00f3n e acreditaci\u00f3n, que \u00e1 s\u00faa vez son dependentes das actividades metrol\u00f3xicas que aseguran a exactitude das medici\u00f3ns que se efect\u00faan nos ensaios, cuxos resultados son a evidencia para as certificaci\u00f3ns.\nA metrolox\u00eda permite asegurar a comparabilidade internacional das medici\u00f3ns e, por tanto, a intercambiabilidade dos produtos a escala internacional.\nNo \u00e1mbito metrol\u00f3xico os termos te\u00f1en significados espec\u00edficos, e estes est\u00e1n recollidos no Vocabulario Internacional de Metrolox\u00eda ou VIM (IVM nas s\u00faas siglas internacionais en ingl\u00e9s).\nMotivo da s\u00faa implantaci\u00f3n.\nA \"norma\" ISO serie 9000 define explicitamente a relaci\u00f3n entre garant\u00eda da calidade e a metrolox\u00eda, estabelecendo directrices para manter un control sobre os instrumentos de medida das empresas, facendo as\u00ed necesaria a implantaci\u00f3n dun proceso metrol\u00f3xico nas empresas que buscas ou pos\u00faen unha certificaci\u00f3n.\nO factor da \"globalizaci\u00f3n dos mercados\" tam\u00e9n pon en pr\u00e1ctica un dos seus principais obxectivos, que \u00e9 traducir a confiabilidade nos sistemas de medici\u00f3n e garantir que as especificaci\u00f3ns t\u00e9cnicas, regulamentos e normas existentes, proporcionen as mesmas condici\u00f3ns de perfecta aceptabilidade na montaxe e encaixe de partes de produtos finais, independentemente de onde sexan producidas.\nOutro obxectivo, non menos importante, est\u00e1 na mellor\u00eda do nivel de vida da poboaci\u00f3n mediante o consumo de produtos de calidade, da preservaci\u00f3n da seguridade, da sa\u00fade e do medio ambiente.\n\u00c1reas da metrolox\u00eda.\nBasicamente, a metrolox\u00eda div\u00eddese en tres grandes \u00e1reas:\nPapel da metrolox\u00eda na organizaci\u00f3n industrial.\nA metrolox\u00eda garante a calidade do produto final favorecendo as negociaci\u00f3ns pola confianza do cliente, sendo un diferenciador tecnol\u00f3xico e comercial para as empresas.\nReduce o consumo e o desperdicio de materias primas pola calibraci\u00f3n de compo\u00f1entes e equipamentos, aumentando a produtividade.\nE tam\u00e9n reduce a posibilidade de rexeitamento do produto, resgardando os principios \u00e9ticos e morais da empresa na atenci\u00f3n das necesidades da sociedade en que est\u00e1 inserida, evitando desgastes que poden comprometer a s\u00faa imaxe no mercado.\nPor que calibrar?\nA calibraci\u00f3n \u00e9 a comparaci\u00f3n entre os valores indicados por un instrumento de medida e os indicados por un padr\u00f3n (equipamento de clase superior).\nA calibraci\u00f3n dos equipos de medici\u00f3n \u00e9 unha funci\u00f3n importante para a calidade do proceso produtivo e debe ser unha actividade normal de produci\u00f3n que proporciona unha serie de vantaxes tales como:\nPor que ensaiar?\nA trav\u00e9s dos ensaios \u00e9 pos\u00edbel verificar se os produtos ou procesos de fabricaci\u00f3n est\u00e1n de acordo con determinadas normas e especificaci\u00f3ns t\u00e9cnicas para que, en casos de fallos, as empresas procedan \u00e1s oportunas correcci\u00f3ns, que as beneficiar\u00e1 polo aumento da competitividade, e aos consumidores, polo aceso a produtos ou servizos que respondan a padr\u00f3ns m\u00ednimos de calidade."}
{"id": "179941", "revid": "98629", "url": "https://gl.wikipedia.org/wiki?curid=179941", "title": "Pobo rapanui", "text": "Os rapanui son unha etnia habitante da illa de Pascua. A denominaci\u00f3n de rapanui f\u00edxose posteriormente extensiva para nomear tanto \u00f3 pobo aborixe como \u00f3 seu idioma (rapanui) e \u00e1 illa que habitan.\nDescrici\u00f3n.\nO pobo rapanui descende dos primeiros poboadores procedentes da Polinesia.\nA sociedade rapanui, era gobernada polo ariki, con ascendencia atribu\u00edda directamente dos deuses; e estaba dividida en tribos e con clases moi estratificadas. Cada tribo ocupaba unha zona, sempre con franxa costeira. A maior parte da poboaci\u00f3n viv\u00eda cara o interior, xunto \u00e1s \u00e1reas de cultivo. No litoral establec\u00edan centros relixiosos, pol\u00edticos e cerimoniais (Anakena, Akahanga) e adoraban \u00f3s antergos case deificados representados polos moai.\nEst\u00edmase que a poboaci\u00f3n de Rapa Nui, sufriu unha crise de superpoboaci\u00f3n nos s\u00e9culos XVII e XVIII, o que ter\u00eda provocado guerras entre as tribos, coa conseguinte destruci\u00f3n dos lugares cerimoniais e o abandono das canteiras nas que tallaban os moai. Os nativos comezaron a vivir en covas e deberon padecer a escaseza de alimentos. Xorde un novo cerimonial: o do Tangata Manu (home-paxaro).\nO primeiro contacto dos rapanui con alg\u00fan occidental tivo lugar o 5 de abril de 1722, cando o navegante neerland\u00e9s Jacob Roggeween chegou \u00e1 illa.\nCenso do 2002.\nA poboaci\u00f3n da Illa de Pascua no censo realizado no 2002 era de 3.791. O 60% eran rapanui, a poboaci\u00f3n chilena e a procedente de Europa era do 39%, e o restante 1% eran amerindios de Chile."}
{"id": "179942", "revid": "89787", "url": "https://gl.wikipedia.org/wiki?curid=179942", "title": "Paul Keating", "text": "Paul John Keating (n. 1944) pol\u00edtico, foi o primeiro ministro de Australia entre 1991 e 1996.\nKeating creceu no suburbio de Bankstown, en Sydney. Nos anos 1960 el fixo parte do grupo de rock \"The Ramrods\". El estudou en escolas cat\u00f3licas e deixou os seus estudos antes de ingresar na universidade, e ingresando nun sindicato e despois na Xuventude do Partido Laborista.\nComo Xefe do Goberno destacou polos seus moitos logros legislativos e pola s\u00faa inesperada vitoria nas elecci\u00f3ns de 1993. Con todo, durante o seu segundo mandato as s\u00faas pol\u00edticas non conseguiron atraer a un electorado cada vez m\u00e1is descontento co compromiso con Asia e preocupado polos problemas econ\u00f3micos. Keating foi derrotado nas elecci\u00f3ns de 1996."}
{"id": "179943", "revid": "67537", "url": "https://gl.wikipedia.org/wiki?curid=179943", "title": "Presidente de Turqu\u00eda", "text": "Segundo a Constituci\u00f3n da Turqu\u00eda o presidente do pa\u00eds \u00e9 elixido pola Grande Asemblea Nacional Turca para un mandato de 7 anos.\nEsta \u00e9 a lista dos presidentes do pa\u00eds, despois da instalaci\u00f3n da rep\u00fablica, o 1923."}
{"id": "179944", "revid": "98629", "url": "https://gl.wikipedia.org/wiki?curid=179944", "title": "Tangata Manu", "text": "O Tangata manu (Home-Paxaro), era o ga\u00f1ador dunha competici\u00f3n tradicional na Illa de Pascua (\"Rapa Nui\"). O ritual era unha competici\u00f3n anual para obter o primeiro ovo da estaci\u00f3n do paxaro Onychoprion fuscata (\"manu tara\") no illote de Motu Nui (illa dos Homes-paxaro), nadar de regreso a Rapa Nui e rubir o cantil de Rano Kau ata o cumio preto do poboado de Orongo. Esta cerimonia de primavera era en honor de Makemake (deus creador), e comezaba coa chegada do primeiro ovo e remataba coa investidura do \"Tangata Manu\", o sagrado \"Home-Paxaro\" da illa de Pascua.\nCulto.\nMitolox\u00eda.\nMakemake era o deus xefe do culto do home-paxaro, os outros tres deuses asociados a el eran Hawa-tuu-take-take (o se\u00f1or dos ovos) a s\u00faa esposa Vie Hoa e Vie Kanatea.\nDescrici\u00f3n da cerimonia.\nCada ano, os representantes das diferentes tribos rapanui, sub\u00edan \u00f3 volc\u00e1n Rano Kau para festexar no centro cerimonial de Orongo, a nova competici\u00f3n para a elecci\u00f3n do \"Tangata Manu\", quen exerc\u00eda durante un ano a xefatura pol\u00edtica e militar da illa.\nOs contendentes eran elixidos en so\u00f1os polos ivi-attuas (individuos con don da profec\u00eda). Os candidatos sinalaban un hopu (un corredor), que nadar\u00eda a Motu Nui e alcanzar\u00edalle o ovo, mentres os candidatos agardaban en Orongo. A xusta era moi perigosa e moitos hopu morr\u00edan devorados por quenllas, afogados ou por ca\u00eddas.\nUnha vez que o hopu lle entregaba o ovo \u00f3 candidato, acend\u00edan un lume cara ao interior do volc\u00e1n Rano Kao; a localizaci\u00f3n do lume anunciaba a toda a illa se o novo \"Tangata manu\" era de clans occidentais ou orientais.\nO ga\u00f1ador recib\u00eda un novo nome e o t\u00edtulo de \"Tangata manu\", e un gran poder na illa, inclu\u00eddo o de que o seu clan tivese os dereitos \u00fanicos de facer a recolecci\u00f3n da estaci\u00f3n dos ovos e dos pitos das aves mari\u00f1as de Motu Nui. \nO \"Tangata manu\" dirix\u00eda ent\u00f3n unha danza costa abaixo do volc\u00e1n Rano Kao e segu\u00eda ata Anakena se era de clans occidentais ou ata Rano Raraku se era de clans orientais.\nOrongo, que \u00e9 o cumio do volc\u00e1n extinto Rano Kao que estaba enfronte \u00f3 illote Motu Nui, era un lugar de culto. Al\u00ed os homes m\u00e1is poderosos da illa agardaban cada ano a chegada das andori\u00f1as de mar que ani\u00f1aban. Fac\u00edano sentados durante semanas nas casas de pedra semi-subterr\u00e1neas orientadas cara Motu Nui. A competici\u00f3n efectu\u00e1base nadando sobre un flotador de totora chamado \"pora\". O ga\u00f1ador convert\u00edase en algo similar a unha divindade, afeit\u00e1bano e pint\u00e1banlle a cabeza de vermello e logo conduc\u00edano a unha cabana sagrada en Rano Raraku, onde permanec\u00eda illado durante un ano. Era alimentado por criadas especiais e recib\u00eda o rango sagrado de \"Tangata Manu\" (home\u2013paxaro do ano). As ru\u00ednas de Orongo a\u00ednda conservan as decoraci\u00f3ns pictogr\u00e1ficas de homes\u2013paxaros representados con longos e encorvados picos.\nO culto do home-paxaro foi suprimido por misioneiros cristi\u00e1ns na d\u00e9cada de 1860. A orixe do culto e a s\u00faa duraci\u00f3n son desco\u00f1ecidos, as\u00ed como se desco\u00f1ece tam\u00e9n se este culto substitu\u00edu \u00e1 relixi\u00f3n relacionada cos Moai ou se coexistira con ela."}
{"id": "179953", "revid": "23204", "url": "https://gl.wikipedia.org/wiki?curid=179953", "title": "Makemake", "text": "Makemake, tam\u00e9n escrito Make-Make, \u00e9 un deus polin\u00e9sico presente na mitolox\u00eda rapanui da Illa de Pascua. \u00c9 o creador da humanidade, o deus da fertilidade e o deus xefe de \"Tangata manu\" ou do \"home-paxaro\" (esta seita sucedeu \u00e1 era m\u00e1is famosa dos Moais da illa). Parec\u00eda ser a forma local, ou nome, do antigo deus polinesio T\u0101ne. Non ti\u00f1a c\u00f3nxuxe.\nMakemake, representado como unha cara con ollos grandes ou quizais unha caveira con grandes concas dos ollos e un nariz f\u00e1lico, \u00e9 un tema frecuente dos petr\u00f3glifos da Illa de Pascua.\nDescrici\u00f3n.\nNa mitolox\u00eda de Rapa Nui era considerado como o creador do mundo. \u00d3 ser unha illa moi afastada, co paso do tempo, as petici\u00f3ns do Pobo rapanui cara os deuses, estaban moi ligadas \u00e1 adquisici\u00f3n de alimentos. Debido a iso, Make Make, a lendaria deidade de orixe guerreiro (matato\u2019a), desprazar\u00eda \u00f3 case esquecido Haua, as\u00ed como tam\u00e9n a Tangaroa, a maior divindade polin\u00e9sica. Por iso Makemake est\u00e1 igualmente relacionado coa fertilidade.\nPosteriormente os conflitos internos, no cal foron destru\u00eddos a gran maior\u00eda dos moais, fixeron que xurdise como resposta, un diferente culto a Makemake; agora presente na cerimonia do Tangata Manu (home-paxaro), na que os distintos clans compet\u00edan anualmente polo poder pol\u00edtico na illa.\nLenda.\nA lenda di que logo de que Makemake crease a Terra sent\u00eda que lle faltaba algo. Pero sucedeu que un d\u00eda tomou unha cabaza que conti\u00f1a auga, e abraiado decatouse de que \u00f3 ollar na auga v\u00eda a s\u00faa faciana nela. Makemake saudou \u00e1 s\u00faa imaxe mentres un paxaro se pousaba no seu ombreiro. Observando a gran semellanza entre a s\u00faa imaxe e a do paxaro, tomou o seu reflexo e mesturouno co do paxaro, xurdindo as\u00ed o seu primox\u00e9nito.\nPero a pesar diso, Makemake igualmente pensou en crear un ser que tivese a s\u00faa imaxe, que falara e pensara como el o desexaba. Primeiramente fecundou as augas do mar, e produto diso apareceron os peixes. Pero como o resultado non foi o agardado, posteriormente procedeu a fecundar unha pedra na que hab\u00eda terra colorada, e dela xurdiu o home.\nMake-Make estaba moi ledo \u00f3 crear o home como a criatura que el desexaba; e como observou que este v\u00edase moi s\u00f3, posteriormente crear\u00eda tam\u00e9n \u00e1 muller.\nMoito tempo despois, Makemake aparecer\u00edaselle en so\u00f1os a Hau-Maka, e indicar\u00edalle como chegar a unha illa inhabitada (a Illa de Pascua), para que nese lugar tivesen o seu novo fogar o Rei Hotu Matu'a e o seu pobo.\nPosteriormente, Makemake xunto a Haua, levar\u00edan as aves ata os motu (illotes) fronte a Rano Kau; para que as\u00ed se lles rendese culto mediante a cerimonia anual de Tangata Manu (o home-paxaro).\nObxecto astron\u00f3mico.\nRecentemente, a Uni\u00f3n Astron\u00f3mica Internacional asignou a denominaci\u00f3n Makemake (planeta anano) \u00f3 obxecto transneptuniano co\u00f1ecido anteriormente como 2005 FY, sendo o cuarto planeta anano reco\u00f1ecido como tal, e o primeiro que se corresponde cun deus da mitolox\u00eda rapanui."}
{"id": "179955", "revid": "23204", "url": "https://gl.wikipedia.org/wiki?curid=179955", "title": "Mitolox\u00eda rapanui", "text": "A mitolox\u00eda rapanui \u00e9 o nome dado \u00e1 mitolox\u00eda formada polos mitos, lendas e crenzas do Pobo rapanui (os habitantes da Illa de Pascua); situada no Pac\u00edfico, a case catro mil quil\u00f3metros de Chile continental, pa\u00eds \u00f3 que pertence territorialmente a illa.\nDescrici\u00f3n xeral.\nA \"Illa de Pascua\" caracter\u00edzase por ter unha cultura que presenta caracter\u00edsticas propias e \u00fanicas, produto de ser a m\u00e1is illada das illas polin\u00e9sicas.\n\u00d3 igual que o conxunto de tradici\u00f3ns da cultura polin\u00e9sica, a mitolox\u00eda da Illa de Pascua \u00e9 tam\u00e9n principalmente mar\u00edtima.\nA s\u00faa principal caracter\u00edstica \u00e9 que esta presenta unha cosmovisi\u00f3n particular, que levou \u00f3s seus habitantes a ter que imaxinar explicaci\u00f3ns moi singulares sobre a creaci\u00f3n do ser humano e da illa, e posteriormente tam\u00e9n sobre a s\u00faa supervivencia nesta illa; feito que a diferenciaron doutros mitos polin\u00e9sicos.\nPersonaxes mitol\u00f3xicos.\nAlg\u00fans dos mitos e personaxes mitol\u00f3xicos m\u00e1is importantes:"}
{"id": "179958", "revid": "72012", "url": "https://gl.wikipedia.org/wiki?curid=179958", "title": "Campionato Mundial de F\u00f3rmula 1 de 1969", "text": "O Campionato Mundial de F\u00f3rmula 1 de 1969 foi a 20\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 12\u00aa Copa Internacional de construtores de F1. O campionato contou con once Grandes Premios que se iniciaron o 1 de marzo e finalizaron o 19 de outubro.\nResumo.\nMatra retirou o seu equipo logo do campionato de 1969 e centrouse na s\u00faa alianza con Ken Tyrrell. Stewart ga\u00f1ou o t\u00edtulo de 1969 facilmente co novo Matra MS80, que corrixiu a maior parte das debilidades do MS10. O t\u00edtulo de Stewart foi o primeiro ga\u00f1ado por un chasis franc\u00e9s, e o \u00fanico ga\u00f1ado por un chasis constru\u00eddo en Francia. Foi un logro espectacular dun construtor que entrara na F\u00f3rmula Un s\u00f3 un ano antes.\nJacky Ickx tivo unha boa segunda parte de tempada co Brabham, ga\u00f1ando en Alema\u00f1a e Canad\u00e1, despois de que Jack Brabham non puidera correr varias carreiras debido a un accidente. Ickx terminou segundo no campionato de pilotos, con 37 puntos detr\u00e1s de Jackie Stewart con 63.\nLogo de varios incidentes nos que as \u00e1s, os puntais, ou a suspensi\u00f3n (\u00e1 que se amarra) colapsaran, as \u00e1s foron prohibidas a partir de M\u00f3naco 1969. Foron reintroducidas posteriormente, pero restrinx\u00edndose en tama\u00f1o e altura, e conectadas directamente co chasis nunha posici\u00f3n fixa.\n1969 tam\u00e9n viu un breve rexurdimento do interese pola tracci\u00f3n nas catro rodas, tras unha serie de carreiras con choiva no ano anterior. Catro autom\u00f3biles deste tipo foron presentados no Gran Premio de Gran Breta\u00f1a, e Johnny Servoz-Gavin converteuse no \u00fanico piloto en acadar un punto cun 4WD, terminando sexto co Matra MS84 no Gran Premio do Canad\u00e1. Os pneum\u00e1ticos anchos e a carga aerodin\u00e1mica demostraron rapidamente ser un medio de control superior, e esta tecnolox\u00eda abandonouse en gran medida, a pesar de que Lotus continuou experimentando coa idea uns cantos anos m\u00e1is.\nO Gran Premio de B\u00e9lxica en Spa-Francorchamps foi boicoteada por moitos dos pilotos, debido ao perigo extremo da pista logo dunha inspecci\u00f3n xeral de Spa por Jackie Stewart. A carreira foi eventualmente retirada do calendario nesta tempada.\nEquipos e pilotos.\nEquipos e pilotos participantes no Campionato do Mundo FIA de 1969\nClasificaci\u00f3n do Mundial de Pilotos de 1969.\n\u2020 Os coches de F\u00f3rmula 2 ocuparon as posici\u00f3ns entre a quinta e a d\u00e9cima no GP de Alema\u00f1a, polo que os pilotos que guiaron eses coches non lograron puntos para o campionato. Os puntos do quinto e do sexto, foron para o d\u00e9cimo primeiro e d\u00e9cimo segundo na carreira.\nClasificaci\u00f3n do Mundial de Construtores de 1969.\nOs puntos para o Campionato Mundial de Construtores de 1969 outorg\u00e1ronse da seguinte forma 9-6-4-3-2-1 aos seis primeiros en cada carreira. S\u00f3 puntuaba o coche mellor clasificado de cada fabricante, en cada carreira. Contabilizabanse os cinco mellores resultados das seis primeiras carreiras e os catro mellores resultados das \u00faltimas cinco carreiras."}
{"id": "179959", "revid": "22570", "url": "https://gl.wikipedia.org/wiki?curid=179959", "title": "22D", "text": "22D foi o nome dun prototipo de m\u00edsil terra-aire supers\u00f3nico desenvolto pola Uni\u00f3n Sovi\u00e9tica, constru\u00eddo por Lyulev e probado en 1963. Tivo como precedente \u00f3 17D e 18D, pero a diferenza destes a propulsi\u00f3n principal non estaba baseada en propelente s\u00f3lido, sen\u00f3n que usaba motores ramjet de propelente l\u00edquido e usaba tres etapas en lugar de d\u00faas. O m\u00edsil era acelerado en primeiro lugar por dous foguetes propulsores adicionais de propelente s\u00f3lido (un a cada lado do corpo principal) para alcanzar a velocidade necesaria para facer funcionar os motores ramjet, despois do cal eran exectados. As probas cos prototipos finalizaron en 1966. Desenvolvementos posteriores deron lugar \u00f3 m\u00edsil 2K11 Krug, en produci\u00f3n."}
{"id": "179965", "revid": "89787", "url": "https://gl.wikipedia.org/wiki?curid=179965", "title": "Histona", "text": "As histonas son prote\u00ednas con moitos residuos alcalinos ou b\u00e1sicos presentes no n\u00facleo celular dos eucariotas que empaquetan e ordenan o ADN en unidades estruturais chamadas nucleosomas. Son os principais compo\u00f1entes proteicos da cromatina, act\u00faan como unha especie de carretes aredor dos cales se enrola o ADN, e xogan un papel importante na regulaci\u00f3n x\u00e9nica. Sen histonas o ADN estar\u00eda desenrolado nos cromosomas e ser\u00eda moi longo (a raz\u00f3n lonxitude/largura ser\u00eda de m\u00e1is de 10 mill\u00f3ns a 1 no ADN humano). Por exemplo, cada c\u00e9lula humana ten uns 1,8 metros de ADN, pero se est\u00e1n enrolados sobre as histonas formando cromatina ten s\u00f3 uns 90 mil\u00edmetros (0,09 m), e, m\u00e1is tarde, cando se duplica e condensa a cromosomas durante a mitose, ocupa unha lonxitude de s\u00f3 120 micr\u00f3metros.\nClases de histonas.\nA secuencia de amino\u00e1cidos das histonas est\u00e1 moi conservada evolutivamente e poden ser agrupadas en cinco clases principais: H1/H5, H2A, H2B, H3, e H4. Estes 5 tipos est\u00e1n agrupados nas d\u00faas superclases seguintes:\nCada unha das histonas \"core\" ens\u00e1mblase con outra igual, e despois ens\u00e1mblanse todas xuntas para formar os oct\u00e1meros dos nucleosomas, orixinando unha especie de carrete no que se enrolan 147 pares de bases de ADN formando unha superh\u00e9lice que se enrola \u00e1 esquerda e d\u00e1 1,65 voltas ao carrete. As histonas de uni\u00f3n H1 \u00fanense ao nucleosoma e aos puntos de entrada e sa\u00edda do ADN do oct\u00e1mero, de maneira que fixan o ADN no seu lugar o que permite a formaci\u00f3n dunha estrutura de orde superior. A m\u00e1is b\u00e1sica de tales estruturas \u00e9 a fibra de 10\u00a0nm da cromatina ou conformaci\u00f3n en \"colar de doas\". Isto implica o enrolamento do ADN arredor dos nucleosomas deixando un tramo de ADN de aproximadamente 50 pares de bases que separa cada dous nucleosomas, chamado ADN espazador. O conxunto das histonas ensambladas e o ADN ch\u00e1mase cromatina. As estruturas de orde superior que pode formar a cromatina son a fibra cromat\u00ednica de 30\u00a0nm (que forma un zigzag irregular) e a fibra de 100\u00a0nm, que se poden atopar en c\u00e9lulas interf\u00e1sicas. Durante a mitose e a meiose, unha maior condensaci\u00f3n da cromatina orixina os cromosomas, formados polas interacci\u00f3ns entre os nucleosomas e outras prote\u00ednas reguladoras.\nA seguinte \u00e9 unha lista das prote\u00ednas histonas humanas:\nEstrutura.\nO oct\u00e1mero ou \"core\" do nucleosoma est\u00e1 formado por dous d\u00edmeros das prote\u00ednas H2A-H2B e un tetr\u00e1mero H3-H4, que forman d\u00faas metades case sim\u00e9tricas na estrutura terciaria (simetr\u00eda C2; unha macromol\u00e9cula \u00e9 a imaxe especular da outra). Os d\u00edmeros H2A-H2B e o tetr\u00e1mero H3-H4 tam\u00e9n mostran unha simetr\u00eda pseudod\u00edada. As 4 histonas \"core\" (H2A, H2B, H3 e H4) son relativamente semellantes en estrutura e a s\u00faa secuencia est\u00e1 moi conservada na evoluci\u00f3n, e todas presentan un motivo estrutural \"h\u00e9lice xiro h\u00e9lice xiro h\u00e9lice\" (que permite unha f\u00e1cil formaci\u00f3n do d\u00edmero). Tam\u00e9n comparten a caracter\u00edstica de teren longas \"colas\" nun extremo da s\u00faa cadea de amino\u00e1cidos, que \u00e9 a parte na que se producen as modificaci\u00f3ns postraducionais (v\u00e9xase m\u00e1is adiante).\nTense proposto que as prote\u00ednas histonas est\u00e1n relacionadas evolutivamente coa parte helicoidal do dominio AAA+ ATPase estendido, co dominio C, e co dominio de reco\u00f1ecemento de substrato N-terminal das prote\u00ednas Clp/Hsp100. Malia as diferenzas na s\u00faa topolox\u00eda, estes tres pregamentos comparten un motivo hom\u00f3logo h\u00e9lice-cadea-h\u00e9lice.\nA distancia entre nucleosomas foi medida por investigadores brit\u00e1nicos usando a t\u00e9cnica da resonancia magn\u00e9tica de electr\u00f3ns, e variaba de 59 a 70 \u00c5.\nAs histonas poden establecer cinco tipos de interacci\u00f3ns co ADN:\nA natureza moi b\u00e1sica das histonas, ademais de facilitar as interacci\u00f3ns ADN-histonas, contrib\u00fae \u00e1 s\u00faa solubilidade en auga.\nAs histonas est\u00e1n suxeitas a modificaci\u00f3ns postraducionais realizadas por encimas, fundamentalmente nas colas N-terminais, mais tam\u00e9n nos dominios globulares . Estas modificaci\u00f3ns afectan \u00e1 s\u00faa funci\u00f3n de regulaci\u00f3n x\u00e9nica (ver funci\u00f3ns). Tales modificaci\u00f3ns incl\u00faen:\nFunci\u00f3n.\nCompactaci\u00f3n das cadeas do ADN.\nAs histonas act\u00faan como carretes arredor dos cales se enrola o ADN. Isto permite a compactaci\u00f3n necesaria para acomodar os grandes xenomas eucari\u00f3ticos dentro do n\u00facleo celular. A mol\u00e9cula compactada \u00e9 40.000 veces m\u00e1is curta ca a mol\u00e9cula sen compactar.\nRegulaci\u00f3n da cromatina.\nAs histonas sofren modificaci\u00f3ns postraducionais que alteran a s\u00faa interacci\u00f3n co ADN e as prote\u00ednas nucleares. As histonas H3 e H4 te\u00f1en longas colas que saen do nucleosoma, que poden ser modificadas covalentemente en varios puntos. Estas modificaci\u00f3ns incl\u00faen metilaci\u00f3n, acetilaci\u00f3n, fosforilaci\u00f3n, ubiquitinaci\u00f3n, SUMOilaci\u00f3n, citrulinaci\u00f3n, e ADP-ribosilaci\u00f3n. Ademais das colas, a parte central das the histonas H2A, H2B, e H3 pode tam\u00e9n modificarse. P\u00e9nsase que certas combinaci\u00f3ns de modificaci\u00f3ns constit\u00faen un c\u00f3digo, o chamado \"c\u00f3digo de histonas\". A modificaci\u00f3n de histonas interv\u00e9n en diversos procesos bioloxicos como a regulaci\u00f3n x\u00e9nica, a reparaci\u00f3n do ADN e a condensaci\u00f3n cromos\u00f3mica (mitose) e espermatox\u00e9nese (meiose).\nA nomenclatura normal para indicar as modificaci\u00f3ns nas histonas consta de varias parte, e \u00e9:\nAs\u00ed H3K4me1 significa monometilaci\u00f3n do 4\u00ba residuo (unha lisina) empezando polo principio (extremo N-terminal) da prote\u00edna H3.\nExemplos de modificaci\u00f3ns de histonas na regulaci\u00f3n da transcrici\u00f3n son:\nHistoria.\nAs histonas foron descubertas en 1884 por Albrecht Kossel. O nome \"histona\" data de finais do s\u00e9culo XIX e procede do alem\u00e1n \"Histon\", de orixe incerta: quizais v\u00e9n do grego \"histanai\" ou de \"histos\". Ata principios da d\u00e9cada de 1990, as histonas eran consideradas por moitos investigadores como un material de recheo para o ADN nuclear eucari\u00f3tico, base\u00e1ndose en parte nos modelos da \"b\u00f3la e pau\" de Mark Ptashne e outros que cr\u00edan que a transcrici\u00f3n estaba activada por interacci\u00f3ns prote\u00edna-ADN e prote\u00edna-prote\u00edna sobre moldes de ADN basicamente espidos, como \u00e9 o caso das bacterias. Durante a d\u00e9cada de 1980s, os traballos de Michael Grunstein demostraron que as histonas eucari\u00f3ticas reprim\u00edan a transcrici\u00f3n x\u00e9nica, e que a funci\u00f3n dos activadores transcricionais \u00e9 superar esta represi\u00f3n. Sabemos agora que as histonas xogan un papel tanto positivo coma negativo na regulaci\u00f3n da expresi\u00f3n dos xenes, o que constit\u00fae as bases do c\u00f3digo de histonas.\nO descubrimento da histona H5 parece datar da d\u00e9cada de 1970, e na clasificaci\u00f3n foi agrupada coa histona H1.\nConservaci\u00f3n entre especies.\nAs histonas atop\u00e1ronse no n\u00facleo das c\u00e9lulas eucariotas e en certas Archaea, concretamente as euriarqueas, pero non en bacterias. As histonas das arqueas poden ser parecidas aos precursores das histonas eucari\u00f3ticas. As histonas est\u00e1n entre as prote\u00ednas coa secuencia m\u00e1is conservada entre os eucariotas, o que indica o seu importante papel na biolox\u00eda do n\u00facleo. Polo contrario, as c\u00e9lulas esperm\u00e1ticas maduras usan en gran medida protaminas para empaquetar o seu ADN xen\u00f3mico (en vez de histonas), moi probablemente porque isto lles permite acadar un grao de empaquetamento a\u00ednda maior.\nAs histonas do oct\u00e1mero (\"core\") est\u00e1n tan conservadas, que presentan moi poucas diferenzas entre as s\u00faas secuencias de amino\u00e1cidos en diferentes especies. As histonas de uni\u00f3n (\"linker\") xeralmente presentan m\u00e1is dunha forma dentro dunha especie e est\u00e1n menos conservadas ca as outras.\nHai algunhas formas \"variantes\" nalgunhas das principais clases. Estas variante comparten homolox\u00eda na secuencia de amino\u00e1cidos e semellanza estrutural na parte central con algunha clase espec\u00edfica das histonas principais, pero tam\u00e9n te\u00f1en as s\u00faas propias caracter\u00edsticas que as distinguen das histonas principais. Estas \"histonas secundarias\" normalmente levan a cabo funci\u00f3ns espec\u00edficas no metabolismo da cromatina. Por exemplo, a histona CenpA (similar \u00e1 H3) \u00e9 unha histona que est\u00e1 asociada exclusivamente coa rexi\u00f3n do centr\u00f3mero do cromosoma. A variante H2A.Z da histona H2 est\u00e1 asociada cos promotores dos xenes que est\u00e1n en activa transcrici\u00f3n e tam\u00e9n est\u00e1 implicada na prevenci\u00f3n da propagaci\u00f3n da heterocromatina silenciosa. Outra variante da H2, a H2A.X \u00fanese ao ADN que ten roturas na dobre cadea e marca a zona do ADN que est\u00e1 sometida a reparaci\u00f3n. A histona H3.3 est\u00e1 asociada con xenes transcritos activamente."}
{"id": "179967", "revid": "5863", "url": "https://gl.wikipedia.org/wiki?curid=179967", "title": "Mar\u00eda Ramallo", "text": "Mar\u00eda Pilar Ramallo V\u00e1zquez, nada o 12 de agosto de 1970 en Mar\u00edn, \u00e9 unha pol\u00edtica galega do PPdeG, dende maio de 2011 alcaldesa de Mar\u00edn. Foi deputada no Congreso dos Deputados en d\u00faas lexislaturas.\nTraxectoria.\nLicenciada en Dereito pola Universidade Complutense de Madrid, ingresou no Partido Popular, formaci\u00f3n coa que optou como concelleira \u00e1s elecci\u00f3ns locais de 1995 polo concello de Mar\u00edn. Foi elixida concelleira e designada para a \u00e1rea de Facenda. En 1999 repite como concelleira, pero nesta ocasi\u00f3n na oposici\u00f3n, polo que pasa a trabllar na Delegaci\u00f3n do Goberno en Galicia primeiro, e logo na Xunta de Galicia como asesora xur\u00eddica, sempre contratada por administraci\u00f3ns do Partido Popular.\nNas elecci\u00f3ns locais de 2003 encabezou a candidatura do PPdeG \u00e1 alcald\u00eda de Mar\u00edn e logrou a segunda posici\u00f3n tralo PSdeG, polo que continuou na oposici\u00f3n. En 2007 concorre novamente como candidata \u00e1 alcald\u00eda de Mar\u00edn sendo nesta ocasi\u00f3n a forza m\u00e1is votada, pero moi lonxe da maior\u00eda absoluta polo que non logrou a alcald\u00eda dado que PSdeG e BNG alcanzaron un pacto de goberno. En 2008 concorreu nas listas do PP \u00e1s elecci\u00f3ns xerais para o Congreso dos Deputados pola provincia de Pontevedra sen resultar inicialmente elixida, accedendo \u00f3 posto de deputada trala renuncia de Javier Guerra en abril de 2009. Ent\u00f3n, o novo presidente da Xunta de Galicia Alberto N\u00fa\u00f1ez Feij\u00f3o nomeouna presidenta da Autoridade Portuaria de Mar\u00edn.\nNas municipais de 2011 presentouse novamente como cabeza de lista do Partido Popular \u00e1s elecci\u00f3ns municipais en Mar\u00edn, onde obtivo a maior\u00eda absoluta dos concelleiros (12 de 21), bordeando a metade dos votos emitidos (49,8%) e conseguindo uns resultados hist\u00f3ricos para o PP nese concello, onde nunca se hab\u00eda conseguido unha maior\u00eda absoluta. Desta forma, foi elixida alcaldesa de Mar\u00edn e renunciou ao seu posto de deputada. En 2015 foi reelixida alcaldesa \u00f3 lograr 11 concelleiros e un 48,5% dos votos. En 2019 romper\u00eda o seu teito e conseguir\u00eda unha hist\u00f3rica maior\u00eda de 15 concelleiros cun 55,55% dos votos.\nNas Elecci\u00f3ns xerais de Espa\u00f1a de novembro de 2019 foi de cabeza de lista do PP pola Provincia de Pontevedra, obtendo, de novo, un escano no Congreso dos Deputados. A principios de 2021 renunciou \u00e1 s\u00faa acta para, segundo ela, centrarse no concello de Mar\u00edn. Foi substitu\u00edda por Juan Constenla Carb\u00f3n. Nas municipais de 2023 encabezou novamente a candidatura do PPdeG en Mar\u00edn e foi novamente reelixida alcaldesa logrando a maior\u00eda absoluta con 12 concelleiros e un 55,28% dos votos."}
{"id": "179968", "revid": "54336", "url": "https://gl.wikipedia.org/wiki?curid=179968", "title": "Rafael Portanet", "text": "Rafael Jes\u00fas Portanet Su\u00e1rez, nado en Cangas o 6 de marzo de 1908 e finado en Vigo o 5 de maio de 1988, foi un empresario e pol\u00edtico galego, alcalde de Vigo durante o franquismo dende 1964 ata 1970.\nTraxectoria.\nDe familia de tradici\u00f3n empresarial e xenro de Eduardo Cabello (enxe\u00f1eiro art\u00edfice do porto de Vigo), iniciou a s\u00faa andaina profesional no sector do peixe e as conservas. Delegado do Estado na Zona Franca durante 37 anos, atrib\u00faeselle gran parte do m\u00e9rito da chegada da factor\u00eda PSA Citro\u00ebn \u00e1s s\u00faas instalaci\u00f3ns.\nRemodelou e profesionalizou a Caixa de Aforros Municipal de Vigo como presidente da mesma. Como alcalde de Vigo promoveu a modernizaci\u00f3n da cidade (apertura da r\u00faa Venezuela, desenvolvemento do pol\u00edgono de Coia, mellora da iluminaci\u00f3n da cidade, remodelaci\u00f3n do parque da Gu\u00eda, do Castro e parque de Castrelos, mellora do Museo Qui\u00f1ones de Le\u00f3n, instalaci\u00f3n de parques infant\u00eds na cidade, auga \u00f3 rural, Escola de Artes e Oficios), cunha xesti\u00f3n eficaz e \u00e1s veces controvertida. Durante o seu mandato, no cambio de ano de 1967 a 1968, os tranv\u00edas el\u00e9ctricos que hab\u00eda na cidade (dende 1914) foron substitu\u00eddos por autobuses.\nNas elecci\u00f3ns xerais de 1979 foi elixido deputado polo grupo Coalici\u00f3n Democr\u00e1tica, e viviu o golpe de estado do 23 de febreiro de 1981 no Congreso dos Deputados.\nReco\u00f1ecementos.\nRecibe o reco\u00f1ecemento a s\u00faa xesti\u00f3n co nomeamento da Avenida Alcalde Portanet."}
{"id": "179971", "revid": "127505", "url": "https://gl.wikipedia.org/wiki?curid=179971", "title": "Jos\u00e9 Mareque Santos", "text": "Jos\u00e9 Mareque Santos, nado en C\u00e1diz o 14 de novembro de 1871 e finado en Madrid o 24 de maio de 1937, foi un pol\u00edtico socialista espa\u00f1ol.\nFoi pai de \u00c1ngel Mareque Cajaraville (nado en Santiago de Compostela en 1904 e finado en 1974 en Vigo), escultor, pintor, ilustrador e mestre de ouriver\u00eda na Escola de Artes e Oficios de Vigo.\nTraxectoria.\nTraballou de carpinteiro en Santiago de Compostela onde foi promotor da Sociedade de Carpinteiros (1894) e militou no PSOE, do que foi presidente da agrupaci\u00f3n local de Compostela dende 1898. Foi elixido deputado do PSOE pola provincia da Coru\u00f1a nas elecci\u00f3ns a Cortes Constitu\u00edntes de 1931."}
{"id": "179972", "revid": "89787", "url": "https://gl.wikipedia.org/wiki?curid=179972", "title": "Santiago Amor", "text": "Santiago Vicente Amor Barreiro, nado o 3 de agosto de 1973 en Santiago de Compostela, \u00e9 un pol\u00edtico galego do PPdeG. Dende maio de 2011 ata xu\u00f1o de 2015 foi alcalde electo do concello de Ames.\nTraxectoria.\nMembro dunha familia co\u00f1ecida de Santiago de Compostela, posuidora dunha inmobiliaria, vencellouse ao Partido Popular dende a s\u00faa mocidade. Foi vicepresidente do Consello da Xuventude de Galicia en representaci\u00f3n de Novas Xeraci\u00f3ns, tesoureiro do Obradoiro CAB e membro do comit\u00e9 executivo da C\u00e1mara de Comercio de Santiago de Compostela.\nResidente na vila do Milladoiro, nas elecci\u00f3ns municipais de 2007 presentouse como candidato polo PPdeG \u00e1 alcald\u00eda de Ames, pero colleitou uns malos resultados, perdendo un concelleiro e deixando de ser a primeira forza amiense. Nas municipais de 2011 repetiu como candidato a alcalde e obtivo a maior\u00eda absoluta, co 45% dos votos. No ano 2015, ga\u00f1ou as elecci\u00f3ns (4 concelleiros) por so 8 votos ao PSdeG-PSOE, pero os votos de PSdeG-PSOE (4 concelleiros), Ames Novo (4 concelleiros), Contigo P\u00f3dese (3 concelleiros) e BNG (2 concelleiros) fixeron alcalde ao socialista Jos\u00e9 Mi\u00f1ones."}
{"id": "179973", "revid": "88215", "url": "https://gl.wikipedia.org/wiki?curid=179973", "title": "Nino", "text": "Juan Francisco Mart\u00ednez Modesto, co\u00f1ecido como Nino, nado en Vera (Almer\u00eda) o 10 de xu\u00f1o de 1980, \u00e9 un futbolista espa\u00f1ol. Xoga de dianteiro\u00a0e o seu club actual \u00e9 Elche CF da Liga SmartBank."}
{"id": "179974", "revid": "15490", "url": "https://gl.wikipedia.org/wiki?curid=179974", "title": "Gumersindo Rico Gonz\u00e1lez", "text": "Gumersindo Rico Gonz\u00e1lez, nado en Luarca o 23 de agosto de 1891 e finado na mesma vila o 21 de setembro de 1957, foi un avogado, empresario e pol\u00edtico asturiano.\nTraxectoria.\nFillo do rexistrador da propiedade Gil Rico Su\u00e1rez-Coronas. Estudou na Facultade de Qu\u00edmica na Universidade Central, e en 1911, logo de instalarse en Madrid, ingresou na Facultade de Dereito, onde se doutorou. Foi presidente das Juventudes Reformistas do partido de Melqu\u00edades \u00c1lvarez. En 1922 converteuse en director xerente da delegaci\u00f3n comercial da International Western Electric Company (IWEC), empresa do sector telef\u00f3nico, e en 1923 foi director da Sociedad Tel\u00e9fonos Bell. En 1924, foi un dos art\u00edfice xunto con Sosthenes Behn, presidente da ITT, da fundaci\u00f3n da Compa\u00f1\u00eda Telef\u00f3nica, da que foi secretario xeral do Consello de Administraci\u00f3n. \nFoi elixido deputado pola provincia de Lugo nas elecci\u00f3ns a Cortes de 1933 como republicano independente. Nas elecci\u00f3ns de febreiro de 1936 volveu presentarse como independente integrado na candidatura de dereitas, pero non resultou elixido. Renunciou ao cargo de secretario xeral do Consello de administraci\u00f3n da Telef\u00f3nica en agosto de 1936, ao ser intervida a compa\u00f1\u00eda. Exiliouse e despois da Guerra civil intentou infrutuosamente reingresar na Compa\u00f1\u00eda Telef\u00f3nica.\nVida persoal.\nCasou en 1911 con Josefa Rodr\u00edguez Villar e foi pai do diplom\u00e1tico Gumersindo Rico Rodr\u00edguez-Villar."}
{"id": "179976", "revid": "98629", "url": "https://gl.wikipedia.org/wiki?curid=179976", "title": "Gran Premio de M\u00f3naco de 2011", "text": "O Gran Premio de M\u00f3naco de 2011 (formalmente o Formula 1 Grand Prix de Monaco 2011) foi unha carreira de F\u00f3rmula 1 que se celebrou o 28 de maio de 2011 no Circu\u00edto de M\u00f3naco, Monte Carlo, Principado de M\u00f3naco. Foi a sexta carreira do Campionato Mundial de F\u00f3rmula 1 de 2011.\nValorouse a posibilidade de que a FIA prohibise o uso do DRS, o aler\u00f3n traseiro m\u00f3bil, para esta carreira. Os seus motivos eran que os pilotos tomar\u00edan demasiados riscos nun circu\u00edto tan revirado e estreito como este, o que poder\u00eda crear situaci\u00f3ns de perigo; ademais de non contar con ningunha recta longa en todo o trazado. Con todo, finalmente decidiuse que se se \u00eda a permitir, a pesar das queixas dalg\u00fans pilotos como Rubens Barrichello, instalando a zona de activaci\u00f3n na recta de meta, e prohibindo o seu uso na zona do t\u00fanel durante toda a fin de semana.\nO provedor oficial de pneum\u00e1ticos, Pirelli, optou por ofrecer aos equipos os pneum\u00e1ticos cos compostos brando (lateral amarelo) e extrablando (vermello), ademais dos de choiva intermedia (azul) e choiva extrema (laranxa)."}
{"id": "179978", "revid": "98629", "url": "https://gl.wikipedia.org/wiki?curid=179978", "title": "Juan Jos\u00e9 Dieste", "text": "Juan Jos\u00e9 Dieste Ortigueira, nado en Escarabote en 1963, \u00e9 un pol\u00edtico galego, dende xu\u00f1o de 2011 ata xu\u00f1o de 2019 foi alcalde do concello de Boiro.\nTraxectoria.\nLicenciado en Econ\u00f3micas pola Universidade de Santiago de Compostela, traballou na industria conserveira local, na empresa Jealsa, dirixida \u00e1 s\u00faa vez polo que fora alcalde popular de Boiro Jes\u00fas Alonso Fern\u00e1ndez.\nAfiliado ao Partido Popular de Galicia dende 1988, presentouse nas listas desa formaci\u00f3n \u00e1s elecci\u00f3ns de 1999 e 2003, sa\u00edndo elixido concelleiro nesta \u00faltima ocasi\u00f3n, situ\u00e1ndose o grupo na oposici\u00f3n e exercendo de portavoz municipal dende setembro de 2005. Trala renuncia de Lu\u00eds Blanco Vila, foi cabeza de cartel \u00e1 alcald\u00eda nas elecci\u00f3ns de 2007, colleitando os peores resultados do PP en Boiro en 16 anos, ao obter unicamente 6 concelleiros, ante o cal continuou como l\u00edder da oposici\u00f3n. \nRepetiu candidatura \u00e1 alcald\u00eda en 2011, onde nesta ocasi\u00f3n conseguiu o bast\u00f3n de mando ao recadar o 45% dos votos e maior\u00eda absoluta de concelleiros. Nas elecci\u00f3ns de 2015 volveu ser elixido con maior\u00eda absoluta. Nas elecci\u00f3ns municipais de 2019 perdeu a maior\u00eda absoluta e non acadou a alcald\u00eda, que foi para Jos\u00e9 Ram\u00f3n Romero Garc\u00eda do PSdeG. En decembro de 2021 foi relevado das s\u00faas funci\u00f3ns como presidente local e portavoz do PPdeG en Boiro, por parte da direcci\u00f3n provincial do partido."}
{"id": "179980", "revid": "1093", "url": "https://gl.wikipedia.org/wiki?curid=179980", "title": "CPG", "text": ""}
{"id": "179981", "revid": "22795", "url": "https://gl.wikipedia.org/wiki?curid=179981", "title": "Ciencia aplicada", "text": ""}
{"id": "179985", "revid": "7596", "url": "https://gl.wikipedia.org/wiki?curid=179985", "title": "Ideograf\u00eda", "text": "A ideograf\u00eda \u00e9 a representaci\u00f3n cun conxunto de caracteres, sucesores da pictograf\u00eda, que representaban unha idea.\nCada s\u00edmbolo ten un significado \u00fanico. Deste xeito, o Sol poder\u00eda ser representado como \" # \" e a L\u00faa como \" ) \" (isto \u00e9 s\u00f3 un exemplo). Os caracteres chineses e os kanji xaponeses son ideogramas.\nAs emoticonas, nacidas na segunda metade do s\u00e9culo XX en Internet tam\u00e9n son un sistema de signos ideogr\u00e1fico.\nA acrofon\u00e9tica \u00e9 unha forma de Ideograf\u00eda."}
{"id": "179987", "revid": "22795", "url": "https://gl.wikipedia.org/wiki?curid=179987", "title": "Ideogr\u00e1fico", "text": ""}
{"id": "179988", "revid": "92340", "url": "https://gl.wikipedia.org/wiki?curid=179988", "title": "Alejandro Paleo Mosquera", "text": "Alejandro Paleo Mosquera, nado en Viveiro o 10 de outubro de 1981, \u00e9 un ciclista profesional galego.\nComo afeccionado, ga\u00f1ou a Volta \u00e1 Coru\u00f1a de 2007. Debutou como profesional co equipo Xacobeo Galicia en 2008. Para a tempada ciclista de 2010 volveu pasar \u00e1 categor\u00eda afeccionado no equipo Cidade de Lugo."}
{"id": "179993", "revid": "98629", "url": "https://gl.wikipedia.org/wiki?curid=179993", "title": "Club Deportivo Maceda", "text": "O Club Deportivo Maceda \u00e9 un equipo de f\u00fatbol galego, fundado na vila de Maceda. Actualmente xoga no grupo 4 da Primeira Divisi\u00f3n Auton\u00f3mica. \nO CD Maceda segue o modelo de accionariado popular, e dicir, o club xestionase de forma democr\u00e1tica polos seus propios afeccionados mediante a m\u00e1xima \u201cun socio, un voto\u201d. Este modelo de xesti\u00f3n \u00e9 utilizado por outros clubs da provincia, como \u00e9 a UD Ourense. \nO CD Maceda, ao igual que a gran maior\u00eda de clubs da provincia, est\u00e1 formado na s\u00faa totalidade por persoas da vila, ou dos seus arredores. Isto apl\u00edcase a todas as categor\u00edas do club, salvo alg\u00fan caso illado.\nTraxectoria.\nO club foi fundado o 22 de xullo de 1953 polas forzas vivas da vila, a\u00ednda que anos atr\u00e1s xa se disputaran alg\u00fans partidos. O seu primeiro presidente foi Francisco Ramos Formoso. \nO CD Maceda sempre xogou os seus partidos como local no Cardenal Quiroga, que pasou por distintas fases. Nun primeiro momento a superficie era de herba natural. Logo pasou a ser de terra. Finalmente, no ano 2016, f\u00edxose unha reforma das instalaci\u00f3ns para adaptalo aos novos tempos, sendo na actualidade de herba atificial. \nO CD Maceda, ao longo da s\u00faa historia conseguiu alzarse d\u00faas veces coa Copa Deputaci\u00f3n, o trofeo m\u00e1is prestixioso das competici\u00f3ns ourens\u00e1s. Na temporada 2017/2018 conseguir\u00eda o t\u00edtulo de campi\u00f3n da Segunda Rexional Grupo 9, que lle permite competir na actualidade na Primeira Rexional. \nSecci\u00f3ns de f\u00fatbol.\nAdemais do primeiro equipo, o club conta con oito equipos m\u00e1is. O CD Maceda \u201cB\u201d, que milita na Terceira Rexional; o CD Maceda xuvenil que milita na Primeira Provincial; o CD Maceda cadete que milita na Primeira Provincial de f\u00fatbol sala; o CD Maceda infantil que milita na Primeira Provincial; o CD Maceda alev\u00edn que milita na Segunda Provincial de f\u00fatbol 8; o CD Maceda benxam\u00edn que milita na Segunda Provincial de f\u00fatbol 8; o CD Maceda prebenxam\u00edn que milita na Liga Local de f\u00fatbol sala; e o equipo de Veteranos que milita na Segunda Divisi\u00f3n B de Ourense.\nV\u00e9xase tam\u00e9n.\nLigaz\u00f3ns externas.\n libro electr\u00f3nico do club"}
{"id": "179994", "revid": "1093", "url": "https://gl.wikipedia.org/wiki?curid=179994", "title": "CD Maceda", "text": ""}
{"id": "179995", "revid": "98629", "url": "https://gl.wikipedia.org/wiki?curid=179995", "title": "Haua", "text": "Haua, ou Haua tu\ua78cu taketake, \u00e9 unha deidade polin\u00e9sica presente na mitolox\u00eda rapanui. A s\u00faa muller era \"v\u00ee\ua78ce\" Hoa.\nDescrici\u00f3n.\nNa mitolox\u00eda da Illa de Pascua, era considerado xunto a Makemake como as deidades que levaron \u00f3s paxaros \u00f3 illote Motu Nui; feito do cal se orixinar\u00eda a cerimonia do Tangata Manu (home-paxaro). Haua era un deus que viv\u00eda na illa Motiro Hiva, lugar de onde prove\u00f1en as aves de Rapa nui, xa que Haua entregoullas a Makemake logo de que este, transformado nunha caveira que durante d\u00edas nadou a trav\u00e9s do oc\u00e9ano, foi cara a al\u00f3 a buscalas. Por\u00e9n, o deus Haua ser\u00eda case esquecido, e na cerimonia do Tangata Manu s\u00f3 se lle rend\u00eda culto a Makemake."}
{"id": "179996", "revid": "7802", "url": "https://gl.wikipedia.org/wiki?curid=179996", "title": "Nucleoplasma", "text": "O nucleoplasma ou carioplasma \u00e9 o medio interno do n\u00facleo celular, un l\u00edquido viscoso no que est\u00e1n inmersos a cromatina (formada polo ADN asociado a histonas) e o nucl\u00e9olo. Consta dun 70 a 90 % de auga con moitas mol\u00e9culas disolvidas e pH pr\u00f3ximo a 7. Cont\u00e9n principalmente prote\u00ednas, sobre todo encimas relacionados co metabolismo dos \u00e1cidos nucleicos, que interve\u00f1en na replicaci\u00f3n do ADN, regulaci\u00f3n x\u00e9nica, transcrici\u00f3n ou maduraci\u00f3n do ARN. Tam\u00e9n existen prote\u00ednas \u00e1cidas que non est\u00e1n unidas ao ADN nin ao ARN e que se denominan prote\u00ednas residuais. No nucleoplasma hai unha matriz de prote\u00ednas fibrosas.\nAdemais hai cofactores, mol\u00e9culas precursoras, produtos intermedios da glic\u00f3lise (proceso citoplasm\u00e1tico), sodio, potasio, magnesio e calcio."}
{"id": "179997", "revid": "1131", "url": "https://gl.wikipedia.org/wiki?curid=179997", "title": "Estadio Municipal Reino de Le\u00f3n", "text": "O Estadio Municipal Reino de Le\u00f3n (chamado ata 2008 \"Nuevo Estadio Antonio Amilivia\") \u00e9 un estadio de f\u00fatbol, situado na cidade de Le\u00f3n, en Espa\u00f1a. O estadio \u00e9 de propiedade municipal e o seu equipo titular \u00e9 a Cultural y Deportiva Leonesa, que milita actualmente na Primeira Divisi\u00f3n RFEF.\nInauguraci\u00f3n.\nO estadio foi inaugurado o 20 de maio de 2001, nun encontro da fase de ascenso a 2\u00aa divisi\u00f3n entre a Cultural y Deportiva Leonesa e o Xerez Club Deportivo, sendo o resultado favorable aos leoneses por 1 a 0, sendo autor do gol o ent\u00f3n culturalista Ib\u00e1n Espadas.\nHistoria.\nO primeiro campo no que xogou a Cultural Leonesa foi o vello estadio de \"La Puentecilla\", que se atopaba no centro da cidade, xunto ao cruzamento da Avenida Fern\u00e1ndez Ladreda coa Rolda Este. Cando a Cultural ascendeu \u00e1 Primeira Divisi\u00f3n do f\u00fatbol espa\u00f1ol, o estadio pasou a denominarse \"Estadio Antonio Amilivia\", en agradecemento ao presidente que o equipo ti\u00f1a nesa tempada de 1955-56.\nNa d\u00e9cada dos 90, o Concello de Le\u00f3n, propietario do campo, tomou a decisi\u00f3n de derrubalo e constru\u00edr un estadio noutro lugar, m\u00e1is amplo, m\u00e1is moderno e con maiores prestaci\u00f3ns para os afeccionados. Para que a Cultural puidese ter un campo onde disputar os seus partidos como titular mentres se executaba a derriba e a construci\u00f3n do novo estadio, o Concello cedeu a \u00c1rea Deportiva de Puente Castro, situada na localidade de Puente Castro, pertencente ao termo municipal da cidade. Nos terreos nos cales situ\u00e1base o vello estadio erix\u00edronse edificios de vivendas e oficinas."}
{"id": "180000", "revid": "23204", "url": "https://gl.wikipedia.org/wiki?curid=180000", "title": "Hotu Matu'a", "text": "Hotu Matu'a foi o primeiro \"ariki\" (rei) da Illa de Pascua, cara o s\u00e9culo IV de nosa era.\nLenda.\nA mitolox\u00eda rapanui, conta que nun m\u00edtico continente ou illa chamado \"Hiva\", foi vaticinado por antigos sabios (maor\u00ed) que se afundir\u00eda baixo as augas. A subida das augas causou moitas mortes, e nas xeraci\u00f3ns seguintes constru\u00edronse canoas para fuxir da illa e atopar novas terras.\nFoi neste contexto no o deus Makemake aparec\u00e9uselle en so\u00f1os \u00f3 sabio Hau-Maka; para que o ariki \"Hotu Matu'a\" soubese que era o seu destino viaxar cara a Illa de Pascua; \u00e9 dicir, a \"Mata ki te Rangi\" (Ollos que miran \u00f3 Ceo).\nPrimeiramente o ariki enviou sete exploradores \u00e1 nova terra, para reco\u00f1ecen o visto por Hau-Maka. Estes exploradores ter\u00edan sido dous fillos de Hau-maka: Ira e Raparenga; e cinco fillos de Huatava (irm\u00e1n de Hau-maka) : Ku\u2019u Ku\u2019u, Ringi Ringi, Nonoma, U\u2019ure e Mako\u2019i. A illa \u00e9 chamada \"Te pito o te kainga\" (Embigo ou punto extremo da matriz).\nPosteriormente, logo da exploraci\u00f3n, Hotu-Matu\u00b4a xunto \u00e1 s\u00faa familia e o seu s\u00e9quito chegaron \u00e1 illa en dous grandes pahi (canoa dobre). Por\u00e9n, Ira e Raparenga, os cales quedaran agardando \u00f3 rei, \u00f3 velo que se aproximaba berr\u00e1ronlle que aquela terra non era boa xa que en ela medraba moita maleza; \u00f3 que o rei lles contesta que iso non importaba xa que na s\u00faa terra tam\u00e9n medraba maleza, refer\u00edndose \u00e1s inundaci\u00f3ns.\nFoi as\u00ed como desembarcou o Ariki Hotu Matu'a, o primeiro rei da illa, xunto \u00e1 s\u00faa muller e \u00e1 s\u00faa irm\u00e1 Avarei Pu\u00b4 na praia de Anakena, onde fixar\u00eda a s\u00faa real residencia. Posteriormente, con todos os ritos e bendici\u00f3ns correspondentes, dividiu a terra entre el e a s\u00faa irm\u00e1. Ademais asigna a mesetas do Poike, \u00f3s prisioneiros \"Hanau Momoko\" (orellas curtas); quen na terra de Hiva foron derrotados e tam\u00e9n tra\u00eddos \u00e1 illa. Dende ent\u00f3n a illa recibiu o nome de Te pito o te henua (Embigo da Terra).\nAntes de morrer, Hotu Matu'a dividiu a illa entreg\u00e1ndolle unha parte a cada un dos seus fillos para que estes formaran as s\u00faas propias tribos ou \"mata\".\nAkahanga.\n\u00c1 s\u00faa morte, o Ariki Hotu Matu\u2019a foi soterrado no lugar denominado Akahanga (onde actualmente se atopa o ahu Akahanga). A localizaci\u00f3n do sitio da tumba do Ariki Henua no centro da li\u00f1a costeira poder\u00eda xustificarse, porque deste xeito o poder que del emanaba, repartir\u00edase equitativamente para \u00e1mbolos dous lados da illa, dando boas colleitas e boa pesca para todos."}
{"id": "180001", "revid": "88215", "url": "https://gl.wikipedia.org/wiki?curid=180001", "title": "Sociedade Deportiva Cultural A Manchica", "text": "A Sociedade Deportivo Culural A Manchica \u00e9 un equipo de f\u00fatbol galego, fundado na vila da Manchica. Actualmente xoga no grupo IV da Primeira Divisi\u00f3n Auton\u00f3mica."}
{"id": "180003", "revid": "1093", "url": "https://gl.wikipedia.org/wiki?curid=180003", "title": "SDC A Manchica", "text": ""}
{"id": "180006", "revid": "1131", "url": "https://gl.wikipedia.org/wiki?curid=180006", "title": "Campo de f\u00fatbol Cardeal Quiroga", "text": "O Campo de F\u00fatbol Cardeal Quiroga \u00e9 un recinto deportivo situado en Maceda e que serve como lugar de xogo ao CD Maceda.\nO seu terreo de xogo \u00e9 de terra cunhas dimensi\u00f3ns de 100 x 62 metros. Ten d\u00faas bancadas laterais, parcialmente cubertas e tam\u00e9n un bar dentro do recinto. Est\u00e1 situado ao leste da vila maced\u00e1, na sa\u00edda cara a Montederramo. Foi Inaugurado a mediados da d\u00e9cada de 1950 como consecuencia da creaci\u00f3n do club de f\u00fatbol local en 1953, leva o nome do cardeal galego Fernando Quiroga Palacios.\nO 17 de xullo de 2014 m\u00e1is dun cento de veci\u00f1os da comarca se manifestaron perante as sedes dos organismos p\u00fablicos provinciais e auton\u00f3micos en Ourense para esixir melloras nunhas instalaci\u00f3ns que son empregadas tam\u00e9n por xente de concellos lim\u00edtrofes a Maceda. A comezos 2016 foron iniciadas as obras."}
{"id": "180008", "revid": "96271", "url": "https://gl.wikipedia.org/wiki?curid=180008", "title": "Jos\u00e9 Ram\u00f3n Font\u00e1n", "text": "Jos\u00e9 Ram\u00f3n Font\u00e1n Gonz\u00e1lez, nado en Mos en 1915 e finado en Vigo en 1996, foi un avogado e pol\u00edtico galego.\nTraxectoria.\nLicenciouse en Dereito pola Universidade de Santiago de Compostela. Foi alcalde de Vigo durante o franquismo (1963-1964) e foi procurador en Cortes como representante dos municipios provinciais nese mesmo per\u00edodo.\nNa d\u00e9cada de 1960 adquiriu os dereitos de captaci\u00f3n da auga do r\u00edo Oitav\u00e9n para subministrar a cidade ol\u00edvica..\nFoi secretario dos consellos de administraci\u00f3n de Tranv\u00edas El\u00e9ctricos de Vigo, S.A. e Tranv\u00eda Mondariz-Vigo, S.A. e presidente da Cruz Vermella. Escribiu abundantes artigos xornal\u00edsticos, que asinaba co pseud\u00f3nimo de Codaste.\nVida persoal.\nCasou con Mar\u00eda Rosa Dom\u00ednguez Alonso e tiveron oito fillos: Rosa Mar\u00eda, Cristina, Jos\u00e9 Ram\u00f3n, Manuel, Jacobo, Roberto, Carlos e Miguel."}
{"id": "180010", "revid": "1131", "url": "https://gl.wikipedia.org/wiki?curid=180010", "title": "Salvador de Ponte y Conde de la Pe\u00f1a", "text": "Salvador de Ponte y Conde de la Pe\u00f1a, nado en Vigo o 21 de febreiro de 1894 e finado na mesma cidade o 8 de febreiro de 1963, foi un militar e pol\u00edtico galego.\nTraxectoria.\nCoronel do Corpo de Enxe\u00f1eiros. Foi alcalde de Vigo durante o franquismo, de agosto de 1960 a 1963, finando no cargo. Foi procurador en Cortes como representante dos municipios provinciais (1961-1963)."}
{"id": "180011", "revid": "5863", "url": "https://gl.wikipedia.org/wiki?curid=180011", "title": "Caixa Rural de Ourense", "text": "A Caixa Rural de Ourense, fundada como Caja Rural de Orense, foi unha entidade bancaria xa desaparecida que operou na provincia de Ourense na segunda metade do s\u00e9culo XX.\nHistoria.\nA Caixa Rural de Ourense creouse, en paralelo a outras moitas caixa de aforros chamadas rurais, para darlle resposta \u00e1s necesidades de financiamento de pequenos empresarios dos sectores da gander\u00eda e da agricultura espa\u00f1ois, e neste caso aos da provincia de Ourense. O ano da s\u00faa creaci\u00f3n foi o 1961 e nela participaron entre outros Eulogio G\u00f3mez Franqueira, empresario e pol\u00edtico local, fundador do grupo de cooperativas agrarias ourens\u00e1s Coren e de Coalici\u00f3n Galega, e que na d\u00e9cada dos setenta ocupou o posto de xerente da entidade bancaria\nNa d\u00e9cada de 1980 o modelo de caixas rurais entra en crise, e son paulatinamente absorbidas por outras entidades. No caso da Caixa Rural ourens\u00e1, os accionistas decidiron en agosto de 1988 ratificar o acordo de compra por parte de Caixa Galicia, daquela a entidade m\u00e1is importante de Galicia, e que tam\u00e9n mercara a Caixa Rural de Pontevedra e a Caixa Rural da Coru\u00f1a.\nO seu \u00faltimo director foi Nicol\u00e1s Di\u00e9guez, quen durante tres anos compaxinou o seu cargo tam\u00e9n co de director xeral de Coren."}
{"id": "180013", "revid": "1131", "url": "https://gl.wikipedia.org/wiki?curid=180013", "title": "Wembley Stadium", "text": "O Wembley Stadium \u00e9 un estadio de f\u00fatbol da cidade de Londres, en Inglaterra. Est\u00e1 situado no lugar do antigo Wembley, o estadio m\u00e1is famoso de toda Inglaterra e un dos m\u00e1is co\u00f1ecidos de todo o mundo. O novo Wembley \u00e9 o estadio local da Selecci\u00f3n de f\u00fatbol de Inglaterra.\nTras a demolici\u00f3n no ano 2002 do vello Wembley abr\u00edase a porta a un novo s\u00faper estadio cunha capacidade de 90.000 espectadores, que terminou de constru\u00edrse no ano 2007. O custo do proxecto roldou os 757 mill\u00f3ns de libras esterlinas (1097 mill\u00f3ns de euros).\nEstaba previsto que o estadio nacional inaugur\u00e1sese o 13 de maio de 2006 coa final da FA Cup, pero debido a problemas coas empresas construtoras Multiprex e WNSL, fixouse un novo prazo previsto para setembro de 2006, co primeiro partido da clasificaci\u00f3n para a Eurocopa 2008, que deb\u00eda enfrontar a Inglaterra contra Andorra. Con todo, de novo t\u00edvose que atrasar a inauguraci\u00f3n, ata o ano 2007. O d\u00eda 24 de marzo de devandito ano o estadio por fin foi inaugurado nun partido entre as selecci\u00f3ns sub-21 de Inglaterra e Italia.\nO estadio estar\u00e1 conectado coas estaci\u00f3ns de metro de Wembley Park e Wembley Central v\u00eda \"White Horse Bridge\".\nA construci\u00f3n do novo Wembley \u00e9 parte do proxecto para os Xogos Ol\u00edmpicos de Londres 2012, que albergar\u00e1 tanto partidos de f\u00fatbol feminino como masculino e as finais de ambos."}
{"id": "180014", "revid": "98629", "url": "https://gl.wikipedia.org/wiki?curid=180014", "title": "Saint-Denis", "text": "Saint-Denis \u00e9 unha comuna francesa situada no departamento de Seine Saint-Denis na rexi\u00f3n de Illa de Francia. Saint-Denis local\u00edzase nos suburbios de Par\u00eds, a 9,4\u00a0km ao norte de devandita cidade. Nesta localidade at\u00f3panse a necr\u00f3pole real da Bas\u00edlica de Saint-Denis e o estadio nacional de Francia, o Stade de France, constru\u00eddo para albergar a Copa Mundial de F\u00fatbol de 1998.\nInicialmente un suburbio industrial, Saint-Denis converteuse nos \u00faltimos tempos nunha localidade residencial, habitada en gran parte por inmigraci\u00f3n musulm\u00e1 provenientes das antigas colonias francesas.\nHistoria.\nA historia de Saint-Denis rem\u00f3ntase ao s\u00e9culo II coa existencia dunha vila galo-romana chamada \"Catolacus\". En 250, foi enterrado aqu\u00ed Denis de Par\u00eds, primeiro bispo de Par\u00eds e santo patr\u00f3n de Francia, logo de ser martirizado no outeiro de Montmartre, convertendo ao lugar nun destino de peregrinaci\u00f3n.\nPreto de 475, Santa Xenoveva constru\u00edu unha pequena capela na tumba de Denis, a cal ser\u00eda reconstru\u00edda por Dagoberto I e convertida no mosteiro real. \u00c1 s\u00faa morte, foi enterrado en devandita capela, tradici\u00f3n que foi seguida pola maior\u00eda dos seus sucesores.\nNa Idade Media, en virtude dos privilexios garantidos por Dagoberto (como a independencia con respecto a Par\u00eds), Saint-Denis creceu rapidamente grazas ao seu mercado, ao cal chegaban diversas caravanas procedentes ata do Imperio bizantino. En 1125, foron concedidos m\u00e1is privilexios \u00e1 localidade e iniciouse a construci\u00f3n da actual bas\u00edlica.\nA pesar do seu r\u00e1pido crecemento, Saint-Denis sufriu intensamente os efectos das guerras: dos 10.000 cidad\u00e1ns da localidade, s\u00f3 3.000 sobreviviron tras a Guerra dos Cen Anos. Aqu\u00ed librouse a batalla de Saint-Denis no marco das Guerras de Relixi\u00f3n entre cat\u00f3licos e protestantes, o 10 de novembro de 1567.\nBaixo o reinado de Lu\u00eds XIV, instal\u00e1ronse diversas industrias en Saint-Denis, en tanto que o seu sucesor Lu\u00eds XV renovou os edificios da abad\u00eda real. Durante a Revoluci\u00f3n francesa, a cidade foi renomeada \"Franciade\" entre 1793 e 1803, como parte do rexeitamento revolucionario \u00e1 relixi\u00f3n, e a necr\u00f3pole real foi destru\u00edda e saqueada. Tras a Restauraci\u00f3n, os corpos reais deberon ser enterrados nunha fosa com\u00fan ao non poder identificarse os restos destru\u00eddos. O \u00faltimo rei enterrado en Saint-Denis foi Lu\u00eds XVIII.\nEn 1860, a cidade de Par\u00eds foi agrandada ao anexar os seus comunas pr\u00f3ximas. O municipio da Chapelle-Saint-Denis foi dividido entre Par\u00eds, Saint-Ouen e Aubervilliers, mentres que Saint-Denis quedou coa zona noroccidental de dita comuna. Ao longo do s\u00e9culo XIX, a industrializaci\u00f3n da cidade intensificouse e o transporte mellorou coa construci\u00f3n da Canle Saint-Denis en 1824, que permitiu unir a localidade co r\u00edo Sena. En 1843 constru\u00edr o primeiro ferrocarril. Xa a fins da centuria, exist\u00edan 80 industrias en Saint-Denis.\nA presenza industrial provocou o crecemento de importantes movementos sociais. En 1892 foi elixido o primeiro administrador socialista e xa durante os anos 1920, Saint-Denis foi denominada como \"a ville rouge\" (a cidade vermella). Ata antes da elecci\u00f3n de Jacques Doriot en 1934, todos os alcaldes foran membros do Partido Comunista.\nTras a derrota de Francia durante a segunda guerra mundial, Saint-Denis foi ocupada polos alem\u00e1ns o 13 de xu\u00f1o de 1940, pero deberon facer fronte a diversos actos de insubordinaci\u00f3n por parte da poboaci\u00f3n ata a liberaci\u00f3n da cidade o 27 de agosto de 1944.\nTras a guerra, a crise econ\u00f3mica dos anos 1970 e anos 1980 golpeou duramente \u00e1 cidade, e s\u00f3 comezou a recuperarse durante os anos 1990. A Copa Mundial de F\u00fatbol de 1998 deulle un novo impulso \u00e1 cidade: \u00e1 construci\u00f3n do principal estadio, o Stade de France, sumouse a mellora xeral en infraestrutura e a prolongaci\u00f3n do Metro de Par\u00eds."}
{"id": "180015", "revid": "98629", "url": "https://gl.wikipedia.org/wiki?curid=180015", "title": "Citosol", "text": "O citosol ou matriz citoplasm\u00e1tica \u00e9 o l\u00edquido que enche o interior do citoplasma da c\u00e9lula, que est\u00e1 separado por membranas celulares doutras partes da c\u00e9lula, como a matriz mitocondrial do interior da mitocondria (v\u00e9xase m\u00e1is adiante o cap\u00edtulo \"Definici\u00f3n\"). Nos procariotas, a maior\u00eda das reacci\u00f3ns qu\u00edmicas do metabolismo te\u00f1en lugar no citosol, e s\u00f3 unhas poucas te\u00f1en lugar en membranas ou no espazo peripl\u00e1smico. Nos eucariotas, a\u00ednda que moitas v\u00edas metab\u00f3licas se desenvolven no citosol, outras te\u00f1en lugar dentro dos org\u00e1nulos.\nO citosol \u00e9 unha complexa mestura de substancias disoltas en auga. A\u00ednda que a auga forma a maior parte do citosol, a s\u00faa estrutura e propiedades na c\u00e9lula non se comprenden totalmente. As concentraci\u00f3ns de i\u00f3ns como sodio e potasio do citosol son diferentes das do flu\u00eddo extracelular; estas diferenzas na concentraci\u00f3n de i\u00f3ns son importantes en procesos como a osmorregulaci\u00f3n e a comunicaci\u00f3n celular. O citosol tam\u00e9n cont\u00e9n grandes cantidades de macromol\u00e9culas, as cales poden alterar o comportamento molecular, por medio da s\u00faa alta concentraci\u00f3n.\nA\u00ednda que ao principio se pensaba que o citosol era unha simple soluci\u00f3n de mol\u00e9culas, nel existen m\u00faltiples niveis de organizaci\u00f3n. Isto incl\u00fae gradientes de concentraci\u00f3n de pequenas mol\u00e9culas ou i\u00f3ns como calcio, grandes complexos como moitos encimas que levan a cabo as reacci\u00f3ns das v\u00edas metab\u00f3licas, e complexos prote\u00ednicos como os proteasomas e carboxisomas que encerran e separan partes do citosol.\nDefinici\u00f3n.\nO termo citosol foi introducido por primeira vez en 1965 por H.A. Lardy, e inicialmente fac\u00eda referencia ao l\u00edquido que se orixinaba ao romper as c\u00e9lulas e separar todos os compo\u00f1entes insolubles por ultracentrifugaci\u00f3n. Este extracto celular soluble non \u00e9 id\u00e9ntico \u00e1 porci\u00f3n soluble do citoplasma da c\u00e9lula e \u00e9 xeralmente denominado fracci\u00f3n citoplasm\u00e1tica. O termo \"citosol\" \u00fasase agora para referirse \u00e1 fase l\u00edquida do citoplasma nunha c\u00e9lula intacta, isto excl\u00fae calquera porci\u00f3n do citoplasma contida dentro dos org\u00e1nulos. Debido \u00e1 posibilidade de confusi\u00f3n no uso do termo \"citosol\" para referirse tanto aos extractos celulares coma \u00e1 porci\u00f3n soluble do citoplasma en c\u00e9lulas intactas, empezou a usarse o termo \"citoplasma acuoso\" para describir o contido l\u00edquido do citoplasma nas c\u00e9lulas vivas.\nAnteriormente, utiliz\u00e1banse outros termos para referirse ao flu\u00eddo intracelular, que non eran sempre sin\u00f3nimos de citosol (ver, por exemplo, protoplasma). Un termo aproximadamente sin\u00f3nimo moi usado \u00e9 hialoplasma.\nPropiedades e composici\u00f3n.\nA proporci\u00f3n do volume celular ocupada polo citosol var\u00eda: por exemplo, mentres que esta porci\u00f3n forma a gran maior\u00eda da estrutura celular dunha bacteria, nas c\u00e9lulas vexetais o principal compartimento da c\u00e9lula \u00e9 o gran vac\u00faolo central. O citosol consta principalmente de auga, i\u00f3ns disoltos, pequenas mol\u00e9culas, e grandes mol\u00e9culas hidrosolubles (como as prote\u00ednas). A maior\u00eda destas mol\u00e9culas non proteicas te\u00f1en unha masa molecular de menos de 300\u00a0Da. esta mestura de pequenas mol\u00e9culas \u00e9 extraordinariamente complexa, xa que a variedade de mol\u00e9culas que est\u00e1n implicadas no metabolismo (os metabolitos) \u00e9 immensa. Por exemplo, as plantas poden elaborar ata 200\u00a0000 pequenas mol\u00e9culas diferentes, a\u00ednda que non todas est\u00e1n presentes nunha mesma especie, ou nunha determinada c\u00e9lula. Est\u00edmase que o n\u00famero de metabolitos en c\u00e9lulas de organismos unicelulares como a bacteria \"Escherichia coli\" e o l\u00e9vedo \"Saccharomyces cerevisiae\" est\u00e1 por debaixo de 1\u00a0000.\nAuga.\nA maior parte do citosol \u00e9 auga, substancia que sup\u00f3n o 70% do volume total dunha c\u00e9lula t\u00edpica. O pH do flu\u00eddo extracelular \u00e9 7,4. mentres que o pH citos\u00f3lico humano est\u00e1 entre 7,0 e 7,4, e \u00e9 normalmente maior se a c\u00e9lula est\u00e1 crecendo. A viscosidade do citoplasma \u00e9 aproximadamente a mesma que a da auga pura, pero a difusi\u00f3n de pequenas mol\u00e9culas a trav\u00e9s deste l\u00edquido \u00e9 unhas catro veces m\u00e1is lenta que en auga pura, debido principalmente a colisi\u00f3ns co gran n\u00famero de macromol\u00e9culas que hai no citosol. Estudos feitos no camar\u00f3n \"Artemia\" comprobaron como afectaba a perda de auga \u00e1s funci\u00f3ns celulares; e atoparon que reducindo a cantidade de auga na c\u00e9lula por debaixo do 80% do nivel normal o metabolismo quedaba inhibido, xa que este decrec\u00eda progresivamente a medida que a c\u00e9lula perd\u00eda auga e acababa por deterse por completo cando o nivel de auga chegaba ao 30% do normal.\nA\u00ednda que a auga \u00e9 vital para a vida, a estrutura da auga no citosol non se comprende ben, principalmente porque m\u00e9todos como a resonancia magn\u00e9tica nuclear s\u00f3 dan informaci\u00f3n da estrutura media da auga, e non poden medir as variaci\u00f3ns locais a escala microsc\u00f3pica. Mesmo a estrutura da auga pura \u00e9 pouco comprendida, debido \u00e1 capacidade da auga de formar estruturas por medio do establecemento de pontes de hidr\u00f3xeno entre as s\u00faas mol\u00e9culas.\nA idea cl\u00e1sica que se ten da auga nas c\u00e9lulas \u00e9 que arredor do 5% da auga est\u00e1 fortemente unida a solutos e macromol\u00e9culas como auga de solvataci\u00f3n, e o resto ten unha estrutura id\u00e9ntica \u00e1 da auga pura. Esta auga de solvataci\u00f3n non \u00e9 activa na osmose e pode ter diferentes propiedades como solvente, de modo que algunhas mol\u00e9culas disoltas son exclu\u00eddas, mentres que outras son concentradas. Por\u00e9n, outros argumentan que as grandes concentraci\u00f3ns de macromol\u00e9culas na c\u00e9lula exercen efectos que se espallan polo citosol e que a auga nas c\u00e9lulas comp\u00f3rtase de xeito moi diferente ao da auga en soluci\u00f3ns dilu\u00eddas. Estas ideas incl\u00faen a proposta de que as c\u00e9lulas conte\u00f1en zonas con alta e con baixa densidade de auga, as cales poder\u00edan estender os seus efectos sobre estruturas e funci\u00f3ns doutras partes da c\u00e9lula. Non obstante, o uso de avanzados m\u00e9todos de resonancia magn\u00e9tica nuclear para medir directamente a mobilidade da auga nas c\u00e9lulas vivas contrad\u00ed esta idea, xa que suxire que o 85% da auga celular act\u00faa igual que a auga pura, e o resto \u00e9 menos m\u00f3bil e probablemente est\u00e1 unida \u00e1s macromol\u00e9culas.\nI\u00f3ns.\nAs concentraci\u00f3ns de i\u00f3ns no citosol son bastante diferentes das que hai no flu\u00eddo extracelular e o citosol cont\u00e9n moita maior cantidade de macromol\u00e9culas cargadas, como prote\u00ednas e \u00e1cidos nucleicos, que o exterior da c\u00e9lula.\nA diferenza do flu\u00eddo extracelular, o citosol ten altas concentraci\u00f3ns de i\u00f3ns potasio e unha baixa concentraci\u00f3n de i\u00f3ns sodio. Esta diferenza nas concentraci\u00f3ns de i\u00f3ns \u00e9 crucial para a osmorregulaci\u00f3n, xa que se os niveis de i\u00f3ns fosen os mesmos dentro e f\u00f3ra da c\u00e9lula, a auga entrar\u00eda constantemente por osmose, dado que os niveis de macromol\u00e9culas dentro da c\u00e9lula son sempre moito m\u00e1is altos que f\u00f3ra. En lugar disto, o que sucede \u00e9 que os i\u00f3ns sodio son expulsados da c\u00e9lula e os i\u00f3ns potasio son incorporados pola ATPase de Na\u207a/K\u207a ou bomba de Na\u207a/K\u207a, polo que os i\u00f3ns potasio fl\u00faen a favor de gradiente de concentraci\u00f3n por canles i\u00f3nicas selectivas para o potasio, e esta perda de cargas positivas crea un potencial de membrana negativo. Para equilibrar esta diferenza de potencial, saen tam\u00e9n da c\u00e9lula i\u00f3ns cloruro negativos, a trav\u00e9s de canles espec\u00edficas para o cloruro. A perda de i\u00f3ns sodio e cloruro compensa o efecto osm\u00f3tico exercido polas altas concentraci\u00f3ns de mol\u00e9culas org\u00e1nicas do interior da c\u00e9lula.\nAs c\u00e9lulas poden compensar cambios osm\u00f3ticos mesmo maiores acumulando osmoprotectores como beta\u00ednas ou a trehalosa no seu citosol. Algunhas destas mol\u00e9culas poden permitir que as c\u00e9lulas sobrevivan estando completamente secas e que un organismo entre nun estado de animaci\u00f3n suspendida chamado criptobiose. Neste estado o citosol e os osmoprotectores conv\u00e9rtense en algo parecido a un s\u00f3lido cristalino que axuda a estabilizar as prote\u00ednas e as membranas celulares dos efectos nocivos da desecamento.\nAs baixas concentraci\u00f3ns de i\u00f3n calcio no citosol permiten que este i\u00f3n funcione como un segundo mensaxeiro intracelular na activaci\u00f3n por calcio. Nesta activaci\u00f3n un sinal como a chegada dunha hormona ou o establecemento dun potencial de aci\u00f3n abre as canles de calcio para que o calcio fl\u00faa cara a dentro do citosol. Este s\u00fapeto incremento de calcio citos\u00f3lico activa outras mol\u00e9culas sinalizadoras, como a calmodulina e a prote\u00edna quinase C. Outros i\u00f3ns como o cloruro e o potasio poden tam\u00e9n ter funci\u00f3ns activadoras no citosol, mais estas non se comprenden tan ben.\nMacromol\u00e9culas.\nAs mol\u00e9culas proteicas que non est\u00e1n unidas \u00e1 membrana plasm\u00e1tica ou ao citoesqueleto est\u00e1n disoltas no citosol. A cantidade de prote\u00ednas das c\u00e9lulas \u00e9 extremadamente alta, e chega a uns 200\u00a0mg/ml, ocupando do 20 ao 30% do volume do citosol. Por\u00e9n, medir con precisi\u00f3n a cantidade de prote\u00ednas disoltas no citosol en c\u00e9lulas intactas non \u00e9 doado, xa que algunhas prote\u00ednas parecen estar feblemente asociadas a membranas ou org\u00e1nulos nas c\u00e9lulas enteiras e son liberadas en disoluci\u00f3n despois da lise celular. As\u00ed, en experimentos onde a membrana plasm\u00e1tica foi desfeita cuidadosamente usando saponina, sen danar as outras membranas celulares, s\u00f3 quedaron liberadas arredor dunha cuarta parte das prote\u00ednas celulares. Estas c\u00e9lulas pod\u00edan tam\u00e9n sintetizar prote\u00ednas se recib\u00edan ATP e amino\u00e1cidos, o que implica que moitos dos encimas do citosol est\u00e1n unidos ao citoesqueleto. Non obstante, a idea tradicional de que a maior\u00eda das prote\u00ednas da c\u00e9lula est\u00e1n fortemente unidas \u00e1 rede chamada rede microtrabecular parece hoxe improbable.\nEn procariotas o citosol cont\u00e9n o xenoma celular, concentrado nunha zona chamada nucleoide. Este \u00e9 unha masa irregular de ADN e prote\u00ednas asociadas que controla a transcrici\u00f3n e a replicaci\u00f3n do ADN dos cromosomas e pl\u00e1smidos bacterianos. En eucariotas o xenoma est\u00e1 contido no n\u00facleo celular, o cal est\u00e1 separado do citosol por poros nucleares que bloquean a libre difusi\u00f3n de calquera mol\u00e9cula maior de 10\u00a0nan\u00f3metros de di\u00e1metro.\nEsta alta concentraci\u00f3n de macromol\u00e9culas no citosol causa un efecto chamado ateigamento macromolecular (\"macromolecular crowding\"), que se d\u00e1 cando a concentraci\u00f3n efectiva doutras macromol\u00e9culas se incrementa e te\u00f1en menos volume para moverse. Este efecto pode producir grandes cambios tanto na velocidade de reacci\u00f3n coma na posici\u00f3n do equilibrio qu\u00edmico das reacci\u00f3ns no citosol. \u00c9 especialmente importante a s\u00faa capacidade de alterar a constante de disociaci\u00f3n ao favorecer a asociaci\u00f3n de macromol\u00e9culas, como cando m\u00faltiples prote\u00ednas se unen para formar un complexo proteico, ou cando prote\u00ednas de uni\u00f3n ao ADN se ligan aos seus sitios de uni\u00f3n no xenoma.\nOrganizaci\u00f3n.\nA\u00ednda que os compo\u00f1entes do citosol non est\u00e1n separados en rexi\u00f3ns por membranas celulares, estes compo\u00f1entes non sempre se mesturan aleatoriamente e obs\u00e9rvanse varios niveis de organizaci\u00f3n que fan que determinadas mol\u00e9culas poidan localizarse en sitios espec\u00edficos do citosol.\nGradientes de concentraci\u00f3n.\nA pesar de que as mol\u00e9culas pequenas poden difundir rapidamente polo citosol, poden, de todos modos, orixinarse gradientes de concentraci\u00f3n dentro deste compartimento celular. Un exemplo ben estudado disto son as \"explosi\u00f3ns de calcio\" que se producen durante un curto per\u00edodo de tempo nas rexi\u00f3ns que rodean unha canle de calcio aberta. Estas canles te\u00f1en arredor de 2\u00a0micr\u00f3metros de di\u00e1metro e duran abertas s\u00f3 uns poucos milisegundos, a\u00ednda que pode combinarse a acci\u00f3n de varias destas canles para formar fortes gradientes, chamados \"ondas de calcio\". Na c\u00e9lula poden producirse gradientes de concentraci\u00f3n doutras pequenas mol\u00e9culas, como o os\u00edxeno e a adenosina trifosfato arredor de agrupaci\u00f3ns de mitocondrias, a\u00ednda que estes se comprenden peor.\nComplexos proteicos.\nAs prote\u00ednas poden asociarse para formar complexos proteicos, estes a mi\u00fado constan dun conxunto de prote\u00ednas con funci\u00f3ns similares, como encimas que levan a cabo varias reacci\u00f3ns na mesma v\u00eda metab\u00f3lica. Esta organizaci\u00f3n pode permitir a canalizaci\u00f3n de substratos, o cal consiste en pasar o produto dun encima directamente ao seguinte encima da v\u00eda metab\u00f3lica, sen que o produto chegue a estar libre en disoluci\u00f3n. A canalizaci\u00f3n de substratos pode facer que unha v\u00eda metab\u00f3lica funcione m\u00e1is \u00e1 pr\u00e9sa e m\u00e1is eficientemente que se os encimas estivesen distribu\u00eddos aleatoriamente polo citosol, e pode tam\u00e9n impedir a liberaci\u00f3n de intermediarios inestables das reacci\u00f3ns. A\u00ednda que unha ampla variedade de v\u00edas metab\u00f3licas implican encimas que est\u00e1n estreitamente unidos uns a outros, noutras poden intervir complexos encim\u00e1ticos m\u00e1is debilmente asociados, que son moi dif\u00edciles de estudar f\u00f3ra da c\u00e9lula. En consecuencia, a importancia destes complexos no metabolismo en xeral non est\u00e1 a\u00ednda clara.\nCompartimentos prote\u00ednicos.\nAlg\u00fans complexos proteicos conte\u00f1en unha gran cavidade central que est\u00e1 illada do resto do citosol. Un exemplo dun compartimento cerrado deste tipo \u00e9 o proteasoma. Nel un conxunto de subunidades disp\u00f3\u00f1ense formando unha estrutura con forma de barril oco que cont\u00e9n proteases, cuxa funci\u00f3n \u00e9 degradar prote\u00ednas citos\u00f3licas. Como poder\u00eda ser dani\u00f1o para a c\u00e9lula que se mesturasen libremente as proteases co resto do citosol, o barril est\u00e1 pechado por unha serie de prote\u00ednas regulatorias que reco\u00f1ecen aquelas prote\u00ednas que levan un sinal para a s\u00faa degradaci\u00f3n (a marca de ubiquitina) e introd\u00facenas dentro da cavidade proteol\u00edtica do proteasoma.\nOutra gran clase de compartimentos proteicos son os microcompartimentos bacterianos, os cales est\u00e1n formados por unha cuberta proteica que encapsula varios encimas. Estes compartimentos te\u00f1en tipicamente arredor de 100-200 nan\u00f3metros de largo e est\u00e1n feitos de prote\u00ednas ensambladas. Un exemplo ben co\u00f1ecido son os carboxisomas bacterianos, que conte\u00f1en encimas implicados na fixaci\u00f3n do carbono como a RuBisCO.\nInfluencia do citoesqueleto.\nA\u00ednda que o citoesqueleto non \u00e9 parte do citosol, a presenza desta rede de filamentos restrinxe a difusi\u00f3n na c\u00e9lula de grandes part\u00edculas. Por exemplo, en varios estudos viuse que part\u00edculas trazadoras maiores de 25\u00a0nan\u00f3metros (aproximadamente o tama\u00f1o dun ribosoma) eran exclu\u00eddas de partes do citosol pr\u00f3ximas \u00e1 superficie da c\u00e9lula e das proximidades do n\u00facleo. Estes \"compartimentos de exclusi\u00f3n\" poden conter unha rede m\u00e1is densa de fibras de actina que o resto do citosol. Estes microdominios poder\u00edan influ\u00edr na distribuci\u00f3n de estruturas grandes como ribosomas e org\u00e1nulos no citosol ao exclu\u00edlos dalgunhas \u00e1reas e concentralos noutras.\nFunci\u00f3n.\nO citosol non ten unha soa funci\u00f3n sen\u00f3n que \u00e9 o lugar onde se desenvolven m\u00faltiples procesos celulares. Exemplos destes procesos son a transduci\u00f3n de sinais desde a membrana celular a outros lugares do interior da c\u00e9lula, como o n\u00facleo, ou os org\u00e1nulos. Este compartimento \u00e9 tam\u00e9n o sitio de moitos dos procesos da citocinese, posteriores \u00e1 rotura da membrana nuclear na mitose. Outra importante funci\u00f3n do citosol \u00e9 transportar metabolitos desde o seu lugar de produci\u00f3n ao lugar onde van ser usados. Isto \u00e9 relativamente simple para as mol\u00e9culas hidrosolubles, como amino\u00e1cidos, os cales poden difundir rapidamente a trav\u00e9s do citosol. Pero \u00e9 moi distinto para as mol\u00e9culas hidr\u00f3fobas, como os \u00e1cidos graxos ou os esterois, que s\u00f3 poden ser transportados polo citosol ligados a prote\u00ednas de uni\u00f3n espec\u00edficas, as cales trasladan estas mol\u00e9culas entre as membranas celulares. As mol\u00e9culas incorporadas \u00e1 c\u00e9lula por endocitose ou que deben ser secretadas poden transportarse tam\u00e9n polo citosol dentro de ves\u00edculas, as cales son pequenas esferas membranosas que son movidas ao longo do citoesqueleto por prote\u00ednas motoras.\nO citosol \u00e9 sitio onde ten lugar a maior parte do metabolismo dos procariotas, e unha gran parte do metabolismo dos eucariotas. Por exemplo, en mam\u00edferos arredor da metade das prote\u00ednas da c\u00e9lula est\u00e1n localizadas no citosol. Os datos m\u00e1is completos dispo\u00f1ibles son os dos l\u00e9vedos, nos cales as reconstruci\u00f3ns metab\u00f3licas indican que atopamos no citosol a maior\u00eda dos procesos metab\u00f3licos e dos metabolitos. As principais v\u00edas metab\u00f3licas que se desenvolven no citosol nos animais son as bios\u00ednteses de prote\u00ednas, a v\u00eda da pentosa fosfato, a glic\u00f3lise e gliconeox\u00e9nese. A localizaci\u00f3n das v\u00edas metab\u00f3licas pode ser distinta noutros organismos; por exemplo, nas plantas a s\u00edntese de \u00e1cidos graxos acontece nos cloroplastos, e en protozoos apicomplexos ten lugar nuns org\u00e1nulos chamados apicoplastos."}
{"id": "180016", "revid": "98629", "url": "https://gl.wikipedia.org/wiki?curid=180016", "title": "Ibrahim Afellay", "text": "Ibrahim Afellay, nado en Utrecht o 2 de abril de 1986, \u00e9 un exfutbolista neerland\u00e9s de ascendencia marroqu\u00ed. Xogaba de centrocampista.\nTraxectoria.\nPSV Eindhoven.\nIniciou a s\u00faa carreira deportiva no USV Elinwijk, antes de que o 4 de febreiro de 2004 debutase no profesionalismo co PSV Eindhoven, nun partido da Copa dos Pa\u00edses Baixos ante o NAC Breda. Dez d\u00edas despois debutou na Eredivisie ante o FC Twente. Na campa\u00f1a 2003/04 apenas xogou tres partidos. Na 2004/05 xogou en sete encontros.\nO 15 de maio de 2005 xogou ante o Feyenoord, e deixou unha boa impresi\u00f3n, anotando dous goles. Despois foise afianzando no once inicial desde a tempada 2005/06, coas sa\u00eddas de Johann Vogel e Mark van Bommel. Desde ese instante foi figura na obtenci\u00f3n de tres ligas (2006, 2007 e 2008), e obtendo bos resultados na Liga de Campi\u00f3ns. O 24 de outubro de 2010 participou co seu equipo, o PSV Eindhoven, na hist\u00f3rica vitoria ante o Feyenoord Rotterdam por 10:0, marcando o segundo gol do seu equipo.\nFC Barcelona.\nO 16 de novembro de 2010, o Futbol Club Barcelona anunciou un acordo co PSV Eindhoven para o traspaso do xogador. Finalmente, o 24 de decembro, asinou o seu contrato como novo xogador do Barcelona por catro tempadas e media.\nO 2 de febreiro de 2011, Afellay marcou o seu primeiro gol coa camiseta do Bar\u00e7a, no partido de volta das semifinais da Copa do Rei, contra o Almer\u00eda, partido que terminar\u00eda 3 a 0 a favor do conxunto catal\u00e1n. Na s\u00faa primeira tempada no club blaugrana, proclamouse campi\u00f3n da Liga espa\u00f1ola e da Liga de Campi\u00f3ns da UEFA.\nSelecci\u00f3n nacional.\n\"Ibi\", como \u00e9 alcumado, foi internacional coa Selecci\u00f3n de f\u00fatbol dos Pa\u00edses Baixos en 26 ocasi\u00f3ns, onde anotou 3 goles. Debutou o 28 de marzo de 2007 nun encontro clasificatorio para a Eurocopa 2008. No campionato europeo xogou ante Italia (partido que se saldou con triunfo \"orange\" por 3-0); e ante Rusia, que os eliminar\u00eda en cuartos de final.\nFoi seleccionado para disputar o Mundial de Sur\u00e1frica 2010 no cal proclamouse subcampi\u00f3n do Mundo tras a derrota da s\u00faa selecci\u00f3n ante Espa\u00f1a por 0-1. Nesta competici\u00f3n xogou 3 partidos, todos eles sa\u00edndo desde o banco. O 12 de outubro do 2010, anotou 2 goles e asistiu un, no partido de clasificaci\u00f3n para a Eurocopa de 2012, ante Suecia.\nEstat\u00edsticas.\n1"}
{"id": "180017", "revid": "23204", "url": "https://gl.wikipedia.org/wiki?curid=180017", "title": "Chivu Stoica", "text": "Chivu Stoica (1908-1975) foi o primeiro ministro de Roman\u00eda entre 1955 e 1961, e presidente do Consello de Estado de Roman\u00eda entre o 1965 e 1967."}
{"id": "180018", "revid": "98629", "url": "https://gl.wikipedia.org/wiki?curid=180018", "title": "Jeffr\u00e9n Su\u00e1rez", "text": "Jeffr\u00e9n Isaac Su\u00e1rez Berm\u00fadez, nado en Ciudad Bol\u00edvar o 20 de xaneiro de 1988, \u00e9 un futbolista espa\u00f1ol de orixe venezolana. Xoga de dianteiro e o seu actual equipo \u00e9 o Sporting Clube de Portugal.\nTraxectoria.\nCon apenas un ano partiu coa s\u00faa familia rumbo a Tenerife onde se criou. A s\u00faa formaci\u00f3n futbolista comezouna nas categor\u00edas inferiores do CD Tenerife desde onde partir\u00eda en 2004 cara a Barcelona para integrarse no xuvenil B do FC Barcelona.\nDebutou no primeiro equipo azulgrana nun partido de Copa do Rei contra o Club de Futbol Badalona, entrando no minuto 85 en substituci\u00f3n de Javier Saviola.\nParticipou na Copa Catalu\u00f1a 2007/08 disputando 2 partidos os 2 de titular, xogando 162\u00ba minutos, perdendo a final contra o Gimn\u00e0stic de Tarragona.\nNa Terceira Divisi\u00f3n de Espa\u00f1a 2007/08 quedou campi\u00f3n co seu equipo participando en 26 partidos, marcando 6 goles, recibindo 1 cart\u00f3n vermello e disputando os play-offs de ascenso \u00e1 Segunda Divisi\u00f3n B. En devanditos play-offs xogou os 4 partidos disputando 245 minutos e logrando o desexado ascenso.\nJeffren foi convocado por Josep Guardiola, o seu ex-adestrador no filial azulgrana e actual adestrador do primeiro persoal, para comezar a exercitarse o 14 de xullo de 2008 co primeiro persoal do club catal\u00e1n na s\u00faa pretemporada, a cal levou a cabo na localidade escocesa de Saint Andrews. O 24 de xullo de 2008 disputou o seu primeiro partido de pretemporada co FC Barcelona contra o Hibernian Football Club, con vitoria espa\u00f1ola por 6-0, completando 44 minutos no segundo tempo e dando d\u00faas asistencias de gol. O 30 de xullo de 2008 anotou o seu primeiro gol nun novo partido de pretemporada contra a ACF Fiorentina.\nEn total na pretemporada 2008 co FC Barcelona disputou 6 partidos, marcando 2 goles, asistindo en 4 goles e xogando 226\u00ba minutos. Participou no 43\u00ba Trofeo Joan Gamper quedando campi\u00f3ns contra o Boca Juniors. Logo volveu ao filial do Barcelona e participou en 1 partido de pretemporada marcando 1 gol.\nMoitos estuvier\u00f3n interesados por Jeffren, CD Tenerife, Vilarreal CF, Zaragoza, Celtic FC, Levante UD, Sevilla FC, RC Celta de Vigo, entre outros, o Zaragoza era o que estaba m\u00e1is cerca por facerse con Jeffren pero Josep Guardiola pediulle que quedase e decidiu continuar no Barcelona.\nNa Segunda Divisi\u00f3n B de Espa\u00f1a 2008/09 disputou 20 partidos (18 de titular), marcando 5 goles, xogando 1520\u00ba minutos, recibindo 2 cart\u00f3ns amarelos, quedando o seu equipo en 5to lugar a 1 punto de disputar os play-offs de ascenso a Segunda Divisi\u00f3n de Espa\u00f1a.\nO 17 de maio de 2009 debutou en Primeira Divisi\u00f3n, ao final da tempada 2008-09, no ONO Estadi de Palma, cando substitu\u00edu na segunda parte a Pedro, nun encontro que o Barcelona perdeu ante o RCD Mallorca por 2-1, cando o Barcelona xa sentenciara o t\u00edtulo de liga.\nNa pretemporada 09-10 marcou tres goles co FC Barcelona, un na vitoria por 1-4 ante o Al-Ahly, o segundo ao seguinte partido contra Los \u00c1ngeles Galaxy, que deu a vitoria ao seu club e o 5 de agosto do 2009 marcou un gol nun partido que quedou 4-0 contra o Seattle Sounders.\nO 29 de setembro de 2009 debutou en Champions co FC Barcelona substitu\u00edndo a Andr\u00e9s Iniesta no descanso do partido que enfrontou ao seu equipo co FK Dynamo Kyiv, no Camp Nou.\nO 3 de abril de 2010, anotou fronte ao Athletic de Bilbao o seu primeiro gol co primeiro equipo do Futbol Club Barcelona na vitoria do conxunto azulgrana por 4-1.\nO 29 de novembro de 2010 anota fronte ao Real Madrid o seu terceiro gol en Primeira Divisi\u00f3n, nun partido que ga\u00f1ou o Barcelona por 5 a 0. Nesa tempada, Jeffr\u00e9n ga\u00f1ou co Bar\u00e7a a Liga e a Liga de Campi\u00f3ns da UEFA.\nSelecci\u00f3n nacional.\nJeffr\u00e9n participou nas categor\u00edas inferiores da Selecci\u00f3n Espa\u00f1ola, obtendo o Campionato de Europa en categor\u00eda Sub-19 de 2006.\nEn 2006, o responsable da Selecci\u00f3n Venezolana, Richard P\u00e1ez citouno de face \u00e1 Copa Am\u00e9rica 2007. Devandito ofrecemento foi rexeitado por Jeffren, declarando haberse sentido honrado, e a s\u00faa preferencia por esperar e centrarse na recuperaci\u00f3n do seu nocello.\nO 4 de xu\u00f1o de 2009,un Congreso da FIFA celebrado en Nassau (Bahamas) aprobou unha emenda ao artigo 18 dos Estatutos de FIFA para eliminar o l\u00edmite de 21 anos de idade que ti\u00f1an os xogadores con dobre nacionalidade para cambiar de asociaci\u00f3n e ser seleccionables por outro pa\u00eds. Deste xeito Jeffr\u00e9n xa habendo cumpridos os seus 21 anos, pode ser seleccionable e reconsiderado para a Selecci\u00f3n Venezolana.\nO 10 de febreiro de 2009 debutou na Sub-21 de Espa\u00f1a contra a Selecci\u00f3n de Noruega con resultado de 1-1, disputando 29\u00ba minutos do segundo tempo. O 25 de xu\u00f1o de 2001 proclamouse campi\u00f3n da Eurocopa sub-21."}
{"id": "180019", "revid": "5863", "url": "https://gl.wikipedia.org/wiki?curid=180019", "title": "Aggregat (foguetes)", "text": "Aggregat (do alem\u00e1n, significando \"agregado\") foi o nome dunha serie de dese\u00f1os de foguetes desenvolvidos entre 1933 e 1945 por un programa de investigaci\u00f3n do ex\u00e9rcito da Alema\u00f1a nazi. O seu meirande \u00e9xito foi o foguete A4, m\u00e1is co\u00f1ecido como V-2.\nVariantes.\nA1.\nO A1 foi o primeiro foguete que se dese\u00f1ou para a serie Aggregat. Foi dese\u00f1ado en 1933 por Wernher von Braun nun programa de investigaci\u00f3n da Wehrmacht dirixido por Walter Dornberger. O A1 med\u00eda 1,4 metros de longo, 30,5 cent\u00edmetros de di\u00e1metro e ti\u00f1a un peso de 150\u00a0kg na engalaxe. O motor, dese\u00f1ado por Arthur Rudolph, usaba un sistema de conduci\u00f3n de propelente presurizado e queimaba alcohol e ox\u00edxeno l\u00edquido. Produc\u00eda un pulo de 2,9 kN durante 16 segundos. O foguete estabiliz\u00e1base mediante un xiroscopio no morro, o cal foi fonte de preocupaci\u00f3n con relaci\u00f3n \u00f3s propelentes l\u00edquidos. A\u00ednda que o motor funcionou ben durante os acendidos de proba, o primeiro voo fracasou na mesma rampla de lanzamento. Non se fixeron m\u00e1is intentos de lanzamento debido a que se pensou que o dese\u00f1o era inestable, e os esforzos dirix\u00edronse \u00f3 A2.\nA2.\nO A2 foi dese\u00f1ado en 1934 por von Braun baixo o programa en Kummersdorf dirixido por Walter Dornberger.\nCunha lonxitude de 1,6 metros e un pulo de 3\u00a0kN usando alcohol e ox\u00edxeno l\u00edquido, era similar \u00f3 A1. Con todo, a diferenza do A1, o A2 levaba os xiroscopios estabilizadores no centro do foguete, entre os tangues de alcohol e ox\u00edxeno, o que aumentaba a estabilidade. O foguete pesaba 72\u00a0kg baleiro, cun peso na engalaxe de 107\u00a0kg. O primeiro voo de probas tivo lugar en setembro de 1934 en Kummersdorf.\nConstru\u00edronse dous A2 para probas, sendo denominados Max e Moritz por dous personaxes de debuxo de Wilhelm Busch. O 19 e 20 de decembro de 1934 foron lanzados na illa Borkum no Mar do Norte. Alcanzaron altitudes de 2,2\u00a0km e 3,5\u00a0km.\nA3.\nO A3 foi lanzado por primeira vez o 4 de decembro de 1937, e foi constru\u00eddo para probar partes do futuro A4. Tan s\u00f3 se levaron a cabo tres lanzamentos m\u00e1is de proba, todos terminados en fallo. O lanzamento final, o 11 de decembro de 1937, foi representativo do resto de lanzamentos: o motor apagouse prematuramente e o foguete destru\u00eduse \u00f3 caer a terra e fallar o despregue do paraca\u00eddas.\nO A3 foi o primeiro dese\u00f1o feito en Peenem\u00fcnde. En 1936 o xeneral Werner von Fritsch presenciou un acendido est\u00e1tico dun A3 en Kummersdorf e quedou o bastante impresionado como para prestar o seu apoio ao programa de foguetes.\nO A3 usou un sistema presurizado de propelente, usando a mesma mestura de ox\u00edxeno l\u00edquido e alcohol \u00f3 75% que o A1 e o A2. Xeraba 14,7\u00a0kN de pulo durante 45 segundos e usaba un sistema de tres xiroscopios para mover os \u00e1labes de aliaxe de tungsteno do chorro propulsor. A m\u00e1xima altitude alcanzada cun A3 foi de 18\u00a0km.\nA4 (foguete V2).\nO A4 foi un dese\u00f1o a tama\u00f1o real cun alcance duns 175\u00a0km, unha altitude m\u00e1xima de 80\u00a0km e unha carga \u00fatil de aproximadamente unha tonelada. As diferentes versi\u00f3ns do A4 tiveron as funci\u00f3ns de primeiro m\u00edsil bal\u00edstico, primeiro proxectil en alcanzar o espazo exterior e foi usado activamente na guerra.\nEste incremento en canto a capacidade tivo lugar a trav\u00e9s dun redese\u00f1o completo do motor do A3 por parte de Walter Thiel, sendo co\u00f1ecido como A5. Foi quedando claro que os dese\u00f1os de von Braun estaban convert\u00e9ndose en armas reais e Dornberg desprazou o equipo desde o pol\u00edgono de probas de Kummersdorf (cerca de Berl\u00edn) ata unha pequena cidade, Peenem\u00fcnde, na illa de Usedom, na costa b\u00e1ltica de Alema\u00f1a, para proporcionar m\u00e1is sitio para os probas e para rodealas dun maior segredismo. Esta versi\u00f3n era completamente fiable e cara 1941 o equipo lanzara uns 70 foguetes A5. O primeiro A4 voou en marzo de 1942, alcanzando unha distancia de 1,6\u00a0km e impactando contra a auga. O segundo lanzamento alcanzou unha altitude de 11\u00a0km antes de estoupar. O terceiro foguete, lanzado o 3 de outubro de 1942, seguiu unha traxectoria perfecta. Aterrou a 193\u00a0km de distancia e alcanzou unha altura de 80\u00a0km.\nA produci\u00f3n do foguete comezou en 1943, co\u00f1ecido agora como \"Vergeltungswaffe 2\" (Arma de vinganza 2) ou abreviadamente V2, tras a insistencia do ministerio de propaganda de Joseph Goebbels. Os aliados estaban \u00f3 tanto da existencia da arma pola existencia dun sitio de probas en Blizna, Polonia, localizado polo movemento de resistencia polaco (Armia Krajowa) grazas a informes dos granxeiros locais.\nA resistencia chegou incluso a conseguir pezas dos foguetes lanzados chegando \u00f3 lugar do impacto antes que os alem\u00e1ns. A principios de marzo de 1944 a intelixencia brit\u00e1nica recibiu un informe dun axente da resistencia polaca que observou un vag\u00f3n de transporte fortemente custodiado por tropas das SS e que conti\u00f1a \"un obxecto que, a\u00ednda que estaba cuberto cunha lona, semellaba un torpedo monstruoso\". A ra\u00edz do informe ideouse un plan para intentar obter un V2 sen lanzar e transportalo a Gran Breta\u00f1a. O 20 de maio de 1944 un V2 relativamente intacto caeu nos lamazais do r\u00edo Bug, cerca do pobo de Sarnaki. Conseguiuse ocultalo dos alem\u00e1ns, sendo desmantelado e transportado a trav\u00e9s de Polonia na operaci\u00f3n Most III para a s\u00faa an\u00e1lise pola intelixencia brit\u00e1nica.\nA4-SLBM.\nBaixo o nome de \"Projekt Amerika\", a Alema\u00f1a nazi intentou desenvolver o primeiro m\u00edsil bal\u00edstico lanzado desde un submarino (SBLM polas siglas en ingl\u00e9s) para bombardear Nova York e outras cidades e obxectos americanos. As probas da variante SBLM do A4 foron levadas a cabo desde plataformas remolcadas por submarinos U-Boot.\nEstas plataformas remolcables e somerxibles foron co\u00f1ecidas como c\u00e1psulas Lafferenz. Un prototipo de 300 toneladas foi constru\u00eddo nos estaleiros Sichau, en Elbing. Esta c\u00e1psula foi probada no mar B\u00e1ltico co U-boot U-1053, que desapareceu durante as probas e foi atopado en marzo de 2010.\nTres c\u00e1psulas de 500 toneladas foron capturadas polos sovi\u00e9ticos antes de finalizar a s\u00faa construci\u00f3n nos estaleiros Vulcan en Stettin. O prototipo de 300 toneladas usada nas probas nunca foi atopada.\nA4b/A9.\nPara o caso de que os sitios de lanzamento dos A4 quedaran limitados \u00f3 territorio do Reich, von Braun e os seus colegas foron presionados para desenvolver unha versi\u00f3n de maior alcance do A4, co\u00f1ecido alternativamente como A9 e A4b. A raz\u00f3n das d\u00faas denominaci\u00f3ns \u00e9 que a serie A4 recibiu \"prioridade nacional\" e a designaci\u00f3n A4b aseguraba a dispo\u00f1ibilidade dos escasos recursos.\nEn xu\u00f1o de 1939, Kurt Patt, da oficina de dese\u00f1o de Peenem\u00fcnde, propuxo \u00e1s para converter a velocidade e altitude do foguete en sustentaci\u00f3n e alcance aerodin\u00e1micos. A medida que o foguete se atopase con capas m\u00e1is densas da atmosfera na s\u00faa fase de descenso, propulsar\u00edase e comezar\u00eda a planear suavemente, cambiando velocidade por distancia. Patt tam\u00e9n propuxo o \"Flossengeschoss\" ou \"proxectil aleta\". Ambos conceptos foron usados por Walter Dornberger na elaboraci\u00f3n dunha presentaci\u00f3n para Hitler o 31 de xullo de 1940, denomin\u00e1ndoo \"foguete Am\u00e9rica\".\nOs traballos sobre o dese\u00f1o do A9 comezaron en 1940. Ademais das \u00e1s, o A9 ser\u00eda algo m\u00e1is grande que o A4 e o seu motor producir\u00eda un 30% m\u00e1is de pulo. Despois de probar modelos en t\u00fanel de vento modificouse o dese\u00f1o para substitu\u00edr as \u00e1s por superficies na fuselaxe, xa que as probas demostraron que estas proporcionaban unha mellor sustentaci\u00f3n a velocidades supers\u00f3nicas e resolv\u00eda o problema do desprazamento trans\u00f3nico do centro de sustentaci\u00f3n.\nO desenvolvemento foi suspendido en 1941, pero en 1944 varios V2 foron modificados para achegalos \u00e1 configuraci\u00f3n do A9 baixo a designaci\u00f3n de A4b. Calculouse que, engadindo \u00e1s, o alcance dos A4 aumentar\u00eda ata 750\u00a0km, permitindo atacar obxectivos en Gran Breta\u00f1a desde a propia Alema\u00f1a. Intentouse que tralo lanzamento a traxectoria dos A4b fose o m\u00e1is suave posible e que o foguete planeara cara o obxectivo. Considerouse que, na fase final do voo, a interceptaci\u00f3n do foguete polo inimigo ser\u00eda practicamente imposible dado que cando estivese sobre o obxectivo far\u00eda un picado que limitar\u00eda o tempo de interceptaci\u00f3n.\nO concepto do A4b probouse engadindo pequenas \u00e1s a dous A4 lanzados desde Blizna. Por\u00e9n, debido \u00f3 pouco traballo de desenvolvemento levou a que o primeiro lanzamento, o 27 de decembro de 1944, fracasara. O segundo intento, o 24 de xaneiro de 1945, foi un \u00e9xito parcial, romp\u00e9ndose a \u00e1, pero conseguindo de todos modos chegar a ser o primeiro m\u00edsil guiado e alado en romper a barreira do son, alcanzando Mach 4.\nA5.\nO A5 foi unha versi\u00f3n subescalada de probas do A4, substitu\u00edndo \u00f3 A3 neste prop\u00f3sito. Voou entre 1938 e 1942 e xogou un papel vital probando a aerodin\u00e1mica e a tecnolox\u00eda do A4. Levaba o mesmo motor que o A3 pero ti\u00f1a un novo sistema de control, as\u00ed como unha forma que semellaba m\u00e1is \u00e1 do A4. Lanz\u00e1ronse 25, alg\u00fans m\u00e1is dunha vez. Dot\u00e1rono cun sistema de recuperaci\u00f3n por paraca\u00eddas e ademais pod\u00eda flotar ata d\u00faas horas antes de afundir, permitindo recuperalo con barcos. Constru\u00edronse diferentes variantes, sen sistema de propulsi\u00f3n e con motores monopropelente para probas de lanzamento desde o aire. O A5 med\u00eda 5,825 metros de lonxitude, cun di\u00e1metro de 0,78 metros e un peso na engalaxe de 900\u00a0kg, e \u00f3 igual que o A3 era propulsado por alcohol e ox\u00edxeno l\u00edquido. O primeiro lanzamento dun A5 tivo lugar no ver\u00e1n de 1938 en Greifswalder Oie e os primeiros voos guiados con \u00e9xito fix\u00e9ronse en outubro de 1939 para probar os sistemas de control planeados para ser usados no A4. O A5 alcanzou unha altura m\u00e1xima de 12\u00a0km.\nA6.\nA6 foi a designaci\u00f3n coa que foi co\u00f1ecida unha variante do A5 que usaba propelentes diferentes \u00f3s orixinais.\nAlgunhas fontes indican que tam\u00e9n foi o nome aplicado a unha proposta especulativa para unha versi\u00f3n tripulada de reco\u00f1ecemento do A4b alado. Este A6 foi inicialmente proposto \u00f3 Ministerio do Aire Alem\u00e1n como unha nave de reco\u00f1ecemento imposible de interceptar. Ser\u00eda lanzado verticalmente como un foguete, alcanzando un apoxeo de 95\u00a0km. Tras reentrar na atmosfera, chegar\u00eda \u00e1 fase de planeo supers\u00f3nico co acendido do seu motor ramjet. Esper\u00e1base ter entre 15 e 20 minutos de etapa de cruceiro a 2900\u00a0km/h, permitindo \u00e1 aeronave regresar e aterrar como un avi\u00f3n normal, freado cun paraca\u00eddas. Con todo, o Ministerio do Aire non ti\u00f1a necesidade de tal aeronave e a proposta foi rexeitada. Conceptos parecidos (pero non tripulados) foron levados a cabo despois da guerra na forma do m\u00edsil SM-64 Navaho estadounidense e do Burya sovi\u00e9tico, ambos m\u00edsiles intercontinentais con propulsi\u00f3n ramjet.\nA7.\nO A7 foi un dese\u00f1o alado que nunca chegou a ser completamente constru\u00eddo. Traballouse nel entre 1940 e 1943 en Peenem\u00fcnde para a Kriegsmarine. O A7 era parecido \u00f3 A5 pero ti\u00f1a unha cola m\u00e1is grande (1,621 m\u00b2) para ter un maior alcance planeando. Dous modelos do A7 sen motor foron soltados desde aeroplanos para probar a s\u00faa estabilidade en voo. Non se chegaron a facer voos con propulsi\u00f3n. O foguete acabado ter\u00eda un pulo na engalaxe de 15\u00a0kN e un peso na engalaxe de 1000\u00a0kg. O dese\u00f1o ti\u00f1a un di\u00e1metro de 0,38 m e unha lonxitude de 5,91 m.\nA8.\nO A8 foi unha proposta de A4 ensanchado para uso con propelentes almacenables (m\u00e1is que nada \u00e1cido n\u00edtrico e queroseno). O dese\u00f1o nunca alcanzou a etapa de prototipo, pero o dese\u00f1o foi desenvolto tras a guerra por un equipo alem\u00e1n de foguetes en Francia como parte do proxecto do \"S\u00faper V2\". O proxecto foi cancelado no seu momento, pero desembocou nos proxectos dos foguetes franceses V\u00e9ronique e Diamant.\nA9/A10.\nProp\u00faxose unha versi\u00f3n avanzada do A9 para atacar obxectivos nos Estados Unidos continentais con m\u00edsiles lanzados desde Europa, para o cal era necesario lanzar o A9 sobre unha etapa propulsora, que foi denominada A10.\nOs traballos sobre o A10 comezaron en 1940, esper\u00e1ndose un primeiro lanzamento en 1946. O dese\u00f1o inicial foi levado a cabo por Ludwig Roth e quedou completado o 29 de xu\u00f1o de 1940. Hermann Oberth traballou sobre o dese\u00f1o durante 1941 e en decembro de 1941 Walter Thiel propuxo que o A10 usara un motor composto por seis motores de A4 unidos, que ter\u00eda dado como resultado un pulo de 180 toneladas. Os traballos sobre o A10 retom\u00e1ronse a finais de 1944 baixo o c\u00f3digo \"Projekt Amerika\", modific\u00e1ndose o dese\u00f1o para incorporar seis c\u00e1maras de combusti\u00f3n de A4 alimentando unha soa tobeira. M\u00e1is tarde modificouse o dese\u00f1o para que transformarse nunha soa c\u00e1mara alimentando unha soa tobeira. Constru\u00edronse soportes de proba en Peenemunde para probar e acender o futuro motor.\nConsiderouse que os sistemas de guiado existentes non eran suficientemente precisos para distancias de ata 5000\u00a0km e decidiuse facer do A9 un m\u00edsil pilotado. O piloto ser\u00eda guiado na fase de planeo cara o seu obxectivo mediante radiobalizas a bordo de U-boots e estaci\u00f3ns meteorol\u00f3xicas autom\u00e1ticas situadas en Groenlandia e Labrador.\nO dese\u00f1o final do propulsor A10 med\u00eda uns 20 metros de altura. Propulsado polo seu motor de 1670\u00a0kN de pulo queimando \u00e1cido n\u00edtrico e gas\u00f3leo durante 50 segundos, ter\u00eda propulsado \u00e1 etapa A9 a unha velocidade de 4300\u00a0km/h e a unha altura de 24\u00a0km.\nA11.\nO A11 (\"Japan Rakete\") foi un dese\u00f1o que ter\u00eda servido de primeira etapa para o conxunto A9/A10. O dese\u00f1o foi mostrado por von Braun \u00f3s oficiais estadounidenses en Garmisch-Partenkirchen. O esquema foi publicado en 1946 polo ex\u00e9rcito dos Estados Unidos e foi mostrado como se usara seis dos enormes motores dunha soa c\u00e1mara do A10, cunha segunda etapa A10 modificada. O dese\u00f1o tam\u00e9n mostraba o A9 alado, indicando unha aterraxe por planeo ou unha misi\u00f3n de bombardeo. Para alcanzar \u00f3rbita ter\u00edas necesitado unha etapa m\u00e1is ou o A9 deber\u00eda ter sido m\u00e1is lixeiro. En calquera caso s\u00f3 poder\u00eda ter posto en \u00f3rbita baixa unha carga duns 300\u00a0kg.\nA12.\nO dese\u00f1o do A12 era o dun aut\u00e9ntico foguete orbital. Foi proposto como un veh\u00edculo de catro etapas: A12, A11, A10 e A9. Os c\u00e1lculos suxer\u00edan que ser\u00eda capaz de po\u00f1er en \u00f3rbita baixa ata 10 toneladas. A etapa A12 ter\u00eda pesado arredor de 3 500 toneladas chea de propelente e ter\u00eda medido 33 metros de altura. Usar\u00eda 50 motores de A10 para a s\u00faa propulsi\u00f3n, alimentados por ox\u00edxeno l\u00edquido e alcohol."}
{"id": "180020", "revid": "1131", "url": "https://gl.wikipedia.org/wiki?curid=180020", "title": "Julius Pokorny", "text": "Julius Pokorny, nado en Praga o 12 de xu\u00f1o de 1887 e finado en Z\u00faric o 8 de abril de 1970, foi un fil\u00f3logo checo, estudoso das linguas celtas, especialmente o irland\u00e9s, e un defensor do nacionalismo irland\u00e9s.\nTraxectoria.\nEstudou na Universidade de Viena, onde tam\u00e9n ensinou desde 1913 at\u00e9 1920. De 1920 a 1935, ocupou a c\u00e1tedra de Filolox\u00eda Celta na Universidade Friedrich Wilhelm de Berl\u00edn, antes de que os nazis descubrisen que, a pesar de ser nacionalista alem\u00e1n, era de ascendencia xud\u00eda. Foi o editor da importante revista \"Zeitschrift f\u00fcr celtische Philologie\" antes da segunda guerra mundial e foi respons\u00e1bel da s\u00faa reactivaci\u00f3n despois.\nEscapou a Su\u00edza en 1943, onde ensinou durante uns anos na Universidade de Berna e na Universidade de Z\u00faric at\u00e9 a s\u00faa xubilaci\u00f3n en 1959. En 1954, recibiu o t\u00edtulo honorario de c\u00e1tedra na Universidade Ludwig Maximilian de M\u00fanic, onde foi profesor a tempo parcial en 1956 e novamente desde 1960 at\u00e9 1965.\n\u00c9 autor do \"Indogermanisches Etymologisches W\u00f6rterbuch\" (\u2018Dicionario Etimol\u00f3xico Indoeuropeo\u2019, 1959) que a\u00ednda se utiliza amplamente hoxe en d\u00eda.\nMorreu en Z\u00faric case tres semanas despois de ser atropelado por un tranv\u00eda, non moi lonxe da s\u00faa casa."}
{"id": "180021", "revid": "25871", "url": "https://gl.wikipedia.org/wiki?curid=180021", "title": "Juan Cris\u00f3stomo Torrico", "text": "Juan Cris\u00f3stomo Torrico Gonz\u00e1lez, nado en Lima o 21 de xaneiro de 1808 e finado en Par\u00eds o 27 de marzo de 1875, foi un militar e pol\u00edtico peruano, presidente do seu pa\u00eds entre o 16 de agosto e o 17 de outubro de 1842."}
{"id": "180022", "revid": "89787", "url": "https://gl.wikipedia.org/wiki?curid=180022", "title": "Journal of Indo-European Studies", "text": "O Journal of Indo-European Studies \u00e9 unha revista acad\u00e9mica dedicada aos estudos indoeuropeos, fundada en 1973 by Roger Pearson. Publica artigos nos campos da antropolox\u00eda, arqueolox\u00eda, mitolox\u00eda e filolox\u00eda relacionados coa historia cultural dos pobos indoeuropeos. Ten unha periodicidade de tres meses. O editor actual \u00e9 J. P. Mallory (Queen's University Belfast). A s\u00faa abreviatura \u00e9 JIES.\nEn 2006, p\u00faxose \u00e1 disposici\u00f3n de suscriptores institucionais un arquivo online co texto completo desta revista."}
{"id": "180023", "revid": "624", "url": "https://gl.wikipedia.org/wiki?curid=180023", "title": "JIES", "text": ""}
{"id": "180024", "revid": "72012", "url": "https://gl.wikipedia.org/wiki?curid=180024", "title": "Campionato Mundial de F\u00f3rmula 1 de 1970", "text": "O Campionato Mundial de F\u00f3rmula 1 de 1970 foi a 21\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 13\u00aa Copa Internacional de construtores de F1. O campionato contou con trece Grandes Premios que se iniciaron o 7 de marzo e finalizaron o 25 de outubro.\nResumo.\nO austr\u00edaco Jochen Rindt, dominou o campionato ata que morreu en Monza, cando rompeu un eixo do freo. Acadou o t\u00edtulo de 1970 a t\u00edtulo p\u00f3stumo para Lotus. Jacky Ickx ga\u00f1ou os grandes premios de Austria, Canad\u00e1 e M\u00e9xico para acadar o segundo lugar no campionato de pilotos. Se ga\u00f1ase o GP dos Estados Unidos en lugar do brasileiro Fittipaldi, Ickx coroar\u00edase campi\u00f3n.\n1970 viu a introduci\u00f3n dos pneum\u00e1ticos lisos por parte de Goodyear.\nO triplo campi\u00f3n Jack Brabham retirouse ao final do ano.\nEquipos e pilotos.\nEquipos e pilotos participantes no Campionato do Mundo FIA de 1970.\nClasificaci\u00f3n do Mundial de Construtores de 1970.\nOs puntos para o Campionato Mundial de Construtores de 1970 outorg\u00e1ronse da seguinte forma 9-6-4-3-2-1 aos seis primeiros en cada carreira. S\u00f3 puntuaba o coche mellor clasificado de cada fabricante, en cada carreira. Contabilizabanse os seis mellores resultados das sete primeiras carreiras e os cinco mellores resultados das \u00faltimas seis carreiras."}
{"id": "180025", "revid": "89787", "url": "https://gl.wikipedia.org/wiki?curid=180025", "title": "Indogermanische Forschungen", "text": "Indogermanische Forschungen (en alem\u00e1n: \"Investigaci\u00f3ns indoeuropeas\") \u00e9 unha revista acad\u00e9mica de ling\u00fc\u00edstica que segue o sistema de revisi\u00f3n por pares. C\u00e9ntrase basicamente nos estudos indoeuropeos, pero tam\u00e9n publica contribuci\u00f3ns sobre outras linguas e campos da ling\u00fc\u00edstica.\nFund\u00e1rona en 1892 Karl Brugmann e Wilhelm Streitberg, e actualmente publ\u00edcaa cada ano Walter de Gruyter. Os editores actuais son Wolfgang P. Schmid e Eckhard Eggers, \u00e1mbolos dous da Universidade de G\u00f6ttingen."}
{"id": "180026", "revid": "23204", "url": "https://gl.wikipedia.org/wiki?curid=180026", "title": "Wilhelm Streitberg", "text": "Wilhelm August Streitberg, nado en R\u00fcdesheim am Rhein o 23 de febreiro de 1864 e finado en Leipzig o 19 de agosto de 1925, foi un ling\u00fcista alem\u00e1n.\nTraxectoria.\nEstudou ling\u00fc\u00edstica indoeuropea na Universidade de Leipzig, onde tivo como profesores a Karl Brugmann e Ernst Windisch. Dentro do \u00e1mbito dos estudos indoeuropeos especializouse nas linguas xerm\u00e1nicas, sendo reco\u00f1ecidas as s\u00faas achegas ao estudo da lingua g\u00f3tica. Xunto con Karl Brugmann editou a revista Indogermanische Forschungen, que se segue a publicar hoxe desde 1892."}
{"id": "180027", "revid": "785", "url": "https://gl.wikipedia.org/wiki?curid=180027", "title": "Trofeo Teresa Herrera 1999", "text": "A 54\u00ba edici\u00f3n do Trofeo Teresa Herrera celebrouse na Coru\u00f1a entre o 13 e o 15 de agosto de 1999. O campi\u00f3n foi o Celta de Vigo, que derrotou na final ao Boca Juniors, logrando o seu primeiro e \u00fanico t\u00edtulo.\nO arxentino Riquelme ga\u00f1ou o trofeo ao mellor xogador do torneo."}
{"id": "180031", "revid": "5863", "url": "https://gl.wikipedia.org/wiki?curid=180031", "title": "Carlos Gonz\u00e1lez Pr\u00edncipe", "text": ""}
{"id": "180032", "revid": "5863", "url": "https://gl.wikipedia.org/wiki?curid=180032", "title": "Rafael Portanet Su\u00e1rez", "text": ""}
{"id": "180034", "revid": "2074", "url": "https://gl.wikipedia.org/wiki?curid=180034", "title": "Carioplasma", "text": ""}
{"id": "180035", "revid": "2074", "url": "https://gl.wikipedia.org/wiki?curid=180035", "title": "Contido celular", "text": ""}
{"id": "180036", "revid": "2074", "url": "https://gl.wikipedia.org/wiki?curid=180036", "title": "Hialoplasma", "text": ""}
{"id": "180037", "revid": "55821", "url": "https://gl.wikipedia.org/wiki?curid=180037", "title": "Alcaldes de Vigo", "text": "Esta \u00e9 unha listaxe incompleta dos alcaldes de Vigo. D\u00faas mulleres est\u00e1n entre eles (1978 e 2003).\nAlcaldes anteriores \u00e1 Restauraci\u00f3n.\nAta principios do s\u00e9culo XIX, Vigo estivo baixo o se\u00f1or\u00edo do arcebispo de Santiago, que era quen nomeaba \u00f3s alcaldes (tam\u00e9n chamados \"xu\u00edces ordinarios\").\nA partir de a\u00ed as elecci\u00f3ns dos diferentes rexedores fix\u00e9ronse ben por sufraxio, ben por designaci\u00f3n do monarca reinante en cada per\u00edodo.\nFrancisco Javier V\u00e1zquez Varela, xu\u00edz, foi alcalde por aclamaci\u00f3n popular en 1809, facendo fronte \u00e1 invasi\u00f3n napole\u00f3nica.\nTam\u00e9n foron alcaldes nesta \u00e9poca Nazario Egu\u00eda; Francisco Rodr\u00edguez Arias ou Mat\u00edas D\u00edaz Prado. Co ascenso de Espartero, foi alcalde o progresista Ram\u00f3n Buch D\u00edaz, que foi sucedido o 2 de xaneiro de 1841 por Vicente de Vicente.\nJoaqu\u00edn Y\u00e1\u00f1ez Rodr\u00edguez, avogado e xornalista, foino en 1841 e de novo en 1854. Francisco Javier Mart\u00ednez Enr\u00edquez, VI Marqu\u00e9s de Valladares, foi alcalde entre 1843 e 1844.\nNa Primeira Rep\u00fablica Espa\u00f1ola, Ildefonso Feijoo del R\u00edo en 1873.\nDemocracia constitucional.\nFaise constar en que partido pol\u00edtico militaban cando foron investidos."}
{"id": "180038", "revid": "5863", "url": "https://gl.wikipedia.org/wiki?curid=180038", "title": "Jos\u00e9 Ortega Cano", "text": "Jos\u00e9 Mar\u00eda Ortega Cano, nado en Cartagena o 27 de decembro de 1953, \u00e9 un toureiro espa\u00f1ol retirado\nTraxectoria.\nEst\u00e1 considerado un toureiro de corte cl\u00e1sica. Tomou a alternativa en Zaragoza en 1974 e converteuse nunha das principais figuras da tauromaquia durante os anos 1980 e primeiros anos 1990. Obtivo importantes triunfos en Las Ventas de Madrid, de onde sa\u00edu ao carricho en catro ocasi\u00f3ns e onde en 1982 lidou a Velador, o \u00fanico touro indultado nesta praza. Viviu tam\u00e9n a cara amarga do toureo, sufrindo diversas collidas de enorme gravidade.\nFoi fortemente criticado por algunhas das s\u00faas actuaci\u00f3ns durante os seus \u00faltimos anos como matador, nos que adquiriu gran popularidade merc\u00e9 ao seu matrimonio coa cantante Roc\u00edo Jurado.\nVida persoal.\nCasou o 17 de febreiro de 1995 coa cantante Roc\u00edo Jurado, en Castilblanco de los Arroyos.\u200b En decembro de 1999 adoptaron dous nenos, Jos\u00e9 Fernando (1993) e Gloria Camila (1996), que naceran en Colombia.\u200b\u200b Enviuvou ao finar Roc\u00edo Jurado en 2006 por cousa dun cancro de p\u00e1ncreas; casou de segundas en 2018 con Ana Mar\u00eda Ald\u00f3n, coa que levaba varios anos de noivado, e tiveron un fillo, Jos\u00e9 Mar\u00eda (2013). \nEn 2011, mentres guiaba o seu coche, borracho e a m\u00e1is velocidade da permitida, matou un home que \u00eda noutro autom\u00f3bil. Como consecuencia, foi xulgado e condenado a dous anos, seis meses e un d\u00eda de prisi\u00f3n por homicidio imprudente e conduci\u00f3n temeraria. Logo dun ano e un mes no c\u00e1rcere de Zaragoza, conced\u00e9ronlle o grao de semiliberdade.\u200b"}
{"id": "180039", "revid": "6939", "url": "https://gl.wikipedia.org/wiki?curid=180039", "title": "Ortega Cano", "text": ""}
{"id": "180040", "revid": "23204", "url": "https://gl.wikipedia.org/wiki?curid=180040", "title": "Roc\u00edo Jurado", "text": "Mar\u00eda del Roc\u00edo Mohedano Jurado, nada en Chipiona o 18 de setembro de 1946 e finada en Alcobendas o 1 de xu\u00f1o de 2006, foi unha cantante de copla e canci\u00f3n espa\u00f1ol co\u00f1ecida en Espa\u00f1a e Latinoam\u00e9rica, m\u00e1is co\u00f1ecida como Roc\u00edo Jurado. Especializouse en x\u00e9neros musicais xenuinamente espa\u00f1ois as\u00ed como na balada rom\u00e1ntica, faceta coa que alcanzou relevancia internacional. Nos seus \u00faltimos anos experimentou con ritmos hispanos e gospel.\nTraxectoria.\nRoc\u00edo Jurado naceu no n\u00famero 11 da R\u00faa Calvo Sotelo, nunha familia humilde. O seu pai, Fernando Mohedano, era zapateiro e a s\u00faa nai, Rosario Jurado, era unha ama de casa e int\u00e9rprete afeccionada da m\u00fasica espa\u00f1ola. A s\u00faa primeira aparici\u00f3n p\u00fablica foi con oito anos de idade, nunha obra teatral no seu Colexio da Divina Pastora. Dende moi nova aprendeu a traballar duro. Con once anos morreu o seu pai e tivo que botar unha man para a econom\u00eda da familia. Traballou como zapateira, na recolecci\u00f3n de froitos e a\u00ednda tivo tempo para presentarse aos concursos de Radio Sevilla. O seu primeiro premio consistiu en 200 pesetas, unha botella de gasosa e un par de medias.\nCon dezaseis anos da man da s\u00faa nai, viaxou a Madrid para facerse artista, con todo, a s\u00faa carreira imparable non comezou ata o seu primeiro encontro coa cantaora Pastora Imperio, quen a contratou no tablao que dirix\u00eda, El Duende.\nRoc\u00edo Jurado, amenceu cun repertorio musical, dun x\u00e9nero que comezaba a perder forza, a copla, que revitalizou coas s\u00faas \"performances\" en\u00e9rxicas, tanto en voz e presenza de escenario. A xente xa nos anos sesenta e setenta co\u00f1ec\u00eda a Roc\u00edo en parte por algunhas das aparici\u00f3ns na televisi\u00f3n e cine, pero deu o salto ao status de estrela internacional por se curvar a un repertorio mel\u00f3dico de baladas rom\u00e1nticas, con instrumentaci\u00f3n orquestral e unha imaxe persoal (pelo, maquillaxe e roupas). De finais dos anos setenta, oitenta e noventa son os seus \u00e9xitos \"Como una ola\", \"Se\u00f1ora\", \"Como yo te amo\" ou \"Como las alas al viento\", moitos deles compostos por Manuel Alejandro. En 1982, aplicou o seu talento cantando flamenco nun LP dobre.\nO cancro que se manifestou nos seus \u00faltimos anos obrigouna a retirarse do escenario, con todo, a finais de 2005 apareceu nun programa especial para TVE.\nA s\u00faa voz foi reco\u00f1ecida internacionalmente. Proba diso \u00e9 o premio de Mellor Voz Feminina do s\u00e9culo XX, concedido en 2000 en Nova York. Ademais, cantou na Casa Branca para o ent\u00f3n presidente dos Estados Unidos, Ronald Reagan, conta con 150 discos de ouro e 63 de platino.\nCasou d\u00faas veces: a primeira co boxeador Pedro Carrasco (co que tivo a s\u00faa \u00fanica filla biol\u00f3xica, Roc\u00edo Carrasco), e m\u00e1is tarde co toureiro Jos\u00e9 Ortega Cano."}
{"id": "180042", "revid": "92340", "url": "https://gl.wikipedia.org/wiki?curid=180042", "title": "Frank Herbert", "text": "Frank Patrick Herbert, nado o 8 de outubro de 1920 e finado o 11 de febreiro de 1986, \u00e9 un co\u00f1ecido escritor estadounidense de ciencia ficci\u00f3n. A saga \"Dune\" \u00e9 da s\u00faa autor\u00eda."}
{"id": "180043", "revid": "56817", "url": "https://gl.wikipedia.org/wiki?curid=180043", "title": "Glicosoma", "text": "Os glicosomas son org\u00e1nulos celulares do grupo dos microcorpos relacionados cos peroxisomas \n, que se encontran nos protozoos cinetopl\u00e1stidos como os tripanosomas produtores da enfermidade do sono ou en \"Leishmania\". Os glicosomas est\u00e1n rodeados de membrana e encerran unha matriz proteica densa, que cont\u00e9n encimas da glic\u00f3lise.\nOs \"Trypanosoma brucei\" que se encontran no sangue humano dependen exclusivamente da glic\u00f3lise para a produci\u00f3n de ATP, xa que neles esta v\u00eda metab\u00f3lica non funciona correctamente no citosol, e os seus encimas deben estar compartimentalizados no glicosoma.\nEst\u00e1n fac\u00e9ndose moitas investigaci\u00f3ns sobre os glicosomas con vistas a utilizalos como o obxectivo de posibles terapias farmacol\u00f3xicas que os alteren."}
{"id": "180044", "revid": "72012", "url": "https://gl.wikipedia.org/wiki?curid=180044", "title": "Campionato Mundial de F\u00f3rmula 1 de 1971", "text": "O Campionato Mundial de F\u00f3rmula 1 de 1971 foi a 22\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 14\u00aa Copa Internacional de construtores de F1. O campionato contou con once Grandes Premios que se iniciaron o 6 de marzo e finalizaron o 3 de outubro.\nResumo do campionato.\nLogo da morte de Jochen Rindt o ano anterior, Lotus tido unha tempada inconexa, con condutores novos e inexpertos. O equipo pasou moito tempo experimentando cun coche de motor con turbina a gas, e outra vez con catro rodas motrices. Usando o seu propio chasis inspirado en gran medida polo Matra MS80, Tyrrell e Jackie Stewart lograron facilmente o \u00e9xito en 1971.\nEn 1971 perderon a vida nas carreiras os pilotos Jo Siffert e Pedro Rodr\u00edguez.\nEquipos e pilotos.\nEquipos e pilotos participantes no Campionato do Mundo FIA de 1971.\nClasificaci\u00f3n do Mundial de Pilotos de 1971.\nOs puntos para o Campionato Mundial de pilotos de 1971 outorg\u00e1ronse da seguinte forma 9-6-4-3-2-1 aos seis primeiros en cada carreira. So contabilizaban os seis mellores resultados das sete primeiras carreiras e os cinco mellores resultados das \u00faltimas seis carreiras. Os n\u00fameros sen par\u00e9ntese son os puntos do Campionato, as cifras entre par\u00e9ntese son o total de puntos anotado\nClasificaci\u00f3n do Mundial de Construtores de 1971.\nOs puntos para o Campionato Mundial de Construtores de 1971 outorg\u00e1ronse da seguinte forma 9-6-4-3-2-1 aos seis primeiros en cada carreira. S\u00f3 puntuaba o coche mellor clasificado de cada fabricante, en cada carreira. Contabilizabanse os cinco mellores resultados das seis primeiras carreiras e os catro mellores resultados das \u00faltimas cinco carreiras."}
{"id": "180045", "revid": "5132", "url": "https://gl.wikipedia.org/wiki?curid=180045", "title": "Kortrijk", "text": ""}
{"id": "180046", "revid": "6939", "url": "https://gl.wikipedia.org/wiki?curid=180046", "title": "Vaga de incendios forestais de 2006", "text": ""}
{"id": "180047", "revid": "23204", "url": "https://gl.wikipedia.org/wiki?curid=180047", "title": "Eduardo L\u00f3pez de Roma\u00f1a", "text": "Eduardo L\u00f3pez de la Roma\u00f1a y Alvizuri (1847-1912) enxe\u00f1eiro e pol\u00edtico, foi o presidente do Per\u00fa entre 1899 e 1903. Foi o primeiro presidente peruano con profesi\u00f3n de enxe\u00f1eiro. Con el iniciouse a etapa chamada a \"Rep\u00fablica Aristocr\u00e1tica\" que durar\u00eda ata 1919.\nMembro dunha importante familia de Arequipa, de ra\u00edces coloniais, educouse en Inglaterra e especializouse a construci\u00f3n de pontes para as v\u00edas f\u00e9rreas. Traballou na India e no Brasil. Retornou ao Per\u00fa e radicou en Arequipa, onde puxo os seus servizos en beneficio da comunidade. Dotou do servizo de auga potable \u00e1 s\u00faa cidade natal. Foi propietario de vastas facendas no val do Tambo. Participou na defensa durante a guerra con Chile. Durante o segundo goberno de Nicol\u00e1s de Pi\u00e9rola foi nomeado titular do flamante ministerio de Fomento, en 1896. Chegou a ser alcalde de Arequipa en 1897. Nomeado candidato \u00e1 presidencia representando \u00e1 alianza dem\u00f3crata-civilista, triunfou nas elecci\u00f3ns de 1899.\nDurante o seu goberno continuouse o desenvolvemento da agricultura, a miner\u00eda e a industria; promoveu a colonizaci\u00f3n dos vales interandinos e zonas orientais que ata ent\u00f3n permanec\u00edan illadas; promulgou o C\u00f3digo de Miner\u00eda en 1901, o novo C\u00f3digo de Comercio en 1902 e o C\u00f3digo de Augas ese mesmo ano; creou o Estanco do Sal para financiar a recuperaci\u00f3n das provincias de Tacna e Arica en poder chileno; e afrontou os problemas derivados da pol\u00edtica de \"chilenizaci\u00f3n\" en devanditos territorios, que buscaban perpetuar a ocupaci\u00f3n. Culminou o seu mandato sen maior problema, tras o cal retirouse \u00e1 vida privada."}
{"id": "180048", "revid": "785", "url": "https://gl.wikipedia.org/wiki?curid=180048", "title": "Trofeo Teresa Herrera 1998", "text": "A 53\u00ba edici\u00f3n do Trofeo Teresa Herrera celebrouse na Coru\u00f1a entre o 12 e o 14 de agosto de 1998. O campi\u00f3n foi o Deportivo da Coru\u00f1a, que logrou o seu s\u00e9timo t\u00edtulo.\nO futbolista do Real Madrid S\u00e1vio foi elixido mellor xogador do torneo."}
{"id": "180049", "revid": "85894", "url": "https://gl.wikipedia.org/wiki?curid=180049", "title": "Seoane, Barcala, A Ba\u00f1a", "text": "Seoane \u00e9 un lugar da parroquia de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 59 habitantes no ano 2016 segundo datos do INE, , dos cales 31 eran homes e 28 eran mulleres. No 2010 ti\u00f1a 70 habitantes: 35 homes e 35 mulleres.\nToponimia.\nO top\u00f3nimo deriva do lat\u00edn , San Xo\u00e1n."}
{"id": "180050", "revid": "85894", "url": "https://gl.wikipedia.org/wiki?curid=180050", "title": "San Cibr\u00e1n, San Cibr\u00e1n de Barcala, A Ba\u00f1a", "text": "San Cibr\u00e1n \u00e9 un lugar da parroquia de San Cibr\u00e1n de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 44 habitantes no ano 2016 segundo datos do INE, , dos cales 26 eran mulleres e 18 eran homes. No 2010 ti\u00f1a 65 habitantes: 40 mulleres e 25 homes."}
{"id": "180051", "revid": "85894", "url": "https://gl.wikipedia.org/wiki?curid=180051", "title": "Chantada, San Cibr\u00e1n de Barcala, A Ba\u00f1a", "text": "Chantada \u00e9 un lugar da parroquia de San Cibr\u00e1n de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 57 habitantes no ano 2016 segundo datos do INE, dos cales 25 eran homes e 32 eran mulleres. No 2010 ti\u00f1a 51 habitantes: 23 homes e 28 mulleres."}
{"id": "180052", "revid": "85894", "url": "https://gl.wikipedia.org/wiki?curid=180052", "title": "A Tarroeira, San Cibr\u00e1n de Barcala, A Ba\u00f1a", "text": "A Tarroeira \u00e9 un lugar da parroquia de San Cibr\u00e1n de Barcala no concello coru\u00f1\u00e9s da Ba\u00f1a na comarca da Barcala. Ti\u00f1a 21 habitantes no ano 2016 segundo datos do INE, , dos cales 11 eran homes e 10 eran mulleres. No 2010 eran os mesmos n\u00fameros."}
{"id": "180053", "revid": "29398", "url": "https://gl.wikipedia.org/wiki?curid=180053", "title": "Adriano Correia", "text": "Adriano Correia Claro, nado en Curitiba (Paran\u00e1) o 26 de outubro de 1984, \u00e9 un futbolista brasileiro nacionalizado espa\u00f1ol. Xoga de lateral e o seu actual equipo \u00e9 o Futbol Club Barcelona.\nTraxectoria.\nNaceu na cidade brasileira de Curitiba, onde empezou a xogar desde moi novo. Con 8 anos o seu pai, Athaide, animoulle a intentar xogar coa s\u00faa perna esquerda tras sufrir unha lesi\u00f3n na s\u00faa perna dereita. Adriano Correia \u00e9 destro, pero adoita xogar pola banda esquerda.\nO seu primeiro equipo profesional foi o Coritiba Foot Ball Club, no que debutou antes de cumprir os 18 anos.\nEn xaneiro de 2005 chegou ao Sevilla FC, club da Primeira Divisi\u00f3n de Espa\u00f1a, a metade de tempada no mercado invernal. Co club hispalense disputou m\u00e1is de 200 partidos nos que marcou 19 goles.\nTras a s\u00faa estancia de case 6 anos no club de Nervi\u00f3n, o venres 16 de xullo de 2010 f\u00edxose oficial a s\u00faa fichaxe polo FC Barcelona por 9,5 mill\u00f3ns de euros, un\u00edndose as\u00ed aos seus compatriotas Daniel Alves e Maxwell. Adriano, que utilizaba o dorsal n\u00famero 6 no Sevilla FC, ocupa o 21 que deixou Dmytro Chygrynskiy tras o seu regreso ao FC Shakhtar Donetsk ucra\u00edno.\nO 2 de febreiro de 2011, Adriano marca o seu primeiro gol co FC Barcelona, nas semifinais de volta da Copa do Rei contra o UD Almer\u00eda, partido que terminar\u00eda por 3 a 0 a favor do conxunto catal\u00e1n.\nSelecci\u00f3n nacional.\nParticipou na Copa Mundial de F\u00fatbol Xuvenil de 2003 coa Selecci\u00f3n brasileira, conseguindo finalmente o t\u00edtulo tras vencer a Espa\u00f1a na final por 1 a 0.\nEn 2004 formou parte da Selecci\u00f3n brasileira absoluta que ga\u00f1ou a Copa Am\u00e9rica 2004, celebrada ese ano no Per\u00fa.\nEn total, xogou 9 partidos internacionais, nos que non marcou ning\u00fan gol."}
{"id": "180054", "revid": "98629", "url": "https://gl.wikipedia.org/wiki?curid=180054", "title": "Gabriel Milito", "text": "Gabriel Alejandro Milito, nado o 7 de setembro de 1980 en Bernal (Buenos Aires), \u00e9 un exfutbolista arxentino. Xogaba de defensa central e foi internacional coa selecci\u00f3n arxentina.\nTraxectoria.\nNaceu en Bernal, na provincia de Buenos Aires, na Arxentina. \u00c9 o irm\u00e1n m\u00e1is novo do dianteiro do Inter de Mil\u00e1n Diego Milito. Xoga de defensa (normalmente de central ou de l\u00edbero). Ten unha boa visi\u00f3n de xogo en canto a pases longos e un gran remate de cabeza. Xogou tam\u00e9n nun club chamado \"Viejo Bueno\" (Quilmes) co seu irm\u00e1n Diego Milito.\nFixo as inferiores e debutou en Primeira Divisi\u00f3n no seu primeiro equipo, Independiente de Avellaneda onde xogou desde 1997 ata 2003 e ga\u00f1ou o Torneo Apertura 2002 sendo o capit\u00e1n e unha da principais figuras dese equipo.\nEn 2003 fichou polo Real Zaragoza, despois de que o Real Madrid descart\u00e1seo por uns problemas f\u00edsicos no seu xeonllo dereito, da que fora operado en 2001. No conxunto \"ma\u00f1o\" realizou catro tempadas rendendo a un nivel alt\u00edsimo, xogando todos os partidos de Liga e Copa do Rei nestes anos. En Zaragoza chegou a ser un gran l\u00edder, sendo unha icona tam\u00e9n para a afecci\u00f3n blanquilla que a\u00ednda segue recordando a s\u00faa grande etapa. Ao ano de chegar a Zaragoza ga\u00f1ou a Copa do Rei.\nEn 2007 ficha polo FC Barcelona por 20,5 mill\u00f3ns de euros por 4 tempadas e unha cl\u00e1usula de rescisi\u00f3n de 90 mill\u00f3ns de \u20ac. O eterno rival, Real Madrid, descartouno no seu d\u00eda seguindo as recomendaci\u00f3ns dos servizos m\u00e9dicos do club que prognosticaron que o seu xeonllo dereito poder\u00eda sufrir lesi\u00f3ns no futuro e desde Madrid tem\u00edase que seguise alcanzando os grandes niveis de f\u00fatbol que alcanzou en Zaragoza. Pero 10 meses despois a\u00ednda que o seu xeonllo dereito continuaba en perfecto estado foi a esquerda a que rompeu.\nO 19 de xullo de 2007 realizou a revisi\u00f3n m\u00e9dica satisfactoriamente e posteriormente foi presentado co dorsal 12, pero finalmente out\u00f3rgaselle ao comezo da Tempada 2007-2008 o n\u00famero 3.\nDebutou co club azulgrana o d\u00eda 15 de agosto de 2007 ante o Bayern de M\u00fanic. Sa\u00edu na segunda parte para suplir a Lilian Thuram. O partido, correspondente ao Trofeo Joan Gamper, ga\u00f1ouno o Barcelona por 4-0.\nO 29 de abril de 2008, contra o Manchester United na Liga de Campi\u00f3ns, Milito v\u00f3lvese a lesionar gravemente do xeonllo dereito estando como m\u00ednimo entre 6 a 12 meses de baixa. A operaci\u00f3n do arxentino foi complicada, xa que tivo que ser intervido en ambos os xeonllos para extraer da esquerda un anaco do tend\u00f3n rotuliano para inserirllo na dereita, a danada.\nPara a tempada 2008-2009 cambiou o dorsal n\u00famero 3 que levou na tempada 2007-2008 polo dorsal 18. \nO 26 de febreiro de 2009, Gabriel volve adestrar cos seus compa\u00f1eiros a\u00ednda que a\u00ednda non ten o alta m\u00e9dica para xogar todo un partido. Pero, como a operaci\u00f3n do 13 de maio de 2008 non acabou cos seus problemas, o 6 de xu\u00f1o de 2009, tras trece meses de baixa cando o diagn\u00f3stico inicial era de seis, o xogador ten que ser sometido a unha nova artroscopia no seu xeonllo dereito co obxectivo de solucionar os problemas que arrastra.\nO 30 de novembro de 2009 Milito recibiu o alta m\u00e9dica e o xoves 7 de xaneiro do 2010 volveu xogar de titular logo de 18 meses de recuperaci\u00f3n, a prensa cualificou como positiva o labor do veterano traseiro central.\nSelecci\u00f3n nacional.\nEn 1999 formou parte da Selecci\u00f3n xuvenil que ga\u00f1ou o Campionato Suramericano Sub-20 disputado na Arxentina.\nEn 2005 participou na Copa FIFA Confederaci\u00f3ns realizada en Alema\u00f1a, onde a Arxentina chegou \u00e1 final do torneo, pero perdeu fronte ao Brasil.\nEn 2006 disputou o Mundial de Alema\u00f1a, Arxentina caeu por penais en cuartos de final fronte aos anfitri\u00f3ns.\nEn 2007 xogou a Copa Am\u00e9rica de Venezuela, na cal terminou subcampi\u00f3n por detr\u00e1s do Brasil."}
{"id": "180055", "revid": "88215", "url": "https://gl.wikipedia.org/wiki?curid=180055", "title": "Maxwell Cabelino Andrade", "text": "Maxwell Scherrer Cabelino Andrade, nado o 27 de agosto de 1981 en Cachoeiro de Itapemirim (Esp\u00edrito Santo), \u00e9 un futbolista brasileiro. Xoga de defensa e o seu actual equipo \u00e9 o Paris Saint-Germain FC.\nTraxectoria.\nComezou a s\u00faa carreira profesional no Cruzeiro, para en 2001 fichar polo Ajax. Tras cinco tempadas, ficha polo Inter, sendo cedido ao Empoli. En xullo de 2006, Inter anunciou oficialmente a firma de Maxwell cun contrato de catro anos. O 15 de xullo de 2009, o Inter chegou a un principio de acordo co FC Barcelona para o traspaso do xogador por 4,5 mill\u00f3ns de euros e 0,5 m\u00e1is variables. Asinou o seu contrato co Barcelona por 4 anos con opcion a 1 mais, foi presentado o 17 de xullo.\nComezou a tempada 2009/2010 ga\u00f1ando tres t\u00edtulos; Supercopa de Espa\u00f1a, Supercopa de Europa, e Copa Mundial de Clubs da FIFA, e vaise facendo habitual no once titular de Pep Guardiola xogando tanto de lateral como de interior zurdo, ao termo desta campa\u00f1a conquista a Liga Espa\u00f1ola. A tempada 2010/2011 empeza ga\u00f1ando a Supercopa de Espa\u00f1a.\nO 12 de xaneiro de 2012, chegou a un acordo co Paris Saint-Germain FC por tres anos, a cambio de 4 mill\u00f3ns de euros. Fixo o seu debut contra o Toulouse FC, na vitoria do PSG por 3-1, xogando os 90 minutos.\nFai 7 anos morreuse un dos seus dous irm\u00e1ns. En honra do seu irm\u00e1n f\u00edxose a tatuaxe que leva na parte posterior do b\u00edceps. Grazas \u00e1 relixi\u00f3n e \u00e1 s\u00faa paix\u00f3n polo f\u00fatbol conseguiu sa\u00edr adiante. . Ten tres fillas."}
{"id": "180056", "revid": "10599", "url": "https://gl.wikipedia.org/wiki?curid=180056", "title": "Maxwell Scherrer Cabelino Andrade", "text": ""}
{"id": "180057", "revid": "1093", "url": "https://gl.wikipedia.org/wiki?curid=180057", "title": "Nabi\u00f1eiro", "text": ""}
{"id": "180058", "revid": "98629", "url": "https://gl.wikipedia.org/wiki?curid=180058", "title": "Andreu Font\u00e0s", "text": "Andreu Font\u00e0s Prat, nado en Banyoles (Xirona) o 14 de novembro de 1989, \u00e9 un futbolista espa\u00f1ol. Xoga de defensa central e o seu actual equipo \u00e9 o F.C Kansas.\nTraxectoria.\nFont\u00e0s formouse no Club Deportiu Banyoles da s\u00faa cidade natal. Tras once anos no club, a tempada 2006-07 foi cedido ao Girona FC, inicialmente para xogar no xuvenil, a\u00ednda que a s\u00faa r\u00e1pida progresi\u00f3n levoulle a debutar co primeiro equipo, en Terceira Divisi\u00f3n no tramo final desa tempada.\nTras recibir ofertas de m\u00faltiples equipos de Primeira Divisi\u00f3n como o Atl\u00e9tico de Madrid e o RCD Espanyol, finalmente o ver\u00e1n de 2007 fichou polo FC Barcelona, para xogar no Xuvenil A do club azulgrana. Foi o capit\u00e1n do equipo, que esa tempada proclamouse subcampi\u00f3n da Copa do Rei da s\u00faa categor\u00eda.\nDurante a tempada 2008-09 di\u00f3 o saltou ao FC Barcelona B, en Segunda Divisi\u00f3n B. Acabou convert\u00e9ndose nun dos titulares indiscutibles do equipo de Luis Enrique, disputando un total de 19 partidos. Esa mesma tempada tivo a ocasi\u00f3n de debutar co primeiro equipo; foi o 8 de setembro de 2008, con motivo das semifinais da Copa Catalu\u00f1a ante a UE Sant Andreu. Foi tam\u00e9n convocado por Pep Guardiola para o encontro da 36\u00aa xornada de Primeira Divisi\u00f3n, ante o Real Mallorca, a\u00ednda que finalmente quedou no banco.\nO ver\u00e1n de 2009 realizou a pretemporada co primeiro equipo azulgrana, xogando varios partidos amigables. Foi tam\u00e9n convocado para disputar a Supercopa de Espa\u00f1a ante o Athletic Club, a\u00ednda que quedou no banco, e a Supercopa de Europa ante o FC Shakhtar, a\u00ednda que neste partido foi finalmente descartado.\nO seu debut en Primeira Divisi\u00f3n chegou o 31 de agosto de 2009, ante o Sporting de Xix\u00f3n no Camp Nou. Font\u00e0s saltou ao terreo de xogo no minuto 84, substitu\u00edndo a Gerard Piqu\u00e9.\nO 20 de novembro do ano 2010 debutou os 91 minutos de partido contra o Almer\u00eda substitu\u00edndo a Gerard Piquei e sendo part\u00edcipe da goleada m\u00edtica (0-8) do equipo azulgrana. O 7 de decembro do ano 2010 marca o seu primeiro gol (1-0) en Champions League ante o Rubin Kazan. O 17 de marzo de 2011 o Futbol Club Barcelona anunciou a s\u00faa incorporaci\u00f3n ao persoal do primeiro equipo debido \u00e1 baixa de \u00c9ric Abidal por mor dun tumor hep\u00e1tico. O 4 de xullo conf\u00edrmase a renovaci\u00f3n do seu contrato ata 2012 e que formar\u00e1 parte definitivamente do primeiro persoal blaugrana na tempada 2011-12.\nO 17 de outubro de 2011, Font\u00e0s renova ata 2015 co Barcelona.\nO 12 de xaneiro de 2012, Font\u00e0s sofre unha lesi\u00f3n do ligamento cruzado do xeonllo dereito, ao minuto 13 de xogo contra o Club Atl\u00e9tico Osasuna en xogo de Copa do Rei, deix\u00e1ndoo f\u00f3ra do que resta da tempada. Foi intervido cirurxicamente o s\u00e1bado 21 de xaneiro do 2012 e ser\u00e1 baixa por 6 meses.\nO 15 de outubro de 2012, o FC Barcelona confirma a cesi\u00f3n de Font\u00e0s ao RCD Mallorca polo que resta de tempada.\nNo ver\u00e1n de 2013 confirmase a fichase do xogador catal\u00e1n polo Celta de Vigo, adestrado polo adestrador que o dirixira no FC Barcelona B, Luis Enrique, por un prezo en torno ao mill\u00f3n de euros en funci\u00f3n do n\u00famero de encontros disputados.\nSelecci\u00f3n nacional.\nFoi internacional en varias ocasi\u00f3ns coa selecci\u00f3n sub-19 de Espa\u00f1a, coa que se proclamou campi\u00f3n da XXXIVa Copa do Atl\u00e1ntico.\nCoa selecci\u00f3n sub-20 obtivo a medalla de ouro nos Xogos Mediterr\u00e1neos, disputados en Pescara en 2009."}
{"id": "180059", "revid": "98629", "url": "https://gl.wikipedia.org/wiki?curid=180059", "title": "Piet de Jong", "text": "Petrus Josef Sietse \"Piet\" de Jong, nado en 1915 e finado en 2016, foi primeiro ministro de Pa\u00edses Baixos entre 1967 e 1971. Oficial da mari\u00f1a neerlandesa, viaxou ao Reino Unido o 13 de maio de 1940 a bordo do submarino O-24 e, durante a segunda guerra mundial, serviu como comandante daquela embarcaci\u00f3n. En abril de 1946 el volveu aos Pa\u00edses Baixos. Al\u00ed traballou xunto ao almirantado o 1947 e o 1948 traballou no ministerio da mari\u00f1a.\nEntre o 25 de xu\u00f1o de 1959 e o 24 de xullo de 1963 el foi Secretario de Estado da Defensa, durante o goberno de Jan de Quay. Entre o 1967 e o 1971 el foi Primeiro Ministro dos Pa\u00edses Baixos.\nTen actualmente 96 anos de idade, sendo un dos m\u00e1is antigos ex-xefes de estado ou de goberno a\u00ednda vivos."}
{"id": "180063", "revid": "85894", "url": "https://gl.wikipedia.org/wiki?curid=180063", "title": "Agromaior, Corneira, A Ba\u00f1a", "text": "Agromaior \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 28 habitantes no ano 2016 segundo datos do INE, dos cales 15 eran mulleres e 13 eran homes. No ano 2010 eran 36 habitantes: 18 mulleres e 18 homes."}
{"id": "180064", "revid": "85894", "url": "https://gl.wikipedia.org/wiki?curid=180064", "title": "Os Barreiros, Corneira, A Ba\u00f1a", "text": "Os Barreiros \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 38 habitantes no ano 2016 segundo datos do INE, , dos cales 20 eran mulleres e 18 eran homes. No 2010 ti\u00f1a 35 habitantes: 20 mulleres e 15 homes."}
{"id": "180065", "revid": "85894", "url": "https://gl.wikipedia.org/wiki?curid=180065", "title": "Corneira, Corneira, A Ba\u00f1a", "text": "Corneira \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 58 habitantes no ano 2016 segundo datos do INE, dos cales 34 eran mulleres e 24 eran homes. No 2010 ti\u00f1a 65 habitantes: 38 mulleres e 27 homes."}
{"id": "180066", "revid": "85894", "url": "https://gl.wikipedia.org/wiki?curid=180066", "title": "As Foxas, Corneira, A Ba\u00f1a", "text": "As Foxas \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Segundo o INE en 2016 ti\u00f1a catro habitantes (tres mulleres e un home), un menos ca en 2010 (catro mulleres e un home)."}
{"id": "180067", "revid": "89787", "url": "https://gl.wikipedia.org/wiki?curid=180067", "title": "Essential Logic", "text": "Essential Logic \u00e9 unha banda brit\u00e1nica de post-punk formada pola saxofonista Lora Logic (Susan Whitby) despois de deixar X-Ray Spex. O grupo inicialmente estivo composto por Lora Logic nas voces, Philip Legg na guitarra e nas voces, William Bennett (posteriormente en Whitehouse) na guitarra, Mark Turner no baixo, Rich Tea na bater\u00eda e Dave Wright no saxof\u00f3n. Turner ser\u00eda posteriormente substitu\u00eddo por Jon Oliver. A banda separouse e 1981 e reformouse en 2001.\nHistoria.\nA banda creouse en 1978 con Lora acabada de sa\u00edr da escola de arte. O seu primeiro 7\" foi editado a trav\u00e9s do seu propio selo, Cells, e editaron un EP auto-titulado a trav\u00e9s de Virgin Records en 1979, antes de asinar con Rough Trade. O seu \u00e1lbum de estrea, \"Beat Rhythm News\" apareceu tam\u00e9n en 1979, seguido por varios 7\" antes de que o grupo se separase en 1980.\nEntre 1978 e 1981 Logic tam\u00e9n foi membro de Red Crayola, ademais de tocar en gravaci\u00f3ns de The Stranglers, The Raincoats e Swell Maps.\nLora Logic publicou un \u00e1lbum en solitario, \"Pedigree Charm\", no ano 1982 a trav\u00e9s do selo Rough Trade. Pouco despois despois de gravar e actuar cando se uniu a unha seita Hare Krishna, a\u00ednda volveu a actuar novamente con X-Ray Spex cando a banda se reformou en 1995.\nNo ano 2003 foi editada unha antolox\u00eda de gravaci\u00f3ns Essential Logic, titulada \"Fanfare in the Garden\", a trav\u00e9s do selo Kill Rock Stars."}
{"id": "180068", "revid": "1888", "url": "https://gl.wikipedia.org/wiki?curid=180068", "title": "Agromaior", "text": "Co top\u00f3nimo Agromaior pod\u00e9monos referir a varios lugares de Galicia:"}
{"id": "180069", "revid": "96302", "url": "https://gl.wikipedia.org/wiki?curid=180069", "title": "Hawkwind", "text": "Hawkwind \u00e9 unha banda de rock inglesa, que foi un dos primeiros grupos de space rock. Tam\u00e9n destaca por ser un dos precursores do punk rock e na actualidade est\u00e1 considerado unha ligaz\u00f3n entre as culturas hippie e punk. Nas s\u00faas letra destacan os temas urbanos e espaciais.\nFormada en 1969 polo vocalista e guitarrista Dave Brock, Hawkwind pasou a trav\u00e9s de varias encarnaci\u00f3ns e estilos de m\u00fasica, entre eles o hard rock, o rock progresivo e o rock psicod\u00e9lico. Ducias de m\u00fasicos traballaron co grupo, e incluso o escritor de fantas\u00eda e ciencia ficci\u00f3n Michael Moorcock foi un colaborador ocasional."}
{"id": "180070", "revid": "89787", "url": "https://gl.wikipedia.org/wiki?curid=180070", "title": "Small Faces", "text": "Small Faces foi unha banda inglesa de rock fundada en 1965 en East London e fortemente influenciada polo rhythm and blues estadounidense. Orixinalmente o grupo estaba formado por Steve Marriott, Ronnie Lane, Kenney Jones e Jimmy Winston, substitu\u00edndo Ian McLagan a Winston como teclista en 1966. A banda foi un dos grupos mod m\u00e1is aclamados e influ\u00edntes dos anos 60, gravando exitosas canci\u00f3ns como \"Itchycoo Park\", \"Lazy Sunday\", \"All or Nothing\" e \"Tin Soldier\", as\u00ed como o seu disco conceptual \"Ogdens' Nut Gone Flake\". Small Faces converteuse nunha das bandas psicod\u00e9licas m\u00e1is exitosas do Reino Unido antes de separarse en 1969.\nCando Marriott marchou para formar Humble Pie, os outros tres membros colaboraron con Ronnie Wood, o seu irm\u00e1ns maior Art Wood, Rod Stewart e Kim Gardner, continuando brevemente co nome Quiet Melon, e posteriormente, tras a marcha de Art Wood e Gardner, como Faces. En Am\u00e9rica do Norte, o disco de estrea de Faces foi acreditado a Small Faces.\nTras a ruptura de Faces e Humble Pie en 1975, reformouse a formaci\u00f3n cl\u00e1sica de Small Faces (formada por Marriott, Lane, McLagan e Jones) despois de que unha reedici\u00f3n de \"Itchycoo Park\" se convertese nun \u00e9xito. Lane marchou pouco despois, e foi substitu\u00eddo por Rick Wills (posteriormente en Foreigner). Esta formaci\u00f3n (bautizada como Mk-II por Marriott) gravou o \u00e1lbum \"Playmates\" antes de recrutar a Jimmy McCulloch. Este quinteto publicou s\u00f3 \"78 in the Shade\" antes de separarse.\nSmall Faces \u00e9 considerada unha das primeiras inspiraci\u00f3ns do posterior movemento Britpop. Foron inclu\u00eddos no Rock and Roll Hall of Fame en 2012."}
{"id": "180071", "revid": "72012", "url": "https://gl.wikipedia.org/wiki?curid=180071", "title": "Malam Bacai Sanh\u00e1", "text": "Malam Bacai Sanh\u00e1, nado en 1947 e finado o 9 de xaneiro de 2012 en Par\u00eds, foi un pol\u00edtico de Guinea-Bisau.\nTraxectoria.\nElixido o 28 de xu\u00f1o do 2009 asumiu o 8 de setembro do mesmo ano. Anteriormente actuou como presidente interino do seu pa\u00eds, entre o 14 de maio de 1999 e o 17 de febreiro de 2000.\nAntigo membro do Partido Africano para a Independencia de Guinea e Cabo Verde (PAIGC), Sanh\u00e1 actuou como gobernador das rexi\u00f3ns de Gab\u00fa e Bafat\u00e1 e ocupou varios cargos ministeriais antes de converterse en presidente da Asemblea Nacional do Pobo en 1994. Unha guerra civil estalou en xu\u00f1o de 1998 entre elementos do ex\u00e9rcito que segu\u00edan ao xeneral Ansumane Man\u00e9 e os leais ao presidente Jo\u00e3o Bernardo Vieira. O 26 de novembro de 1998 Sanh\u00e1 presidiu a primeira sesi\u00f3n da Asemblea Nacional do Pobo desde o comezo da guerra. A\u00ednda que foi cr\u00edtico tanto cos rebeldes como con Vieira, focalizou m\u00e1is as s\u00faas cr\u00edticas neste \u00faltimo. Logo do derrocamento de Vieira o 7 de maio de 1999, Sanh\u00e1 foi nomeado presidente interino pola xunta militar presidida por Man\u00e9 o 11 de maio. A s\u00faa designaci\u00f3n para suceder a Vieira intentouse facer en respecto \u00e1 Constituci\u00f3n, e deb\u00eda ocupar o cargo ata as novas elecci\u00f3ns que deb\u00edan celebrarse a fin de ano. Sanh\u00e1 tomou posesi\u00f3n do seu cargo o 14 de maio, prometendo paz e o fin das persecuci\u00f3ns pol\u00edticas.\nNa primeira volta das elecci\u00f3ns presidenciais subseguintes, celebrada o 28 de novembro de 1999, Sanh\u00e1 terminou segundo con 23,37% dos votos. Na segunda volta, realizada o 16 de xaneiro de 2000, obtivo soamente o 28,0% dos votos contra o 72,0% de Kumba Ial\u00e1. A xunta militar dirixida por Manei apoiaba a candidatura de Sanh\u00e1.\nLogo dun golpe militar que en 2003 derrotou a Ial\u00e1 e dun per\u00edodo de goberno de transici\u00f3n, celebr\u00e1ronse novas elecci\u00f3ns presidenciais o 19 de xu\u00f1o de 2005, nas que tres expresidentes (Sanh\u00e1, Vieira e Ial\u00e1) foron os principais candidatos. Sanh\u00e1, de novo intervindo como candidato do PAIGC, terminou primeiro con 35,45% dos votos. O ex xefe de Estado Jo\u00e3o Bernardo Vieira situouse segundo con 28,87%. Malia o seu triunfo na primeira volta, Sanh\u00e1 perdeu a segunda volta que tivo lugar o 24 de xullo de 2005 fronte a Vieira, por 47,65% a 52,35%. Con todo, recusouse a aceptar o resultado, prometendo levar o caso \u00e1 Suprema Corte.\nSanh\u00e1 disputou o liderado partidario ao presidente do PAIGC, Carlos Gomes J\u00fanior, no S\u00e9timo Congreso Ordinario de xu\u00f1o-xullo de 2008. Con todo, Gomes foi reelecto ao final do Congreso, o 1\u00ba e 2 de xullo, ao recibir 578 votos contra 355 en favor de Sanh\u00e1.\nO 2 de marzo de 2009 foi asasinado Vieira nun golpe de estado militar e Raimundo Pereira asumiu o poder interinamente o d\u00eda seguinte. Os militares prometeron respecto \u00e1s regras de succesi\u00f3n establecidas na constituci\u00f3n do pa\u00eds. Houbo elecci\u00f3ns o 28 de xu\u00f1o de 2009 que foron vencidas por Sanh\u00e1, que asumiu o poder o 8 de setembro do mesmo ano.\nEn novembro de 2011 foi trasladado a Par\u00eds gravemente enfermo, e faleceu na capital francesa o 9 de xaneiro de 2012, logo de pasar varios d\u00edas en coma."}
{"id": "180072", "revid": "1131", "url": "https://gl.wikipedia.org/wiki?curid=180072", "title": "Foxas", "text": "O top\u00f3nimo galego Foxas pode referirse a:"}
{"id": "180073", "revid": "865", "url": "https://gl.wikipedia.org/wiki?curid=180073", "title": "Whitesnake", "text": "Whitesnake \u00e9 unha banda inglesa de hard rock fundada en 1978 por David Coverdale despois de deixar o seu anterior grupo, Deep Purple. O primeiro material do grupo foi comparado polos cr\u00edticos a Deep Purple, pero dende mediados dos 80 comezaron a facer un heavy metal m\u00e1is comercial. Whitesnake foi nomeada a 85 mellor banda de todos os tempos pola canle VH1. A pesar de que durante moitos anos foi clasificada como unha banda de rock inglesa, todos os membros da encarnaci\u00f3n actual, ag\u00e1s Coverdale, naceron nos Estados Unidos."}
{"id": "180074", "revid": "1131", "url": "https://gl.wikipedia.org/wiki?curid=180074", "title": "Corneira", "text": "O top\u00f3nimo galego Corneira pode referirse a:"}
{"id": "180076", "revid": "29398", "url": "https://gl.wikipedia.org/wiki?curid=180076", "title": "Luisito", "text": "Jos\u00e9 Luis M\u00edguez Iglesias, co\u00f1ecido como Luisito, nado en Teo o 7 de agosto\u00a0de 1966, \u00e9 un exfutbolista e adestrador\u00a0de f\u00fatbol galego. Na actualidade adestra o Arousa SC da Segunda Divisi\u00f3n RFEF.\nTraxectoria.\nLuisito foi contratado polo Racing de Ferrol iniciada xa a tempada 2009\u201310, en substituci\u00f3n dos irm\u00e1ns Juan e Jos\u00e9 Veiga. Fixo o seu debut no banqui\u00f1o ferrol\u00e1n con vitoria ante o CD Lugo no estadio Anxo Carro (0\u20131). A pesar de que o equipo descendeu a Terceira Divisi\u00f3n, a directiva decidiu renovalo de cara \u00e1 seguinte campa\u00f1a. Na tempada 2010\u201311 o equipo conseguiu o segundo posto da clasificaci\u00f3n e xogar a fase de ascenso a Segunda B. O 13 de xu\u00f1o de 2011 anunciouse que non continuar\u00eda no club departamental, tras non conseguir retornar ao Racing a Segunda B.\nO 12 de xaneiro\u00a0de 2012 presentouse como adestrador do CD Ourense. En maio de 2013 renovou por d\u00faas tempadas. Logo da desaparici\u00f3n por motivos econ\u00f3micos do club ourens\u00e1n, co que na 2013-2014 rematara 8\u00ba na 2\u00aaB e ga\u00f1ara a Copa Federaci\u00f3n, quedou sen equipo, mais en outubro de 2014 anunciouse a s\u00faa fichaxe polo Pontevedra CF da Terceira Divisi\u00f3n trala destituci\u00f3n de Manu Fern\u00e1ndez. Co club granate consegue o ascenso \u00e1 2\u00aaB tras proclamarse campi\u00f3n do grupo galego da Terceira Divisi\u00f3n na tempada 2014-2015.\nO 4 de febreiro de 2019 firmou polo Deportivo Fabril, en substituci\u00f3n de Sergio Pellicer, at\u00e9 o final da tempada 2018\u201319. O 21 de xu\u00f1o de 2019 anunciouse a s\u00faa renovaci\u00f3n por unha campa\u00f1a, pese ao descenso do equipo Terceira Divisi\u00f3n. O 14 de maio de 2020 anunciouse que non continuar\u00eda no filial branquiazul, logo de dar por rematada a tempada a RFEF debido \u00e1 COVID-19.\nEn febreiro de 2021 volveu ao Pontevedra como substituto de Jes\u00fas Ramos, asinando ata final de tempada. Na primavera de 2022, asina polo Arousa SC en substituci\u00f3n do cesado Xurxo Otero."}
{"id": "180077", "revid": "89787", "url": "https://gl.wikipedia.org/wiki?curid=180077", "title": "Jos\u00e9 Mar\u00eda Montenegro Soto", "text": "Jos\u00e9 Mar\u00eda Montenegro Soto, nado en Mondo\u00f1edo en 1868 e finado en Lugo o 7 de xullo de 1934, foi un avogado, pol\u00edtico e propietario agrario galego. A s\u00faa familia era propietaria de terras en Abad\u00edn.\nTraxectoria.\nEstudou cos xesu\u00edtas no Colexio da Pasaxe, Camposancos alcanzando o grao de bacharel en 1884. Nas elecci\u00f3ns a Cortes de 1918 presentou a s\u00faa candidatura como maurista polo distrito da Fonsagrada, fronte a Manuel Portela Valladares, pero foi derrotado. Na ditadura de Primo de Rivera foi elixido presidente da Deputaci\u00f3n de Lugo o 20 de xaneiro de 1924, renunciando ao cargo o 1 de abril de 1925. Nas elecci\u00f3ns xerais de 1933 foi elixido deputado pola provincia de Lugo, por Renovaci\u00f3n Espa\u00f1ola. Foi membro correspondente da Real Academia Galega, da Real Academia da Historia e padr\u00f3n da fundaci\u00f3n ben\u00e9fica docente denominada \"Instituci\u00f3n de la Sagrada Familia, Fundaci\u00f3n Pardo Montenegro\", creada por Julia Pardo Montenegro, en Mondo\u00f1edo.\nA s\u00faa residencia en Lugo estaba situada fronte a fachada principal da Catedral, e pegada \u00e1 rampla que d\u00e1 acceso \u00e1 Muralla. Actualmente este edificio alberga o Vicereitorado da Universidade de Santiago e no terreo adxunto apareceron importantes restos arqueol\u00f3xicos da \u00e9poca romana."}
{"id": "180078", "revid": "5863", "url": "https://gl.wikipedia.org/wiki?curid=180078", "title": "Constituci\u00f3n de 1837", "text": ""}
{"id": "180079", "revid": "5863", "url": "https://gl.wikipedia.org/wiki?curid=180079", "title": "Constituci\u00f3n de 1845", "text": ""}
{"id": "180080", "revid": "5863", "url": "https://gl.wikipedia.org/wiki?curid=180080", "title": "Felipe Lazcano Morales de Seti\u00e9n", "text": "Felipe Lazcano Morales de Seti\u00e9n, nado en La Almunia de Do\u00f1a Godina (Zaragoza) en 1868 e finado en Madrid o 28 de novembro de 1951, foi un avogado, empresario, financeiro e pol\u00edtico espa\u00f1ol.\nTraxectoria.\nFoi membro do Partido Conservador englobado na facci\u00f3n dirixida por Juan de la Cierva Pe\u00f1afiel (ciervistas), coa que foi elixido deputado polo distrito de Mondo\u00f1edo nas elecci\u00f3ns de 1919, 1920 e 1923. Durante a Ditadura de Primo de Rivera foi nomeado Director Xeral de Montes, Caza e Pesca por D\u00e1maso Berenguer.\nDespois da desfeita do seu partido ao proclamarse a Segunda Rep\u00fablica Espa\u00f1ola, achegase aos agraristas, sendo elixido deputado pola provincia de Lugo nas elecci\u00f3ns a Cortes de 1933 pola CEDA con Luis Rodr\u00edguez de Viguri; ambos, xunto ao republicano independente Manuel Saco Rivera, formaron parte da Minor\u00eda Agraria. Nas elecci\u00f3ns xerais de 1936 presentouse polo Partido Agrario Espa\u00f1ol, pero non foi elixido. Foi executivo do Banco Central (1938-1939).\nVida persoal.\nCasou con Josefina Rengifo Tercero e foi pai de Felipe, Pablo, Bernardo, Jos\u00e9 Antonio, Manuel, Adela e Carlos Lazcano Rengifo."}
{"id": "180082", "revid": "98629", "url": "https://gl.wikipedia.org/wiki?curid=180082", "title": "Gil Scott-Heron", "text": "Gilbert Scott-Heron, nado en Chicago (Illinois) o 1 de abril de 1949 e finado en Nova York o 27 de maio de 2011, foi un poeta e m\u00fasico estadounidense. Foi principalmente co\u00f1ecido a finais da d\u00e9cada do 1960 e principio dos anos 1970 polas s\u00faas actuaci\u00f3ns de poes\u00eda cantada e falada, relacionadas cos activistas afroamericanos. Foi famoso polo seu poema-canci\u00f3n \"The Revolution Will Not Be Televised\" (\"A revoluci\u00f3n non ser\u00e1 televisada\").\nTraxectoria.\nPasou a infancia en Tennessee e fixo os estudos secundarios no Bronx de Nova York. Logo dun ano na Lincoln University de Pensilvania, marchou a Londres. Al\u00ed publicou a s\u00faa primeira novela, \"The Vulture\". En 1970 iniciouse no mundo da m\u00fasica co LP \"Small Talk at 125th and Lenox\", que inclu\u00eda diatribas agresivas contra os medios corporativos manexados polos brancos, a superficialidade da televisi\u00f3n e o consumismo, e a ignorancia da clase media dos Estados Unidos sobre os problemas das cidades do interior en canci\u00f3ns como \"Whitey on the Moon\"."}
{"id": "180087", "revid": "56817", "url": "https://gl.wikipedia.org/wiki?curid=180087", "title": "Fernando Tambroni-Armaroli", "text": "Fernando Tambroni-Armaroli, nado en 1901 e finado en 1963, foi un pol\u00edtico e primeiro ministro de Italia entre o 25 de marzo e 26 de xullo de 1960."}
{"id": "180088", "revid": "27155", "url": "https://gl.wikipedia.org/wiki?curid=180088", "title": "Corpo de Voronin", "text": "O corpo de Voronin \u00e9 un org\u00e1nulo arredondado de 150 a 500\u00a0nm de di\u00e1metro, rodeado de membrana e cheo dunha matriz densa cristalina, derivado dos peroxisomas, que se encontra s\u00f3 en certos x\u00e9neros de fungos ascomicetos filamentosos, como, por exemplo, \"Aspergillus\", \"Neurospora\", \"Fusarium\" ou \"Magnaporthe\". O principal compo\u00f1ente da s\u00faa densa matriz \u00e9 a prote\u00edna Hex1. Os corpos de Voronin est\u00e1n xeralmente asociados ao poro septal que separa as c\u00e9lulas nas hifas, pero tam\u00e9n se poden concentrar na parte apical das hifas en certos momentos do ciclo vital.\nA primeira funci\u00f3n que se describiu deste org\u00e1nulo foi a de tapar o poro septal cando se producen danos nas hifas, para evitar a perda do contido celular da hifa. En \"Magnaporthe grisea\", que infecta as ra\u00edces da planta do arroz, parece que os corpos de Voronin se requiren para o correcto desenvolvemento das estruturas infecciosas (apresorias) que invaden a ra\u00edz e para a progresi\u00f3n da infecci\u00f3n, e parece que te\u00f1en unha funci\u00f3n protectora contra o ambiente adverso que atopa no seu hospedador e contra o estr\u00e9s nutricional, como a falta de nitr\u00f3xeno.\nO org\u00e1nulo recibe o seu nome en honor do mic\u00f3logo ruso Mikhail Stepanovich Voronin, que o describiu."}
{"id": "180091", "revid": "56817", "url": "https://gl.wikipedia.org/wiki?curid=180091", "title": "R\u00edo de Escuadro", "text": "O r\u00edo de Escuadro ou tam\u00e9n co\u00f1ecido como Rego de Escuadro \u00e9 un afluente do r\u00edo Toxa. Nace na fronteira entre os concellos de Forcarei (Pontevedra) e Silleda, descorre pola parroquia silledense de Escuadro entre outras. A altura da aldea de F\u00e9rveda provoca a fervenza de F\u00e9rveda, de gran beleza e valor paisax\u00edstico, a\u00ednda que de dif\u00edcil acceso.\nUnha antiga lenda afirma que debaixo da citada fervenza hai enterrado un arado de ouro.\nAo car\u00f3n da fervenza de F\u00e9rveda tivo lugar por primeira vez o 3 de setembro de 2011 a Romar\u00eda da Fervenza, un encontro gastron\u00f3mico e musical de grupos folk e veci\u00f1os da comarca."}
{"id": "180097", "revid": "88628", "url": "https://gl.wikipedia.org/wiki?curid=180097", "title": "Credo", "text": "O Credo \u00e9 o conxunto de verdades de fe cristi\u00e1 definido, segundo as igrexas cristi\u00e1s, pola tradici\u00f3n apost\u00f3lica e desenvolvidas nos dous primeiros Concilios Ecum\u00e9nicos (o Concilio de Nicea en 325 e o Primeiro Concilio de Constantinopla en 381). Denom\u00ednase as\u00ed polo verbo que o inicia na s\u00faa versi\u00f3n latina.\nAceptan este credo a Igrexa Sir\u00edaca, a Igrexa Et\u00edope Tewahedo, a Igrexa Apost\u00f3lica Armenia, a Igrexa Ortodoxa Copta, a Igrexa Apost\u00f3lica Asiria e a Igrexa Ortodoxa. A Igrexa Cat\u00f3lica afastouse destas Igrexas engadindo o \"filioque\". As igrexas protestantes e a Igrexa Anglicana aceptan tam\u00e9n estes credos na s\u00faa formulaci\u00f3n pola Igrexa Cat\u00f3lica.\nOrixe.\nDende moi cedo a experiencia de fe foi articulada mediante profesi\u00f3ns de fe. As m\u00e1is antigas te\u00f1en que ver co rito do bautismo polo que o catec\u00fameno recib\u00eda o perd\u00f3n dos pecados e era acollido como membro da igrexa. O catec\u00fameno era bautizado \"no nome do Pai, do Fillo e do Esp\u00edrito Santo\", o que manifestaba unha profesi\u00f3n de fe trinitaria.\nAs igrexas de tradici\u00f3n bizantina chamaban a estas profesi\u00f3ns de fe \"symbolon\" no seu dobre significado de sinal de identidade ou selo de uni\u00f3n e de colecci\u00f3n ou sumario.\nNas Igrexas da alta Idade Media tivo especial relevancia o s\u00edmbolo \"Quicumque\" atribu\u00eddo a Atanasio de Alexandr\u00eda.\nNa Igrexa Ortodoxa o Credo como n\u00facleo da tradici\u00f3n desenvolvida despois polos Pais da Igrexa, xunto coa Eucarist\u00eda e a Palabra de Deus (Biblia) \u00e9 o fundamento da unidade das diferentes igrexas autoc\u00e9falas.\nNa Igrexa Occidental, Ambrosio de Mil\u00e1n falaba dos doce artigos do credo evocando o alicerce dos doce ap\u00f3stolos. Tam\u00e9n este autor fala de s\u00edmbolo como \"selo espiritual, meditaci\u00f3n do coraz\u00f3n e tesouro da alma.\"\nCo gallo da incorporaci\u00f3n nas igrexas occidentais do \"filioque\", isto \u00e9, a profesi\u00f3n de fe de que o Esp\u00edrito Santo procede do Pai e do Fillo e non s\u00f3 do Pai, Roma e Constantinopla arrebol\u00e1ronse rec\u00edprocamente anatemas provocando o denominado Gran Cisma que dura ata hoxe.\nContido.\nO contido profesa a crenza en Deus coma orixe do Universo, na Encarnaci\u00f3n e na Resurrecci\u00f3n de Xes\u00fas de Nazaret identificado como o Cristo (Mes\u00edas), no Esp\u00edrito Santo e na s\u00faa acci\u00f3n manifestada no perd\u00f3n dos pecados e na comu\u00f1\u00f3n dos fieis (Igrexa e comu\u00f1\u00f3n dos santos) as\u00ed como no Xu\u00edzo Final e na Vida Eterna. A\u00ednda que formulado en grego e m\u00e1is tarde en lat\u00edn, dende o inicio tivo a s\u00faa versi\u00f3n sir\u00edaca, copta e armenia. Remata coa palabra hebrea \"Am\u00e9n\" que significa adhesi\u00f3n confiada.\nO Credo niceno-constantinopolitano, en resposta ao arianismo c\u00e9ntrase na expresi\u00f3n do misterio da Santa Trindade.\nS\u00edmbolo dos Ap\u00f3stolos.\n\"Creo en Deus Pai todopoderoso, creador do ceo e maila terra,\"\n\"creo en Xesuscristo, seu \u00fanico fillo, noso se\u00f1or,\"\n\"que foi concibido por obra e graza do Esp\u00edrito Santo, naceu de Santa Mar\u00eda Virxe,\"\n\"padeceu baixo o poder de Poncio Pilato, foi crucificado, morto e sepultado,\"\n\"descendeu aos infernos,\"\n\"ao terceiro d\u00eda resucitou de entre os mortos, subiu aos ceos e est\u00e1 sentado \u00e1 dereita de Deus Pai todopoderoso, dende al\u00ed ha de vir a xulgar os vivos e os mortos.\"\n\"Creo no Esp\u00edrito Santo, na Santa Igrexa Cat\u00f3lica, na comu\u00f1\u00f3n dos santos, o perd\u00f3n dos pecados, a resurrecci\u00f3n da carne, e na vida eterna. Am\u00e9n\"\nCredo niceno-constantinopolitano.\n\"Creo nun s\u00f3 Deus, Pai todopoderoso creador do Ceo e maila Terra, do visible e do invisible.\"\n\"Creo nun s\u00f3 Se\u00f1or Xesuscristo, Fillo \u00fanico de Deus, nado do Pai antes de t\u00f3dolos s\u00e9culos: Deus de Deus, Luz de Luz, Deus verdadeiro de Deus Verdadeiro, xerado non creado, da mesma natureza do Pai por quen todo foi feito, que por n\u00f3s os homes e pola nosa salvaci\u00f3n baixou do Ceo\"\n\"e por obra do Esp\u00edrito Santo se encarnou de Mar\u00eda, a Virxe, e se fixo home;\"\n\"e pola nosa causa foi crucificado, morto e sepultado,\"\n\"e resucitou ao terceiro d\u00eda, segundo as Escrituras,\"\n\"e subiu ao Ceo e est\u00e1 sentado \u00e1 dereita do Pai;\"\n\"e de novo vir\u00e1 con gloria para xulgar os vivos e os mortos e o seu reino non ter\u00e1 fin. Creo no Esp\u00edrito Santo, se\u00f1or e vivificante, que procede do Pai e do Fillo, e co Pai e o Fillo recibe unha mesma adoraci\u00f3n e gloria e que falou polos profetas.\"\n\"Creo na Igrexa que \u00e9 unha, santa, cat\u00f3lica e apost\u00f3lica. Confeso que hai un s\u00f3 bautismo para o perd\u00f3n dos pecados. Espero a resurrecci\u00f3n dos mortos e a vida do mundo futuro. Am\u00e9n.\""}
{"id": "180098", "revid": "88215", "url": "https://gl.wikipedia.org/wiki?curid=180098", "title": "Argimiro Marnotes Fern\u00e1ndez", "text": "Argimiro Marnotes Fern\u00e1ndez, nado no Carballi\u00f1o en 1966, \u00e9 un pol\u00edtico galego do PPdeG.\nTraxectoria.\nFillo de Argimiro Marnotes Rodr\u00edguez, que tam\u00e9n foi alcalde do Carballi\u00f1o, estudou Arquitectura T\u00e9cnica na Universidade da Coru\u00f1a. Dende 2003 foi concelleiro do PPdeG no Carballi\u00f1o. En 2007 presentouse como candidato \u00e1 Alcald\u00eda, logrando cinco escanos. En 2009 foi elixido presidente do Consello de Administraci\u00f3n de Xestur Ourense. Nas municipais de 2011 obtivo 9 concelleiros e a maior\u00eda absoluta, accedendo as\u00ed \u00e1 alcald\u00eda.\nEn xullo de 2020 converteuse no novo presidente do Arenteiro. Na s\u00faa primeira tempada \u00e1 fronte do club, conseguiu o ascenso \u00e1 nova Segunda Divisi\u00f3n RFEF, deixando ent\u00f3n a s\u00faa acta de concelleiro para centrarse no f\u00fatbol."}
{"id": "180099", "revid": "89787", "url": "https://gl.wikipedia.org/wiki?curid=180099", "title": "Alonzo Mourning", "text": "Alonzo Harding Mourning, Jr., nado o 8 de febreiro de 1970 en Chesapeake, Virxinia, \u00e9 un ex xogador americano de baloncesto profesional, que xogou a maior\u00eda dos seus 15 anos en activo nos Miami Heat da NBA.\nMourning xogaba de pivote, e ti\u00f1a o alcume de \"Zo\". A s\u00faa tenacidade en defensa f\u00edxolle ga\u00f1ar d\u00faas veces o premio ao mellor xogador defensivo da NBA, e estar no equipo defensivo do ano nunha ocasi\u00f3n. Volveu a xogar tras un transplante de ril, e m\u00e1is tarde ga\u00f1ou o seu primeiro e \u00fanico Campionato da NBA cos Heat. Ademais, xogou para os Charlotte Hornets e os New Jersey Nets. O 30 de marzo de 2009, Mourning converteuse no primeiro xogador da historia dos Miami Heat en ter o seu n\u00famero retirado.\nMourning e a s\u00faa muller Tracy te\u00f1en tres fillos: un fillo chamado Alonzo III (\"Trey\"), unha filla chamada Myka Sydney, e un segundo fillo chamado Alijah (nado o 18 de setembro de 2009). En abril de 2010, Mourning foi inclu\u00eddo no \"Virginia Sports Hall of Fame\" en reco\u00f1ecemento \u00e1 s\u00faa traxectoria no instituto, universitaria e profesional ademais do seu traballo coma voluntario ao servizo da comunidade onde viviu e traballou durante a s\u00faa vida. No ano 2014 foi inclu\u00eddo no Basketball Hall of Fame."}
{"id": "180100", "revid": "23204", "url": "https://gl.wikipedia.org/wiki?curid=180100", "title": "Trofeo Teresa Herrera 1958", "text": "A 13\u00ba edici\u00f3n do Trofeo Teresa Herrera celebrouse na Coru\u00f1a o 15 de xu\u00f1o de 1958 a partido \u00fanico. O campi\u00f3n foi o Nacional de Montevideo.\nFoi a primeira edici\u00f3n na que non participou ning\u00fan equipo espa\u00f1ol e a primeira participaci\u00f3n e vitoria dun equipo uruguaio."}
{"id": "180101", "revid": "1131", "url": "https://gl.wikipedia.org/wiki?curid=180101", "title": "Trofeo Teresa Herrera 1946", "text": "A 1\u00ba edici\u00f3n do Trofeo Teresa Herrera celebrouse na Coru\u00f1a o 30 de xu\u00f1o de 1946 a partido \u00fanico. O campi\u00f3n foi o Sevilla FC."}
{"id": "180109", "revid": "1131", "url": "https://gl.wikipedia.org/wiki?curid=180109", "title": "Kafka", "text": ""}
{"id": "180110", "revid": "98629", "url": "https://gl.wikipedia.org/wiki?curid=180110", "title": "Rainer Maria Rilke", "text": "Rainer Maria Rilke, nado en Praga o 4 de decembro de 1875 e finado en Val-Mont (Su\u00edza) o 29 de decembro de 1926, foi un escritor en lingua alem\u00e1 e francesa, especialmente reco\u00f1ecido pola s\u00faa poes\u00eda.\nTraxectoria.\nRen\u00e9 Karl Wilhelm Johann Josef Maria Rilke naceu en Praga, daquela pertencente ao Imperio Austroh\u00fangaro. Nesa cidade pasou a infancia e a adolescencia. Era fillo do oficial ferroviario Josef Rilke (1838-1906) e de Sophie Entz (1851-1931), procedente dunha familia de industriais de Praga de orixe xud\u00eda, pero convertida ao cristianismo para eludir o antisemitismo. O matrimonio separouse en 1884 ao marchar Sophie \u00e1 corte de Viena tratando facer valer as s\u00faas pretensi\u00f3ns nobiliarias. A relaci\u00f3n entre a nai e o seu \u00fanico fillo foi problem\u00e1tica, pois Sophie non puidera superar a morte prematura da s\u00faa primeira filla, e obrigou a Ren\u00e9 (en franc\u00e9s, \"renacido\") a vestir con roupas de nena at\u00e9 os cinco anos.\nRen\u00e9 ingresou en 1886 na Escola Militar secundaria de Sankt P\u00f6lten, obrigado polo seu pai, e abandonouna en 1891 por problemas de sa\u00fade. M\u00e1is tarde denominouna \"abecedario de horrores\". Entre 1892 e 1895 preparou o exame de ingreso na Universidade. En 1895 e 1896 estudou literatura, historia da arte e filosof\u00eda en Praga e despois en M\u00fanic. Tras abandonar Praga, Rilke mudou o seu primeiro nome de Ren\u00e9 a Rainer.\nEn 1894 publicou o seu primeiro libro de poemas, \"Leben und Lieder\", moi influenciado pola poes\u00eda de Heinrich Heine. En 1895 publicou \"Larenopfer\" e en 1896 \"Traumgekr\u00f6nt\".\nEn 1897 co\u00f1eceu en M\u00fanic a Lou Andreas-Salom\u00e9 (1861-1937), antiga co\u00f1ecida de Friedrich Nietzsche, casada e catorce anos maior ca el, coa que mantivo unha relaci\u00f3n at\u00e9 1899, e seguiu sendo a s\u00faa principal confidente at\u00e9 a s\u00faa morte. A trav\u00e9s dela, que foi alumna de Sigmund Freud en 1912 e 1913, Rilke co\u00f1eceu a psican\u00e1lise.\nEn 1898 Rilke viaxou durante varias semanas por Italia. En 1899 viaxou a Rusia, e en Moscova co\u00f1eceu a Lev Tolstoi. Entre maio e agosto de 1900 regresou a Rusia xunto a Lou Andreas-Salom\u00e9, visitando Moscova e San Petersburgo. Nesa \u00e9poca escribiu \"Das Stundenbuch\", publicado en 1905.\nEn outono de 1900 Rilke mudouse \u00e1 colonia de artistas de Worpswede, preto de Bremen, e al\u00ed co\u00f1eceu \u00e1 pintora Paula Modersohn-Becker e \u00e1 escultora Clara Westhoff (1878-1954), coa que casou na primavera seguinte. En decembro de 1901 naceu a s\u00faa filla Ruth. No ver\u00e1n de 1902 trasladouse a Par\u00eds coa intenci\u00f3n de escribir un ensaio sobre o escultor Auguste Rodin (1840-1917).\nMalia que nun principio non se adaptou \u00e1 vida en Par\u00eds, o encontro con artistas e intelectuais resultoulle moi estimulante. Quedou entusiasmado coa escultura de Auguste Rodin e a pintura de Paul C\u00e9zanne (1839-1906). Nesta \u00e9poca co\u00f1eceu tam\u00e9n ao pintor espa\u00f1ol Ignacio Zuloaga. Nos anos seguintes Par\u00eds foi a residencia principal do escritor, que seguiu viaxando por Italia, Dinamarca, Suecia, Pa\u00edses Baixos, B\u00e9lxica e Francia, as\u00ed como por varias cidades de Alema\u00f1a e o Imperio austroh\u00fangaro, hosped\u00e1ndose sempre en casas de amigos. Entre 1905 e 1906 foi secretario de Auguste Rodin.\nAs obras m\u00e1is importantes do per\u00edodo parisiense foron \"Neue Gedichte\" (1907), \"Der neuen Gedichte anderer Teil\" (1908), \"R\u00e9quiem\" (1909) e a novela \"Die Aufzeichnungen des Malte Laurids Brigge\", comezada en 1904 e completada en xaneiro de 1910. Esta \u00faltima obra consiste nunha serie de confesi\u00f3ns espirituais escritas por un dinamarqu\u00e9s exiliado en Par\u00eds, cunha carga forte autobiogr\u00e1fica.\nTrala publicaci\u00f3n desta obra, tivo unha prolongada crise creativa. En 1912 comezou \"Duineser Elegien\", que rematou en febreiro de 1922. Este libro de poemas debe o seu nome \u00e1 estancia de Rilke entre outubro de 1911 e maio de 1912 no castelo de Duino (preto de Trieste), propiedade da s\u00faa amiga e protectora a condesa Marie von Thurn und Taxis. Nesta \u00e9poca comezou a traduci\u00f3n dos sonetos de Louise Lab\u00e9 e continuou traballando con lentitude na s\u00faa obra po\u00e9tica.\nEn novembro de 1912 Rilke viaxou a Espa\u00f1a, visitando Toledo, C\u00f3rdoba, Sevilla e estando dous meses en Ronda, onde traballou na Sexta das \"Duineser Elegien\".\nO inicio da primeira guerra mundial sorprendeuno en Alema\u00f1a. Non puido regresar a Par\u00eds, onde as s\u00faas propiedades foron confiscadas e vendidas nunha poxa por ser s\u00fabdito dun pa\u00eds inimigo. Pasou a maior parte da guerra en M\u00fanic. Entre 1914 e 1916 mantivo un turbulento romance coa pintora Lou Albert-Lasard.\nA comezos de 1916 foi chamado a filas, e viuse obrigado a incorporarse ao ex\u00e9rcito austroh\u00fangaro en Viena. Amigos influentes intercederon por el e o 9 de xu\u00f1o dese mesmo ano foi dispensado do servizo militar. Regresou a M\u00fanic, onde permaneceu at\u00e9 o final do conflito, cunha breve estancia en Bieren (Westfalia) en casa de Hertha K\u00f6nig. A traum\u00e1tica experiencia do servizo militar, que lle lembrou a \u00e9poca de formaci\u00f3n na Escola Militar de Sankt P\u00f6lten, estivo a piques de acabar coa s\u00faa carreira como poeta.\nO 11 de xu\u00f1o de 1919 Rilke viaxou desde M\u00fanic a Su\u00edza. En principio ti\u00f1a unha invitaci\u00f3n para dar unha conferencia en Z\u00faric, pero aproveitou para quedar, escapando do caos da posguerra e continuar traballando nas \"Duineser Elegien\". Resultoulle dif\u00edcil encontrar un lugar adecuado onde instalarse, e residiu sucesivamente en varias localidades, como Soglio, Locarno e Berg am Irchel. No ver\u00e1n de 1921 fixou a s\u00faa residencia permanente no castelo de Muzot, preto de Sierre, en Valais. En maio de 1922 o seu protector Werner Reinhart (1884-1951), comprou o edificio para evitarlle o pago do alugueiro.\nEn febreiro de 1922, nun per\u00edodo intensamente creativo completou as \"Duineser Elegien\" nunhas semanas. Antes e despois diso traballou en \"Os sonetos a Orfeu\". A partir de 1923 tivo que afrontar un serio problema de sa\u00fade, cunha prolongada estancia nos sanatorios de Sch\u00f6neck e Val-Mont. Entre xaneiro e agosto de 1925 estivo en Par\u00eds, considerando que un cambio de residencia e de h\u00e1bitos poder\u00eda ser beneficioso para a s\u00faa sa\u00fade. A pesar da doenza, escribiu numerosos poemas entre 1923 e 1926, amais dunha extensa obra l\u00edrica en franc\u00e9s. Nesta \u00e9poca tivo unha relaci\u00f3n coa artista \"Baladine\" (Elisabeth Dorothea Spiro), nai do pintor \"Balthus\" (Balthasar Klossowski).\nTrala s\u00faa morte s\u00f3ubose que sufrira leucemia. Foi sepultado o 2 de xaneiro de 1927 no camposanto de Raron (Valais). El mesmo escolleu o seu epitafio:"}
{"id": "180111", "revid": "65337", "url": "https://gl.wikipedia.org/wiki?curid=180111", "title": "Auguste Mariette", "text": "Fran\u00e7oise Auguste Ferdinand Mariette, nado en Boulogne-sur-Mer o 11 de febreiro de 1821 e finado en 1881, foi un exipt\u00f3logo franc\u00e9s."}
{"id": "180112", "revid": "1131", "url": "https://gl.wikipedia.org/wiki?curid=180112", "title": "Fernando M\u00e9ndez", "text": "Fernando M\u00e9ndez pode referirse a:"}
{"id": "180116", "revid": "1888", "url": "https://gl.wikipedia.org/wiki?curid=180116", "title": "Rilke", "text": ""}
{"id": "180118", "revid": "51040", "url": "https://gl.wikipedia.org/wiki?curid=180118", "title": "Lista de monumentos da provincia da Coru\u00f1a", "text": "Esta \u00e9 unha lista dos monumentos da provincia de Coru\u00f1a que est\u00e1n declarados, de forma definitiva, como BIC polo Ministerio de Cultura ou pola Xunta de Galicia."}
{"id": "180119", "revid": "7523", "url": "https://gl.wikipedia.org/wiki?curid=180119", "title": "Tim Hardaway", "text": "Timothy Duane \"Tim\" Hardaway, nado 1 de setembro de 1966 en Chicago, Illinois, \u00e9 un ex xogador americano de baloncesto profesional que xogou na National Basketball Association (NBA) e foi un dos mellores bases da s\u00faa \u00e9poca. \u00c9 o pai de Tim Hardaway, Jr., que xoga actualmente para os New York Knicks.\nPrimeiros anos.\nHardaway naceu en Chicago, Illinois. Tras graduarse no Carver Area High School en Chicago, foi \u00e1 Universidade de Texas El Paso (UTEP), onde ga\u00f1ou o premio Frances Pomeroy Naismith, ao mellor xogador universitario de 6 p\u00e9s (1.83 metros) de alto ou menos. Hardaway foi elixido na 14\u00aa posici\u00f3n do Draft da NBA de 1989 polos Golden State Warriors.\nNBA.\nNa s\u00faa tempada coma rookie, Hardaway levou o n\u00famero \"5\", xa que Manute Bol levaba o \"10\". Tras a marcha de Bol dos Warriors, Hardaway colleuno. Cos Warriors, Hardaway era parte do \"Run TMC\" (as iniciais dos nomes dos xogadores, e un xogo de palabras co nome do grupo de rap Run DMC) que foi o tr\u00edo m\u00e1is anotador, formado por el, Mitch Richmond e Chris Mullin. Como parte do ataque dos Warriors, Hardaway era responsable de liderar ao Run TMC, co seu excelente pase e as s\u00faas habilidades no un contra un, complementando o lanzamento de Mullin e a forza de Richmond. Hardaway xogou para os Warriors ata a metade da tempada 1995-96 cando foi traspasado aos Miami Heat xunto con Chris Gatling a cambio de Kevin Willis e Bimbo Coles.\nNas s\u00faas mellores tempadas, Hardaway acadou de 18 a 23 puntos e de 8 a 10 asistencias por partido. Chegou aos 5.000 puntos e 2.500 asistencias m\u00e1is r\u00e1pido que calquera outro xogador, excepto Oscar Robertson. Hardaway participou ademais en cinco NBA All-Star Games. Foi o l\u00edder de asistencias de Miami Heat da historia, e xunto co pivote Alonzo Mourning liderou aos Heat a varias das mellores tempadas da franqu\u00eda.\nFoi candidato ao MVP da Tempada na tempada 1996-97, e foi inclu\u00eddo no primeiro quinteto da NBA tras liderar aos Heat \u00e1 mellor marca da historia da franqu\u00eda, acadando 20.3 puntos, 8.6 asistencias, e sendo cuarto na liga con 203 triplas.\nCoas s\u00faas habilidades decrecendo coa idade, Hardaway foi traspasado aos Dallas Mavericks o 22 de agosto de 2001 a cambio dunha elecci\u00f3n en segunda rolda do Draft. Con Dallas, Hardaway foi usado frecuentemente dende o banco, sendo titular en tan s\u00f3 2 de 54 partidos e facendo case dez puntos por partido. Na metade da tempada, foi traspasado aos Denver Nuggets a cambio do base Nick Van Exel. Cos Nuggets xogou de inicio os 14 partidos que xogou con eles, antes de retirarse e converterse en analista de baloncesto para a ESPN. Mentres xogaba cos Nuggets, foi suspendido dous partidos e sancionado con 10.000 d\u00f3lares pola liga ao tirar un monitor de televisi\u00f3n \u00e1 pista. O 27 de marzo de 2003, Hardaway asinou un contrato cos Indiana Pacers, e no seu primeiro partido anotou 14 puntos, a s\u00faa mellor marca da tempada, e repartiu 7 asistencias contra os Chicago Bulls."}
{"id": "180120", "revid": "89787", "url": "https://gl.wikipedia.org/wiki?curid=180120", "title": "Billy Owens", "text": "Billy Eugene Owens, nado o 1 de maio de 1969 en Carlisle, Pensilvania, \u00e9 un ex xogador americano de baloncesto profesional.\nNo ano s\u00e9nior co instituto, Owens acadou 34 puntos por partido, e liderou ao Carlisle High School (Pensilvania) a catro t\u00edtulos consecutivos. Dic\u00edase que \u00eda ser o segundo xogador mellor preparado de 1988, por detr\u00e1s de Alonzo Mourning.\nXogou para o equipo nacional de baloncesto dos Estados Unidos no Campionato do Mundo da FIBA de 1990, onde ga\u00f1ou a medalla de bronce.\nFoi seleccionado polos Sacramento Kings no Draft da NBA de 1991. Con todo, foi traspasado aos Golden State Warriors a cambio do anotador Mitch Richmond. A pesar de que o traspaso fora considerado por moitos coma desigual, Owens deulle aos Warriors altura e rebotes. Acadou sobre 15 puntos e preto de 8 rebotes nas s\u00faas tres tempadas con Golden State. Owens xogou ademais nos Miami Heat, Sacramento Kings, Seattle SuperSonics, Philadelphia 76ers, e Detroit Pistons."}
{"id": "180123", "revid": "1131", "url": "https://gl.wikipedia.org/wiki?curid=180123", "title": "Conde de Torrecedeira", "text": "Conde de Torrecedeira \u00e9 un t\u00edtulo nobiliario concedido pola ra\u00ed\u00f1a rexente Mar\u00eda Cristina de Habsburgo-Lorena en Real Despacho de 3 de xaneiro de 1891 a Manuel B\u00e1rcena Franco, que foi alcalde de Vigo e fundador da Caja de Ahorros-Monte de Piedad de Vigo.\nDescendencia.\nO primeiro conde, casado con Dolores de Andr\u00e9s-Garc\u00eda L\u00f3pez, tivo tres fillos, pasando o t\u00edtulo de conde ao seu primox\u00e9nito, Manuel B\u00e1rcena Andr\u00e9s, c\u00f3nsul de Inglaterra en Vigo e primeiro presidente do Real Club Celta, que casou con Obdulia de Castro Montenegro.\nCando morreu, o t\u00edtulo pasou o seu primox\u00e9nito Manuel B\u00e1rcena Castro, casado con Mercedes I\u00f1\u00edguez Gal\u00edndez, faleceu en 1962 sen descendencia.\nObtivo carta de sucesi\u00f3n o seu irm\u00e1n, Felipe B\u00e1rcena Castro, casado con Mar\u00eda del Pilar Varela de Limia y Pais. Ao pasamento pasou a ser o quinto conde o primeiro fillo, Felipe B\u00e1rcena Varela de Limia, naturalista nado en Madrid en 1946 e primeiro presidente da Asociaci\u00f3n de Amigos de los Pazos.\nEscudo.\nO escudo de armas \u00e9 o dos B\u00e1rcena. En campo de goles, seis basantes de prata dispostos dous, dous e dous. Timbrado con coroa condal."}
{"id": "180124", "revid": "5863", "url": "https://gl.wikipedia.org/wiki?curid=180124", "title": "Conde de Torre-Cedeira", "text": ""}
{"id": "180125", "revid": "5863", "url": "https://gl.wikipedia.org/wiki?curid=180125", "title": "Condado de Torre-Cedeira", "text": ""}
{"id": "180126", "revid": "5863", "url": "https://gl.wikipedia.org/wiki?curid=180126", "title": "Conde de Torre Cedeira", "text": ""}
{"id": "180127", "revid": "5863", "url": "https://gl.wikipedia.org/wiki?curid=180127", "title": "Condado de Torre Cedeira", "text": ""}
{"id": "180128", "revid": "5863", "url": "https://gl.wikipedia.org/wiki?curid=180128", "title": "Condado de Torrecedeira", "text": ""}
{"id": "180130", "revid": "98293", "url": "https://gl.wikipedia.org/wiki?curid=180130", "title": "Nucleosoma", "text": "Os nucleosomas son as unidades b\u00e1sicas por medio das que se realiza a compactaci\u00f3n do ADN nos eucariotas. Constan dun segmento de ADN enrolado arredor dun n\u00facleo de prote\u00ednas histonas. Esta estrutura \u00e9 a mi\u00fado comparada a un f\u00edo enrolado nun carrete.\nOs nucleosomas forman as unidades repetidas b\u00e1sicas da cromatina eucari\u00f3tica, que se usan para empaquetar os grandes xenomas eucari\u00f3ticos no n\u00facleo permitindo ao mesmo tempo un adecuado acceso a el (en c\u00e9lulas de mam\u00edferos debe empaquetarse aproximadamente unha lonxitude de 2 m de ADN dentro dun n\u00facleo duns 10\u00a0\u00b5m de di\u00e1metro). A cadea de nucleosomas pode pregarse formando unha serie de estruturas de orde progresivamente superior, ata orixinar finalmente os cromosomas; isto compacta o ADN e \u00e1 vez crea un novo nivel de control regulatorio que asegura a correcta expresi\u00f3n dos xenes. P\u00e9nsase que os nucleosomas levan informaci\u00f3n epixen\u00e9tica herdada en forma de modificaci\u00f3ns covalentes no seu n\u00facleo de histonas.\nDon e Ada Olins e Roger D. Kornberg. propuxeron en 1974 a hip\u00f3tese do nucleosoma para explicar isto.\nO n\u00facleo do nucleosoma consta de aproximadamente 147 pares de bases de ADN enrolado \u00e1 esquerda dando 1,67 voltas superhelicoidais arredor do oct\u00e1mero de histonas formado por d\u00faas copias de cada unha das catro histonas: H2A, H2B, H3, e H4. As part\u00edculas do n\u00facleo (\"core\") do nucleosoma est\u00e1n conectadas por tramos de \"ADN espazador\", que pode ter uns 80 pares de bases de longo. Tecnicamente, o nucleosoma def\u00ednese como dito n\u00facleo m\u00e1is unha desas rexi\u00f3ns espazadoras de ADN; a\u00ednda que a palabra se usa con frecuencia como sin\u00f3nimo do n\u00facleo ou \"core\".\nAs histonas de uni\u00f3n (\"linker\") como a H1 e as s\u00faas isoformas est\u00e1n implicadas na compactaci\u00f3n da cromatina e sit\u00faanse na base do nucleosoma preto dos puntos de entrada e sa\u00edda do ADN e unidas \u00e1s rexi\u00f3ns espazadoras do ADN. Os nucleosomas non condensados sen as histonas de uni\u00f3n (H1) semellan vistos ao microscopio electr\u00f3nico as \"doas dun colar de ADN\".\nA diferenza da maior\u00eda das c\u00e9lulas eucari\u00f3ticas, as c\u00e9lulas esperm\u00e1ticas maduras usan en gran medida protaminas para compactar o seu ADN xen\u00f3mico, moi probablemente para acadar un grao de compactaci\u00f3n a\u00ednda maior. Nas arqueas atop\u00e1ronse tam\u00e9n equivalentes das histonas e unha estrutura da cromatina simplificada, o que proba que os eucariotas non son os \u00fanicos organismos que pos\u00faen nucleosomas.\nEstrutura.\nEstrutura do n\u00facleo (\"core\") do nucleosoma.\nVisi\u00f3n de conxunto.\nOs primeiros estudos estruturais xa forneceron probas de que o ADN rodeaba un oct\u00e1mero de histonas dando case d\u00faas voltas nunha superh\u00e9lice levoxira. En 1997 O grupo de Richmond resolveu a primeira estrutura cristalina do nucleosoma con resoluci\u00f3n case at\u00f3mica, na que se mostraban alg\u00fans dos principais detalles desta part\u00edcula. Hai que sinalar, por\u00e9n, que o o ADN palindr\u00f3mico alfa-sat\u00e9lite humano, fundamental para conseguir a estrutura cristalina do nucleosoma de 1997, obt\u00edvose en realidade polo grupo de Bunick no Laboratorio nacional de Oak Ridge, en Oak Ridge, Tennessee. O grupo de investigaci\u00f3n de Bunick foi pioneiro no desenvolvemento do ADN palindr\u00f3mico alfa-sat\u00e9lite humano e isto foi un avance esencial para poder determinar a estrutura do n\u00facleo do nucleosoma con alta resoluci\u00f3n.\nAta agora foron resoltas as estruturas duns 20 n\u00facleos de nucleosomas distintos, inclu\u00edndo aqueles que conti\u00f1an variantes das histonas normais e histonas de diferentes especies. A estrutura do n\u00facleo ou \"core\" do nucleosoma est\u00e1 extraordinariamente conservada na evoluci\u00f3n, e medidas comparativas de nucleosomas de especies tan diferentes como o sapo \"Xenopus\" e o l\u00e9vedo \"Saccharomyces\" mostran unha desviaci\u00f3n estat\u00edstica m\u00ednima.\nO n\u00facleo ou \"core\" do nucleosoma.\nA part\u00edcula nuclear do nucleosoma (mostrada na figura) consta dunhas 146 pares de bases de ADN enrolado dando 1,67 voltas de superh\u00e9lice levoxira arredor do oct\u00e1mero de histonas, e consta de d\u00faas copias de cada unha das catro histonas \"core\" H2A, H2B, H3, e H4. Os nucleosomas contiguos est\u00e1n unidos por un tramo de ADN libre chamado ADN espazador ou \"linker DNA\" (que var\u00eda en lonxitude de 10 - 80 pares de bases dependendo da especie e tipo de tecido).\nInteracci\u00f3ns proteicas no nucleosoma.\nAs prote\u00ednas histonas do oct\u00e1mero conte\u00f1en un motivo estrutural caracter\u00edstico denominado \"pregamento de histona\" que consiste en tres alfa-h\u00e9lices (\u03b11-3) separadas por dous bucles (L1-2). En disoluci\u00f3n as histonas forman heterod\u00edmeros H2A-H2B e heterotetr\u00e1meros H3-H4. As histonas dimer\u00edzanse polas s\u00faas longas h\u00e9lices \u03b12 con orientaci\u00f3n antiparalela, e no caso das H3 e H4, dous destes d\u00edmeros forman un grupo de 4 h\u00e9lices estabilizado por unha intensa interacci\u00f3n H3-H3. O d\u00edmero H2A/H2B \u00fanese ao tetr\u00e1mero H3/H4 debido a interacci\u00f3ns entre H4 e H2B, as cales incl\u00faen a formaci\u00f3n dun agrupamento hidrof\u00f3bico. \nO oct\u00e1mero de histonas est\u00e1 formado por un tetr\u00e1mero central H3/H4 que queda en medio de dous d\u00edmeros H2A/H2B. Debido \u00e1 forte carga b\u00e1sica (positiva) dos catro tipos de histonas do oct\u00e1mero, o oct\u00e1mero \u00e9 s\u00f3 estable en presenza do ADN ou en concentraci\u00f3ns salinas moi altas.\nInteracci\u00f3ns histona-ADN.\nNo nucleosoma establ\u00e9cense unhas 120 interacci\u00f3ns directas prote\u00edna-ADN e varios centos de interacci\u00f3ns indirectas mediadas pola auga. As interacci\u00f3ns directas prote\u00edna-ADN non se producen regularmente por toda a superficie do oct\u00e1mero sen\u00f3n que m\u00e1is ben est\u00e1n localizadas en sitios concretos. Isto d\u00e9bese \u00e1 formaci\u00f3n de dous tipos sitios de uni\u00f3n do ADN no oct\u00e1mero; o sitio \u03b11\u03b11 que usa a forma de h\u00e9lice \u03b11 de d\u00faas histonas adxacentes e o sitio L1L2 formado polos bucles L1 e L2. As principais interacci\u00f3ns co ADN son enlaces salinos (electrost\u00e1ticos) e enlaces de hidr\u00f3xeno entre os grupos b\u00e1sicos e hidroxilo das cadeas laterais dos amino\u00e1cidos ou os grupos amida da cadea prote\u00ednica, e os fosfatos do ADN. Isto \u00e9 importante dado que a ubicua distribuci\u00f3n dos nucleosomas nos xenomas require que o factor de uni\u00f3n ao ADN non sexa espec\u00edfico da secuencia. A\u00ednda que os nucleosomas tenden a preferir algunhas secuencias do ADN m\u00e1is ca outras, poden unirse a practicamente calquera secuencia, o que se pensa que se debe \u00e1 flexibilidade na formaci\u00f3n desas interacci\u00f3ns mediadas por mol\u00e9culas de auga. Ademais, establ\u00e9cense interacci\u00f3ns non polares entre cadeas laterais das prote\u00ednas e os grupos desoxirribosa, e unha cadea lateral de arxinina interc\u00e1lase no suco menor do ADN en todos os 14 puntos en que este queda fronte \u00e1 superficie do oct\u00e1mero.\nA distribuci\u00f3n e a forza dos sitios de uni\u00f3n do ADN sobre a superficie do oct\u00e1mero distorsiona o ADN situado sobre o n\u00facleo do nucleosoma. O ADN non est\u00e1 uniformemente dobrado e cont\u00e9n defectos de torsi\u00f3n. A torsi\u00f3n da forma B do ADN libre en disoluci\u00f3n \u00e9 de 10,5 pares de bases por volta, pero a torsi\u00f3n total do ADN do nucleosoma \u00e9 de s\u00f3 10,2 pares de bases por volta, variando desde un valor de 9.4 a 10.9 pares de bases por volta.\nDominios da cola das histonas.\nAs extensi\u00f3n con forma de cola das histonas supo\u00f1en o 30% da masa das histonas, pero non son visibles nas estruturas cristalinas do nucleosoma debido \u00e1 s\u00faa grande flexibilidade, e crese que est\u00e1n moi desestructuradas. As colas N-terminais das histonas H3 e H2B pasan a trav\u00e9s dunha canle formada polos sucos menores das d\u00faas cadeas do ADN, sobresa\u00edndo do ADN cada 20 pares de bases. Por outra parte, a cola N-terminal da histona H4 ten unha rexi\u00f3n de amino\u00e1cidos moi b\u00e1sicos (16-25), a cal, na estrutura cristalina, establece unha interacci\u00f3n coa rexi\u00f3n superficial fortemente ac\u00eddica do d\u00edmero H2A-H2B doutro nucleosoma, o que \u00e9 potencialmente relevante para establecer estruturas de orde superior nos nucleosomas. Esta interacci\u00f3n p\u00e9nsase que acontece tam\u00e9n en condici\u00f3ns fisiol\u00f3xicas e suxire que a acetilaci\u00f3n da cola da H4 distorsiona as estruturas de orde superior da cromatina.\nEstruturas de orde superior.\nO grao de organizaci\u00f3n do ADN ao que se chega nos nucleosomas non explica totalmente a compactaci\u00f3n do ADN observada no n\u00facleo. C\u00f3mpre que exista unha compactaci\u00f3n da cromatina de grao superior, pero non se comprende totalmente. Os co\u00f1ecementos actuais son que a sucesi\u00f3n de nucleosomas co seu ADN espazador forman a \"fibra de 10 \u00a0nm\" da cromatina, co\u00f1ecida descritivamente como o \"colar de doas\", que ten unha raz\u00f3n de compactaci\u00f3n de aproximadamente 5 a 10. A cadea de nucleosomas pode dispo\u00f1erse formando a \"fibra de 30\u00a0nm\", unha estrutura m\u00e1is compacta cunha raz\u00f3n de compactaci\u00f3n de ~50, cuxa formaci\u00f3n depende da presenza da histona H1.\nPresentouse unha estrutura cristalina de tetranucleosoma que se usou para elaborar e propo\u00f1er unha estrutura en 2-start h\u00e9lice da fibra de 30\u00a0nm. \nPero hai a\u00ednda bastantes reservas sobre este modelo, xa que \u00e9 incompatible con datos recentes obtidos con microscop\u00eda electr\u00f3nica. \u00c1 parte disto, a estrutura da cromatina non se comprende ben, pero a suxesti\u00f3n cl\u00e1sica \u00e9 que a fibra de 30\u00a0nm se disp\u00f3n formando bucles ao longo dun armaz\u00f3n proteico central para formar a eucromatina transcricionalmemnte activa. Unha maior compactaci\u00f3n orixinar\u00eda a heterocromatina transcricionalmente inactiva.\nDin\u00e1mica dos nucleosomas.\nA\u00ednda que o nucleosoma \u00e9 un complexo prote\u00edna-ADN moi estable, non \u00e9 est\u00e1tico e demostrouse que sofre un certo n\u00famero de cambios estruturais, inclu\u00edndo o reposicionamento do nucleosoma e cambios no sitio de exposici\u00f3n de ADN. Dependendo da situaci\u00f3n, os nucleosomas poden inhibir ou facilitar a uni\u00f3n de factores de transcrici\u00f3n. As posici\u00f3ns dos nucleosomas est\u00e1n controladas por tres factores principais: Primeiro, a afinidade intr\u00ednseca de uni\u00f3n do oct\u00e1mero de histonas depende da secuencia de ADN. Segundo, o nucleosoma pode ser desprazado ou recrutado pola uni\u00f3n competitiva ou cooperativa doutros factores proteicos. Terceiro, o nucleosoma pode ser translocado activamente por complexos remodeladores dependentes do ATP.\nModulaci\u00f3n da estrutura do nucleosoma.\nOs xenomas eucari\u00f3ticos est\u00e1n sempre asociados \u00e1 cromatina; non obstante, as c\u00e9lulas necesitan regular tanto espacial coma temporalmente loci espec\u00edficos dentro da gran masa de cromatina. Para conseguir o alto grao de control requirido para coordinar procesos nucleares tales como a replicaci\u00f3n do ADN, a s\u00faa reparaci\u00f3n e a transcrici\u00f3n, as c\u00e9lulas desenvolveron varios xeitos de modular a estrutura e funci\u00f3n da cromatina de forma local e espec\u00edfica. Isto pode implicar modificaci\u00f3ns covalentes das histonas, incorporaci\u00f3n de variantes das histonas normais, e a remodelaci\u00f3n non covalente feita por encimas remodeladores dependentes do ATP.\nEnsamblaxe dos nucleosomas \"in vitro\".\nOs nucleosomas poden ensamblarse \"in vitro\" tanto usando histonas nativas purificadas coma histonas recombinantes. Unha t\u00e9cnica est\u00e1ndar para enrolar o ADN arredor das histonas require o uso da di\u00e1lise de sales. Nesta t\u00e9cnica inc\u00fabanse xuntos oct\u00e1meros de histonas e un molde ADN espido a unha concentraci\u00f3n salina 2 M. Reducindo a modo a concentraci\u00f3n salina, o ADN equil\u00edbrase nunha posici\u00f3n na que se enrola arredor dos oct\u00e1meros de histonas, formando os nucleosomas. En condici\u00f3ns apropiadas, este proceso de reconstituci\u00f3n permite mapear experimentalmente a afinidade do nucleosoma por posicionarse nunha determinada secuencia."}
{"id": "180132", "revid": "65337", "url": "https://gl.wikipedia.org/wiki?curid=180132", "title": "William Wallace Denslow", "text": "William Wallace Denslow, nado en Filadelfia o 5 de maio de 1856 e finado o 29 de marzo de 1915, foi un ilustrador e caricaturista estadounidense.\nTraxectoria.\n\u00c9 lembrado principalmente polas s\u00faas colaboraci\u00f3ns co escritor Lyman Frank Baum, especialmente polos seus debuxos no libro \"O mago de Oz\". As ilustraci\u00f3ns de Denslow tiveron fortes cargas pol\u00edticas, polo que o libro mencionado estivo sempre suxeito a numerosas interpretaci\u00f3ns.\nEstabeleceuse en Chicago, onde co\u00f1eceu a Baum. En 1902 a s\u00faa amizade con L. Frank Baum foi sacudida por unha pelexa entre ambos polas royaltys da adaptaci\u00f3n ao cinema do Mago de Oz, e non volveron traballar xuntos. En calquera caso, as royaltys da pel\u00edcula foron tales que permitiron a Denslow comprar unha illa. Morreu na escuridade por mor dunha pneumon\u00eda."}
{"id": "180133", "revid": "98629", "url": "https://gl.wikipedia.org/wiki?curid=180133", "title": "Saga de Hrafnkell", "text": "A saga de Hrafnkell (AFI:), sacerdote de Frey (\u00abHrafnkels saga Freysgo\u00f0a\u00bb en island\u00e9s) \u00e9 unha saga islandesa coa acci\u00f3n desenvolvida no s\u00e9culo X e que relata o enfrontamento entre os xefes dos clans no leste da illa. O heroe ep\u00f3nimo da obra, Hrafnkell, goza dunha s\u00f3lida reputaci\u00f3n como duelista e, nun momento dado, fai o xuramento de adorar exclusivamente ao deus Frey. Por\u00e9n, tras unha serie de derrotas e humillaci\u00f3ns, como a destruci\u00f3n do templo que constru\u00edra para o seu deus, perde a fe e v\u00f3lvese ateo. A s\u00faa personalidade evoluciona, pois o heroe aprende a interactuar de modo pac\u00edfico co pr\u00f3ximo. Ao ir ga\u00f1ando progresivamente a confianza de novos compa\u00f1eiros, logra vingarse dos inimigos, e finaliza os seus d\u00edas como un xefe poderoso e respectado. A ensinanza do relato \u00e9 que a verdadeira fonte do poder non reside na fe divina sen\u00f3n na lealdade dos propios subordinados.\nA saga de Hrafnkell, lida e apreciada desde a s\u00faa aparici\u00f3n, seduce pola s\u00faa estrutura l\u00f3xica, a verosimilitude e pola relevancia dos personaxes. Por todas estas raz\u00f3ns, a obra ocupa un lugar central no debate sobre a orixe das sagas islandesas.\nTrama.\nA historia comeza coa viaxe do noruegu\u00e9s Hallfre\u00f0r, que participa en todas as primeiras expedici\u00f3ns de colonizaci\u00f3n de Islandia cara ao ano 900, e inst\u00e1lase ao leste da illa en compa\u00f1\u00eda do seu fillo, Hrafnkell, un mozo de valent\u00eda prometedora. Hrafnkell ten ambici\u00f3n e, co permiso do seu pai, pronto decide fundar o seu propio campamento. Para levalo a cabo escolle un val deshabitado onde instala unha granxa, \u00e1 que chama \"A\u00f0alb\u00f3l\" (\u00abNobre Fogar\u00bb). Este val, debidamente identificado, ser\u00e1 m\u00e1is tarde rebautizado como \"Hrafnkelsdalr\" (\u00abVal de Hrafnkell\u00bb).\nAl\u00ed Hrafnkell fai erixir un gran templo, onde efect\u00faa fastuosos sacrificios. As mellores cabezas do seu gando son ofrecidas a Frey, o deus que venera por riba de todos os demais. Nun momento dado, coloca baixo a protecci\u00f3n desta divindade o seu cabalo preferido, Freyfaxi, e xura que matar\u00e1 calquera que o monte sen o seu permiso. Estas manifestaci\u00f3ns de fervor relixioso fanlle ga\u00f1ar o apelativo de \"Freysgo\u00f0i\" (\u00abgo\u00f0i de Frey\u00bb).\nHrafnkell, sedento de poder, imponse como xefe de clan tiranizando os habitantes dos vales circundantes. Sempre est\u00e1 preparado a baterse a duelo, e nunca paga o prezo do sangue (o \"wergeld\") despois de matar algu\u00e9n.\nA saga c\u00e9ntrase despois en Einarr, un dos pastores de Hrafnkell. Un d\u00eda, un asunto urxente obr\u00edgao a montar un cabalo, pero ao achegarse todos os animais o rexeitan ag\u00e1s Freyfaxi. As\u00ed, vese obrigado a montar nel e partir co d\u00eda. A continuaci\u00f3n, o cabalo volve por si mesmo a A\u00f0alb\u00f3l e comeza a rinchar: Hrafnkell, ao ver o seu animal sucio e suado, dec\u00e1tase do que pasou. Sae ent\u00f3n coa s\u00faa hacha e mata de m\u00e1 gana a Einarr, co fin de respectar o seu xuramento.\nO pai de Einarr, \u00deorbj\u00f6rn, queda devastado pola morte do seu fillo e busca a Hrafnkell para reclamar o prezo do sangue. Este replica que el non paga o \"wergeld\" por ning\u00fan home, pero admite que esta morte est\u00e1 entre as m\u00e1is atroces que cometeu, e est\u00e1 disposto a dar unha compensaci\u00f3n honorable. Ent\u00f3n proponlle a \u00deorbj\u00f6r aloxalo e coidalo o resto dos seus d\u00edas. \u00deorbj\u00f6r, non obstante, rexeita este acto de sometemento e es\u00edxelle polo menos un acordo formal entre persoas de igual rango. Ao enfrontar o rexeitamento de Hrafnkell, \u00deorbj\u00f6r non perde a paciencia e busca un modo de lograr o seu obxectivo.\nAs leis da comunidade islandesa garanten, en efecto, a cada home libre, os mesmos dereitos. Pero na pr\u00e1ctica, a ausencia dunha autoridade executiva central fai que un home ordinario atope dificultades ao enfrontarse ao xefe dun clan. En tales circunstancias, procedeu a buscar o apoio doutro xefe para axudalo nos tr\u00e1mites legais, xa complexos na \u00e9poca, e para posteriormente facer aplicar o veredicto, en caso de \u00e9xito ante a asemblea.\n\u00deorbj\u00f6r solicita a axuda do seu irm\u00e1n Bjarni, que rexeita verse envolto nunha disputa co poderoso Hrafnkell. A continuaci\u00f3n, proba sorte con S\u00e1mr, o fillo de Bjarni, pero este acons\u00e9llalle que acepte a oferta de Hrafnkell. Por\u00e9n, S\u00e1mr, s\u00e9ntese finalmente obrigado a aceptar, en vista da insistencia do seu t\u00edo. O mozo acepta formalmente tomar ao seu cargo o caso de \u00deorbj\u00f6r no proceso que se aproxima, e conv\u00e9rtese ent\u00f3n no querelante.\nS\u00e1mr prepara a s\u00faa acusaci\u00f3n contra Hrafnkell e conv\u00f3cao ao \"Al\u00feingi\" para o ver\u00e1n seguinte, o que provoca a risa do poderoso xefe. Cando S\u00e1mr e \u00deorbj\u00f6r chegan a \u00deingvellir, onde se re\u00fane a asemblea, pronto descobren que ning\u00fan dos grandes xefes de clans desexa ofrecerlles a s\u00faa axuda. Esta vez, \u00deorbj\u00f6r est\u00e1 decidido a abandonar, pero S\u00e1mr insiste para que o asunto finalice dun ou outro modo. S\u00e1mr e \u00deorbj\u00f6r at\u00f3panse por casualidade con \u00deorkell, un rapaz aventureiro orixinario de Vestfir\u00f0ir, (fiordes do oeste). Este simpatiza coa s\u00faa causa e ax\u00fadaos a obter o apoio do seu irm\u00e1n \u00deorgeirr, un xefe poderoso. Grazas a isto, S\u00e1mr pode iniciar o proceso e al\u00ed demostrar toda a s\u00faa pericia. Hrafnkell \u00e9 declarado culpable, e como resultado do xu\u00edzo S\u00e1mr recibe o dereito de matar a Hrafnkell e confiscar os seus bens e terras. O mozo, acompa\u00f1ado de \u00deorgeirr e \u00deorkell, chega a A\u00f0alb\u00f3l unha ma\u00f1\u00e1 moi cedo, sorprende a Hrafnkell durante o so\u00f1o e capt\u00farao.\nOfrecen a Hrafnkell d\u00faas posibilidades: ser executado no campo ou converterse en s\u00fabdito de S\u00e1mr, despoxado da s\u00faa honra e dos seus bens. Hrafnkell, ante a disxuntiva, escolle vivir. \u00deorkell pred\u00ed ent\u00f3n a S\u00e1mr que se arrepentir\u00e1 de perdoar a vida ao seu inimigo.\nS\u00e1mr toma oficialmente posesi\u00f3n de A\u00f0alb\u00f3l e invita aos habitantes locais a unha gran festa, durante a cal \u00e9 reco\u00f1ecido como novo xefe. Hrafnkell, pola s\u00faa parte, marcha para constru\u00edr unha nova morada noutro val. A s\u00faa ambici\u00f3n, que mantivo intacta, e o seu tes\u00f3n perm\u00edtenlle converterse nun respectable granxeiro despois dalg\u00fans anos de dura labor.\n\u00deorkell e \u00deorgeirr manti\u00f1an a s\u00faa sede de vinganza, polo que deciden \u00abentregar a Freyfaxi ao seu propietario\u00bb e botan o cabalo desde o alto do acantilado, e amais, incendian o templo de Hrafnkell. Ao sabelo, Hrafnkell chega \u00e1 conclusi\u00f3n de que \u00ab\u00e9 unha loucura crer nos deuses\u00bb, e desde ent\u00f3n nunca m\u00e1is realiza sacrificio alg\u00fan. O seu comportamento v\u00f3lvese m\u00e1is civilizado, e o antigo xefe tir\u00e1nico faise cada vez m\u00e1is agradable cos seus servidores. Deste modo vai adquirindo popularidade e atrae a lealdade do seu contorno.\nTras seis anos de paz, Hrafnkell estima que chegou a hora da vinganza. Descobre que o irm\u00e1n de S\u00e1mr, Eyvindr, viaxe a un lugar pr\u00f3ximo con alg\u00fans compa\u00f1eiros. Hrafnkell re\u00fane aos seus propios homes e l\u00e1nzase ao ataque. S\u00e1mr, tan pronto como se decata da emboscada, vai en axuda do seu irm\u00e1n con alg\u00fans homes, pero chega demasiado tarde.\n\u00c1 ma\u00f1\u00e1 seguinte Hrafnkell sorprende a S\u00e1mr durante o so\u00f1o e ofr\u00e9celle a mesma elecci\u00f3n que este lle fixera seis anos atr\u00e1s. Ao igual que o seu inimigo a vez anterior, S\u00e1mr prefire vivir. Ent\u00f3n Hrafnkell reinst\u00e1lase en A\u00f0alb\u00f3l, a s\u00faa antiga residencia e reasume as s\u00faas funci\u00f3ns como xefe de clan.\nS\u00e1mr parte cara ao oeste buscando novamente o apoio de \u00deorkell e \u00deorgeirr, pero estes repl\u00edcanlle que el \u00e9 o \u00fanico causante da s\u00faa propia desgraza, pois debeu matar a Hrafnkell cando tivo ocasi\u00f3n. Rexeitan apoiar a S\u00e1mr nunha nova loita contra o seu rival, mais en compensaci\u00f3n ofr\u00e9cenlle vivir ao seu lado. S\u00e1mr declina a invitaci\u00f3n e regresa onde Hrafnkell, ao que servir\u00e1 ata o fin dos seus d\u00edas sen poder vingarse.\nHrafnkell permanece como un xefe respectado at\u00e9 morrer en paz rodeado dos seus. Os seus fillos conv\u00e9rtense en xefes de clans ao seu debido tempo.\nDo escrito orixinal ao texto moderno.\nPreservaci\u00f3n do relato.\nA autor\u00eda da saga de Hrafnkell segue a ser desco\u00f1ecida. O texto non a nomea, nin tampouco aparece noutras fontes da \u00e9poca, pero seguramente foi algu\u00e9n nativo da illa e que viviu preto do lugar onde se desenvolven as peripecias da saga.\nA data precisa de composici\u00f3n da obra \u00e9 igualmente dif\u00edcil de determinar: a hip\u00f3tese m\u00e1is probable parece ser a de finais do s\u00e9culo XIII. O manuscrito m\u00e1is antigo que subsiste est\u00e1 escrito sobre pergami\u00f1o, en papel vitela, e data da primeira metade do s\u00e9culo XV, podendo tratarse da copia directa do texto orixinal, pero s\u00f3 se conserva unha das s\u00faas p\u00e1xinas. Por\u00e9n, a partir das copias deste manuscrito foron feitas as posteriores copias en papel, que permitiron preservar a integridade da saga. A obra inicial est\u00e1 ben conservada, e non foi necesario m\u00e1is que realizar lixeiras reescrituras e pu\u00edr erros de copia.\nUnha das familias de manuscritos en papel, chamada \"C\" e \"C1\" no esquema da imaxe, cont\u00e9n unha versi\u00f3n notoriamente diferente da saga, con moitas adici\u00f3ns menores. A maior parte dos investigadores rel\u00e9n estas obras xunto ao orixinal en vitela, pero pensan que os agregados son obra do autor da saga de Flj\u00f3tsd\u00e6la, polo que se presta m\u00e1is atenci\u00f3n \u00e1s versi\u00f3ns m\u00e1is curtas da historia de Hrafnkell en comparaci\u00f3n coas versi\u00f3ns m\u00e1is longas, xulgadas ap\u00f3crifas.\nEdici\u00f3ns.\nPeder Goth Thorsen e Konr\u00e1\u00f0 G\u00edslasson editaron a saga por vez primeira en 1839 en Copenhaguen. Seguiron outras edici\u00f3ns eruditas, destacando a de J\u00e1kup Jakobsen en 1902-1903 e a de J\u00f3n J\u00f3hannesson en 1950.\nA saga de Hrafnkell tivo tam\u00e9n numerosas edici\u00f3ns populares e traduci\u00f3ns a diversas linguas. A edici\u00f3n publicada por Halld\u00f3r Laxness en 1942 foi a primeira en aplicar a ortograf\u00eda do island\u00e9s moderno a un texto en n\u00f3rdico antigo. Isto foi tomado como unha perversi\u00f3n do texto orixinal polos detractores, pero os partidarios desta opci\u00f3n defenden que a ortograf\u00eda do n\u00f3rdico antigo \u00e9 en si mesma unha construci\u00f3n artificial, non m\u00e1is pr\u00f3xima aos antigos manuscritos que a ortograf\u00eda moderna, e sen d\u00fabida moito m\u00e1is complicada para o lectorado. Esta tese terminou predominando, ao punto que as edici\u00f3ns actuais das sagas recorreron na s\u00faa maior\u00eda \u00e1s convenci\u00f3ns tipogr\u00e1ficas modernas.\nO texto \u00e9 estudado en profundidade en Islandia na educaci\u00f3n secundaria, e serve como un bo texto de introduci\u00f3n para o estudantado de n\u00f3rdico antigo.\nOrixes.\nO feito de que a saga de Hrafnkell sexa tan accesible f\u00edxoa obxecto de estudo privilexiado para descubrir a orixe exacta das sagas islandesas. Neste caso, os mesmos elementos serven \u00e1s veces para soster teor\u00edas moi diferentes.\nHistoria.\nDurante moito tempo considerouse que as sagas eran fieis recensi\u00f3ns de eventos hist\u00f3ricos, transmitidas oralmente durante moitas xeraci\u00f3ns antes de ser transcritas polos copistas preocupados da veracidade dos feitos. Esta teor\u00eda era defendida en particular polas investigaci\u00f3ns do s\u00e9culo XIX. Non obstante, a idea foi abandonada nos medios universitarios cara a 1940.\nQuen defende que a saga de Hrafnkell \u00e9 un exemplo t\u00edpico de historia oral preservada con exactitude bas\u00e9ase na verosimilitude do relato, o realismo dos protagonistas e as s\u00faas reacci\u00f3ns, as\u00ed como a ausencia de elementos sobrenaturais. Amais, a brevidade do texto fai crible que o contido poder\u00eda ser transmitido por v\u00eda oral de modo coherente durante longo tempo. Pero esta interpretaci\u00f3n hist\u00f3rica enfr\u00f3ntase a numerosas incoherencias e contradici\u00f3ns ao comparar esta saga con fontes da mesma \u00e9poca, como o \"Landn\u00e1mab\u00f3k\", no que o nome do pai de Hrafnkell aparece como Hrafn, mentres que na saga \u00e9 fillo de Hallfre\u00f0r.\nLiteratura.\nAs incoherencias hist\u00f3ricas da saga, as\u00ed como outros elementos, levaron a Sigur\u00f0ur Nordal a formular unha nova teor\u00eda nun libro titulado \"\u00abHrafnkatla\u00bb\", publicado en 1940. A obra n\u00fatrese das cr\u00edticas formuladas anteriormente e re\u00fane as informaci\u00f3ns recolectadas a trav\u00e9s de Islandia para invalidar definitivamente a tese da veracidade hist\u00f3rica.\nM\u00e1is al\u00e1 das diverxencias anotadas co \"Landn\u00e1mab\u00f3k\" e a realidade xur\u00eddica da \u00e9poca, Nordal agrega que a saga trata tam\u00e9n os datos xeogr\u00e1ficos de modo incorrecta. Os vales nos que se desenvolven as peripecias do relato non poder\u00edan acoller unha poboaci\u00f3n tan importante como suxire o texto. En canto ao acantilado situado preto de A\u00f0alb\u00f3l e onde morre o cabalo Freyfaxi, o autor constata que simplemente non existe.\nA diferenza das antigas teor\u00edas, Nordal ve no parecido e a consistencia da saga un indicio que lle fai pensar na autor\u00eda de algu\u00e9n con talento literario, pero pouco preocupado pola exactitude hist\u00f3rica: se ben puido consultar en ocasi\u00f3ns alg\u00fans documentos antigos, adaptou probablemente o contido para facelo concordar coa intriga do relato.\nFolclore.\nOutra escola de pensamento adicada \u00e1 orixe das sagas apareceu na segunda metade do s\u00e9culo XX. Subli\u00f1a os elementos folcl\u00f3ricos presentes nos textos e pon de manifesto a supervivencia de lendas moi antigas.\nEsta corrente ach\u00e9gase en certos puntos \u00e1 vella idea relativa \u00e1 preservaci\u00f3n oral das sagas, pero sen focalizarse necesariamente na veracidade hist\u00f3rica. Os acad\u00e9micos utilizan os m\u00e9todos da investigaci\u00f3n moderna para determinar nunha historia os elementos susceptibles de persistir ao paso do tempo en oposici\u00f3n aos que resultan ef\u00e9meros. A experiencia suxire que a intriga central das sagas pode conservarse a trav\u00e9s da transmisi\u00f3n oral sen dificultade por largo prazo, mentres que os detalles m\u00e1is anecd\u00f3ticos como o nome dos personaxes secundarios poden modificarse durante o paso dos s\u00e9culos.\nO investigador island\u00e9s \u00d3skar Halld\u00f3rsson escribiu un breve estudo sobre a saga de Hrafnkell, criticando os traballos de Sigur\u00f0ur Nordal. Segundo Halld\u00f3rsson, inexactitudes como o erro no nome do pai do heroe non proban en absoluto que a saga non sexa m\u00e1is que ficci\u00f3n inventada completamente no s\u00e9culo XIII. Pola contra, isto poder\u00eda confirmar que a historia de Hrafnkell se puido preservar oralmente durante un longo per\u00edodo sen sofrer m\u00e1is que alteraci\u00f3ns secundarias, bastante despois da redacci\u00f3n do \"Landn\u00e1mab\u00f3k\".\nPor outro lado, \u00d3skar Halld\u00f3rsson estableceu un v\u00ednculo entre o episodio de Freyfaxi e a veneraci\u00f3n dos cabalos, tradici\u00f3n amplamente estendida entre todos os pobos indoeuropeos. Defende que a presenza deste tipo de temas mitol\u00f3xicos ou folcl\u00f3ricos indica que numerosos elementos da saga de Hrafnkell prove\u00f1en en realidade do paganismo precristiano.\nAn\u00e1lises recentes.\nO debate relativo \u00e1 saga de Hrafnkell permanece aberto. Nun libro publicado en 1988 Hermann P\u00e1lsson refuta novamente a tese da transmisi\u00f3n oral e busca ligar a obra coas grandes correntes de ideas da Europa Medieval. Contrariamente aos estudos precedentes, este exame foi realizado a partir da versi\u00f3n longa da saga.\nJ\u00f3n Hnefill A\u00f0alsteinsson, no seu estudo realizado en 2000, subli\u00f1a a omnipresenza dos temas pag\u00e1ns no texto, e reco\u00f1ece que unha gran parte da historia puido ser inventada no s\u00e9culo XIII. Defende que moitos elementos parecen provir da tradici\u00f3n oral, como os sacrificios realizados por Hrafnkell ou a personalidade de Freyfaxi.\nJ\u00f3nas Kristj\u00e1nsson, nunha pasaxe do seu traballo xeral de 1988 sobre as sagas, reconcilia eficazmente as diferentes teses en relaci\u00f3n ao tema da saga de Hrafnkell: o interese principal desta \u00faltima reside en que \u00absuscitou a curiosidade por outros textos. Converteuse nun caso de escola, un exemplo cl\u00e1sico nas discusi\u00f3ns sobre a relaci\u00f3n entre a rudimentaria tradici\u00f3n oral e os copistas doctos, entre o pragmatismo tradicional das actitudes e a nova \u00e9tica cristi\u00e1\u00bb."}
{"id": "180134", "revid": "23204", "url": "https://gl.wikipedia.org/wiki?curid=180134", "title": "Bad Brains", "text": "Bad Brains \u00e9 unha banda estadounidense de hardcore punk formada en Washington, D.C. en 1977. Est\u00e1 amplamente considerada como pioneira do hardcore punk, a\u00ednda ques os seus membros opuxeronse ao uso deste termo para describir a s\u00faa m\u00fasica. Tam\u00e9n \u00e9 unha banda de reggae, a\u00ednda que en posteriores gravaci\u00f3ns introduciron elementos doutros x\u00e9neros como funk, heavy metal, hip hop e soul. Bad Brains son destacados seguidores do movemento Rastafari.\nOrixinalmente formouse como un conxunto de jazz fusion baixo o nome de Mind Power, pero Bad Brains desenvolveu un son punk rock moi r\u00e1pido e intenso que ser\u00eda etiquetado como \"hardcore\", e adoitou a tocar m\u00e1is r\u00e1pido e con m\u00e1is \u00e9nfase que moitos dos seus compa\u00f1eiros. O \u00fanico factor da m\u00fasica da banda foi o feito de tocar ritmos m\u00e1is complexos que outros grupos de hardcore punk, tam\u00e9n adaptando uns \"solos\" e \"riffs\" de guitarra de estilo non punk nos seus temas.\nBad Brains separouse e reformouse varias veces ao longo dos anos, \u00e1s veces con diferentes vocalistas e/ou bater\u00edas. A formaci\u00f3n cl\u00e1sica e actual est\u00e1 composta polo vocalista H.R. (Human Rights), o guitarrista Dr. Know, o baixista Darryl Jenifer e o bater\u00eda Earl Hudson, irm\u00e1n m\u00e1is novo de H.R."}
{"id": "180135", "revid": "98629", "url": "https://gl.wikipedia.org/wiki?curid=180135", "title": "Hau-Maka", "text": "Hau-Maka tam\u00e9n chamado Haumaka, \u00e9 un personaxe da mitolox\u00eda rapanui, que lle indicou \u00f3 ariki Hotu Matu'a que era o seu destino viaxar cara a Illa de Pascua.\nLenda.\nA lenda conta que \u00f3 sabio Hau-Maka aparec\u00e9uselle en so\u00f1os o deus Makemake, nos cales levou \u00f3 esp\u00edrito de Hau-Maka a unha viaxe dende Hiva cara a unha afastada illa, que ser\u00eda a Illa de Pascua.\nNesta viaxe, o esp\u00edrito de Hau-Maka desprazouse cara ao leste pasando por unha serie de illas, ata acadar a oitava terra. O esp\u00edrito de Haumaka recorreu a illa identificando un total de 28 sitios cos seus nomes. As\u00ed, nesta illa atopar\u00eda tres illotes fronte \u00f3 Rano Kau (Motu Kao kao - Motu Nui - Motu Iti), e identificounos como \"Ko nga Kope Ririva Tutuu Vai a te Taanga\" (os fermosos fillos de Te Taanga que est\u00e1n sobre a auga). Despois de ascender polo volc\u00e1n Rano Kau, chamar\u00edao \"Te Poko Uri a Haumaka o Hiva\". O cr\u00e1ter pequeno chamado \"Te Manavai\". Logo dir\u00edxese \u00e1 costa sur buscando unha residencia para o Ariki, reco\u00f1ecendo distintos lugares ata que chega a Rangi Mea Mea (Ceo Vermello), refer\u00edndose \u00f3 solpor en Ovahe. Posteriormente chegar\u00eda \u00f3 cerro Hau Epa que nomear\u00eda como \"Maunga Hau Epa\", e observar\u00eda as areas brancas dunha praia nun lugar que chamar\u00eda \"Oromanga a Haumaka o Hiva\"; consider\u00e1ndoo un sitio axeitado para a residencia do Ariki, e \u00e1 ba\u00eda inmediata chamada \"Hanga Mori A One\" (Anakena). As\u00ed, tras reco\u00f1ecer outros tantos sitios, nomea \u00e1 illa \"Te Pito o te Kainga a Haumaka o Hiva\".\nAs\u00ed, logo de percorrer a illa, o esp\u00edrito de Hau-Maka regresou \u00f3 seu corpo que se atopaba en Hiva. Posteriormente contar\u00eda a s\u00faa visi\u00f3n \u00f3 seu irm\u00e1n Huatava, e como membro da li\u00f1axe real (Ariki Paka), dirixiuse \u00f3 Ariki Hotu Matu'a, para contarlle o seu so\u00f1o. Este feito far\u00eda que o Ariki Hotu Matu'a enviase unha embarcaci\u00f3n con sete mozos, (Os dous fillos de Haumaka: Ira e Raparenga; e os cinco fillos de Huatava: Ku\u2019u Ku\u2019u, Ringi Ringi, Nonoma, U\u2019ure e Mako\u2019i); expedici\u00f3n que rematar\u00eda na posterior chegada do Ariki Hotu Matu'a \u00e1 Illa de Pascua; e con el o poboamento desta."}
{"id": "180136", "revid": "98629", "url": "https://gl.wikipedia.org/wiki?curid=180136", "title": "J\u00e9r\u00f4me d'Ambrosio", "text": "J\u00e9r\u00f4me d'Ambrosio \u00e9 un piloto belga de orixe italiano nado o 27 de decembro de 1985 en Etterbeek (B\u00e9lxica). Pilotou para Marussia Virgin Racing durante a tempada de F\u00f3rmula Un. Como resultado da prohibici\u00f3n por unha carreira recibida por Romain Grosjean no Gran Premio de B\u00e9lxica de 2012, d'Ambrosio substitu\u00edu o franc\u00e9s para o Gran Premio de Italia de 2012. Posteriormente pasou a competir na F\u00f3rmula E pilotando para Dragon Racing. D'Ambrosio logrou a s\u00faa primeira vitoria na F\u00f3rmula E en 2015 no 2015 Berl\u00edn ePrix, e unha segunda na 2016 M\u00e9xico ePrix, como resultado da descualificaci\u00f3n de Lucas di Grassi.\nF\u00f3rmula Un.\nEn xaneiro de 2010, D'Ambrosio presentouse como piloto de reserva de Renault F1, o 16 de setembro anuciouse que D'Ambrosio substituiria a Lucas di Grassi en Virgin en catro ocasi\u00f3ns durante a pr\u00e1ctica do venres: nos Grandes Premios de Singapur, Xap\u00f3n, Corea e o Brasil. Na s\u00faa primeira pr\u00e1ctica do venres en Singapur, finalizou 21\u00ba, d\u00faas d\u00e9cimas detr\u00e1s do seu compa\u00f1eiro de equipo Timo Glock.\nVirgin (2011).\nO 21 de decembro de 2010, Virgin Racing confirmou que d'Ambrosio correr\u00eda para o equipo en Nas s\u00faas 13 primeiras carreiras para o equipo, d'Ambrosio terminou 11 delas coas s\u00faas \u00fanicas retiradas en Malaisia debido a un problema coa electr\u00f3nica do seu coche e en Italia debido a problemas co cambio. Os seus mellores finais foron dous 14\u00ba postos, en Australia e o Canad\u00e1. Na s\u00faa carreira de casa, o Gran Premio de B\u00e9lxica, finalizou 17\u00ba, superando ao seu compa\u00f1eiro de equipo Timo Glock.\nNo garaxe de Virgin, d'Ambrosio era co\u00f1ecido cari\u00f1osamente como 'Custard' (crema de ovo), pola palabra Ambrosia pegada na s\u00faa cabina cando comezou a facer probas para a tempada 2011 en Valencia. Ambrosia \u00e9 unha famosa marca de crema de ovo e arroz con leite no Reino Unido.\nD'Ambrosio terminou 24\u00ba na tempada no campionato de pilotos, por diante de Glock (cuxos mellores acabados foron un par de 15\u00ba lugares), pero foi substitu\u00eddo por Charles Pic para a tempada .\nLotus (2012-2013).\nO 24 de xaneiro de 2012, anunciouse que d'Ambrosio poder\u00eda actuar como piloto de reserva de Lotus F1 antes da tempada de 2012 e estar\u00ed presente en todas as carreiras da tempada, xunto cos pilotos Kimi R\u00e4ikk\u00f6nen e Romain Grosjean. Tam\u00e9n fixo un traballo como comentarista de Sky Sports F1 para as sesi\u00f3ns de pr\u00e1ctica das carreiras de F1, GP2 e GP3 e na canle belga de fala francesa RTBF para as carreiras de F1.\nD'Ambrosio fixo o seu debut en carreira para Lotus no Gran Premio de Italia de 2012; substitu\u00edu a Grosjean, quen fora suspendido por unha carreira por causar unha colisi\u00f3n m\u00faltiple na rolda anterior en B\u00e9lxica. Clasificouse no posto 16\u00ba, e comezou no posto 15\u00ba debido a unha penalizaci\u00f3n de 10 postos aplicada a Pastor Maldonado. Terminou no 13\u00ba lugar, na volta do l\u00edder, 76 segundos por detr\u00e1s.\nBlancpain Endurance Series.\nEn 2014, d'Ambrosio pasou dos monoprazas aos GTs, un\u00edndose a Bentley para competir cun Continental GT3 nas Blancpain Endurance Series xunto con Duncan Tappy e Antoine Leclerc.\nF\u00f3rmula E (2014-presente).\nEn 2014-15, d'Ambrosio disputou a tempada inaugural do Campionato da FIA de F\u00f3rmula E co equipo Dragon Racing.\n2014-15.\nD'Ambrosio terminou cuarto na clasificaci\u00f3n do campionato de pilotos, logrando unha vitoria no Berlin ePrix despois de que o ga\u00f1ador da carreira inicial Lucas di Grassi fora descualificado por violar os regulamentos t\u00e9cnicos. Na parte final da tempada D'Ambrosio logrou tres dos mellores acabados nas \u00faltimas catro carreiras. D'Ambrosio foi o \u00fanico piloto da grella en terminar todas as carreiras, completando todas as voltas de carreiras na tempada inaugural da F\u00f3rmula E. D'Ambrosio logrou 113 puntos en 2014-15, 61 dos cales foron acadados en tres das \u00faltimas catro carreiras. Dragon Racing terminou segundo no campionato por equipos superando ao equipo Abt na rolda final cun dobre podio.\n2015-16.\nD'Ambrosio comezou ben a tempada co quinto en Beijing pero tivo problemas na cualificaci\u00f3n nas d\u00faas primeiras roldas contra Duval, quedando 10\u00ba e 8\u00ba, respectivamente. En Punta do Leste logrou a s\u00faa primeira pole na F\u00f3rmula E, con Duval xunto a el na primeira fila. Terminou a carreira en terceira posici\u00f3n, un posto por diante de Duval. O resultado moveuno ao terceiro lugar no campionato de pilotos, por detr\u00e1s de S\u00e9bastien Buemi e di Grassi."}
{"id": "180137", "revid": "72012", "url": "https://gl.wikipedia.org/wiki?curid=180137", "title": "David Y\u00e1\u00f1ez", "text": "David Y\u00e1\u00f1ez Lacorzana, nado en Cari\u00f1o o 22 de febreiro\u00a0de 1983, \u00e9 un futbolista galego. Xoga de porteiro\u00a0e o seu club actual \u00e9 o Silva S.D."}
{"id": "180138", "revid": "8354", "url": "https://gl.wikipedia.org/wiki?curid=180138", "title": "Robert Catesby", "text": "Robert Catesby, nado en Warwickshire contra 1572 e finado o 8 de novembro de 1605, foi un nobre ingl\u00e9s, l\u00edder do grupo de cat\u00f3licos que planearon a errada conspiraci\u00f3n da p\u00f3lvora contra Xacobe I de Inglaterra e VI de Escocia en 1605.\nTraxectoria.\nCatesby educouse en Oxford. A s\u00faa familia estaba formada por prominentes cat\u00f3licos recusantes, polo que puido abandonar a universidade antes de conseguir o t\u00edtulo para evitar confirmar o Xuramento de Supremac\u00eda de Isabel I."}
{"id": "180139", "revid": "88215", "url": "https://gl.wikipedia.org/wiki?curid=180139", "title": "Trofeo Teresa Herrera 1947", "text": "A 2\u00ba edici\u00f3n do Trofeo Teresa Herrera celebrouse na Coru\u00f1a o 29 de xu\u00f1o de 1947 a partido \u00fanico. O campi\u00f3n foi o Athletic Club."}
{"id": "180140", "revid": "88215", "url": "https://gl.wikipedia.org/wiki?curid=180140", "title": "Trofeo Teresa Herrera 1948", "text": "A 3\u00ba edici\u00f3n do Trofeo Teresa Herrera celebrouse na Coru\u00f1a o 29 de xu\u00f1o de 1948 a partido \u00fanico. O campi\u00f3n foi o FC Barcelona."}
{"id": "180141", "revid": "88215", "url": "https://gl.wikipedia.org/wiki?curid=180141", "title": "Trofeo Teresa Herrera 1949", "text": "A 4\u00ba edici\u00f3n do Trofeo Teresa Herrera celebrouse na Coru\u00f1a o 26 de xu\u00f1o de 1949 a partido \u00fanico. O campi\u00f3n foi o Real Madrid CF."}
{"id": "180142", "revid": "56817", "url": "https://gl.wikipedia.org/wiki?curid=180142", "title": "Jes\u00fas Narro Sancho", "text": "Jes\u00fas Narro Sancho, nado en Tolosa (Guip\u00fascoa) o 4 de xaneiro\u00a0de 1922, foi un futbolista espa\u00f1ol. Xogaba de centrocampista."}
{"id": "180143", "revid": "45576", "url": "https://gl.wikipedia.org/wiki?curid=180143", "title": "Faro do cabo Ortegal", "text": "O faro do cabo Ortegal \u00e9 un faro galego proxectado no cabo Ortegal (Cari\u00f1o) en 1982, data de aprobaci\u00f3n da s\u00faa construci\u00f3n por orde ministerial; acabou a obra en 1984.\nDescrici\u00f3n.\nConsta dunha torre cil\u00edndrica de tipolox\u00eda normalizada e constru\u00edda en formig\u00f3n. Ten 3 metros de di\u00e1metro e 12,70 m de altura. \u00c9 branco cunha banda vermella, e dous balc\u00f3ns de 4,70 m de di\u00e1metro. Proxectada en 1982, data na que foi aprobada por Orde Ministerial, a construci\u00f3n rematou en 1984."}
{"id": "180144", "revid": "6939", "url": "https://gl.wikipedia.org/wiki?curid=180144", "title": "Faro do Cabo Ortegal", "text": ""}
{"id": "180146", "revid": "25871", "url": "https://gl.wikipedia.org/wiki?curid=180146", "title": "Corrosion of Conformity", "text": "Corrosion of Conformity (tam\u00e9n co\u00f1ecida como C.O.C.) \u00e9 unha banda estadounidense de heavy metal procedente de Raleigh, Carolina do Norte e formada en 1982. Durante case toda a s\u00faa existencia a banda estivo composta polo guitarrista Woody Weatherman, o baixista Mike Dean, o bater\u00eda Reed Mullin e o vocalista e guitarrista Pepper Keenan (que se uniu ao grupo en 1989). Despois dun hiato en 2006, Corrosion of Conformity regresou no 2010 sen Keenan, que actualmente est\u00e1 en Down.\nAta a data Corrosion of Conformity leva editados sete \u00e1lbums de estudio, dous EPs, un recompilatorio e un \u00e1lbum ao vivo. Os seus tres primeiros lanzamentos foron por selos independentes, e estes chamaron a atenci\u00f3n de Columbia Records, coa cal asinaron en 1993, lanzando \"Deliverance\", o seu disco m\u00e1is exitoso ata a data, un ano m\u00e1is tarde. Os seus seguintes tres \u00e1lbum tam\u00e9n foron un \u00e9xito de cr\u00edtica. Corrosion of Conformity est\u00e1 actualmente traballando no seu oitavo \u00e1lbum de estudio, o cal agardan editar durante o ano 2011."}
{"id": "180147", "revid": "22570", "url": "https://gl.wikipedia.org/wiki?curid=180147", "title": "The Jam", "text": "The Jam foi unha banda inglesa de punk rock/mod revival formada en Woking, Surrey e activa durante finais dos anos 70 e principios dos anos 80. Se ben comparte o su punto de vista de \"mozos irados\" e tempos r\u00e1pidos dos seus contempor\u00e1neos do punk rock, The Jam vest\u00edan traxes dese\u00f1ados coidadosamente en vez de roupa estragada, e incorporaron un feixe de influencias do rock \"mainstream\" dos 60 en vez de rexeitalas, colocando \u00e1 banda na vangarda do moemento mod revival.\nA banda tivo 18 sinxelos \"top 40\" consecutivos no Reino Unido, dende a s\u00faa estrea en 1977 ata a s\u00faa desaparici\u00f3n en decembro de 1982, inclu\u00eddos catro n\u00fameros 1. En 2007, \"That's Entertainment\" e \"Just Who Is the 5 O'Clock Hero?\" segu\u00e1in sendo os seinxelos m\u00e1is vendidos de todos os tempos no Reino Unido. The Jam editou un \u00e1lbum ao vivo e seis de estudio, o \u00faltimo dos cales, \"The Gift\", foi n\u00famero 1 nas listas brit\u00e1nicas. Cando a banda se separou, os seus priemiros 15 sinxelos foron re-editados e todos eles entraron no \"top 100\".\nA banda baseouse nunha variedade de influencias estil\u00edsticas durante o curso da s\u00faa carreira, inclu\u00edndo a m\u00fasica beat dos 60, o soul, o rhythm and blues e o rock psicod\u00e9lico, ademais do punk rock e o new wave dos 70. O tr\u00edo foi co\u00f1ecido polas s\u00faas mel\u00f3dicas canci\u00f3ns pop, o seu sabor claramente ingl\u00e9s e a s\u00faa imaxe \"mod\". A banda lanzou a carreira de Paul Weller, que formar\u00eda The Style Council e posteriormente ter\u00eda unha exitosa carreira en solitario. Weller compuxo e cantou a meirande parte das composici\u00f3ns orixinais de The Jam, ademais de tocar a guitarra principal, usando unha Rickenbacker. Bruce Foxton se encargaba dos coros e das li\u00f1as de baixo, que foron a orixe de moitos dos temas do grupo, inclu\u00eddos os \u00e9xitos \"Down in the Tube Station at Midnight\", \"The Eton Rifles\", \"Going Underground\" e \"Town Called Malice\"."}
{"id": "180149", "revid": "865", "url": "https://gl.wikipedia.org/wiki?curid=180149", "title": "Dog Eat Dog", "text": "Dog Eat Dog \u00e9 unha banda estadounidense de hardcore punk procedente de Bergen County, Nova Jersey que se formou en 1990 como parte das escenas hardcore de Nova York e Nova Jersey. Dog Eat Dog foi un dos primeiros grupos en fusionar hardcore e rap, un estilo que posteriormente se far\u00eda com\u00fan. Dog Eat Dog acadou o \u00e9xito comercial con sinxelos como \"No Fronts\", \"Expect The Unexpected\" e \"Who's The King\". Despois do seu \u00e1lbum de estrea, o son da banda evolucionou para incorporar elementos do funk, do ska e do hip hop.\nA actual formaci\u00f3n est\u00e1 composta por Dave Neabore (baixo), John Connor (voces) e Brandon Finley (bater\u00eda), coa axuda de Roger Haemmerli (guitarra) para as actuaci\u00f3ns ao vivo. Os seus membros agora at\u00f3panse dispersos entre Nova Jersey, Washington, D.C. e Europa."}
{"id": "180155", "revid": "1131", "url": "https://gl.wikipedia.org/wiki?curid=180155", "title": "Fortaleza de Altamira", "text": ""}
{"id": "180156", "revid": "1131", "url": "https://gl.wikipedia.org/wiki?curid=180156", "title": "Castelo de Nogueirosa", "text": ""}
{"id": "180157", "revid": "1131", "url": "https://gl.wikipedia.org/wiki?curid=180157", "title": "Igrexa de Santa Mar\u00eda de Mezonzo", "text": ""}
{"id": "180158", "revid": "1131", "url": "https://gl.wikipedia.org/wiki?curid=180158", "title": "Telmo Zarra", "text": "Telmo Zarraonandia Montoya, co\u00f1ecido como Telmo Zarra, nado en Erandio (Biscaia) o 20 de xaneiro\u00a0de 1921 e finado en Bilbao o 23 de febreiro de 2006, foi un futbolista vasco. Xogaba de dianteiro e foi internacional coa selecci\u00f3n espa\u00f1ola."}
{"id": "180160", "revid": "89787", "url": "https://gl.wikipedia.org/wiki?curid=180160", "title": "Lu\u00eds Manteiga", "text": "Lu\u00eds Manuel Antonio Manteiga, nado en Santiago de Compostela o 30 de xullo de 1903 e finado na mesma cidade o 25 de maio de 1949, foi un escritor galego.\nTraxectoria.\nFillo dunha labrega solteira e dun cura. Estudou no Seminario, que abandonou aos 14 anos. Posu\u00eda unha ampla cultura e unha s\u00f3lida formaci\u00f3n literaria adquirida de xeito autodidacta. Era de esquerdas, progresista e simpatizante coa revoluci\u00f3n sovi\u00e9tica. Foi un gran amigo de Lu\u00eds Seoane, que o pintou en 1931, e asesorou (xunto a Francisco Lamas) a Federico Garc\u00eda Lorca cando compuxo o seu primeiro poema en galego. Foi director de \"Claridad\" desde a s\u00faa fundaci\u00f3n at\u00e9 o 5 de maio de 1934, cando renunciou \u00e1 direcci\u00f3n logo de pasar polo c\u00e1rcere da Coru\u00f1a de marzo a maio por delitos da opini\u00f3n. Despois abandonou Compostela para instalarse en Ourense, onde recibiu axuda do grupo de Ram\u00f3n Otero Pedrayo. Colaborou en xornais locais, na \"revista N\u00f3s\", en \"Alento\", \"Gui\u00f3n\", \"Yunque\", \"Resol\", \"A Nosa Terra\", \"Ser\" e no suplemento do s\u00e1bado de \"La Noche\", asinando \u00e1s veces cos pseud\u00f3nimos Sergio Ivaguin ou Anibal Quijano. Participou nos mitins da campa\u00f1a pro-Estatuto de xu\u00f1o de 1936. Logo do golpe de Estado do 18 de xullo de 1936 retornou a Compostela e rematou traballando no Hospital Militar de San Caetano desde 1938 at\u00e9 a s\u00faa morte.\nObras.\nEntre as s\u00faas obras est\u00e1n o conto \u201cNocturno\u201d, inclu\u00eddo na recompilaci\u00f3n \"Veinte cuentos gallegos\" (publicada en Bos Aires en 1941), \"Zambul\u00f3n, mundo cerrado\", finalista no premio Nadal de 1945, e \"Lugares y caminos, paisaje en Galicia\" (1989), editado postumamente. En 2003 Laura Tato reuniu o seu teatro e editouno cun pr\u00f3logo de Francisco Fern\u00e1ndez del Riego."}
{"id": "180161", "revid": "5863", "url": "https://gl.wikipedia.org/wiki?curid=180161", "title": "Claridad", "text": "Claridad foi un semanario que se editou en Santiago de Compostela entre 1933 e 1934.\nHistoria e caracter\u00edsticas.\nSubtitulada \"Semanario de Izquierdas\", ao que lle engadiron \"De Compostela para toda Galicia\" dende o quinto n\u00famero, apareceu o 23 de decembro de 1933. Era de tendencia republicana e o seu prop\u00f3sito era converterse nunha publicaci\u00f3n de loita e cr\u00edtica, voceiro da xuventude de esquerdas. Lu\u00eds Seoane e Lu\u00eds Manteiga foron os fundadores e codirectores; Ram\u00f3n Su\u00e1rez Picallo foi o vicedirector. A\u00ednda que a maior\u00eda dos artigos vi\u00f1an sen sinatura, en Claridad apareceron traballos en castel\u00e1n de Ant\u00f3n Villar Ponte, Avelino Rodr\u00edguez El\u00edas e Eduardo Blanco Amor. Como colaboradores art\u00edsticos participaron Castelao e Avel-l\u00ed Art\u00eds Gener, T\u00edsner. O \u00faltimo n\u00famero conservado \u00e9 o 24 do 3 de maio de 1934."}
{"id": "180163", "revid": "895", "url": "https://gl.wikipedia.org/wiki?curid=180163", "title": "CCD Cerceda", "text": ""}
{"id": "180164", "revid": "88215", "url": "https://gl.wikipedia.org/wiki?curid=180164", "title": "Padr\u00f3n municipal", "text": "O padr\u00f3n municipal \u00e9 un rexistro administrativo onde constan os veci\u00f1os dun municipio. \nXesti\u00f3n.\nEn Espa\u00f1a, corresponde aos concellos a s\u00faa creaci\u00f3n, mantemento, revisi\u00f3n e custodia e ao Insituto Nacional de Estat\u00edstica a coordinaci\u00f3n dos padr\u00f3ns de todos os concellos, as\u00ed como realizar as comprobaci\u00f3ns oportunas.\nO Padr\u00f3n municipal \u00e9 a \u00fanica fonte a partir da que se obte\u00f1en cifras oficiais de poboaci\u00f3n que o Goberno aproba mediante Real Decreto a proposta do INE.\nA partir da lei 4/1996 de 10 de xaneiro o Padr\u00f3n pasou de ser un documento p\u00fablico a ser un Rexistro Administrativo (sendo unicamente p\u00fablicos os certificados e volantes que se emiten a partir dos datos que figuran no padr\u00f3n). A definici\u00f3n de Padr\u00f3n refl\u00edctese exactamente no artigo 16, punto 1 da devandita lei, como segue:\n\"O Padr\u00f3n Municipal \u00e9 o rexistro administrativo no que constan os veci\u00f1os do concello. Os seus datos constit\u00faen proba da s\u00faa residencia no concello e do domicilio habitual no mesmo.\"\nEstatuto xur\u00eddico dos veci\u00f1os: Dereitos de obrigas.\nNo Real Decreto 2612/1996 de 20 de decembro no t\u00edtulo II, cap\u00edtulo I, artigo 54 establ\u00e9cese a obriga de se inscribir nun \u00fanico concello, e os dereitos e deberes que confire o feito de se empadroar. Son os que aparecen no artigo 56 deste Real Decreto.\nAdemais deber\u00e1 terse en conta a s\u00faa repercusi\u00f3n no Censo Electoral para todos os maiores de idade.\nConfecci\u00f3n do Padr\u00f3n.\nNo ano 1996 tivo lugar a derradeira Renovaci\u00f3n Padronal, que se vi\u00f1a facendo cada 5 anos desde 1981. A actualizaci\u00f3n desde ese ano faise de xeito continuo.\nA xesti\u00f3n continua do padr\u00f3n facilita en gran medida a xesti\u00f3n do Censo Electoral, pois nas renovaci\u00f3ns padronais produc\u00edanse moitas altas e baixas que eran ficticias.\nOs datos que se recollen no padr\u00f3n con car\u00e1cter obrigado son os que figuran no artigo 16, punto 2 da lei 4/1996.\nO deber de colaboraci\u00f3n dos cidad\u00e1ns.\nO Real Decreto 2612/1996 de 20 de decembro no t\u00edtulo II, cap\u00edtulo I, artigo 54, establece que:\n\"Toda persoa ten a obriga de se inscribir no padr\u00f3n do concello no que reside habitualmente. Quen viva en varios municipios, deberase inscribir no que habita durante m\u00e1is tempo \u00f3 ano\".\nA negativa a encher as follas de inscrici\u00f3n padronal e as falsidades producidas nestas follas, ser\u00e1n sancionadas polo Alcalde conforme \u00f3 artigo 59 de Real Decreto lexislativo 781/1986 de 18 de abril."}
{"id": "180165", "revid": "98629", "url": "https://gl.wikipedia.org/wiki?curid=180165", "title": "Jos\u00e9 \u00c1ngel Gonz\u00e1lez Rivas", "text": "Jos\u00e9 \u00c1ngel Gonz\u00e1lez Rivas, nado en Vilalba o 17 de xu\u00f1o de 1984, \u00e9 un futbolista galego. Xoga de porteiro e o seu club actual \u00e9 o Racing Vilalb\u00e9s."}
{"id": "180166", "revid": "6318011", "url": "https://gl.wikipedia.org/wiki?curid=180166", "title": "Carlos Mart\u00ednez-Barbeito", "text": "Carlos Mart\u00ednez-Barbeito Mor\u00e1s, nado na Coru\u00f1a en 1913 e finado na mesma cidade o 10 de abril de 1997, foi un escritor galego en lingua castel\u00e1.\nTraxectoria.\nFoi neto do historiador Andr\u00e9s Mart\u00ednez Salazar e do tip\u00f3grafo e poeta Avelino Barbeito, fillo da pedagoga e escritora Mar\u00eda Barbeito e de Juan Mart\u00ednez Mor\u00e1s e irm\u00e1n do empresario e construtor Juan Mar\u00eda Mart\u00ednez-Barbeito (n. 1911) e mais da arquiveira e bibliotecaria do Concello da Coru\u00f1a Isabel Mart\u00ednez-Barbeito (n. 1918).\nCursou estudos de Filosof\u00eda e Letras e Dereito na Universidade de Santiago de Compostela, onde co\u00f1eceu a Federico Garc\u00eda Lorca na visita que fixo a Galicia en 1933. Este encontro convenceuno para trasladarse a Madrid. Al\u00ed licenciouse en Dereito e contactou cos principais intelectuais da \u00e9poca.\nEn abril de 1939, poucos d\u00edas despois da entrada das tropas franquistas en Madrid e do final da guerra civil, Carlos Mart\u00ednez Barbeito xunto cos escritores F\u00e9lix Ros e Carlos Sent\u00eds, identific\u00e1ndose como membros do Servicio Nacional de Prensa y Propaganda do novo r\u00e9xime, entraron no piso de Juan Ram\u00f3n Jim\u00e9nez e Zenobia Camprub\u00ed, no n\u00famero 38 da r\u00faa Padilla e intimidaron a persoa que quedara ao coidado da casa, rexistraron e requisaron canto quixeron, sen dar explicaci\u00f3ns nin dar rexistro do confiscado, no que foi un verdadeiro saqueo. Mart\u00ednez Barbeito dir\u00eda que se xuntara con ese grupo \"espont\u00e1neamente\" sen ter que ver co resto do grupo e que a s\u00faa participaci\u00f3n no suceso era para consevar o requisado \u00abpor manos cuidadosas\u00bb Entre o roubado figuraba o diario de Marga Gil, que empezara a sa\u00edr no diario \"ABC\" en febreiro de 1997, meses antes da morte de Mart\u00ednez Barbeito; a\u00ednda segue desaparecido o orixinal do debuxo que Daniel V\u00e1zquez D\u00edaz fixo en 1916 de Juan Ram\u00f3n Jim\u00e9nez e que en 1980 ilustrar\u00eda o billete de 2000 pesetas.\nDespois da guerra civil espa\u00f1ola traballou como cr\u00edtico literario de Radio Nacional de Espa\u00f1a en Barcelona e foi secretario xeral da Metro-Goldwyn-Mayer en Espa\u00f1a. De volta en Madrid, desempe\u00f1ou cargos relacionados coa cultura en Televisi\u00f3n Espa\u00f1ola. En 1968 foi nomeado director do Museo de Am\u00e9rica, cargo que ocupou ata 1980. \nRegresou \u00e1 Coru\u00f1a, onde foi presidente da Real Academia Galega de Belas Artes entre 1984 e 1988. Foi tam\u00e9n membro correspondente da Real Academia Galega. En 1974 ingresou na Real Academia Galega de Xurisprudencia e Lexislaci\u00f3n cun discurso sobre a fundaci\u00f3n do Ilustre Colexio de Avogados da Coru\u00f1a no ano 1760 no inicio do reinado de Carlos III\nA s\u00faa paix\u00f3n pola lectura levouno a reunir unha biblioteca de 13.000 obras. Na actualidade a Biblioteca Carlos Mart\u00ednez Barbeito est\u00e1 despositada na Fundaci\u00f3n Barri\u00e9: conta con algo m\u00e1is de 11.000 volumes de obras relativas a Galicia, impresas en Galicia ou de autor galego, e cronoloxicamente a biblioteca abrangue t\u00edtulos dos s\u00e9culos XVI a mediados do XX.\nVida persoal.\nEn 1946 casou con Ana Mar\u00eda \u00c1lvarez de Sotomayor y Castro, filla do pintor Fernando \u00c1lvarez de Sotomayor."}
{"id": "180167", "revid": "23204", "url": "https://gl.wikipedia.org/wiki?curid=180167", "title": "Pablo Vivero", "text": "Pablo Vivero Prieto, nado en Abad\u00edn o 6 de decembro de 1979, \u00e9 un futbolista galego. Xoga de centrocampista e o seu club actual \u00e9 o Racing Vilalb\u00e9s."}
{"id": "180168", "revid": "1888", "url": "https://gl.wikipedia.org/wiki?curid=180168", "title": "Luis Manteiga", "text": ""}
{"id": "180170", "revid": "89787", "url": "https://gl.wikipedia.org/wiki?curid=180170", "title": "Germ\u00e1n Campos", "text": "Germ\u00e1n Campos Dur\u00e1n, nado na Estrada o 13 de febreiro de 1979, \u00e9 un futbolista galego. Xoga de defensa e o seu club actual \u00e9 o Ribadeo FC."}
{"id": "180171", "revid": "98629", "url": "https://gl.wikipedia.org/wiki?curid=180171", "title": "Xulio Sig\u00fcenza", "text": "Xulio Sig\u00fcenza Raim\u00fandez, nado na Coru\u00f1a o 5 de xaneiro de 1898 e finado en Vigo o 15 de abril de 1965, foi un xornalista e escritor galego.\nTraxectoria.\nEmigrou mozo primeiro a Cuba e despois \u00e1 Arxentina e o Uruguai. Chegou \u00e1 Habana en 1912, onde viviu trece anos. Al\u00ed comezou a escribir poes\u00eda e artigos xornal\u00edsticos relacionados con Galicia. En 1923 publicou o seu primeiro libro \"De los agros Celtas\", prologado por Jacinto Benavente. Relacionouse con artistas e escritores galegos no caf\u00e9 La Puerta del Sol, nun faladoiro co\u00f1ecido como a Cova C\u00e9ltiga; al\u00ed naceron as revistas \"Galicia\", \"Labor Gallega\" e \"El Eco de Galicia\". Ao mesmo tempo traballou como xornalista no \"Diario de la Marina\", \"Diario Espa\u00f1ol\" e \"El Crisol\". De Cuba viaxou a Estados Unidos de Am\u00e9rica en varias ocasi\u00f3ns e dende al\u00ed enviou en 1921 \u00e1 revista \"Galicia\" o artigo \"Os mandamentos do bo galego\", reflexo do seu pensamento nacionalista.\nVolveu \u00e1 Coru\u00f1a e despois dun ano marchou a Arxentina, onde traballou en diferentes diarios como \"La Raz\u00f3n\", \"Almanaque Gallego\", \"El Despertar Gallego\", \"El Heraldo Gallego\" e foi director da revista \"C\u00e9ltiga\". Permaneceu en Buenos Aires uns dez meses e ao non estar de acordo co ambiente literario bonaerense, marchou a Montevideo. No Uruguai viviu sete anos e dirixiu a revista \"Galicia\", \u00f3rgano de prensa do Centro Gallego de Montevideo do que foi secretario, e a revista \"Cartel\" xunto a Alfredo Mario Ferreiro. Foi fundador e primeiro secretario da Asociaci\u00f3n Protectora de la Cultura Gallega e publicou libros de poes\u00eda en castel\u00e1n. Nos anos americanos, o seu labor na defensa da cultura galega foi intenso, desde publicaci\u00f3ns, centros culturais o como conferenciante nas universidades de La Plata e Montevideo.\nEn 1928 presentou o seu primeiro libro en galego, \"Cantigas e verbas ao ar\", na li\u00f1a da poes\u00eda imaxinista de Lu\u00eds Amado Carballo, escrito en Montevideo e publicado na Coru\u00f1a (fixo unha segunda edici\u00f3n, titulada \"Verbas ao ar\" con algunhas modificaci\u00f3ns e engadidos, editada en Vigo en 1957). Casou en 1933 con Mar\u00eda Angelina Fontela e fixou a s\u00faa residencia en Vigo, onde naceron os seus dous fillos, Xulio e Mar\u00eda Isabel. Continuou a s\u00faa tarefa de conferenciante e xornalista, dirixindo diarios como \"La Tarde\" de Vigo e traballando como xefe de redacci\u00f3n de \"El Pueblo Gallego\".\nDurante a guerra civil foi detido polas s\u00faas ideas republicanas e, para poder escapar \u00e1 m\u00e1is que segura represi\u00f3n escribiu \"Poemas del imperio\", un libro de adulaci\u00f3n ao xeneral Franco. Colaborou nas revistas \"Cristal\" (Pontevedra) e \"Alba\" (Vigo) e no \"Faro de Vigo\". Foi director e fundador das revistas \"Numen\" de estudos po\u00e9ticos e \"Cartel\" de arte e actualidades. Ingresou como membro de n\u00famero na Real Academia Galega o 28 de xaneiro de 1956 coa lectura do discurso \"Un gallego universal: Jos\u00e9 Alonso y Trelle (El viejo Pancho)\", contestado por \u00c1ngel del Castillo L\u00f3pez. Morreu en Vigo en abril de 1965, despois dunha curta enfermidade.\nObras.\nEnsaio.\nEn 2000 o Centro Ram\u00f3n Pi\u00f1eiro para a Investigaci\u00f3n en Humanidades publicou \"Obra Galega\" en edici\u00f3n de Josefa Beloso G\u00f3mez."}
{"id": "180172", "revid": "98629", "url": "https://gl.wikipedia.org/wiki?curid=180172", "title": "Roberto Prieto", "text": "Roberto Prieto Garc\u00eda, nado en Vilalba o 7 de xaneiro de 1984, \u00e9 un futbolista galego. Xoga de defensa e o seu club actual \u00e9 o Racing Vilalb\u00e9s."}
{"id": "180174", "revid": "98629", "url": "https://gl.wikipedia.org/wiki?curid=180174", "title": "Borja Prieto Prieto", "text": "Borja Prieto Prieto, nado en Vilalba o 22 de outubro de 1980, \u00e9 un futbolista galego. Xoga de defensa e o seu club actual \u00e9 o Racing Vilalb\u00e9s."}
{"id": "180175", "revid": "27155", "url": "https://gl.wikipedia.org/wiki?curid=180175", "title": "Fuso acrom\u00e1tico", "text": "O fuso acrom\u00e1tico \u00e9 a estrutura formada por microt\u00fabulos do citoesqueleto, que separa e arrastra os cromosomas aos polos da c\u00e9lula durante a divisi\u00f3n celular das c\u00e9lulas eucariotas. Dependendo do tipo de divisi\u00f3n en que interve\u00f1a denom\u00ednase fuso mit\u00f3tico (na mitose) ou fuso mei\u00f3tico (na meiose).\nO fuso acrom\u00e1tico forma parte do aparato do fuso ou aparato mit\u00f3tico, o cal incl\u00fae, ademais dos microt\u00fabulos, as prote\u00ednas asociadas a eles, e os centrosomas e \u00e1steres situados nos seus polos na c\u00e9lula animal.\nO fuso acrom\u00e1tico ten forma m\u00e1is ou menos elipsoidal m\u00e1is aguda nos extremos. Na parte media, microt\u00fabulos antiparalelos procedentes dos dous polos celulares est\u00e1n unidos por prote\u00ednas cinesinas. Os fusos est\u00e1n unidos aos cromosomas durante a maior parte da mitose. Empezan a formarse ao final da profase ou principio da metafase e nas c\u00e9lulas animais crecen conforme se separan os centr\u00edolos aos polos celulares.\nTipos de fuso.\nExisten fusos astrais e anastrais.\nNos extremos do fuso, co\u00f1ecidos como polos do fuso, na maior\u00eda das c\u00e9lulas animais os microt\u00fabulos est\u00e1n sendo nucleados polos centrosomas que se encontran al\u00ed, e est\u00e1n rodeados de microt\u00fabulos do \u00e1ster. Estes fusos ch\u00e1manse \"astrais\" (con \u00e1ster).\nExisten tam\u00e9n fusos \"anastrais\" ou \"acentrosomais\" que carecen de centrosomas ou \u00e1steres nos seus polos, e que aparecen nas plantas ou durante a gametox\u00e9nese en animais. \nNos fungos, os fusos f\u00f3rmanse entre os chamados corpos dos polos do fuso incrustados na envoltura nuclear.\nA maior\u00eda das plantas carecen tanto dos centrosomas t\u00edpicos da c\u00e9lula animal coma dos corpos dos polos do fuso dos fungos e no seu lugar os microt\u00fabulos do fuso nucl\u00e9anse nas s\u00faas envolturas nucleares.\nTipos de microt\u00fabulos do fuso.\nOs fusos mit\u00f3ticos est\u00e1n constitu\u00eddos por microt\u00fabulos que se polimerizan a partir do centrosoma. Na c\u00e9lula en divisi\u00f3n, existen tres clases diferentes de microt\u00fabulos (ou fibras do fuso). A\u00ednda que todas te\u00f1en unha constituci\u00f3n similar, as s\u00faas funci\u00f3ns son diferentes. Son os microt\u00fabulos astrais (do \u00e1ster), os microt\u00fabulos polares e os microt\u00fabulos cromos\u00f3micos ou cinetoc\u00f3ricos.\nDinamismo molecular.\nEnsamblaxe e desensamblaxe do fuso.\nO feito de que os fusos mit\u00f3ticos estean constitu\u00eddos por microt\u00fabulos fai deles unha estrutura celular din\u00e1mica que se polimeriza e despolimeriza en todo momento. A lonxitude dos fusos var\u00eda segundo a polimerizaci\u00f3n ou a despolimerizaci\u00f3n dos microt\u00fabulos durante a mitose. Estes dous mecanismos d\u00e9bense a un fluxo de subunidades proteicas de alfa e beta tubulina. Segundo as necesidades celulares hai adici\u00f3ns moi r\u00e1pidas de subunidades de tubulina que permiten aos fusos desenvolverse o suficiente para fixarse aos cinetocoros ou sobre fibras polares opostas. Cando hai despolimerizaci\u00f3n do microt\u00fabulo isto d\u00e9bese a unha perda de subunidades de tubulina o que orixina un acurtamento do microt\u00fabulo. Mesmo se a adici\u00f3n e a perda de subunidades de tubulina se fan polos dous extremos do microt\u00fabulo, estes quedan sempre cara ao centrosoma, o que permite aos cromosomas (ou \u00e1s crom\u00e1tides) desprazarse unidos aos extremos + das fibras. A velocidade de polimerizaci\u00f3n/despolimerizaci\u00f3n dos fusos est\u00e1 en funci\u00f3n do seu extremo: no extremo + ser\u00e1 r\u00e1pida mentres que no extremo - ser\u00e1 lenta.\nForon identificadas moitas prote\u00ednas necesarias para a ensamblaxe do fuso, entre elas a quinase aurora A. A lamina B \u00e9 un compo\u00f1ente da matriz do fuso, que axuda \u00e1 ensamblaxe dos microt\u00fabulos, mais non \u00e9 esencial para esa ensamblaxe, xa que o fuso pode formarse adecuadamente sen a s\u00faa presenza.\nAs quinases PLK, especialmente a PLK1 exercen un importante papel no mantemento e regulaci\u00f3n da din\u00e1mica dos microt\u00fabulos do fuso.\nRegulaci\u00f3n do fuso.\nExiste na c\u00e9lula un equilibrio entre a tubulina en forma de heterod\u00edmeros (alfa + beta) e a forma polimerizada nos microt\u00fabulos. Este equilibrio \u00e9 extremadamente sensible, por exemplo \u00e1s variaci\u00f3ns da concentraci\u00f3n de calcio. Como a c\u00e9lula pode, grazas a sistemas tamp\u00f3n e bombas, modular localmente e con gran rapidez a concentraci\u00f3n de calcio, disp\u00f3n dun mecanismo de regulaci\u00f3n moi eficaz e da posibilidade de controlar a formaci\u00f3n de microt\u00fabulos e a s\u00faa disociaci\u00f3n en d\u00edmeros ou en mon\u00f3meros de tubulina. Un segundo mecanismo de control a m\u00e1is longo prazo, \u00e9 a estabilizaci\u00f3n dos microtubulos por prote\u00ednas asociadas ou por modificaci\u00f3ns qu\u00edmicas como acetilaci\u00f3ns.\nOs fusos mit\u00f3ticos sofren dous tipos de control, que regulan a entrada da c\u00e9lula na anafase.\nO primeiro control d\u00e9bese a unha prote\u00edna situada no cinetocoro de cada crom\u00e1tide. Est\u00e1 demostrado que a prote\u00edna Mad 2 (\"mitotic arrest deficient 2\") retarda a progresi\u00f3n da mitose cando alg\u00fans cromosomas non est\u00e1n ali\u00f1ados na placa metaf\u00e1sica. Mad 2 impide as reacci\u00f3ns proteol\u00edticas que permiten \u00e1 c\u00e9lula pasar \u00e1 anafase. Cando os cromosomss est\u00e1n ali\u00f1ados na placa metaf\u00e1sica, os cinetocoros perden esta prote\u00edna. A desaparici\u00f3n de Mad 2 permite que a mitose contin\u00fae.\nO segundo \u00e9 un control mec\u00e1nico. O tipo de tensi\u00f3n que sofre o cromosoma perm\u00edtelle emitir ou non un sinal de inhibici\u00f3n que retarda a anafase. A tensi\u00f3n mec\u00e1nica exercida cando o cromosoma est\u00e1 unido unicamente a un microt\u00fabulo cromos\u00f3mico permite a emisi\u00f3n do sinal de inhibici\u00f3n. Cando cada crom\u00e1tide do cromosoma esta unida a un microt\u00fabulo ent\u00f3n a tensi\u00f3n mec\u00e1nica cambia e o sinal de inhibici\u00f3n para.\nPunto de comprobaci\u00f3n da ensamblaxe do fuso mit\u00f3tico.\nA culminaci\u00f3n da formaci\u00f3n do fuso mit\u00f3tico \u00e9 un punto de inflexi\u00f3n crucial no ciclo celular chamado punto de control da ensamblaxe do fuso. En caso de que alg\u00fans cromosomas non estean debidamente unidos ao fuso mit\u00f3tico no momento desta comprobaci\u00f3n ou \"checkpoint\", vai deterse o inicio da anafase. Os fallos neste punto de comprobaci\u00f3n da ensamblaxe do fuso poden orixinar unha aneuploid\u00eda e poden estar implicados no envellecemento e na formaci\u00f3n de tumores cancer\u00edxenos. Os fusos mit\u00f3ticos anormais poden producir unha mitose tripolar. Cando se observa esta anormalidade consid\u00e9rase unha proba definitiva de que un tumor \u00e9 maligno. Tales anormalidades son comprobadas polos pat\u00f3logos nos seus exames histol\u00f3xicos para avaliar a potencialidade maligna dunha masa tumoral.\nVelenos que desorganizan o fuso.\nExiste un certo n\u00famero de mol\u00e9culas qu\u00edmicas que poden ser consideradas como velenos do fuso mit\u00f3tico. Exemplos son as taxanas ou a colchicina. Estas mol\u00e9culas bloquean a polimerizaci\u00f3n ou a despolimerizaci\u00f3n dos microt\u00fabulos. Algunhas destas mol\u00e9culas son utilizadas terapeuticamente para curar tumores cancerosos. \u00c9 posible ralentizar ou destru\u00edr estes tumores bloqueando o fuso mit\u00f3tico e, por tanto, a mitose das c\u00e9lulas tumorais evitando danar as c\u00e9lulas normais, xa que estas proliferan moito menos."}
{"id": "180176", "revid": "98629", "url": "https://gl.wikipedia.org/wiki?curid=180176", "title": "Vladimir Peralta Parra", "text": "Vladimir Peralta Parra, nado en Santo Domingo o 12 de xaneiro de 1988, \u00e9 un futbolista dominicano. Xoga de centrocampista e o seu club actual \u00e9 o Racing Vilalb\u00e9s."}
{"id": "180178", "revid": "895", "url": "https://gl.wikipedia.org/wiki?curid=180178", "title": "Pontevedra CF B", "text": ""}
{"id": "180180", "revid": "895", "url": "https://gl.wikipedia.org/wiki?curid=180180", "title": "Porri\u00f1o Industrial CF", "text": ""}
{"id": "180181", "revid": "25871", "url": "https://gl.wikipedia.org/wiki?curid=180181", "title": "Justino Campello Pena", "text": "Justino Campello Pena, nado en Xermade o 10 de marzo de 1981, \u00e9 un futbolista galego. Xoga de centrocampista e o seu club actual \u00e9 o Racing Vilalb\u00e9s."}
{"id": "180182", "revid": "25871", "url": "https://gl.wikipedia.org/wiki?curid=180182", "title": "Marcos Bouza V\u00e9rez", "text": "Marcos Bouza V\u00e9rez, nado nas Pontes o 8 de abril de 1979, \u00e9 un futbolista galego. Xoga de porteiro e o seu club actual \u00e9 o Xermade CF."}
{"id": "180183", "revid": "89787", "url": "https://gl.wikipedia.org/wiki?curid=180183", "title": "Tupolev Tu-204", "text": "O Tupolev Tu-204 \u00e9 un avi\u00f3n de pasaxeiros bimotor de medio alcance con capacidade para 210 pasaxeiros. Foi dese\u00f1ado por Tupolev e \u00e9 producido por Aviastar SP e Kazan Aircraft Production Association. Introducido no ano 1989, consid\u00e9rase o equivalente ruso do Boeing 757 estadounidense. Desenvolveuse para Aeroflot como un substituto do trimotor de alcance medio Tupolev Tu-154. A s\u00faa \u00faltima versi\u00f3n, con significativas actualizaci\u00f3ns e melloras, \u00e9 o Tu-204SM, que realizou o seu primeiro voo o 29 de decembro de 2010."}
{"id": "180184", "revid": "98629", "url": "https://gl.wikipedia.org/wiki?curid=180184", "title": "Ricardo Ren\u00e9 Valinotti Gim\u00e9nez", "text": "Ricardo Ren\u00e9 Valinotti Gim\u00e9nez, co\u00f1ecido como Ricky, nado en Asunci\u00f3n o 22 de maio de 1985, \u00e9 un futbolista paraguaio. Xoga de dianteiro e o seu club actual \u00e9 o Racing Vilalb\u00e9s."}
{"id": "180185", "revid": "22570", "url": "https://gl.wikipedia.org/wiki?curid=180185", "title": "Ilyushin Il-96", "text": "O Ilyushin Il-96 \u00e9 un avi\u00f3n catrimotor de pasaxeiros de fuselaxe ancha dese\u00f1ado por Ilyushin na Uni\u00f3n Sovi\u00e9tica e fabricado por Voronezh Aircraft Production Association en Voronezh, Rusia. O primeiro prototipo realizou o seu primeiro voo o 28 de setembro de 1988, equipado con motores turboventilador sovi\u00e9ticos Aviadvigatel PS-90A, e o 29 de decembro de 1992 entregouse a primeira unidade \u00e1 aeroli\u00f1a rusa Aeroflot. Foi o primeiro avi\u00f3n ruso que non recibiu unha designaci\u00f3n OTAN."}
{"id": "180186", "revid": "54334", "url": "https://gl.wikipedia.org/wiki?curid=180186", "title": "A\u00f1\u00f3n Paz", "text": "Os apelidos A\u00f1\u00f3n Paz poden referirse aos irm\u00e1ns:"}
{"id": "180187", "revid": "25871", "url": "https://gl.wikipedia.org/wiki?curid=180187", "title": "Hugo Zacar\u00edas Criado Otero", "text": "Hugo Zacar\u00edas Criado Otero, nado en Vilalba o 6 de setembro de 1984, \u00e9 un futbolista galego. Xoga de centrocampista e o seu club actual \u00e9 o Monta\u00f1eros."}
{"id": "180192", "revid": "54334", "url": "https://gl.wikipedia.org/wiki?curid=180192", "title": "Lorenzo Riveiro Oliveira", "text": "Lorenzo Riveiro Oliveira, nado en Padr\u00f3n o 13 de marzo de 1991, \u00e9 un futbolista galego. Xoga de porteiro e o seu club actual \u00e9 o Pontevedra CF B."}
{"id": "180193", "revid": "5863", "url": "https://gl.wikipedia.org/wiki?curid=180193", "title": "O vizconde demediado", "text": "O vizconde demediado \u00e9 unha novela fant\u00e1stica escrita en lingua italiana por Italo Calvino e publicada en 1952 co t\u00edtulo orixinal de Il visconte dimezzato. Foi traducida ao galego por Silvia Gaspar, e publicada por Edici\u00f3ns Xerais en 1988 con ilustraci\u00f3ns de Salvador Pereira.\n\u00c9 a primeira parte da trilox\u00eda \"I nostri antenatti\", continuada por \"O bar\u00f3n rampante\" e \"O cabaleiro inexistente\".\nTrama.\nO vizconde Medardo de Terralba e o seu escudeiro Kurt (Curzio) marchan pola chaira de Bohemia para unirse ao ex\u00e9rcito cristi\u00e1n para loitar contra as tropas otom\u00e1s. No primeiro d\u00eda de batalla un soldado turco derriba ao pouco experimentado vizconde do seu cabalo. O nobre contin\u00faa loitando a p\u00e9, pero \u00e9 partido en dous por unha bala de can\u00f3n que o golpea no medio do peito.\nComo resultado da lesi\u00f3n, o vizconde Medardo conv\u00e9rtese en d\u00faas persoas: Gramo (o Triste) e Buono (o Bo). Os doutores militares salvan a Gramo sutur\u00e1ndoo \u00e1 metade, e axi\u00f1a regresa a Terralba. Pola s\u00faa parte, Buono \u00e9 atopado por un grupo de ermit\u00e1ns no medio dunha pila de corpos, c\u00farano e ax\u00fadano a recuperarse. Logo dunha longa peregrinaci\u00f3n, Buono regresa a casa.\nGramo vive no castelo, causando mal entre os habitantes dos seus dominios, mentres que Buono vive na fraga e axuda \u00e1s persoas menos afortunadas. Os dous namoran de Pamela, unha campesi\u00f1a. Pamela prefire a Buono, pero os seus pais ord\u00e9nanlle que case con Gramo. O d\u00eda da voda casa con Buono porque Gramo chega tarde. Gramo reta a Buono a un duelo, no que os dous resultan gravemente feridos.\nTrelawney, o doutor da vila, cose ambos corpos, e o novo vizconde adopta o bo das d\u00faas figuras, vivindo feliz o resto da s\u00faa vida xunto a Pamela.\nNarraci\u00f3n.\nA obra est\u00e1 narrada en primeira persoa polo sobri\u00f1o orfo do vizconde. Tr\u00e1tase dun narrador omnisciente, pois co\u00f1ece os pensamentos dos diversos personaxes e as acci\u00f3ns que ocorren lonxe del.\nTempo e espazo.\nA acci\u00f3n desenv\u00f3lvese a mediados do s\u00e9culo XVIII.\nO espazo onde ten lugar a acci\u00f3n principal \u00e9 o Xenovesado, segundo lle di o vizconde ao emperador. Tr\u00e1tase dunha zona costeira, pois al\u00ed preto se achega o capit\u00e1n Cook para levar o doutor."}
{"id": "180194", "revid": "25871", "url": "https://gl.wikipedia.org/wiki?curid=180194", "title": "Alexandre Freire Calvo", "text": "Alexandre \"\u00c1lex\" Freire Calvo, nado en Pontevedra o 19 de xu\u00f1o de 1989, \u00e9 un futbolista galego. Xoga de defensa e o seu club actual \u00e9 o Pontevedra CF."}
{"id": "180195", "revid": "89787", "url": "https://gl.wikipedia.org/wiki?curid=180195", "title": "David Sarr\u00f3 Garc\u00eda", "text": "David Sarr\u00f3 Garc\u00eda, nado en Navalmoral de la Mata (C\u00e1ceres) o 25 de xaneiro de 1988, \u00e9 un futbolista espa\u00f1ol. Xoga de defensa e o seu club actual \u00e9 o Pontevedra CF B."}
{"id": "180196", "revid": "1131", "url": "https://gl.wikipedia.org/wiki?curid=180196", "title": "Jorge Veloso", "text": "Jorge Veloso Lourido, nado en Vigo o 3 de xu\u00f1o de 1990, \u00e9 un futbolista galego. Xoga de dianteiro e o seu club actual \u00e9 o Pontevedra CF B."}
{"id": "180197", "revid": "22570", "url": "https://gl.wikipedia.org/wiki?curid=180197", "title": "An\u00e1lise toxicol\u00f3xica", "text": "Denom\u00ednase an\u00e1lise toxicol\u00f3xica o conxunto de procesos anal\u00edticos que te\u00f1en por obxecto o illamento, a identificaci\u00f3n e a determinaci\u00f3n cuantitativa dos t\u00f3xicos, tanto nun ser vivo coma nun cad\u00e1ver, coa finalidade de permitir o diagn\u00f3stico da intoxicaci\u00f3n e o esclarecemento dos feitos.\nObxectivos da an\u00e1lise toxicol\u00f3xica.\nA an\u00e1lise ten unha dobre finalidade: \nA estes dous obxectivos principais p\u00f3dense engadir outros dous derivados da necesidade de resolver novas problem\u00e1ticas:\nEtapas da an\u00e1lise toxicol\u00f3xica.\nNunha an\u00e1lise toxicol\u00f3xica p\u00f3dense difrenciar tres etapas ou fases, que son as seguintes:\nFase preanal\u00edtica.\nIncl\u00fae a recepci\u00f3n e o rexistro da mostra, as\u00ed como a s\u00faa documentaci\u00f3n e o estudo da informaci\u00f3n dispo\u00f1ible sobre a presunta intoxicaci\u00f3n inclu\u00edndo os antecedentes e datos cl\u00ednicos subministrados polo m\u00e9dico.\nMostras.\nO \u00e9xito da an\u00e1lise toxicol\u00f3xica enc\u00f3ntrase estreitamente ligado \u00e1 calidade, \u00e1 cantidade e \u00f3 grao de conservaci\u00f3n das mostras que se remitan.\nSangue.\n\u00c9 unha das mostras m\u00e1is \u00fatiles para a identificaci\u00f3n de t\u00f3xicos e especialmente para a an\u00e1lise cuantitativa. Dado que os t\u00f3xicos son distribu\u00eddos polo sangue a t\u00f3dolos tecidos, a concentraci\u00f3n sangu\u00ednea a mi\u00fado \u00e9 un indicador da impregnaci\u00f3n tisular e do grado de afectaci\u00f3n cl\u00ednica. O sangue total ou plasma son as mostras m\u00e1is representativas. O m\u00e1is recomendable \u00e9 o env\u00edo do sangue total con adici\u00f3n dun anticoagulante: FNa (5\u00a0mg/ml) que \u00f3 secuestrar o calcio impide a coagulaci\u00f3n, e \u00f3 ser inhibidor enzim\u00e1tico, evita a fermentaci\u00f3n e a putrefacci\u00f3n.\nOuri\u00f1os.\n\u00c9 unha mostra id\u00f3nea para realizar ensaios preliminares para a identificaci\u00f3n de t\u00f3xicos. As maiores vantaxes son que a concentraci\u00f3n dun t\u00f3xico pode chegar a ser cen veces maior que no sangue e as interferencias son m\u00ednimas. Como desvantaxe, moitos t\u00f3xicos elim\u00ednanse na s\u00faa totalidade como metabolitos que \u00e1s veces son com\u00fan a varios t\u00f3xicos. \u00c9 aconsellable non engadir conservantes que interfiran, e debe conservarse en fr\u00edo ata a s\u00faa an\u00e1lise.\nContido g\u00e1strico.\nO aspirado g\u00e1strico, l\u00edquido do lavado g\u00e1strico ou ben o v\u00f3mito tam\u00e9n son adecuados para a dentificaci\u00f3n de t\u00f3xicos, xa que a maior\u00eda das intoxicaci\u00f3ns son por v\u00eda oral. Nesta mostra encontrarase o t\u00f3xico en cuesti\u00f3n sen metabolizar, pero os resultados non son representativos da intoxicaci\u00f3n porque se refiren a t\u00f3xico non absorbido.\nPelo.\nA an\u00e1lise do pelo con fins toxicol\u00f3xicos tivo unha grande difusi\u00f3n nos \u00faltimos anos, sendo o diagn\u00f3stico do consumo de drogas de abuso a s\u00faa principal aplicaci\u00f3n. A mostra debe obterse da zona occipital, cort\u00e1ndoa cunhas tesoiras cerca da pel, e d\u00e9bese sinalar cal \u00e9 o extremo m\u00e1is pr\u00f3ximo \u00e1 ra\u00edz e cal o m\u00e1is afastado. O total do guecho pode ser dividido en porci\u00f3ns dun a tres cent\u00edmetros de lonxitude para a s\u00faa an\u00e1lise o que proporciona unha perspectiva hist\u00f3rica do consumo.\nPara escoller a mostra m\u00e1is axeitada en cada caso concreto d\u00e9bense ter en conta o t\u00f3xico a analizar e o m\u00e9todo que se vaia empregar. No caso de mostras de interese xudicial hai que seguir as normas que establece a lexislaci\u00f3n, e d\u00e9bense acompa\u00f1ar dun documento anexo que acredite a observaci\u00f3n en todo momento da cadea de custodia dende a toma de mostra ata a s\u00faa recepci\u00f3n no laboratorio. A cadea de custodia engloba un conxunto de normas de actuaci\u00f3n que garanten a identidade e non manipulaci\u00f3n dunha mostra ou proba e, consecuentemente dos resultados anal\u00edticos obtidos a partir dela.\nFase anal\u00edtica.\nUnha vez que a mostra chega \u00f3 laboratorio comeza a investigaci\u00f3n toxicol\u00f3xica como tal. Cando se solicita unha an\u00e1lise toxicol\u00f3xica poden darse d\u00faas situaci\u00f3ns: que se sospeite a natureza do t\u00f3xico (procederase a realizar un exame orientado a identificaci\u00f3n dese t\u00f3xico empregando m\u00e9todos espec\u00edficos) ou que este sexa desco\u00f1ecido e incluso que non se saiba se existe ou non alg\u00fan t\u00f3xico na mostra (realizarase un exame sistem\u00e1tico, seguindo unha metodolox\u00eda completa) \nSeparaci\u00f3n ou extracci\u00f3n do t\u00f3xico da mostra.\nAntes de comezar coa an\u00e1lise propiamente dita hai que illar o t\u00f3xico da matriz org\u00e1nica que o cont\u00e9n xa que as t\u00e9cnicas anal\u00edticas empregadas as\u00ed o requiren para unha correcta detecci\u00f3n e cuantificaci\u00f3n. A extracci\u00f3n ten d\u00faas finalidades: illar e purificar o t\u00f3xico e concentralo no extracto obtido para facilitar a s\u00faa detecci\u00f3n.\nA natureza fisicoqu\u00edmica das substancias establece claras diferenzas de comportamento nesta etapa . As\u00ed, en funci\u00f3n dos procesos usados no illamento clasif\u00edcanse en:\nOs extractos obtidos polos m\u00e9todos cl\u00e1sicos arrastran m\u00faltiples impurezas, polo que unha vez separado o extracto dos restos s\u00f3lidos ou l\u00edquidos da mostra \u00e9 preciso unha purificaci\u00f3n. Ademais no caso dos t\u00f3xicos org\u00e1nicos, esixe un fraccionamento do extracto -que se leva a cabo atendendo a se son \u00e1cidos, b\u00e1sicos ou neutros- antes de proceder \u00e1 s\u00faa an\u00e1lise.\nDetecci\u00f3n e identificaci\u00f3n do t\u00f3xico.\nEn xeral, prec\u00edsanse m\u00e9todos sensibles e que abrangan o maior n\u00famero posible de t\u00f3xicos, coa finalidade de descartar a s\u00faa presenza ou detectar alg\u00fan deles. \u00c9 moi importante dispo\u00f1er de m\u00e9todos anal\u00edticos que permitan un manexo sinxelo das mostras e rapidez nos resultados, xa que moitas das intoxicaci\u00f3ns do \u00e1mbito cl\u00ednico son de tipo agudo e precisan dunha actuaci\u00f3n r\u00e1pida tanto para diagn\u00f3stico como para decidir a terapia axeitada.\nCuantificaci\u00f3n do t\u00f3xico.\nA simple presenza dalg\u00fana substancia qu\u00edmica nunha mostra non necesariamente \u00e9 indicativo de intoxicaci\u00f3n. As\u00ed \u00e9 frecuente que se atopen axentes que se usan con fins terap\u00e9uticos, diet\u00e9ticos e outros. Atopar estes produtos non \u00e9 suficiente para pensar directamente nunha intoxicaci\u00f3n e moito menos cualificalos como causantes da morte, a s\u00faa presenza debe ser cuantificada antes de sacar conclusi\u00f3n deste tipo. Para iso, unha vez que se identifica o t\u00f3xico, selecci\u00f3nase a mostra m\u00e1is axeitada para a cuantificaci\u00f3n e faise unha nova extracci\u00f3n mediante un m\u00e9todo espec\u00edfico para ese t\u00f3xico.\nT\u00e9cnicas anal\u00edticas empregadas.\nSon m\u00faltiples as t\u00e9cnicas anal\u00edticas dispo\u00f1ibles para identificar e cuantificar os t\u00f3xicos, e a s\u00faa elecci\u00f3n depende, entre outros factores, do tipo de t\u00f3xico que se desexa analizar. En xeral as t\u00e9cnicas instrumentais bas\u00e9anse no emprego de instrumentos, cunha complexidade variable, dotados da capacidade de poder medir as propiedades qu\u00edmicas ou f\u00edsicas para identificar e cuantificar os compostos qu\u00edmicos. As principais t\u00e9cnicas instrumentais son: \nInterpretaci\u00f3n dos resultados.\nEste \u00faltimo paso da an\u00e1lise toxicol\u00f3xica non \u00e9 sinxelo de levar a cabo, xa que na interpretaci\u00f3n dos resultados cualitativos e cuantitativos deberanse ter en conta mais aspectos que as simples concentraci\u00f3ns. Dentro deses aspectos destacan : "}
{"id": "180198", "revid": "98629", "url": "https://gl.wikipedia.org/wiki?curid=180198", "title": "Anthony Banda", "text": "Anthony Chileshe Christopher Banda, co\u00f1ecido como Anthony Banda, nado o 22 de xu\u00f1o de 1991, \u00e9 un futbolista zambiano. Xoga de centrocampista e o seu club actual \u00e9 o Pontevedra CF B.\n\u00c9 neto de Rupiah Banda, quen foi presidente de Zambia entre 2008 e 2011."}
{"id": "180199", "revid": "6939", "url": "https://gl.wikipedia.org/wiki?curid=180199", "title": "Racing Villalb\u00e9s", "text": ""}
{"id": "180201", "revid": "72012", "url": "https://gl.wikipedia.org/wiki?curid=180201", "title": "Campionato Mundial de F\u00f3rmula 1 de 1972", "text": "O Campionato Mundial de F\u00f3rmula 1 de 1972 foi a 23\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 15\u00aa Copa Internacional de construtores de F1. O campionato contou con doce Grandes Premios que se iniciaron o 23 de xaneiro e finalizaron o 8 de outubro.\nResumo do campionato.\nEn 1972 o equipo Lotus centrouse de novo no chasis tipo 72. Imperial Tobacco contin\u00faa o patrocinio do equipo baixo a s\u00faa nova marca John Player Special. Os coches, pasan a ser co\u00f1ecidos como 'JPS', coas s\u00faas novas cores negro e ouro. Lotus acadou o campionato de 1972 por sorpresa, o piloto brasileiro Emerson Fittipaldi, con 25 anos de idade converteuse no campi\u00f3n m\u00e1is novo do mundo nese momento. Stewart foi segundo no campionato.\nO equipo British Racing Motors (BRM), logrou a s\u00faa \u00faltima vitoria, cando Jean-Pierre Beltoise ga\u00f1ou baixo a choiva o Gran Premio de M\u00f3naco de 1972 nun BRM P160.\nO Gran Premio de Holanda foi cancelado este ano debido a que os dispositivos de seguridade non se completaron a tempo para a carreira.\nClasificaci\u00f3n do Mundial de Pilotos de 1972.\nOs puntos para o Campionato Mundial de pilotos de 1972 outorg\u00e1ronse da seguinte forma 9-6-4-3-2-1 aos seis primeiros en cada carreira. So contabilizaban os cinco mellores resultados das seis primeiras carreiras e os cinco mellores resultados das \u00faltimas seis carreiras. Os n\u00fameros sen par\u00e9ntese son os puntos do Campionato, as cifras entre par\u00e9ntese son o total de puntos anotados.\nClasificaci\u00f3n do Mundial de Construtores de 1972.\nOs puntos para o Campionato Mundial de Construtores de 1972 outorg\u00e1ronse da seguinte forma 9-6-4-3-2-1 aos seis primeiros en cada carreira. S\u00f3 puntuaba o coche mellor clasificado de cada fabricante, en cada carreira. Contabilizabanse os cinco mellores resultados das seis primeiras carreiras e os cinco mellores resultados das \u00faltimas seis carreiras."}
{"id": "180203", "revid": "839", "url": "https://gl.wikipedia.org/wiki?curid=180203", "title": "Planeta Imaginari", "text": "Planeta Imaginari (\"Planeta Imaxinario\") foi un programa infantil-xuvenil de televisi\u00f3n producido por TVE en Catalu\u00f1a nos estudios de Sant Cugat del Vall\u00e8s, que se emitiu por primeira vez os s\u00e1bados pola ma\u00f1\u00e1 en 1983, no circu\u00edto catal\u00e1n de TVE.\nEn 1984 saltou \u00e1 primeira canle de Televisi\u00f3n Espa\u00f1ola, onde permaneceu at\u00e9 o ano 1986. Os primeiros episodios emit\u00edronse dobrados do catal\u00e1n e despois directamente en castel\u00e1n.\nA protagonista/condutora do programa era Flip, unha rapaza que viv\u00eda acompa\u00f1ada de Muc, o seu amigo invis\u00edbel, no Planeta Imaxinario e, eventualmente, con Malet\u00ed (un rapaz da mesma idade).\nA sinton\u00eda do programa era unha versi\u00f3n do xapon\u00e9s Isao Tomita do \"Arabesque n\u00fam. 1\" de Debussy."}
{"id": "180206", "revid": "6939", "url": "https://gl.wikipedia.org/wiki?curid=180206", "title": "Racing Club Villalb\u00e9s", "text": ""}
{"id": "180210", "revid": "5863", "url": "https://gl.wikipedia.org/wiki?curid=180210", "title": "Deserto de Sonora", "text": "O deserto de Sonora \u00e9 un deserto norteamericano. Politicamente div\u00eddese entre os Estados Unidos de Am\u00e9rica e M\u00e9xico, e cobre grandes partes de Arizona e California, as\u00ed como do estado mexicano de Sonora, o cal lle d\u00e1 nome. \u00c9 un dos desertos m\u00e1is calorosos e grandes do mundo, pois cobre unha \u00e1rea de 311.000\u00a0km\u00b2.\nCaracter\u00edsticas.\nO deserto de Sonora at\u00f3pase no extremo norte do golfo de California, desde o nord\u00e9s de Baixa California, a trav\u00e9s do sueste de California e o suroeste de Arizona, at\u00e9 o oeste de Sonora. Est\u00e9ndese sobre as rexi\u00f3ns do val do baixo Colorado, El Vizca\u00edno e a Llanura Sonorense.\nCanto \u00e1 s\u00faa vexetaci\u00f3n, o deserto de Sonora subiv\u00eddese en 7 rexi\u00f3ns: Valle del bajo Colorado, Tierras Altas de Arizona, Llanura Sonorense, Estribaciones de Sonora, Costa del Golfo Central, El Vizca\u00edno e La Magdalena. Moitos ecoloxistas consideran que de feito as rexi\u00f3ns de El Vizac\u00edno e la Magdalena son unha ecorrexi\u00f3n \u00e1 parte."}
{"id": "180211", "revid": "98629", "url": "https://gl.wikipedia.org/wiki?curid=180211", "title": "Stephen King", "text": "Stephen Edwin King, nado en Portland (Maine) o 21 de setembro de 1947, \u00e9 un escritor estadounidense co\u00f1ecido polas s\u00faas novelas de terror, suspense, ciencia ficci\u00f3n e fantas\u00eda. Os seus libros levan vendido m\u00e1is de 350 mill\u00f3ns de copias, moitos dos cales foron adaptados a filmes, miniseries, series de televisi\u00f3n e banda dese\u00f1ada. King publicou 54 novelas, inclu\u00edndo sete baixo o alcume Richard Bachman, e seis libros de non ficci\u00f3n. Tam\u00e9n escribiu preto de 200 historias curtas, a maior\u00eda recollidas en libros de colecci\u00f3ns. Moitas das s\u00faas historias est\u00e1n ambientadas no estado de Maine, o seu fogar. A s\u00faa novela \"Rita Hayworth and Shawshank Redemption\" foi a base sobre a que se fixo \"Cadea perpetua\" que est\u00e1 amplamente considerado como un dos mellores filmes de t\u00f3dolos tempos.\nTraxectoria.\nOs libros de King estiveron moi a mi\u00fado nas listas de supervendas. En 2003 recibiu o National Book Award pola s\u00faa traxectoria e contribuci\u00f3n \u00e1s letras americanas, o cal foi outorgado pola National Book Foundation.\nKing, ademais, escribiu obras que non corresponden ao x\u00e9nero de terror, inclu\u00edndo as novelas \"Different Seasons\", \"The Shining\", \"The Stand\", \"Hearts in Atlantis\"' ou \"The Dark Tower\".\nDurante un per\u00edodo utilizou os pseud\u00f3nimos \"Richard Bachman\" e \"John Swithen\".\nNove das s\u00faas obras foron levadas ao cinema at\u00e9 2011."}
{"id": "180212", "revid": "89787", "url": "https://gl.wikipedia.org/wiki?curid=180212", "title": "Premio Bram Stoker", "text": "O premio Bram Stoker \u00e9 un reco\u00f1ecemento da Asociaci\u00f3n de Escritores de Horror (HWA, Horror Writers Association) \u00e1s melloras nas escrituras de obras de terror-ficci\u00f3n. Os premios entr\u00e9ganse anualmente dende 1987 e os ga\u00f1adores el\u00edxense por votaci\u00f3n dos membros activos da HWA. O premio debe o seu nome ao escritor Bram Stoker, autor da novela \"Dr\u00e1cula\" entre outras."}
{"id": "180213", "revid": "6939", "url": "https://gl.wikipedia.org/wiki?curid=180213", "title": "Premios Bram Stoker", "text": ""}
{"id": "180214", "revid": "89787", "url": "https://gl.wikipedia.org/wiki?curid=180214", "title": "Joyce Carol Oates", "text": "Joyce Carol Oates, nada en Lockport (Nova York) o 16 de xu\u00f1o de 1938, \u00e9 unha novelista, contista, autora teatral, editora, e cr\u00edtica estadounidense. Dende 1978, \u00e9 profesora de escritura creativa na Universidade de Princeton (Nova Jersey). Oates escribiu tam\u00e9n baixo os pseud\u00f3nimos \"Rosamond Smith\" e \"Lauren Kelly\"."}
{"id": "180215", "revid": "839", "url": "https://gl.wikipedia.org/wiki?curid=180215", "title": "David Wechsler", "text": "David Wechsler, nado en Lespezi o 12 de xaneiro de 1896 e finado o 2 de maio de 1981, foi un psic\u00f3logo norteamericano.\nTraxectoria.\nDesenvolveu escalas de intelixencia ben co\u00f1ecidas, como a Wechsler Adult Intelligence Scale (WAIS) e a Wechsler Intelligence Scale for Children (WISC)."}
{"id": "180216", "revid": "56817", "url": "https://gl.wikipedia.org/wiki?curid=180216", "title": "-509", "text": "Outros.\nHistoria ano a ano"}
{"id": "180217", "revid": "12452", "url": "https://gl.wikipedia.org/wiki?curid=180217", "title": "Imperio romano oriental", "text": ""}
{"id": "180218", "revid": "624", "url": "https://gl.wikipedia.org/wiki?curid=180218", "title": "Imperio romano occidental", "text": ""}
{"id": "180219", "revid": "17467", "url": "https://gl.wikipedia.org/wiki?curid=180219", "title": "Himalaias", "text": ""}
{"id": "180221", "revid": "624", "url": "https://gl.wikipedia.org/wiki?curid=180221", "title": "Efecto Haas", "text": "O efecto Haas, tam\u00e9n co\u00f1ecido como \"efecto de precedencia\" ou \"efecto de prioridade\", afecta \u00e1 percepci\u00f3n humana do son, e describe como, a nivel de percepci\u00f3n, se varios sons independentes chegan ao noso cerebro nun intervalo inferior a 50 ms (milisegundos), este fusi\u00f3naos e interpr\u00e9taos como un s\u00f3. Isto d\u00e9bese a que o cerebro deixa de percibir a direcci\u00f3n e entende os sons posteriores como un eco ou reverberaci\u00f3n do primeiro. \nPara que o o noso cerebro non interprete a direcci\u00f3n do son, o sinal atrasado debe ter m\u00e1is volume que o primeiro.\nEmpr\u00e9gase a chamada curva Haas para indicar a intensidade (expresada en dB) necesaria para lograr unha equivalencia en canto ao retardo en milisegundos entre dous sinais. Esta curva de Haas empr\u00e9gase en ac\u00fastica, entre outras cousas, para controlar o son est\u00e9reo en recintos.\nEste fen\u00f3meno foi descrito polo m\u00e9dico alem\u00e1n Helmut Haas, a quen se lle debe o nome pola s\u00faa tese doutoral en 1949."}
{"id": "180222", "revid": "22570", "url": "https://gl.wikipedia.org/wiki?curid=180222", "title": "S/PDIF", "text": "O acr\u00f3nimo S/PDIF ou S/P-DIF (\"Formato de Interface Dixital Sony/Philips\", Sony/Philips \"Digital Interface Format\"), co\u00f1ecido tam\u00e9n tecnicamente polo seu c\u00f3digo segundo a Comisi\u00f3n Electrot\u00e9cnica Internacional, IEC 958 type II, parte da IEC-60958, consiste nun protocolo a nivel de hardware para a transmisi\u00f3n de sinais dixitais modulados en PCM entre dispositivos e compo\u00f1entes estereof\u00f3nicos.\nS/PDIF \u00e9 unha versi\u00f3n do protocolo est\u00e1ndar AES/EBU adaptada para aplicaci\u00f3ns comerciais, presentando pequenas diferenzas que o fan m\u00e1is econ\u00f3mico de o constru\u00edr."}
{"id": "180225", "revid": "43749", "url": "https://gl.wikipedia.org/wiki?curid=180225", "title": "Arcebispado de Santiago de Compostela", "text": ""}
{"id": "180228", "revid": "23204", "url": "https://gl.wikipedia.org/wiki?curid=180228", "title": "William Bateson", "text": "William Bateson, nado en Whitby o 8 de agosto de 1861 e finado en Merton o 8 de febreiro de 1926, foi un bi\u00f3logo e xenetista ingl\u00e9s, un dos redescubridores do traballo de Mendel, raz\u00f3n pola que \u00e9 considerado un dos fundadores da xen\u00e9tica humana. Por\u00e9n, Bateson foi moi cr\u00edtico coa concepci\u00f3n exclusivamente cromos\u00f3mica da herdanza e defendeu unha teor\u00eda saltacionista da evoluci\u00f3n."}
{"id": "180230", "revid": "27155", "url": "https://gl.wikipedia.org/wiki?curid=180230", "title": "Saltacionismo", "text": "En biolox\u00eda, o saltacionismo \u00e9 a hip\u00f3tese que, na evoluci\u00f3n das especies, prop\u00f3n a saltaci\u00f3n como mecanismo de especiaci\u00f3n, e historicamente foi unha alternativa ao gradualismo darwinista. A saltaci\u00f3n \u00e9 un gran cambio mutacional que ocorre dunha xeraci\u00f3n para a seguinte, que ten a potencialidade de causar a especiaci\u00f3n nun s\u00f3 paso. Algunhas formas de mutacionismo eran saltacionistas, e implicaban grandes saltos descontinuos.\nA especiaci\u00f3n, como no caso da poliploid\u00eda en plantas, pode \u00e1s veces producirse nun \u00fanico e s\u00fabito (en termos evolutivos) paso, o que ser\u00eda un exemplo de saltaci\u00f3n. Na historia da biolox\u00eda o saltacionismo tivo per\u00edodos con bastantes partidarios, e foi moi criticado durante outros, pero estanse acumulando evidencias de varias formas de saltaci\u00f3n nunha variedade de organismos, que est\u00e1n revitalizando en parte esta idea.\nHistoria.\nAntes de Charles Darwin a maior\u00eda dos cient\u00edficos evolutivos eran saltacionistas. Jean-Baptiste Lamarck era gradualista pero igual que outros cient\u00edficos dese per\u00edodo escribira que a evoluci\u00f3n saltacionista era posible. \u00c9tienne Geoffroy Saint-Hilaire elaborou unha teor\u00eda de evoluci\u00f3n saltacionista na que \"monstrosidades pod\u00edan ser os pais (ou nais) fundadores de novas especies por transici\u00f3n instant\u00e1nea desde unha forma \u00e1 seguinte.\" Geoffroy escribiu que as presi\u00f3ns ambientais pod\u00edan producir repentinas transformaci\u00f3ns polas que se establecer\u00edan novas especies instantaneamente. En 1864 Albert von K\u00f6lliker resucitou a teor\u00eda de Geoffroy de que a evoluci\u00f3n avanza a grandes alancadas, d\u00e1ndolle o nome de heterox\u00e9nese.\nCoa publicaci\u00f3n en 1859 de \"A orixe das especies\", Charles Darwin negaba a evoluci\u00f3n saltacionista ao escribir que a transformaci\u00f3n evolutiva sempre proced\u00eda de forma gradual e nunca a saltos. Darwin insist\u00eda na lenta acumulaci\u00f3n de pequenos pasos na evoluci\u00f3n e escribiu que \"a selecci\u00f3n natural act\u00faa s\u00f3 por acumulaci\u00f3n de lixeiras variaci\u00f3ns favorables sucesivas, non pode producir grandes ou s\u00fabitas modificaci\u00f3ns; s\u00f3 pode actuar dando pasos moi curtos\". Darwin continuou pensando as\u00ed durante toda a s\u00faa vida.\nDesde 1860 a 1880 o saltacionismo espertou un interese minoritario, mais en 1890 as cousas cambiaran e os cient\u00edficos empezaron a prestarlle moita atenci\u00f3n a esta idea. No seu artigo sobre as teor\u00edas evolutivas no s\u00e9culo XX (Levit \"et al\". 2008) escribiu:\nOs partidarios do saltacionismo negan a idea darwinista do aumento lento e gradual da diverxencia dun car\u00e1cter como a \u00fanica fonte de progreso evolutivo. Non ser\u00eda necesario negar completamente a variaci\u00f3n gradual, sen\u00f3n afirmar que os 'plans corporais' fundamentalmente novos orix\u00ednanse como resultado de saltaci\u00f3ns (cambios r\u00e1pidos, descontinuos e cruciais, por exemplo, series de macromutaci\u00f3ns). Estas \u00faltimas son responsables da aparici\u00f3n s\u00fabita de novos taxons superiores, inclu\u00edndo clases e ordes, mentres que as pequenas variaci\u00f3ns suponse que son responsables das adaptaci\u00f3ns sut\u00eds por debaixo do nivel de especie.\nA inicios do s\u00e9culo XX prop\u00faxose un mecanismo de saltaci\u00f3n baseado en grandes mutaci\u00f3ns. Foi visto como unha alternativa moito m\u00e1is r\u00e1pida ao concepto darwinista dun proceso gradual de pequenas variaci\u00f3ns aleatorias sobre as que act\u00faa a selecci\u00f3n natural. Foi popular entre os primeiros xenetistas como Hugo de Vries, que xunto con Carl Correns axudou a redescubrir as leis de Mendel da herdanza en 1900, William Bateson, un zo\u00f3logo brit\u00e1nico, que pasou a traballar en xen\u00e9tica, e a inicios da s\u00faa carreira Thomas Hunt Morgan. Alg\u00fans destes xenetistas desenvolveron esta idea na \nteor\u00eda da mutaci\u00f3n da evoluci\u00f3n. Houbo tam\u00e9n debate sobre a evoluci\u00f3n do mimetismo e de se pod\u00eda explicarse polo gradualismo ou polo saltacionismo. O xeneticista Reginald Punnett apoiou a teor\u00eda saltacionista no seu libro \"Mimicry in Butterflies\" (1915).\nA teor\u00eda da mutaci\u00f3n da evoluci\u00f3n sost\u00e9n que as especies pasaron por per\u00edodos de r\u00e1pida mutaci\u00f3n, posiblemente como resultado de estr\u00e9s ambiental, nos que se pod\u00edan producir m\u00faltiples mutaci\u00f3ns, e nalg\u00fans casos especies completamente novas, nunha soa xeraci\u00f3n. Esta visi\u00f3n mutacionista da evoluci\u00f3n foi despois substitu\u00edda pola reconciliaci\u00f3n da xen\u00e9tica mendeliana coa selecci\u00f3n natural no armaz\u00f3n gradualista na s\u00edntese neodarwinista. Foi a aparici\u00f3n do enfoque centrado nas poboaci\u00f3ns en evoluci\u00f3n o que forzou a moitos cient\u00edficos a adoptar o gradualismo a inicios do s\u00e9culo XX. Segundo Ernst Mayr, houbo que gardar ata o desenvolvemento da xen\u00e9tica de poboaci\u00f3ns na s\u00edntese neodarwinista na d\u00e9cada de 1940 para que se demostrase o poder explicativo da selecci\u00f3n natural, e que as perspectivas saltacionistas da evoluci\u00f3n fosen en gran medida abandonadas.\nA saltaci\u00f3n foi orixinalmente negada pola escola da \"s\u00edntese moderna\" do neodarwinismo, que estaba en favor da evoluci\u00f3n gradual pero foi desde ent\u00f3n aceptada debido a probas recentes en biolox\u00eda evolutiva (ver o cap\u00edtulo sobre o status actual). En anos recentes hai alg\u00fans partidarios prominentes da saltaci\u00f3n, como Carl Woese. Woese, e outros colegas, suxeriron que a ausencia dun continuo na sinatura de ARN entre os dominios de bacterias, arqueas e eukarya constit\u00fae unha indicaci\u00f3n importante de que as tres li\u00f1axes de organismos primarias materializ\u00e1ronse por medio dunha ou m\u00e1is saltaci\u00f3ns evolutivas desde alg\u00fan estado ancestral universal, que implicaba dr\u00e1sticos cambios na organizaci\u00f3n celular que aconteceron significativamente cedo na evoluci\u00f3n da vida, pero en organismos complexos deron lugar aos mecanismos darwinistas xeralmente aceptados. A xenetista Barbara McClintock introduciu a idea dos \"xenes saltadores\", transposici\u00f3ns cromos\u00f3micas que poden producir cambios r\u00e1pidos no xenoma.\nA especiaci\u00f3n salacionista, tam\u00e9n chamada especiaci\u00f3n abrupta, \u00e9 a descontinuidade na li\u00f1axe que ocorre por medio de mutaci\u00f3ns xen\u00e9ticas, aberaci\u00f3ns cromos\u00f3micas ou outros mecanismos evolutivos que causan que individuos illados reprodutivamente establezan unha poboaci\u00f3n dunha nova especie. A poliploid\u00eda, fisi\u00f3n cariot\u00edpica, simbiox\u00e9nese e transferencia horizontal de xenes son mecanismos posibles para a especiaci\u00f3n saltacionista.\nTeor\u00eda da macromutaci\u00f3n.\nO bot\u00e1nico John Christopher Willis propuxo unha das primeiras teor\u00edas saltacionistas da evoluci\u00f3n. Sosti\u00f1a que as especies se orixinaban por grandes mutaci\u00f3ns, non por evoluci\u00f3n gradual por selecci\u00f3n natural.\nO xenetista alem\u00e1n Richard Goldschmidt foi o primeiro cient\u00edfico en usar o termo \"monstro optimista\" (\"hopeful monster\"). Goldschmidt pensaba que pequenos cambios graduais non pod\u00edan tender unha ponte entre a divisi\u00f3n hipot\u00e9tica entre microevoluci\u00f3n e macroevoluci\u00f3n. No libro \"As bases materiais da evoluci\u00f3n\" (1940) escribiu \"o cambio de especie a especie non \u00e9 un cambio que implica cada vez m\u00e1is cambios atomistas adicionais, sen\u00f3n un cambio completo do padr\u00f3n primario ou sistema de reacci\u00f3n nun novo, que despois pode producir outra vez variaci\u00f3n intraespec\u00edfica por micromutaci\u00f3n.\" Goldschmidt cr\u00eda que os grandes cambios na evoluci\u00f3n eran causados por macromutaci\u00f3ns (grandes mutaci\u00f3ns). As s\u00faas ideas sobre as macromutaci\u00f3ns acabaron por co\u00f1ecerse como a hip\u00f3tese do monstro optimista que \u00e9 considerada unha tipo de evoluci\u00f3n saltacionista.\nPor\u00e9n, a tese de Goldschmidt foi rexeitada universalmente e bastante ridiculizada na comunidade biol\u00f3xica, que apoiaba as explicaci\u00f3ns neodarwinistas de R.A. Fisher, J. B. S. Haldane e Sewall Wright. Por\u00e9n, houbo un recente interese nas ideas de Goldschmidt no campo da biolox\u00eda do desenvolvemento evolutiva, xa que alg\u00fans cient\u00edficos est\u00e1n convencidos de que non estaba completamente errado.\nOtto Schindewolf, un paleont\u00f3logo alem\u00e1n, tam\u00e9n apoiou as macromutaci\u00f3ns como parte da s\u00faa teor\u00eda evolutiva. Presentou unha interpretaci\u00f3n alternativa do rexistro f\u00f3sil baseada nas s\u00faas ideas de ortox\u00e9nese, a evoluci\u00f3n saltacionista e impactos extraterrestres opostas ao gradualismo, pero abandonou a idea das macromutaci\u00f3ns en posteriores publicaci\u00f3ns.\nS\u00f8ren L\u00f8vtrup, un bioqu\u00edmico e embri\u00f3logo de Dinamarca, era partidario dunha hip\u00f3tese similar \u00e1 da macromutaci\u00f3n de Goldschmidt en 1974. Lovtrup cr\u00eda que as macromutaci\u00f3ns interfer\u00edan con varios procesos epixen\u00e9ticos, \u00e9 dicir, aqueles que afectan o proceso causal en biolox\u00eda do desenvolvemento. Isto estaba en contraste coa teor\u00eda gradualista das micromutaci\u00f3ns do neodarwinismo, que afirma que as innovaci\u00f3ns evolutivas son xeralmente o resultado da acumulaci\u00f3n de numerosas pero moi lixeiras modificaci\u00f3ns. Lovtrup tam\u00e9n rexeitou o equilibrio interrompido de Stephen Gould e Niles Eldredge, afirmando que era unha forma de gradualismo e non unha teor\u00eda da macromutaci\u00f3n. Lovtrup defend\u00eda a moitos dos cr\u00edticos de Darwin, como Schindewolf, Mivart, Goldschmidt e Himmelfarb. Mae Wan Ho describiu a teor\u00eda de Lovtrup como similar \u00e1 teor\u00eda do mostro optimista de Richard Goldschmidt.\nGoldschmidt presentou dous mecanismo mediante os cales os \"monstros optimistas\" poder\u00edan funcionar. Un mecanismo implicaba \u201cmutaci\u00f3ns sist\u00e9micas\u201d, rexeitando o concepto cl\u00e1sico de xene, que xa non \u00e9 considerado pola ciencia moderna; por\u00e9n, o seu segundo mecanismo implicaba \u201cmacromutaci\u00f3ns de desenvolvemento\u201d en \u201cxenes de taxa\u201d (\"rate genes\") ou \u201cxenes controladores\u201d que cambian as estapas iniciais do desenvolvemento e as\u00ed causan grandes efectos no fenotipo adulto. Este tipo de mutaci\u00f3ns son similares \u00e1s consideradas na biolox\u00eda evolutiva do desenvolvemento contempor\u00e1nea.\nSobre as teor\u00edas de Goldschmidt, Donald Prothero no seu libro \"Evolution: What the Fossils Say and Why It Matters\" (2007) escribiu:\nOs pasados vinte anos vindicaron a Goldschmidt ata certo punto. Co descubrimento da importancia de xenes reguladores, decat\u00e1monos de que estaba adiantado ao seu tempo ao centrarse na importancia duns poucos xenes que controlaban grandes cambios nos organismos, non cambios a pequena escala no xenoma completo como pensaban os neodarwinistas. Ademais, o problema do monstro optimista non \u00e9 insalvable despois de todo. A embriolox\u00eda mostrou que se sometemos unha poboaci\u00f3n enteira de embri\u00f3ns en desenvolvemento a un estr\u00e9s (como un shock t\u00e9rmico) isto pode causar que moitos embri\u00f3ns pasen pola mesma v\u00eda de desenvolvemento embrionario, e despois todos eles se converten en monstros optimistas cando chegan \u00e1 idade reprodutora.\nEn 2008 a bi\u00f3loga evolutiva Olivia Judson no seu artigo \"The Monster Is Back, and It\u2019s Hopeful\" fixo unha lista de exemplos que pod\u00edan apoiar a hip\u00f3tese do mostro optimista e un artigo publicado na revista \"Nature\" en 2010 titulado \"Evolution: Revenge of the Hopeful Monster\" informaba que estudos en poboaci\u00f3ns do peixe espi\u00f1ento nun lago de Columbia Brit\u00e1nica e as poboaci\u00f3ns de bacterias nun laboratorio de M\u00edchigan mostraron que grandes cambios xen\u00e9ticos individuais poden ten vastos efectos sobre os organismos \"sen condenalos ao monte de lixo evolutivo\". Segundo o artigo \"os cambios nun s\u00f3 xene que confiren un gran valor adaptativo realmente ocorren: non son raros, non est\u00e1n condenados ao fracaso e, cando compiten con mutaci\u00f3ns de efectos pequenos, tenden a ga\u00f1ar. Pero as mutaci\u00f3ns de efectos pequenos a\u00ednda son importantes, e moito. Proporcionan un axuste fino esencial e \u00e1s veces alfombran o cami\u00f1o para que a evoluci\u00f3n explosiva siga.\"\nUn artigo de Page \"et al.\" de 2010 dic\u00eda que o anfibio axolote mexicano (\"Ambystoma mexicanum\") pod\u00eda ser clasificado como un monstro optimista, xa que mostra un modo adaptativo e derivado de desenvolvemento que evolucionou rapidamente e independentemente entre as p\u00edntegas tigre. De acordo con esta publicaci\u00f3n houbo un interese en aspectos da hip\u00f3tese do monstro optimista en anos recentes:\nGoldschmidt propuxo que as mutaci\u00f3ns ocasionalmente orixinan individuos dentro de poboaci\u00f3ns que se desv\u00edan radicalmente da norma e refer\u00edase a eses individuos como \"monstros optimistas\". Se os novos fenotipos de monstros optimistas se orixinan baixo as correctas circunstancias ambientais, poden quedar fixadas, e a poboaci\u00f3n encontrar\u00e1 unha nova especie. A\u00ednda que esta idea estaba descartada durante a s\u00edntese moderna, aspectos da hip\u00f3tese do monstro optimista foron confirmados en anos recentes. Por exemplo, est\u00e1 claro que poden ocorrer cambios dr\u00e1sticos no fenotipo a partir de poucas mutaci\u00f3ns de xenes do desenvolvemento claves e as diferenzas fenot\u00edpicas entre especies a mi\u00fado mapan a relativamente poucos factores xen\u00e9ticos. Estes descubrimentos est\u00e1n motivando un renovado interese no estudo de monstros optimistas e as perspectivas que poden proporcionar sobre a evoluci\u00f3n do desenvolvemento. En contraste cos mutantes que se crean no laboratorio, os monstros optimistas foron modelados pola selecci\u00f3n natural e \u00e9, por tanto, m\u00e1is probable que revelen mecanismos de evoluci\u00f3n adaptiva.\nG\u00fcnter Thei\u00dfen, un profesor alem\u00e1n de xen\u00e9tica, clasificou os mutantes home\u00f3ticos como monstros optimistas e documentou moitos exemplos de li\u00f1axes de animais e plantas que puideron terse orixinado como monstros optimistas. O bi\u00f3logo norteamericano Michael Freeling propuxo un \"impulso x\u00e9nico equilibrado\" (\"balanced gene drive\") como mecanismo saltacionista na tradici\u00f3n mutacionista, que pod\u00eda explicar as tendencias que implicaban a complexidade morfol\u00f3xica en li\u00f1axes eucariotas de plantas e animais.\nStatus actual.\nOs exemplos de evoluci\u00f3n saltacionista incl\u00faen casos de h\u00edbridos estabilizados que se poden reproducir sen cruzarse (como os alotetraploides) e casos de simbiox\u00e9nese. Tanto a duplicaci\u00f3n de xenes coma a transferencia horizontal de xenes te\u00f1en a capacidade de dar lugar a cambios relativamente grandes, que son saltacionistas. Enc\u00f3ntranse evidencias de saltaci\u00f3n fenot\u00edpica nos cemp\u00e9s e alg\u00fans cient\u00edficos suxeriron que hai evidencias de exemplos independentes de evoluci\u00f3n saltacionista nas avela\u00ed\u00f1as Sphingidae. Os cambios saltacionistas ocorreron na cavidade bucal dos nematodos \"Caenorhabditis elegans\". Alg\u00fans procesos de herdanza epixen\u00e9tica poden tam\u00e9n producir cambios que son saltacionistas. Houbo unha controversia sobre se o mimetismo en bolboretas e outros insectos pode ser explicado pola evoluci\u00f3n gradual ou a saltacionista. Segundo Norrstr\u00f6m (2006) hai probas de saltaci\u00f3n nalg\u00fans casos de mimetismo. A teor\u00eda endosimbi\u00f3tica \u00e9 considerada un tipo de evoluci\u00f3n saltacionista. Symonds e Elgar, 2004 suxeriron que a evoluci\u00f3n das feromonas nos escaravellos Scolytinae est\u00e1 caracterizada por grandes cambios saltacionistas. O modo de evoluci\u00f3n das feromonas sexuais en d\u00edpteros \"Bactrocera\" ocorreu por cambios saltacionistas r\u00e1pidos asociados coa especiaci\u00f3n seguida de diverxencia gradual a partir dese momento.\nA especiaci\u00f3n saltacionista foi reco\u00f1ecida nas plantas do x\u00e9nero \"Clarkia\" (Lewis, 1966). Suxeriuse (Carr, 1980, 2000) que a planta \"Calycadenia pauciflora\" puido terse orixinado directamente a partir dunha raza ancestral por medio dun s\u00f3 salto saltacionista que implica m\u00faltiples roturas cromos\u00f3micas. Casos espec\u00edficos de homeose en flores poden ser causados por evoluci\u00f3n saltacionista. Nun estudo de flores de orqu\u00eddeas diverxentes, Bateman e DiMichele, 2002 describiron como simples morfos home\u00f3ticos nunha poboaci\u00f3n poden conducir \u00e1 formaci\u00f3n de novas formas establecidas que quedan fixadas e finalmente dan lugar a novas especies. Describiron a transformaci\u00f3n como un proceso de evoluci\u00f3n saltacionista, onde a mutaci\u00f3n de xenes de desenvolvemento claves orixinou un cambio fenot\u00edpico profundo, producindo unha nova li\u00f1axe evolutiva dentro dunha especie. A poliploid\u00eda (m\u00e1is com\u00fan en plantas pero non desco\u00f1ecida en animais) \u00e9 considerada un tipo de saltaci\u00f3n. A poliploid\u00eda cumpre os criterios b\u00e1sicos do saltacionismo porque un cambio significativo (en n\u00famero de xenes) causa especiaci\u00f3n en s\u00f3 unha xeraci\u00f3n.\nRevisando a historia das teor\u00edas macroevolutivas, os bi\u00f3logos evolutivos norteamericanos Douglas J. Futuyma fixeron notar que desde 1970 se propuxeron d\u00faas alternativas moi diferentes ao gradualismo darwinista, ambas por Stephen Jay Gould: mutacionismo, e equilibrio interrompido. A teor\u00eda das macromutaci\u00f3ns de Gould deu un reco\u00f1ecemento ao seu predecesor cunha imaxinada \"rotura de Goldschmidt\" entre a evoluci\u00f3n dentro dunha especie e a especiaci\u00f3n. O seu apoio a Goldschmidt foi atacado con \"comentarios moi pouco afagadores\" por B. Charlesworth e Templeton. Futuyma concl\u00fae, seguindo outros bi\u00f3logos que revisaron este campo como K.Sterelny e A. Minelli, que esencialmente todas as afirmaci\u00f3ns de evoluci\u00f3n impulsada por grandes mutaci\u00f3ns poder\u00edan ser explicadas dentro da s\u00edntese darwinista."}
{"id": "180231", "revid": "6939", "url": "https://gl.wikipedia.org/wiki?curid=180231", "title": "Mendel", "text": ""}
{"id": "180232", "revid": "89787", "url": "https://gl.wikipedia.org/wiki?curid=180232", "title": "Ubiquitina", "text": "A ubiquitina \u00e9 unha pequena prote\u00edna presente nas c\u00e9lulas eucariotas. A s\u00faa principal funci\u00f3n \u00e9 marcar outras prote\u00ednas para a s\u00faa destruci\u00f3n proteol\u00edtica. Para este marcado varias mol\u00e9culas de ubiquitina \u00fanense \u00e1 prote\u00edna a eliminar e despois esta chega ao proteasoma, unha estrutura con forma de barril onde se leva a cabo o proceso da prote\u00f3lise. A ubiquitina pode marcar mesmo prote\u00ednas da membrana da c\u00e9lula, por exemplo receptores, para que sexan eliminadas da membrana. A ubiquitina (chamada primeiramente \"ubiquitous immunopoietic polypeptide\") foi identificada en 1975 como unha prote\u00edna de funci\u00f3n desco\u00f1ecida que se expresaba en todas as c\u00e9lulas eucariotas (era ubicua). Ata a d\u00e9cada de 1980 non se descubriron a s\u00faa funci\u00f3n e as v\u00edas da ubiquitinaci\u00f3n grazas aos traballos levados a cabo no Fox Chase Cancer Center por Aaron Ciechanover, Avram Hershko e Irwin Rose, que acabar\u00edan por recibir o premio Nobel de Qu\u00edmica de 2004 por estes traballos.\nPropiedades da ubiquitina humana.\nA ubiquitina est\u00e1 formada por 76 amino\u00e1cidos, ten unha masa molecular de aproximadamente 8,6 kDa, e unha cola C-terminal caracter\u00edstica con 7 res\u00edduos de lisina. A s\u00faa estrutura est\u00e1 moi conservada nos eucariotas. As ubiquitinas do ser humano e do l\u00e9vedo son id\u00e9nticas nun 96 % (s\u00f3 3 dos 76 amino\u00e1cidos difiren entre ambas).\nUbiquitinaci\u00f3n.\nA ubiquitinaci\u00f3n ou ubiquitilaci\u00f3n consiste na uni\u00f3n da ubiquitina a outras prote\u00ednas. Nela interve\u00f1en os encimas E1, E2 e E3. O proceso \u00e9 o seguinte: \nNo cadoiro de reacci\u00f3ns da ubiquitinaci\u00f3n, o encima E1 pode unirse a ducias de E2, os cales poden unirse a centos de E3. Outras prote\u00ednas similares \u00e1 ubiquitina tam\u00e9n son modificadas pola v\u00eda da reacci\u00f3n en cadoiro E1\u2013E2\u2013E3.\nO complexo promotor da anafase (APC) e o complexo SCF son dous exemplos de multisubunidades E3 implicadas no reco\u00f1ecemento e ubiquitinaci\u00f3n de diveros obxectivos proteicos para a s\u00faa degradaci\u00f3n nos proteasomas.\nFunci\u00f3ns da ubiquitinaci\u00f3n.\nAta non hai moito pens\u00e1base que a ubiquitinaci\u00f3n e o proteasoma s\u00f3 deb\u00edan considerarse como un vertedoiro de lixo para a c\u00e9lula, no que se degradaban prote\u00ednas an\u00f3malas. Pero as investigaciones posteriores permitiron reco\u00f1ecer que este sistema non s\u00f3 est\u00e1 relacionado coa degradaci\u00f3n de prote\u00ednas an\u00f3malas, sen\u00f3n que sorprendentemente est\u00e1\nimplicado tam\u00e9n en procesos tan diversos como o control do ciclo celular, o tr\u00e1fico de prote\u00ednas, a biox\u00e9nese de org\u00e1nulos ou o control da transcrici\u00f3n, e existen evidencias que permiten supo\u00f1er que case calquera proceso que ocorra na c\u00e9lula pode estar\nrelacionado con este sistema.\nO sistema de ubiquitinaci\u00f3n funciona nunha ampla variedade de procesos celulares, entre os cales est\u00e1n os seguintes::\nVariedades de ubiquitinaci\u00f3n.\nUnha vez que se adiciona un resto de ubiquitina a unha prote\u00edna (monoubiquitinaci\u00f3n), poden engadirse m\u00e1is mol\u00e9culas de ubiquitina \u00e1 primeira, orixinando unha cadea de poliubiquitina. Ademais, alg\u00fans substratos son modificados por adici\u00f3n de mol\u00e9culas de ubiquitina a m\u00faltiples restos de lisina nun proceso chamado multiubiquitinaci\u00f3n. Como xa se dixo, a ubiquitina pos\u00fae un total de 7 residuos de lisina. Historicamente o tipo orixinal identificado de cadeas de ubiquitina foi o que estaba unido \u00e1 lisina 48. Por\u00e9n, traballos m\u00e1is recentes mostraron que exist\u00eda unha gran variedade de posibles uni\u00f3ns, que implicaban a todos os posibles residuos de lisina, e ademais poden formarse cadeas unidas no extremo N-terminal dunha mol\u00e9cula de ubiquitina (\"cadeas lineares\"). Traballos publicados en 2007 demostraron a formaci\u00f3n de cadeas de ubiquitina ramificada que presentaban m\u00faltiples tipos de uni\u00f3n. nunha revisi\u00f3n de Ikeda e Dikic disc\u00fatense as posibles cadeas de ubiquitina \"at\u00edpicas\" (non unidas \u00e1 lisina 48).\nCadeas unidas \u00e1 lisina.\nAs cadeas de poliubiquitina m\u00e1is estudadas (as unidas \u00e1 lisina 48) etiquetan as prote\u00ednas para a s\u00faa destruci\u00f3n, un proceso co\u00f1ecido como prote\u00f3lise. Para que unha prote\u00edna sexa reco\u00f1ecida polo complexo 23 S proteas\u00f3mico, polo menos debe estar unida a catro mol\u00e9culas de ubiquitina nos seus residuos de lisina. As cadeas unidas \u00e1 lisina 63 sinalan tam\u00e9n o destino das prote\u00ednas. O proteasoma \u00e9 un complexo con forma de barril con d\u00faas c\u00e1maras no cal ten lugar a prote\u00f3lise. As prote\u00ednas son rapidamente degradadas en pequenos p\u00e9ptidos (xeralmente cunha lonxitude de 3 a 24 residuos de amino\u00e1cidos). As mol\u00e9culas de ubiquitina son escindidas da prote\u00edna inmediatamente antes da destruci\u00f3n da mesma, polo que non son destru\u00eddas e son recicladas para un novo uso. A\u00ednda que a maior\u00eda dos substratos procesados no proteasoma est\u00e1n ubiquitinados, hai exemplos de prote\u00ednas non ubiquitinadas marcadas para ir ao proteasoma.\nMonoubiquitinaci\u00f3n.\nA ubiquitina pode tam\u00e9n marcar as prote\u00ednas transmembrana (por exemplo, receptores) para eliminalos das membranas e realizar varias funci\u00f3ns de sinalizaci\u00f3n na c\u00e9lula. As mol\u00e9culas transmembrana da superficie da c\u00e9lula que son etiquetadas con ubiquitina est\u00e1n con frecuencia monoubiquitinadas, e esta modificaci\u00f3n altera a localizaci\u00f3n subcelular da prote\u00edna , a mi\u00fado marcando a prote\u00edna para a s\u00faa destruci\u00f3n nos lisosomas.\nAs histonas est\u00e1n xeralmente monoubiquitinadas e asociadas coa marcaxe estrutural ou de sinalizaci\u00f3n.\nOutros tipos de cadeas.\nA ubiquitina ten sete residuos de lisina que poden servir como puntos de poliubiquitinaci\u00f3n, e que son: K48, K63, K6, K11, K27, K29 e K33. Estes diferentes puntos de uni\u00f3n poden definir sinais determinados reco\u00f1ecidos por prote\u00ednas de uni\u00f3n \u00e1 ubiquitina, os cales te\u00f1en motivos de interacci\u00f3n coa ubiquitina, que son zonas que se unen \u00e1 ubiquitina. P\u00e9nsase que estes diferentes puntos de uni\u00f3n son reco\u00f1ecidos por prote\u00ednas que son espec\u00edficas para as topolox\u00edas caracter\u00edsticas a cada zona de uni\u00f3n. Un exemplo \u00e9 a uni\u00f3n K63 na histona H2AX, a cal se sabe que est\u00e1 implicada no reco\u00f1ecemento de danos no ADN ou roturas da dobre h\u00e9lice do ADN.\nXenes.\nA ubiquitina est\u00e1 codificada nos mam\u00edferos por 4 xenes diferentes. Os xenes UBA52 e RPS27A codifican for a ubiquitina fusionada coas prote\u00ednas ribos\u00f3micas L40 e S27a, respectivamente. Os xenes UBB e UBC codifican as prote\u00ednas precursoras da poliubiquitina.\nOrixes.\nEn procariotas non se co\u00f1ece a presenza de ubiquitina nin da maquinaria da ubiquitinaci\u00f3n. Pero p\u00e9nsase que a ubiquitina procede de prote\u00ednas procari\u00f3ticas similares a ThiS ou MoaD. Estas prote\u00ednas procari\u00f3ticas, malia teren pouca homolox\u00eda coa ubiquitina na s\u00faa secuencia de amino\u00e1cidos (a ThiS s\u00f3 ten un 14%), comparten o mesmo tipo de pregamento proteico e a mesma reactividade co xofre. MoaD, que est\u00e1 implicada na bios\u00edntese do cofactor molibdeno, interacciona con MoeB, que act\u00faa sobre MoeB igual que un encima E1 activador da ubiquitina, o que apoia a existencia dunha relaci\u00f3n entre estas prote\u00ednas e o sistema da ubiquitina. Hai un sistema similar para a prote\u00edna ThiS, que ten o seu encima ThiF semellante ao encima E! do sistema da ubiquitina. Tam\u00e9n se pensa que a prote\u00edna Urm-1 do l\u00e9vedo \"Saccharomyces cerevisiae\", que \u00e9 un modificador relacionado coa ubiquitina, \u00e9 un \"f\u00f3sil molecular\" que serve de conexi\u00f3n entre as mencionadas mol\u00e9culas procari\u00f3ticas e a ubiquitina.\nOutros modificadores semellantes \u00e1 ubiquitina.\nA\u00ednda que a ubiquitina sexa o modificador postraducional mellor co\u00f1ecido, co\u00f1\u00e9cese unha crecente familia de prote\u00ednas similares \u00e1 ubiquitina que modifican diversas mol\u00e9culas celulares seguindo unha v\u00eda paralela, a\u00ednda que non igual, \u00e1 da ubiquitina. Entre elas est\u00e1n: os pequenos modificadores similares \u00e1 ubiquitina co\u00f1ecidos como SUMO (\"small ubiquitin-like modifiers\"), a prote\u00edna UCRP, a URM1, a NEDD8 (tam\u00e9n chamada Rub1 en \"Saccharomyces cerevisiae\"), o ant\u00edxeno F asociado aos leucocitos humanos (FAT10), a ATG8, a ATG12, a prote\u00edna Fau similar \u00e1 ubiquitina, a MUB, o UFM1 e a UBL5. A\u00ednda que estas prote\u00ednas te\u00f1en pouca homolox\u00eda coa ubiquitina en secuencia de amino\u00e1cidos, si comparten o mesmo pregamento tridimensional, chamado \"pregamento de ubiquitina\".\nProte\u00ednas humanas que conte\u00f1en o dominio da ubiquitina.\nANUBL1; BAG1; BAT3; DDI1; DDI2; FAU; HERPUD1; HERPUD2;\nHOPS; IKBKB; ISG15; LOC391257; MIDN; NEDD8; OASL; PARK2;\nRAD23A; RAD23B; RPS27A; SACS; SF3A1; SUMO1; SUMO2; SUMO3;\nSUMO4; TMUB1; TMUB2; UBA52; UBB; UBC; UBD; UBFD1;\nUBL4; UBL4A; UBL4B; UBL7; UBLCP1; UBQLN1; UBQLN2; UBQLN3;\nUBQLN4; UBQLNL; UBTD1; UBTD2; UHRF1; UHRF2;"}
{"id": "180234", "revid": "56817", "url": "https://gl.wikipedia.org/wiki?curid=180234", "title": "Diplop\u00eda", "text": "Diplop\u00eda \u00e9 o termo que se aplica \u00e1 visi\u00f3n dobre, a percepci\u00f3n de d\u00faas imaxes dun \u00fanico obxecto. A imaxe pode ser horizontal, vertical ou diagonal.\nCaracter\u00edsticas.\nCando desaparece ao pechar un ollo, ten polo xeral d\u00faas causas, por par\u00e1lises dos m\u00fasculos oculomotores, coa consecuente desalineaci\u00f3n dos ollos, form\u00e1ndose a imaxe en distintos lugares da retina en cada ollo ou en caso de estrabismo. Se ao pechar un ollo non desaparece a dobre imaxe, esta \u00e9 causada xeralmente por defecto de correlaci\u00f3n entre as lentes do ollo. Se ao mirar cun ollo con visi\u00f3n dobre, usando un filtro polarizado, sucede que ao virar o filtro desaparece a dobre imaxe, esta f\u00f3rmase por birrefrinxencia no cristalino. No caso da dobre imaxe vendo cun ollo, \u00e9 importante verificar a presi\u00f3n introcular, que est\u00e1 relacionada co glaucoma ocular.\nA diplop\u00eda tam\u00e9n pode ir asociada a enfermidades de cancro, como no linfoepitelioma de CAVUM, no que o nervio \u00f3ptico pode verse afectado."}
{"id": "180235", "revid": "67725", "url": "https://gl.wikipedia.org/wiki?curid=180235", "title": "Camel", "text": "Camel \u00e9 unha marca de cigarros fundada en 1913 por R.J.e P.E.L.G Reynolds Tobacco e pertencente ao grupo JT (Japan Tobacco Inc.) que \u00e9 o terceiro fabricante de tabaco m\u00e1is importante do mundo. Centra a s\u00faa produci\u00f3n na fabricaci\u00f3n de cigarros de tabaco louro procedente de Turqu\u00eda e Virxinia (Estados Unidos)."}
{"id": "180238", "revid": "89787", "url": "https://gl.wikipedia.org/wiki?curid=180238", "title": "Jeremy Evans", "text": "Jeremy Cornelius Evans, nado o 24 de outubro de 1987 en Monroe, Luisiana, \u00e9 un xogador de baloncesto profesional estadounidense que xoga no Panathinaikos BC grego.\nTraxectoria.\nUniversidade.\nEvans xogou na universidade para os Hilltoppers de Western Kentucky. Coma s\u00e9nior, Evans acadou 10.0 puntos por partido cunha porcentaxe de tiros de campo do 63.9%. \u00c9 o l\u00edder en tap\u00f3ns da historia dos Hilltoppers, con 224.\nProfesional.\nEvans foi elixido na 55\u00aa posici\u00f3n do Draft da NBA de 2010 polos Utah Jazz."}
{"id": "180241", "revid": "89787", "url": "https://gl.wikipedia.org/wiki?curid=180241", "title": "Kyrylo Fesenko", "text": "Kyrylo Fesenko, nado o 24 de decembro de 1986 en Dnipropetrovsk, RSS Ucra\u00edna, Uni\u00f3n Sovi\u00e9tica, \u00e9 un xogador ucra\u00edno de baloncesto profesional que xoga no BC Dnipro da Ukrajina Super-Liha.\nTraxectoria.\nTras xogar catro tempadas no seu pa\u00eds nativo, Ucra\u00edna, Fesenko foi seleccionado na 38\u00aa posici\u00f3n do Draft da NBA de 2007 polos Philadelphia 76ers, e foi traspasado aos Utah Jazz, onde asinou un contrato por tres anos o 15 de agosto de 2007. En 2010 rexeitou un contrato por varios anos cos Houston Rockets e asinou de novo por 1 ano cos Jazz. Est\u00e1 previsto que sexa axente libre non restrinxido en 2011. Pasou a maior parte da s\u00faa tempada coma rookie na NBA Development League cos Utah Flash.\nO 30 de novembro de 2007, Fesenko fixo o seu debut na NBA contra Los Angeles Lakers. Foi chamado de volta polos Jazz dos Utah Flash debido \u00e1 lesi\u00f3n de Carlos Boozer e Mehmet Okur. Fesenko anotou 6 puntos, capturou 7 rebotes e deu 1 asistencia."}
{"id": "180243", "revid": "7523", "url": "https://gl.wikipedia.org/wiki?curid=180243", "title": "Craig Brackins", "text": "Craig Lee Brackins, nado o 9 de outubro de 1987 en Lancaster (California), \u00e9 un xogador americano de baloncesto profesional que xoga no Koshigaya Alphas da B.League xaponesa. Xogou na universidade para os Iowa State Cyclones.\nTraxectoria profesional.\nNBA.\nFoi elixido na 21\u00aa posici\u00f3n do Draft da NBA de 2010 polos Oklahoma City Thunder. O 8 de xullo de 2010, foi traspasado aos New Orleans Hornets xunto ao tam\u00e9n rookie Quincy Pondexter a cambio dos dereitos de Cole Aldrich e Morris Peterson..\nO 23 de setembro de 2010, foi traspasado outra vez aos Philadelphia 76ers xunto con Darius Songaila a cambio de Willie Green e Jason Smith.\nO 30 de novembro de 2010, Brackins foi asignado aos Springfield Armor da NBA Development League. En 5 partidos cos Armor, Brackins acadou 17.2 puntos e 8.6 rebotes. O 12 de decembro de 2010 foi chamado de volta polos 76ers. Foi enviado outra vez a Springfield o 15 de xaneiro de 2011, e rechamado polos 76ers o 7 de febreiro de 2011. Foi enviado outra vez aos Armor o 24 de marzo de 2011.\nIsrael.\nDurante o lockout de 2011, Brackins asinou en agosto co Maccabi Ashdod B.C. da Ligat ha'Al de Israel."}
{"id": "180244", "revid": "89787", "url": "https://gl.wikipedia.org/wiki?curid=180244", "title": "Quincy Pondexter", "text": "Quincy Coe Pondexter, nado o 10 de marzo de 1988 en Fresno (California), \u00e9 un ex xogador americano de baloncesto profesional. Pondexter \u00e9 o sobri\u00f1o do antigo xogador dos Chicago Bulls, Cliff Pondexter.\nTraxectoria profesional.\nFoi seleccionado polos Oklahoma City Thunder na 26\u00aa posici\u00f3n do Draft da NBA de 2010, e inmediatamente foi traspasado aos New Orleans Hornets.\nO 24 de decembro de 2011, foi traspasado aos Memphis Grizzlies a cambio de Greivis Vasquez. O 31 de outubro de 2013, Pondexter asinou unha extensi\u00f3n de contrato de catro anos cos Grizzlies.\nO 12 de xaneiro de 2015, Pondexter foi traspasado \u00f3s New Orleans Pelicans nun traspaso entre os Grizzlies, os Pelicans e os Boston Celtics."}
{"id": "180245", "revid": "89787", "url": "https://gl.wikipedia.org/wiki?curid=180245", "title": "Luis Zubeld\u00eda", "text": "Luis Francisco Zubeld\u00eda, nado en Santa Rosa o 13 de xaneiro de 1981, \u00e9 un exfutbolista e actual adestrador de f\u00fatbol arxentino. Xogaba de centrocampista.\nTraxectoria.\nO 17 de xu\u00f1o de 2017 f\u00edxose oficial a s\u00faa contrataci\u00f3n como adestrador do Deportivo Alav\u00e9s, en substituci\u00f3n de Mauricio Pellegrino. O 17 de setembro de 2017 foi cesado como adestrador do Alav\u00e9s, logo de encaixar catro derrotas nas primeiras catro xornadas. O seu substituto foi Gianni De Biasi."}
{"id": "180246", "revid": "15490", "url": "https://gl.wikipedia.org/wiki?curid=180246", "title": "Bildu", "text": "Bildu (\"Reunirse\" en \u00e9uscaro) \u00e9 unha coalici\u00f3n pol\u00edtica cunha ideolox\u00eda nacionalista vasca e situado no chamado polo soberanista e independentista, conformada polos partidos Eusko Alkartasuna, Alternatiba, a plataforma cidad\u00e1 Herritarron Garaia e outros independentes abertzales e de esquerdas. Os seus integrantes afirmaron a s\u00faa vontade de continuar o proxecto de coalici\u00f3n m\u00e1is al\u00e1 das elecci\u00f3ns de 2011. Presentaron candidaturas nas elecci\u00f3ns do mes de maio de 2011, como foron as elecci\u00f3ns ao Parlamento de Navarra, as Xuntas Xerais de Araba, de Guip\u00fascoa e de Biscaia, e as elecci\u00f3ns municipais espa\u00f1olas de 2011 en Euskadi, Navarra e no Condado de Trevi\u00f1o (Castela e Le\u00f3n)."}
{"id": "180247", "revid": "23204", "url": "https://gl.wikipedia.org/wiki?curid=180247", "title": "Pedro Casald\u00e1liga", "text": "Pedro Casald\u00e1liga Pla, nado en Balsareny (Barcelona) o 16 de febreiro de 1928 e finado en Batatais (Estado de S\u00e3o Paulo) o 8 de agosto de 2020, foi un bispo cat\u00f3lico, escritor e poeta catal\u00e1n radicado no Brasil activista dos dereitos humanos.\nTraxectoria.\nNado nunha familia labrega, formado no seminario de Vic foi ordenado sacerdote o 31 de maio de 1952 en Montju\u00efc (Barcelona).\nEn xu\u00f1o de 1968 mudouse para o Mato Grosso, na Amazon\u00eda brasileira. O Papa Paulo VI nomeouno bispo de Araguaia en 1971. Adoptou como lema da actividade pastoral: \"Nada possuir, nada carregar, nada pedir, nada calar e, sobretudo, nada matar\".\nComprometido coa xustiza social, a prol dos dereitos dos desfavorecidos e da identidade cultural dos ind\u00edxenas e dos seus dereitos econ\u00f3micos e sociais, enfrontouse a sectores latifundistas e militares e foi branco de ameazas de morte. Chegou a ser detido cando acudiu \u00e1 delegaci\u00f3n de Polic\u00eda do poboado de Ribeirao Bonito o 12 de outubro de 1976 a parar determinadas torturas. Foi a poboaci\u00f3n quen, tras a misa do s\u00e9timo d\u00eda, o liberou. O seu colaborador e vicario Jo\u00e3o Bosco foi asasinado ao ser confundido con el.\nDurante a ditadura militar iniciouse ata por catro veces o seu proceso de expulsi\u00f3n do pa\u00eds. De feito, foi remiso a sa\u00edr para evitar o risco de non poder entrar de novo. Roma amosoulle as s\u00faas reservas o seu apoio \u00e1 implicaci\u00f3n de relixiosos nicaraguanos a prol da revoluci\u00f3n e a s\u00faa aproximaci\u00f3n \u00e1 teolox\u00eda da liberaci\u00f3n. Con todo, nunca se lle abriu un proceso nin foi formalmente sancionado e recibiu o apoio da conferencia episcopal brasileira. Tras a s\u00faa xubilaci\u00f3n, amosouse partidario dunha participaci\u00f3n popular na elecci\u00f3n dos bispos.\nAos seus 84 anos, por indicaci\u00f3n da polic\u00eda federal brasileira e escoltado por ela, viuse obrigado a abandonar a s\u00faa casa de Araguaia. A raz\u00f3n foi a intensificaci\u00f3n das ameazas de morte que recibe dos facendeiros que se apropiaron violentamente das terras de Maraiwatser\u00e9, desposu\u00edndo aos indios Xavantes. Estes ind\u00edxenas contaron sempre co apoio do bispo brasileiro, pero este mant\u00edvose e en paradeiro desco\u00f1ecido por raz\u00f3ns de seguridade.\nPor mor das s\u00faas ideas, tivorelaci\u00f3n directa con varios papas, sendo amonestado por Xo\u00e1n Paulo II e defendido por Paulo VI e Francisco, tendo influencia na enc\u00edclica Laudato Si' en 2015.\nEnfermo de Parkinson seguiu apoiando a causa da liberaci\u00f3n dos marxinados no Brasil."}
{"id": "180248", "revid": "23204", "url": "https://gl.wikipedia.org/wiki?curid=180248", "title": "Rep\u00fablica de X\u00e9nova", "text": "A Seren\u00edsima Rep\u00fablica de X\u00e9nova (en italiano Serenissima Repubblica di Genova) foi un estado independente creado pola cidade costeira de X\u00e9nova en 1096, situado en Liguria, na costa noroccidental da pen\u00ednsula It\u00e1lica. Mant\u00edvose independente entre os s\u00e9culos XI e finais do XVIII, at\u00e9 que en 1797 as tropas de Napole\u00f3n Bonaparte conquistaron o territorio, establecendo despois a Rep\u00fablica Ligur. Finalmente acabou sendo anexionada polo Reino de Sarde\u00f1a, que acabou creando o Reino de Italia. Xunto a Amalfi, Venecia e Pisa era unha das catro rep\u00fablicas mar\u00edtimas.\nGoberno.\nDesde a idade media estivo gobernada sucesivamente por c\u00f3nsules, podest\u00e1s ou capit\u00e1ns do pobo. A rep\u00fablica consular foi, substancialmente, democr\u00e1tica, mentres que a dos podest\u00e1s e a dos capit\u00e1ns do pobo retomou con violencia a relaci\u00f3n, con frecuencia conflitiva, entre autoridade e liberdade.\nNo s\u00e9culo XVI cambiou o seu goberno por un sistema de tipo olig\u00e1rquico, con dogos perpetuos. Esta foi a \u00e9poca de maior esplendor.\nAndrea Doria conseguiu p\u00f3r de acordo as 250 familias m\u00e1is poderosas da Rep\u00fablica, que tiveron como misi\u00f3n elixir o Consello Maior (\"Maggior Consiglio\"), que cada dous anos nomeaba aos dogos que representaban a Rep\u00fablica. Esta \u00e9poca foi rexida pola aristocracia.\nX\u00e9nova foi un estado con clara vocaci\u00f3n mar\u00edtima e comercial, sendo un estado d\u00e9bil e dependente de inxerencias estranxeiras no plano pol\u00edtico e militar. A vida pol\u00edtica de X\u00e9nova estivo dominada por varias familias sen que o estado tivese un papel principal. Pese a que os principais logros foron econ\u00f3micos, tam\u00e9n conseguiu unha expansi\u00f3n territorial polo Mediterr\u00e1neo e o mar Negro, a\u00ednda que a maior\u00eda das veces se trataba tan s\u00f3 de establecementos puramente comerciais.\nHistoria.\nA Rep\u00fablica ten o seu precedente nos privilexios dados \u00e1 cidade polos reis de Italia Berengario II e Adalberto no ano 958, os primeiros que recib\u00eda un municipio italiano. Entre eles estaban a inmunidade do territorio da cidade, as\u00ed como as posesi\u00f3ns dos seus habitantes, co que a partir de ent\u00f3n os representantes da monarqu\u00eda ti\u00f1an prohibida a entrada nas casas dos habitantes da cidade ou esixirlles aloxamento ou manutenci\u00f3n durante as s\u00faas visitas oficiais.\nFinalmente constitu\u00eduse en comuna independente a finais do s\u00e9culo XI ou principios do XII.\nAs invasi\u00f3ns \u00e1rabes provocaron un declive do comercio en todas as cidades do arco costeiro entre Barcelona e Roma. Trala expansi\u00f3n \u00e1rabe, X\u00e9nova tivo que limitar os seus intercambios comerciais aos logrados coa navegaci\u00f3n costeira.\nPisa e X\u00e9nova daquela non comerciaban con lugares afastados, e ansiaban o control da illas de C\u00f3rsega e Sarde\u00f1a, en poder dos musulm\u00e1ns. A\u00ednda que rivais, as d\u00faas cidades ali\u00e1ronse en 1016 para atacar as illas, o que propiciou unha expansi\u00f3n r\u00e1pida do comercio de ambas as d\u00faas cidades. A alianza con Pisa repetiuse en 1087, cando tomaron e saquearon Mahdya, apoder\u00e1ndose dun abundante bot\u00edn.\nA comezos do s\u00e9culo XII Pisa era a primeira potencia econ\u00f3mica e comercial do Mediterr\u00e1neo Occidental, pero X\u00e9nova culminou con \u00e9xito unha serie de empresas coas que pasou a desbancar ao seu rival. As\u00ed, durante a primeira d\u00e9cada do s\u00e9culo logrou mediante triunfantes expedici\u00f3ns barrios nas cidades de Tortosa, Acre, Gibelot, Tr\u00edpoli, Sid\u00f3n, Beirut e Mamistra. Posteriormente fixo incursi\u00f3ns a Bug\u00eda (1136), Almer\u00eda (1146) e Tortosa en 1148. En 1155 consegue un barrio en Constantinopla, onde xa se estableceran os mercadores de Venecia e Pisa.\nDurante a idade moderna a instituci\u00f3n dos dogos mant\u00edvose con algunhas reformas. En 1797 Napole\u00f3n Bonaparte conquistou case todo o territorio ligur, implantando a Rep\u00fablica Ligur e facendo que pasase a depender do Imperio Franc\u00e9s desde 1805.\nTrala ca\u00edda de Napole\u00f3n I en 1815, o Congreso de Viena estableceu a anexi\u00f3n da Rep\u00fablica Ligur, e polo tanto da Liguria, ao Reino de Sarde\u00f1a, gobernada pola casa real dos Savoia."}
{"id": "180250", "revid": "1944002", "url": "https://gl.wikipedia.org/wiki?curid=180250", "title": "Reino dos longobardos", "text": ""}
{"id": "180251", "revid": "27155", "url": "https://gl.wikipedia.org/wiki?curid=180251", "title": "Autofaxia", "text": "A autofaxia, ou autofagocitose, \u00e9 un proceso catab\u00f3lico celular que orixina a degradaci\u00f3n de compo\u00f1entes da propia c\u00e9lula utilizando os lisosomas. \u00c9 un proceso estreitamente regulado que desempe\u00f1a unha funci\u00f3n normal no crecemento celular, diferenciaci\u00f3n, e na homeostase, e axuda a manter un equilibrio entre a s\u00edntese, a degradaci\u00f3n e o reciclado dos produtos celulares. \u00c9 un dos principais mecanismos por medio dos cales unha c\u00e9lula en estado de desnutrici\u00f3n redistrib\u00fae os nutrientes dos procesos menos necesarios aos m\u00e1is esenciais.\nExiste unha gran variedade de procesos autof\u00e1xicos, mais todos te\u00f1en en com\u00fan a degradaci\u00f3n de compo\u00f1entes intracelulares por medio dos lisosomas. O mecanismo mellor co\u00f1ecido da autofaxia implica a formaci\u00f3n dunha membrana arredor dunha determinada zona da c\u00e9lula, separando as\u00ed o seu contido do resto do citoplasma. A ves\u00edcula resultante fusi\u00f3nase despois cun lisosoma e despois degr\u00e1dase o seu contido.\nA autofaxia foi descrita xa na d\u00e9cada de 1960, pero moitas cuesti\u00f3ns sobre o proceso e os mecanismos implicados a\u00ednda permanecen sen resolver. O seu papel nas enfermidades non est\u00e1 ben definido tampouco; pero parece que pode axudar a previr ou deter a progresi\u00f3n de determinadas doenzas como alg\u00fans tipos de neurodexeneraci\u00f3n e o c\u00e1ncer, e desempe\u00f1a un papel protector contra as infecci\u00f3ns por pat\u00f3xenos intracelulares; a\u00ednda que en certas situaci\u00f3ns pode contribu\u00edr ao desenvolvemento dalgunhas enfermidades. Nas c\u00e9lulas precursoras mieloides a autofaxia pode ser un indicador da s\u00edndrome de Chediak-Higashi, e unha posible explicaci\u00f3n \u00e1 neutropenia (diminuci\u00f3n do n\u00famero de neutr\u00f3filos).\nTerminolox\u00eda.\nA palabra autofaxia v\u00e9n do grego \"\u03b1\u03c5\u03c4\u03bf\" (un mesmo) e \"\u03c6\u03b1\u03b3\u03b5\u03b9\u03bd\" (comer), facendo referencia a que a propia c\u00e9lula destr\u00fae cos seus lisosomas unha parte de si mesma. Termos sin\u00f3nimos son aut\u00f3lise. (\u03bb\u03c5\u03c3\u03b9\u03c2 = disoluci\u00f3n) ou autofagocitose. O termo hist\u00f3lise (\u1f31\u03c3\u03c4\u03bf\u03c2 = tecido) \u00e9 un proceso similar, pero s\u00f3 sucede durante a metamorfose (por exemplo en anfibios) ou durante o desenvolvemento embrionario.\nOutros termos que se utilizan \u00e1s veces para falar de autofaxias selectivas e de fagocitose son: pexofaxia (autofaxia selectiva de degradaci\u00f3n de peroxisomas), mitofaxia (autofaxia selective de degradaci\u00f3n de mitocondrias), xenofaxia (na que se degradas bacterias e virus intracelulares, que persisten moito tempo dentro da c\u00e9lula), agrefaxia (autofaxia de agregados de prote\u00ednas), reticulofaxia (autofaxia do ret\u00edculo endoplasm\u00e1tico), heterofaxia (autofaxia de endosomas), crinofaxia (autofaxia do aparato de Golgi), ribofaxia (autofaxia selectiva de ribosomas).\nFuncionamento xeral da autofaxia.\nA descuberta dos xenes Atg (\"autophagy related genes\") na d\u00e9cada de 1990 no l\u00e9vedo foi moi importante, non soamente para o entendemento en termos moleculares da macroautofaxia, sen\u00f3n tam\u00e9n para comprender a s\u00faa importancia en fisiolox\u00eda e patolox\u00eda. Co\u00f1\u00e9cense m\u00e1is de 30 xenes Atg, dos cales m\u00e1is da metade est\u00e1n implicados na autofaxia. Estes xenes est\u00e1n presentes tam\u00e9n nas c\u00e9lulas de mam\u00edferos.\nNa c\u00e9lula a macroautofaxia empeza pola formaci\u00f3n dun vac\u00faolo que se alonga, rodea e encerra de modo non selectivo constitu\u00edntes do citoplasma. O autofagosoma as\u00ed formado est\u00e1 delimitado por unha dobre membrana fosfolip\u00eddica. Na formaci\u00f3n do autofagosoma participan probablemente a membrana plasm\u00e1tica e varios compartimentos celulares, como o ret\u00edculo endoplasm\u00e1tico, aparato de Golgi e as s\u00faas ves\u00edculas).\nC\u00f3mpre tam\u00e9n a participaci\u00f3n dunhas quince prote\u00ednas Atg. Con excepci\u00f3n de Atg9, estas prote\u00ednas non pos\u00faen dominio transmembrana. As prote\u00ednas Atg, recrutadas no citoplasma, forman complexos un\u00edndose unhas con outras e as\u00f3cianse de xeito transitorio coa membrana do pre-autofagosoma e \u00e1 do autofagosoma.\nA autofaxia pode ser estimulada en condici\u00f3ns de estr\u00e9s como a carencia de nutrientes, a ausencia de factores de crecemento ou a falta de os\u00edxeno (hipoxia).\nA prote\u00edna mTOR (\"mammalian target of rapamycin\") xoga un papel chave na integraci\u00f3n destes sinais e na regulaci\u00f3nn da autofaxia. Cando \u00e9 activada, a mTor inhibe a v\u00eda da autofaxia, pero a s\u00faa inactivaci\u00f3n (por carencia de nutrientes, por exemplo) permite suspender a inhibici\u00f3n e iniciar a autofaxia. Este encima \u00e9 o obxectivo da rapamicina (unha droga moi utilizada para inducir a autofaxia).\nOutro xeito de desencadear a autofaxia precisa a intervenci\u00f3n do complexo Atg6 (tam\u00e9n chamado Beclin 1)/PI3 quinase da clase III. Este complexo participa na induci\u00f3n da autofaxia, na incurvaci\u00f3n do pre-autofagosoma e na formaci\u00f3n do autofagosoma.\nO desenvolvemento posterior do proceso autof\u00e1xico descansa esencialmente no funcionamento de dous sistemas an\u00e1logos aos da ubiquitinaci\u00f3n de prote\u00ednas:\nTipos de autofaxia.\nDistinguiremos entre macroautofaxia, microautofaxia e autofaxia mediada por prote\u00ednas chaperonas.\nA autofaxia \u00e9 unha parte do crecemento celular normal e do desenvolvemento, no cal a prote\u00edna mTOR exerce unha importante funci\u00f3n regulatoria.\nFunci\u00f3ns.\nNecesidade de nutrientes.\nNunha situaci\u00f3n de desnutrici\u00f3n, o incremento da autofaxia leva \u00e1 degradaci\u00f3n de compo\u00f1entes non vitais da c\u00e9lula e \u00e1 liberaci\u00f3n de novos nutrientes que aseguren a supervivencia da c\u00e9lula. C\u00e9lulas de l\u00e9vedos mutantes cunha reducida capacidade autof\u00e1xica morren rapidamente en situaci\u00f3ns de nutrici\u00f3n deficiente. O xene \"Atg7\" parece estar implicado na autofaxia mediada por nutrientes, e tal como se demostrou en estudos en ratos a autofaxia inducida pola falta de nutrientes est\u00e1 deteriorada en ratos deficientes en Atg7.\nInfecci\u00f3n.\nA autofaxia exerce unha funci\u00f3n na destruci\u00f3n dalgunhas bacterias que se encontran dentro da c\u00e9lula por tempo prolongado. Os pat\u00e1xenos intracelulares como \"Mycobacterium tuberculosis\" poden persistir moito tempo dentro das c\u00e9lulas, xa que bloquean as acci\u00f3ns normais que emprende a c\u00e9lula para desfacerse delas. Estimulando a autofaxia en c\u00e9lulas infectadas pode superarse este bloqueo, o que axuda a desfacerse dos pat\u00f3xenos. Ademais da \"simple\" destruci\u00f3n de pat\u00f3xenos, tam\u00e9n hai evidencias de que a autofaxia xoga un papel na detecci\u00f3n de virus polo menos en certo tipo de c\u00e9lulas (c\u00e9lulas dendr\u00edticas plasmocitoides) utilizando os chamados receptores de reco\u00f1ecemento de patr\u00f3ns de (PRR), os cales forman parte do sistema inmunitario innato. Un caso \u00e9 o do virus da estomatite vesicular, que se cre que \u00e9 englobado en autofagosomas no citosol e trasladado aos endosomas, onde ten lugar a s\u00faa detecci\u00f3n por un receptor membro dos PRR, que detecta ARN monocatenario. Despois da activaci\u00f3n deste receptor, in\u00edciase unha cascada de sinais intracelulares, que conducen \u00e1 induci\u00f3n da produci\u00f3n de interfer\u00f3n entre outras citoquinas antivirais. Existe unha serie de virus e bacterias que alteran a v\u00eda autof\u00e1xica, para facilitar a s\u00faa propia replicaci\u00f3n .\nMecanismo de reparaci\u00f3n.\nA autofaxia util\u00edzase para destru\u00edr org\u00e1nulos danados, membranas celulares e prote\u00ednas, e p\u00e9nsase que os fallos na autofaxia son unha das principais raz\u00f3ns para a acumulaci\u00f3n de danos celulares e o envellecemento.\nMorte celular programada.\nTense proposto que un dos varios tipos de morte celular programada \u00e9 unha autofaxia que orixina a total destruci\u00f3n da c\u00e9lula; por\u00e9n, non existen probas conclu\u00edntes sobre o asunto. Non obstante, a observaci\u00f3n de que as c\u00e9lulas presentan caracter\u00edsticas autof\u00e1xicas en \u00e1reas que est\u00e1n sufrindo morte celular programada levou a cru\u00f1ar a frase \"morte celular autof\u00e1xica\" (tam\u00e9n co\u00f1ecida como \"morte celular citoplasm\u00e1tica\" ou \"morte celular de tipo II\"). Diversos estudos sobre a metamorfose dos insectos mostraron que as s\u00faas c\u00e9lulas experimentaban unha forma de morte celular programada que parece distinta doutras; e foi proposta como un exemplo de morte celular autof\u00e1xica.\nNon se sabe se a actividade autof\u00e1xica en c\u00e9lulas moribundas \u00e9 o que realmente causa a morte celular ou se simplemente a autofaxia sucede como un proceso colateral. En moitas doenzas neurol\u00f3xicas, en certas v\u00edas de morte celular neuronal e despois dun dano neuronal, aparece na c\u00e9lula un n\u00famero moi incrementado de \"autofagosomas\". Non obstante, non se puido establecer unha relaci\u00f3n causal entre a morte celular e a autofaxia. Non est\u00e1 claro se o incremento dos autofagosomas indica un incremento de actividade autof\u00e1xica ou un descenso no ritmo de fusi\u00f3n dos autofagosomas cos lisosomas. Recentemente mesmo se suxeriu que a autofaxia poder\u00eda ser en realidade un mecanismo de supervivencia beneficioso para a c\u00e9lula."}
{"id": "180252", "revid": "23204", "url": "https://gl.wikipedia.org/wiki?curid=180252", "title": "Rusty Schwimmer", "text": "Rusty Schwimmer, nada o 25 de agosto de 1962 en Chicago, Illinois, \u00e9 unha actriz de cinema e televisi\u00f3n ademais de cantante. O seu papel que lle proporcionou m\u00e1is renome foi como Barbara Ludzinski en \"The Guardian\".\nTraxectoria.\nEntre os seus papeis en filmes destaca como Joey B en \"\", como Sra. Thornton en \"Twister\", Srta. Pendleton en \"Amistad\", Alice en \"EDtv\", Irene Johnson en \"A tormenta perfecta\", Betty en \"En terra de homes\" e Amelia Minchin en \"A princesi\u00f1a\".\nTam\u00e9n son not\u00e1beis as s\u00faas aparici\u00f3ns en series de televisi\u00f3n como \"Parker Lewis Can't Lose\", \"In The Heat of the Night\", \"The Fresh Prince of Bel Air\", \"Tales from the Crypt\", \"Married... With Children\", \"ER\", \"Chicago Hope\", \"Ally McBeal\", \"Judging Amy\", \"The X-Files\", \"Gilmore Girls\", \"\", \"Shark\", \"Criminal Minds\", \"Heroes\", \"Desperate Housewives\", \"Private Practice\", \"Six Feet Under\" entre outras."}
{"id": "180253", "revid": "89787", "url": "https://gl.wikipedia.org/wiki?curid=180253", "title": "Mart\u00edn L\u00f3pez Ruibal", "text": "Mart\u00edn L\u00f3pez Ruibal, nado en Ponte Caldelas o 2 de abril de 1990, \u00e9 un futbolista galego. Xoga de dianteiro e o seu club actual \u00e9 o Pontevedra CF B."}
{"id": "180254", "revid": "25871", "url": "https://gl.wikipedia.org/wiki?curid=180254", "title": "Rub\u00e9n L\u00f3pez \u00c1lvarez", "text": "Rub\u00e9n L\u00f3pez \u00c1lvarez, co\u00f1ecido como \"Tubo\", nado no Porri\u00f1o o 23 de maio de 1989, \u00e9 un futbolista galego. Xoga de centrocampista e o seu club actual \u00e9 o Pontevedra CF B."}
{"id": "180255", "revid": "89787", "url": "https://gl.wikipedia.org/wiki?curid=180255", "title": "Sergio R\u00edos Prego", "text": "Sergio R\u00edos Prego, nado en Cambados o 2 de setembro de 1989, \u00e9 un futbolista galego. Xoga de porteiro e o seu club actual \u00e9 o R\u00e1pido de Bouzas que milita na 3\u00aa divisi\u00f3n grupo 1\u00ba."}
{"id": "180256", "revid": "25871", "url": "https://gl.wikipedia.org/wiki?curid=180256", "title": "Gabriel Misa P\u00e9rez", "text": "Gabriel Misa P\u00e9rez, nado en Vigo o 28 de febreiro de 1991, \u00e9 un futbolista galego. Xoga de centrocampista e o seu club actual \u00e9 o Pontevedra CF."}
{"id": "180257", "revid": "109216", "url": "https://gl.wikipedia.org/wiki?curid=180257", "title": "Material defectuoso", "text": "Material defectuoso \u00e9 o t\u00edtulo do d\u00e9cimo \u00e1lbum de estudio da banda espa\u00f1ola de rock Extremoduro, editado e publicado por Warner Music o 24 de maio\u00a0de 2011.\nO disco consta de 6 temas de aproximadamente 43 minutos de duraci\u00f3n e a s\u00faa distribuci\u00f3n realizouse nos formatos de CD, vinilo e \u00e1lbum dixital."}
{"id": "180258", "revid": "23204", "url": "https://gl.wikipedia.org/wiki?curid=180258", "title": "Liam Cunningham", "text": "Liam Cunningham, nado o 2 de xu\u00f1o de 1961 en Dubl\u00edn, \u00e9 un actor e director de cinema irland\u00e9s. Apareceu un numerosos proxectos de cinema e televisi\u00f3n entre os que se incl\u00faen \"A princesi\u00f1a\", \"First Knight\" e \"Jude\".\nBiograf\u00eda.\nCunningham naceu no East Wall, que \u00e9 unha \u00e1rea do centro da Northside de Dubl\u00edn. Medrou no seo dunha familia cat\u00f3lica e ten tres irm\u00e1s e un irm\u00e1n.\nDeixou a escola con quince anos e traballou durante alg\u00fan tempo como electricista. Na d\u00e9cada de 1980, mudouse a Zimbabwe onde estivo durante tres anos traballando no mantemento do equipo el\u00e9ctrico nun parque de safari. Despois de regresar a Irlanda, Cunningham mostrouse insatisfeito co seu traballo como electricista e decidiu perseguir o seu so\u00f1o de actuar. Asistiu a clases de actuaci\u00f3n e comezou a traballar no teatro local.\nActualmente, Cunningham vive en Dubl\u00edn coa s\u00faa muller Colette, a s\u00faa filla Ellen e os seus fillos var\u00f3ns Liam Jr. e Sean.\nTraxectoria.\nO seu debut no cinema chegou da man do filme \"Into the West\". A s\u00faa aparici\u00f3n na pantalla continuou con papeis en \"War of the Buttons\", \"A princesi\u00f1a\", \"Cracker-Best Boys\" e \"First Knight\".\nO papel que cambiou a s\u00faa traxectoria foi como Phillotson no filme \"Jude\".\nContinuou con pequenos papeis en \"Police 2020\", \"Falling for a Dancer\", \"Shooting the Past\", \"When the Sky Falls\" e \"Revelation\".\nPor\u00e9n, acadou fama internacional co seu papel como Capit\u00e1n Ryan no filme de terror \"Dog Soldiers\". Dende ent\u00f3n, protagonizou numerosos filmes americanos e brit\u00e1nicos de grande orzamento entre os que se incl\u00faen \"The League of Gentlemen's Apocalypse\", \"O vento que axita o orxo\", \"\", \"Hunger\", \"Furia de tit\u00e1ns\" e \"Centurion\"."}
{"id": "180259", "revid": "89787", "url": "https://gl.wikipedia.org/wiki?curid=180259", "title": "Paul George", "text": "Paul Clifton Anthony George, nado o 2 de maio de 1990 en Palmdale, California, \u00e9 un xogador estadounidense de baloncesto profesional que xoga nos Los Angeles Clippers da National Basketball Association (NBA).\nTraxectoria profesional.\nGeorge foi elixido na 10\u00aa posici\u00f3n do Draft da NBA de 2010 polos Indiana Pacers tras xogar dous anos na universidade cos Fresno State Bulldogs. George asinou o seu contrato rookie o 1 de xullo de 2010, por dous anos por 3.9 mill\u00f3ns de d\u00f3lares.\nO 27 de outubro, George fixo o seu debut na NBA contra os San Antonio Spurs, xogando 23 minutos e anotando 4 puntos. Nos playoffs de 2011, George foi un dos tan s\u00f3 dous rookies do Draft de 2010 que foron titulares para os seus equipos, sendo o outro Landry Fields dos New York Knicks. \u00d3 remate da tempada, George foi inclu\u00eddo no segundo equipo de rookies de 2011 da NBA.\nO 3 de febreiro de 2012, George anotou 30 puntos, fixo 7 triplas, 9 rebotes, 5 asistencias, 5 roubos e 1 tap\u00f3n na vitoria contra os Dallas Mavericks. Foi seleccionado para competir no concurso de mates do NBA All-Star Weekend de 2012, ademais de ser elixido membro do Team Chuck no Rising Stars Challenge.\nO 21 de novembro de 2012, George anotou 9 de 13 triplas intentadas, para anotar 37 puntos, a m\u00e1xima anotaci\u00f3n da s\u00faa carreira, na vitoria contra os New Orleans Hornets. Esta marca de 9 triplas converteuse no r\u00e9cord da franqu\u00eda de m\u00e1is triplas anotadas nun partido, superando a Reggie Miller. O 24 de xaneiro de 2013, anunciouse que George foi seleccionado para xogar no NBA All-Star Game de 2013 en Houston. Esta foi a primeira vez que George foi elixido All-Star.\nO 6 de xullo de 2017, George foi traspasado \u00f3s Oklahoma City Thunder a cambio de Victor Oladipo e Domantas Sabonis.\nO 10 de xullo de 2019, George foi traspasado \u00f3s Los Angeles Clippers a cambio de Shai Gilgeous-Alexander, Danilo Gallinari e cinco elecci\u00f3ns da primeira rolda do Draft."}
{"id": "180260", "revid": "89787", "url": "https://gl.wikipedia.org/wiki?curid=180260", "title": "Eric Bledsoe", "text": "Eric Bledsoe, nado o 9 de decembro de 1989 en Birmingham (Alabama), \u00e9 un xogador de baloncesto profesional estadounidense. Foi seleccionado na 18\u00aa posici\u00f3n do Draft da NBA de 2010 polos Oklahoma City Thunder. Foi considerado coma un dos mellores bases do pa\u00eds cando estaba no instituto.\nTraxectoria.\nUniversidade.\nBledsoe xogou un ano cos Kentucky Wildcats, onde fixo unha media de 11,3 puntos por partido. A\u00ednda que \u00e9 principalmente un base, xogou a maior\u00eda dos partidos coma escolta. Os Wildcats acadaron unha marca de 35-3.\nNBA.\nO 7 de abril de 2010, Bledsoe anunciou que \u00eda saltarse as s\u00faas \u00faltimas tres tempadas universitarias para entrar no Draft da NBA de 2010. Foi recomendado pola s\u00faa rapidez, a s\u00faa habilidade co bal\u00f3n nas mans e de tiro dende lonxe. Bledsoe foi a 18\u00aa elecci\u00f3n no Draft da NBA de 2010, elixido polos Oklahoma City Thunder, a\u00ednda que foi traspasado inmediatamente aos Los Angeles Clippers.\nO 10 de xullo de 2013, Bledsoe foi traspasado \u00f3s Phoenix Suns xunto \u00f3 seu compa\u00f1eiro Caron Butler, nun traspaso entre tres equipos que mandou a Jared Dudley e a J. J. Redick \u00f3s Los Angeles Clippers, con d\u00faas elecci\u00f3ns do Draft para Milwaukee.\nO 7 de novembro de 2017, Bledsoe foi traspasado \u00f3s Milwaukee Bucks a cambio de Greg Monroe e d\u00faas elecci\u00f3ns do Draft, unha protexida da primeira rolda, e outra da segunda rolda. Fixo o seu debut cos Bucks tres d\u00edas m\u00e1is tarde, facendo 13 puntos e 7 asistencias na vitoria por 94-87 contra os San Antonio Spurs.\nO 24 de novembro de 2020, Bledsoe foi traspasado \u00f3s New Orleans Pelicans nun traspaso entre catro equipos. No seu debut cos Pelicans, Bledsoe acadou 18 puntos, 6 asistencias e dous rebotes na vitoria dos Pelicans por 113\u201399 contra os Toronto Raptors.\nO 7 de agosto de 2021, Bledsoe foi traspasado \u00f3s Memphis Grizzlies. O 16 de agosto de 2021, foi traspasado \u00f3s Los Angeles Clippers.\nO 4 de febreiro de 2022, Bledsoe foi traspasado xunto a Justise Winslow e Keon Johnson \u00f3s Portland Trail Blazers, a cambio de Norman Powell e Robert Covington. Foi cortado o 6 de xullo de 2022, sen chegar a debutar cos Blazers."}
{"id": "180261", "revid": "98629", "url": "https://gl.wikipedia.org/wiki?curid=180261", "title": "Mad\u012bnat al-Zahr\u0101", "text": "Mad\u012bnat al-Zahr\u0101 (en \u00e1rabe \u0645\u062f\u064a\u0646\u0629 \u0627\u0644\u0632\u0647\u0631\u0627\u0621, \"A cidade de Zahra\"), tam\u00e9n co\u00f1ecida como Medina Azahara, foi unha cidade palatina ou \u00e1ulica mandada edificar por Abderram\u00e1n III (Abd al-Rahman III, al-Nasir) na periferia de C\u00f3rdoba, a uns 8\u00a0km cara ao oeste.\nOs principais motivos da s\u00faa construci\u00f3n foron de \u00edndole pol\u00edtico-ideol\u00f3xica: a dignidade de califa esix\u00eda a fundaci\u00f3n dunha nova cidade, s\u00edmbolo do seu poder, a imitaci\u00f3n doutros califatos orientais, e sobre todo para mostrar a s\u00faa superioridade sobre os seus grandes inimigos, os fatim\u00eds de Ifriqiya, a zona norte do continente africano. Non s\u00f3 eran opo\u00f1entes pol\u00edticos, sen\u00f3n tam\u00e9n relixiosos, pois os fatim\u00eds, xi\u00edtas, eran inimigos dos omeias, maioritariamente da rama isl\u00e1mica sun\u00ed.\nXeograf\u00eda.\nEstaba situada a uns 8\u00a0km ao oeste de C\u00f3rdoba, \u00e1 beira xa de Serra Morena, na aba do Yabal al-Arus (Monta\u00f1a da Desposada ou Serra da Noiva), fronte ao val do Guadalquivir e orientada de norte a sur. Est\u00e1 sobre un sa\u00ednte da serra, que se introduce na campi\u00f1a, entre d\u00faas barrancadas. O lugar foi elixido porque permit\u00eda desenvolver un programa de construci\u00f3ns xerarquizadas, de modo que a cidade e a chaira estendida ao seu p\u00e9 quedaban f\u00edsica e visualmente dominadas polas edificaci\u00f3ns do Alc\u00e1zar. A s\u00faa implantaci\u00f3n no territorio xerou unha rede viaria e infraestruturas hidr\u00e1ulicas e de abastecemento para a s\u00faa construci\u00f3n, conservada en parte at\u00e9 a actualidade en forma de restos de cami\u00f1os, canteiras, acuedutos, almunias e pontes.\nAproveitando perfectamente o desnivel do terreo, a cidade palatina de Mad\u012bnat al-Zahr\u0101 foi distribu\u00edda en tres chanzos; o recinto da cidade, de 112 ha, adopta un trazado rectangular, fronte \u00e1 idea labir\u00edntica e ca\u00f3tica caracter\u00edstica do urbanismo musulm\u00e1n, de 1.500 m de lado en sentido leste-oeste e uns 750 m de norte a sur, deformado no lado norte polas necesidades de adaptaci\u00f3n ao terreo. A topograf\u00eda foi determinante na configuraci\u00f3n da cidade. A s\u00faa localizaci\u00f3n sobre a aba de Serra Morena permitiu dese\u00f1ar un programa urbano no que a localizaci\u00f3n e a relaci\u00f3n f\u00edsica entre as distintas construci\u00f3ns resultasen expresivas do papel de cada unha delas no conxunto do que forman parte: o palacio est\u00e1 na parte m\u00e1is alta, baixando as edificaci\u00f3ns pola ladeira da monta\u00f1a, nunha situaci\u00f3n de clara preeminencia sobre o conxunto de casas urbanas e a mesquita aljama, estendidos pola chaira. Seguindo a disposici\u00f3n en terrazas, a primeira corresponde \u00e1 zona residencial do califa, seguido pola zona oficial (Casa dos Visires, corpo de garda, Sal\u00f3n Rico, dependencias administrativas, xard\u00edns...) para finalmente albergar a cidade propiamente dita (vivendas, obradoiros de artes\u00e1ns...) e a mesquita Aljama, separadas das d\u00faas terrazas anteriores por outra muralla espec\u00edfica para illar o conxunto palatino. A investigaci\u00f3n arqueol\u00f3xica revelou unha morfolox\u00eda urbana caracterizada pola existencia de grandes \u00e1reas non edificadas, baleiros que se corresponden con toda a fronte meridional do Alc\u00e1zar, garantindo as\u00ed o seu illamiento e o mantemento da s\u00faa apertura visual sobre a paisaxe da campi\u00f1a. De feito, os \u00fanicos espazos edificados neste nivel inferior son d\u00faas amplas franxas extremas: a occidental, cunha trama urbana de ordenaci\u00f3n ortogonal, e a oriental, cun urbanismo menos r\u00edxido.\nContexto hist\u00f3rico.\nO Califato de C\u00f3rdoba foi un estado andalus\u00ed proclamado por Abderram\u00e1n III, da dinast\u00eda Omeia, no 929. Co califato, que durou at\u00e9 o 1031, chegou o per\u00edodo de maior esplendor pol\u00edtico, social e econ\u00f3mico dos territorios musulm\u00e1ns na pen\u00ednsula Ib\u00e9rica, facendo da cidade de C\u00f3rdoba unha das m\u00e1is avanzadas de Europa.\nNo 750 a dinast\u00eda Omeia foi derrocada do Califato de Damasco polos Abas\u00edes. Abd el Rahman ben Humeya (Abderram\u00e1n I), sendo membro supervivente dos Omeias, fuxiu a Al-\u00c1ndalus proclamando o Emirato de C\u00f3rdoba no 756 independente da nova capital Abas\u00ed (Bagdad). Abderram\u00e1n I non se proclamou califa, pero si un dos seus sucesores, Abderram\u00e1n III, despois de acabar coa inestabilidade pol\u00edtica do emirato (principalmente a revolta de Omar ben Hafs\u00fan). A creaci\u00f3n do califato significou alzarse at\u00e9 o nivel de Estado do Califato de Bagdad con todo o que implica nos eidos relixioso e pol\u00edtico, en competencia co califato abas\u00ed.\nBaixo os reinados de Abderram\u00e1n III (929-961) e o seu fillo e sucesor al-Hakam II (961-976) consolidouse o estado cordob\u00e9s, polo que Abderram\u00e1n III mandou constru\u00edr a fastuosa cidade preto da capital, concentrando o poder pol\u00edtico do califato.\nAs relaci\u00f3ns diplom\u00e1ticas centr\u00e1ronse nos reinos cristi\u00e1ns da pen\u00ednsula, con intensos di\u00e1logos e alg\u00fans enfrontamentos b\u00e9licos; o norte de \u00c1frica, contra os fatim\u00eds que controlaban rutas comerciais clave coa \u00c1frica subsahariana desde onde chegaba o ouro; e o Mediterr\u00e1neo, onde se mantiveron relaci\u00f3ns diplom\u00e1ticas con Bizancio.\nCo reinado de Hisham II (976-1016) o verdadeiro protagonismo foi do \"hayib\" ou primeiro ministro Almanzor, xenio militar que mantivo en xaque os reinos cristi\u00e1ns do norte, chegando a entrar en Le\u00f3n, Pamplona, Barcelona e Santiago de Compostela, de onde levou as camp\u00e1s do templo prerrom\u00e1nico at\u00e9 C\u00f3rdoba.\nAo morrer Almanzor en 1002 os problemas sucesorios desembocaron nunha \"fitna\" ou guerra civil en 1010, at\u00e9 que en 1031 se decidiu acabar co califato, pasando a ser Al-\u00c1ndalus un compendio de diferentes reinos de Taifas, perdendo a hexemon\u00eda e dando lugar a un maior pulo na conquista por parte dos reinos cristi\u00e1ns.\nDurante a \"fitna\" Mad\u012bnat al-Zahr\u0101 foi abandonada, comezando a s\u00faa progresiva destruci\u00f3n con saqueos e finalmente o seu esquecemento total.\nHistoria.\nMad\u012bnat al-Zahr\u0101 foi mandada constru\u00edr polo primeiro califa de Al-Andalus, Abd al-Rahman III al-Nasir (891\u2013961), como parte do programa pol\u00edtico, econ\u00f3mico e ideol\u00f3xico posto en marcha trala instauraci\u00f3n do califato. Dise que a s\u00faa fundaci\u00f3n est\u00e1 relacionada cunha favorita do califa, chamada Zahr\u0101, pero os principais motivos da s\u00faa construci\u00f3n son m\u00e1is ben de \u00edndole pol\u00edtica e ideol\u00f3xica: a dignidade de califa esix\u00eda a fundaci\u00f3n dunha nova cidade s\u00edmbolo do seu poder a imitaci\u00f3n doutros califatos orientais e amais para mostrar a s\u00faa superioridade sobre os seus grandes inimigos, os fatim\u00eds de Ifriqiyya, a zona norte de \u00c1frica.\nRespecto \u00e1 orixe do nome, a tradici\u00f3n di que poder\u00eda vir do nome da s\u00faa esposa m\u00e1is querida, al-Zahr\u0101 (\"A Flor\"), quen lle suxeriu constru\u00edr unha fermosa cidade na periferia de C\u00f3rdoba. Pero al-Zahr\u0101 tam\u00e9n pode significar \"A Resplandecente\u201d, palabra emparentada a outras da lingua \u00e1rabe, con significados como Venus ou a mesma \"flor\", polo que simplemente pode facer referencia \u00e1 propia nova resplandecente cidade do califa.\nA\u00ednda que a orixe da cidade non carece de elementos lendarios, s\u00e1bese que a construci\u00f3n comezou nos primeiros meses da h\u00e9xira, correspondentes a finais do 936 da era cristi\u00e1, estando as obras a cargo do mestre alarife Maslama ben Abdallah, e continuou durante os corenta anos seguintes, acadando os tempos do seu fillo e sucesor no califato, al-Hakam II. No 945 tivo lugar o traslado da corte a esta cidade, que neses momentos contaba xa coa mesquita Aljama (941), se ben a ceca ou casa da moeda non se trasladou at\u00e9 947-948. Ao erixir esta maxestosa cidade o califa cordob\u00e9s pretend\u00eda anular \u2013e mesmo superar- os califas orientais abbas\u00edes, especialmente a famosa cidade e corte de Samarra.\nOs textos literarios e hist\u00f3ricos recollen as grandes sumas dedicadas \u00e1 s\u00faa construci\u00f3n, os enormes traballos realizados para o efecto, a s\u00faa monumentalidade e esplendor art\u00edstico at\u00e9 o menor detalle, e o luxo e a ostentaci\u00f3n que o califa despregaba nas recepci\u00f3ns e cerimonias que al\u00e1 se celebraban con frecuencia, pois de feito a administraci\u00f3n e a corte se trasladaron \u00e1 nova sede. Entre outros, nos seus ricos sal\u00f3ns foron recibidos reis cristi\u00e1ns hisp\u00e1nicos depose\u00eddos do seu trono, embaixadores do emperador de Xermania e emisarios de Borrell II de Barcelona.\nNon obstante, ao cabo de pouco menos de cen anos todo o conxunto monumental e fastuoso quedou reducido a un inmenso campo de ru\u00ednas, ao ser destru\u00eddo e saqueado en 1010 como consecuencia da guerra civil (\"fitna\") que puxo fin ao Califato de C\u00f3rdoba.\nDespois do conflito b\u00e9lico, os saqueos e desmantelamentos proseguiron nos s\u00e9culos sucesivos, pois foi utilizada como canteira artificial para a construci\u00f3n doutras edificaci\u00f3ns posteriores en C\u00f3rdoba, caendo progresivamente no esquecemento.\nArquitectura.\nDebido \u00e1 topograf\u00eda do solo, coa superficie en pendente, a cidade foi constru\u00edda sobre tres terrazas superpostas, que correspond\u00edan a tres partes da cidade separadas por muros. A residencia califal dominaba toda a \u00e1rea desde a terraza superior situada ao norte. A explanada media albergaba a administraci\u00f3n e as vivendas dos m\u00e1is importantes funcionarios da corte. A inferior estaba destinada \u00e1 xente do pobo e os soldados. Al\u00ed se encontraban a mesquita, os mercados, os ba\u00f1os e os xard\u00edns p\u00fablicos.\nHai unha notable separaci\u00f3n entre os espazos p\u00fablicos e os privados, ofrecendo os dous sectores un esquema similar: un espazo aberto, porticado, act\u00faa como antefachada monumental dunha porta de reducidas dimensi\u00f3ns da que sae unha r\u00faa ou corredor quebrado que vai chegando aos distintos sal\u00f3ns. Os espazos m\u00e1is destacados son os integrados na zona oficial, destinada \u00e1 actividade pol\u00edtica e a recepci\u00f3n de personalidades estranxeiras, sobre todo os dous sal\u00f3ns de embaixadores, o occidental e o oriental, asociados a cadanseu xard\u00edns.\nPorta norte.\nA porta norte \u00e1brese no centro da muralla setentrional. \u00c9 o punto de chegada do cami\u00f1o das nogueiras, a v\u00eda de comunicaci\u00f3n m\u00e1is r\u00e1pida coa cidade de C\u00f3rdoba. A porta presenta unha disposici\u00f3n acobadada que conduce \u00e1 estancia do corpo de garda. A porta norte, ao igual que o resto da muralla, est\u00e1 constitu\u00edda por pedra de cachotar\u00eda ben tallada colocada a soga e tiz\u00f3n. Desde a porta norte in\u00edciase cara \u00e1 esquerda unha rampla descendente de forma quebrada, que conecta con catro portas e que leva \u00e1 seguinte estrutura destacable do sector p\u00fablico do alc\u00e1zar.\nCasa militar.\nO seguinte espazo \u00e9 o Dar al-Yund, co\u00f1ecido como a casa militar. \u00c9 un edificio de planta basilical con cinco naves lonxitudinais e unha transversal rematada nos extremos por salas pequenas, defin\u00edndose un n\u00facleo xer\u00e1rquico formado polas tres naves centrais, illadas do resto mediante portas. O conxunto compl\u00e9tase cunha gran praza ao sur, flanqueada por varias estancias no lado oeste e unha vivenda no costado oriental. O edificio conserva practicamente integro o pavimento orixinal de ladrillo. O revestido dos muros \u00e9 de morteiro pintado de amarelo no z\u00f3colo e branco no resto.\nGran p\u00f3rtico.\nO gran p\u00f3rtico constit\u00fae a entrada m\u00e1is emblem\u00e1tica, simb\u00f3lica e cerimonial ao coraz\u00f3n do recinto do Alc\u00e1zar, a zona m\u00e1is nobre da cidade palatina, dando acceso \u00e1 zona administrativa e pol\u00edtica do mesmo. Concibiuse inicialmente con catorce arcos practicables, constitu\u00edndo a fachada oriental dunha gran praza rodeada doutras construci\u00f3ns. Todos os arcos son de medio punto ag\u00e1s o central, que \u00e9 de ferradura; os arcos descansan sobre piares, ali\u00f1ados en direcci\u00f3n norte-sur a partir do amurallado norte, e estaban decorados en branco con doelas de ladrillo e pedra alternas. \u00c9 unha organizaci\u00f3n efectista, puramente escenogr\u00e1fica, sen correspondencia co espazo traseiro, onde se abre unha soa porta de reducidas dimensi\u00f3ns.\nSal\u00f3n rico.\nA parte m\u00e1is valiosa do conxunto arqueol\u00f3xico \u00e9 o chamado sal\u00f3n de Abd al-Rahman III, sal\u00f3n oriental ou simplemente sal\u00f3n rico, tanto pola s\u00faa calidade art\u00edstica como pola importancia hist\u00f3rica, sendo considerado o s\u00edmbolo e emblema do conxunto califal de Mad\u012bnat al-Zahr\u0101.\nEra o eixe central do recinto, o sal\u00f3n das grandes cerimonias palatinas, festas, recepci\u00f3ns de autoridades e sal\u00f3n do trono, cunha decoraci\u00f3n moi suntuosa. Abd al-Rahman III, amante do boato cortes\u00e1n, gustaba de impresionar aos seus visitantes, aos que adoitaba recibir aqu\u00ed.\nA construci\u00f3n do sal\u00f3n durou tan s\u00f3 tres anos, entre o 953 e o 957, segundo as inscrici\u00f3ns epigr\u00e1ficas das bases e pilastras do interior. O conxunto decorativo e arquitect\u00f3nico \u00e9 unitario, sen engadidos posteriores.\nO sal\u00f3n rico non \u00e9 un \u00fanico espazo di\u00e1fano, sen\u00f3n un conxunto de espazos e salas compartimentadas, formando todas elas en conxunto a morfolox\u00eda dun \u00fanico sal\u00f3n dividido por arcadas. A sala, de 38 x 28 m, ten planta basilical de tres naves lonxitudinais con outra transversal na entrada que fai de p\u00f3rtico. As cabeceiras das naves lonxitudinais est\u00e1n rematadas por arcos cegos de ferradura. Suponse que o trono estaba baixo o central.\nO eixe central do conxunto \u00e9 a nave central lonxitudinal, separada das restantes naves laterais por un conxunto de seis arcadas de ferradura a ambos os dous lados, mentres que da transversal se separa por outros tres arcos de ferradura. Xunto a estas tres naves centrais e en paralelo, flanqueando ambos os dous lados, sit\u00faanse d\u00faas naves exteriores divididas en tres c\u00e1maras de desigual tama\u00f1o.\nEntre a decoraci\u00f3n destaca o constante uso do arco de ferradura califal con policrom\u00eda bicolor e alternando de forma caracter\u00edstica as doelas en cor vermella e tons carne procedentes da pedra areosa orixinal destinada \u00e1 construci\u00f3n, moi semellantes \u00e1s existentes na mesquita (actual catedral) de C\u00f3rdoba. Os arcos est\u00e1n sostidos \u00e1 s\u00faa vez por columnas de m\u00e1rmore de moi boa calidade que alternan os tons rosados cos azuis claros, producindo un curioso xogo de cores. Os fustes das columnas aparecen rematados polos caracter\u00edsticos capiteis de avespeiro.\nO resto da superficie da parede recubr\u00edase integramente con finos paneis decorativos tallados en m\u00e1rmore, cun alto simbolismo cosmol\u00f3xico, algo moi en concordancia co teito de madeira que recubr\u00eda a estancia, onde estaban representadas as estrelas. O motivo labrado nos paneis representaba a \u00e1rbore da vida, un motivo exportado desde a tradici\u00f3n do vello oriente. Os taboleiros eran executados de modo sim\u00e9trico sobre un eixe. Por outra parte, o relevo cortado verticalmente daba \u00e1 decoraci\u00f3n unha calidade gr\u00e1fica abstracta, mentres que a decoraci\u00f3n interna, cortada tam\u00e9n de maneira dura, estaba constitu\u00edda por facetas e cogollos de follas, as\u00ed como c\u00e1lices de flores, motivos moi t\u00edpicos da arte hispana-omeia.\nMesquita aljama.\nA mesquita aljama \u00e9 unha das primeiras edificaci\u00f3ns constru\u00eddas en Mad\u012bnat al-Zahr\u0101, entre o 941 e o 945. \u00c9 o templo principal da cidade, onde o soberano ou a persoa en quen delegase, dirix\u00eda a oraci\u00f3n comunitaria dos venres. A mesquita est\u00e1 pegada ao costado oriental do xard\u00edn alto, pero externa ao recinto do alc\u00e1zar, a parte central do conxunto califal. O edificio, a diferenza da mesquita de C\u00f3rdoba, est\u00e1 ben orientado cara \u00e1 Meca. Consta dun patio porticado en tres dos seus lados e unha sala de oraci\u00f3n de cinco naves lonxitudinais separadas por arquer\u00edas perpendiculares ao muro de \"qibla\". S\u00f3 o espazo da \"maqsura\", reservado para uso exclusivo do califa, foi pavimentado con lousas de barro, cubr\u00edndose con esteiras o chan de terra do resto do oratorio. O minarete \u00e9 de planta cadrada ao exterior e octogonal no interior, situ\u00e1ndose xunto \u00e1 porta norte de acceso ao patio.\nCasa da alberca.\nA casa ou vivenda da Alberca sit\u00faase ao oeste da casa de Yafar, e adoita considerarse a residencia do pr\u00edncipe herdeiro Alhak\u00e9n, fillo de Abderram\u00e1n III, que sucedeu ao seu pai como califa e pr\u00edncipe dos crentes no 961 trala s\u00faa morte. \u00c9 unha das construci\u00f3ns m\u00e1is dif\u00edciles de datar de todo o conxunto, pero por comparaci\u00f3ns estil\u00edsticas evidencia unha data de execuci\u00f3n bastante temper\u00e1.\nEstruturalmente destaca por ser a \u00fanica construci\u00f3n do conxunto con planta en torno a un xard\u00edn centralizado con estanque, configurando un dos espazos m\u00e1is \u00edntimos dos conxuntos palacianos da cidade califal.\nAos lados menores do patio \u00e1brense, mediante fachadas de tripla arquer\u00eda profusamente decoradas, varias estancias alongadas dispostas de d\u00faas en d\u00faas en cada crux\u00eda. Tam\u00e9n presenta nun dos seus lados un ba\u00f1o axunto, nun principio de uso privado e m\u00e1is tarde reformado para ser compartido polas dependencias pr\u00f3ximas da casa de Yafar.\nCasa de Yafar.\nA casa de Yafar recibe o seu nome de Ya\u00b4far ibn Abd al-Rahm\u00e1n, designado primeiro ministro (\"hayib\") en 961. Pese \u00e1 denominaci\u00f3n, non hai a\u00ednda a certeza de que esta fose a s\u00faa residencia. A s\u00faa estrutura artic\u00falase arredor de tres \u00e1mbitos espaciais, organizados en torno aos seus correspondentes patios, todos eles de distinto car\u00e1cter: un p\u00fablico, un \u00edntimo e outro de servizo. O espazo oficial est\u00e1 constitu\u00eddo por unha edificaci\u00f3n de planta asimilable \u00e1 basilical, que conta con tres naves lonxitudinais que comunican entre si mediante portas rematadas por arcos de ferradura, as\u00ed como unha nave transversal aberta ao patio, onde se interrompe a correspondencia existente entre as naves lonxitudinais a fachada, co obxecto de adaptar esta \u00faltima ao espazo creado pola construci\u00f3n dun ba\u00f1o contiguo. A fachada organ\u00edzase mediante unha tripla arcada de ferradura soportada por columnas.\nEst\u00e1 pavimentada con grosas lousas de m\u00e1rmore branco, ag\u00e1s no patio, onde hai pedras de calcaria viol\u00e1cea; amais, destaca a decoraci\u00f3n de ataurique da fachada, con tem\u00e1tica vexetal e xeom\u00e9trica, tam\u00e9n presente no van de comunicaci\u00f3n das naves transversal e central, que ostenta dous taboleiros nas frontes e as xambas do van.\nCasa Real.\nA Casa Real est\u00e1 no punto m\u00e1is elevado do alc\u00e1zar, e era a residencia \u00edntima do califa Abd al-Rahman III. A vivenda organ\u00edzase sobre unha plataforma cortada na rocha onde se situaron unha terraza dianteira e tres crux\u00edas paralelas de habitaci\u00f3ns estendidas ao ancho, rematadas nos extremos con alcobas e decoradas integramente con atauriques. A Casa Real non foi unida ao macizo de pedras de canter\u00eda da plataforma superior, sen\u00f3n que est\u00e1 separada do mesmo a trav\u00e9s dun longo corredor de servizo que atravesa o conxunto. Tanto as fachadas das habitaci\u00f3ns principais como as portadas interiores te\u00f1en decoraci\u00f3n de ataurique labrada en placas de pedra adheridas aos muros. A riqueza desta ornamentaci\u00f3n est\u00e9ndese tam\u00e9n aos pavimentos de ladrillo das distintas estancias. Alg\u00fans son lisos, pero moitos outros recibiron un tratamento decorativo a base de incrustaci\u00f3ns de pedra calcaria branca con zanefas xeom\u00e9tricas.\nRede viaria.\nTrala fundaci\u00f3n de Mad\u012bnat al-Zahr\u0101 e como consecuencia da mesma, constru\u00eduse unha rede viaria propia, centrada no territorio occidental de C\u00f3rdoba.\nO cami\u00f1o directo entre C\u00f3rdoba e Mad\u012bnat al-Zahr\u0101 (cami\u00f1o das Almunias), \u00e1 s\u00faa vez comunica a cidade palatina co cami\u00f1o de Sevilla pola beira norte do Guadalquivir (Canell\u00f3n Real Soriano e Cami\u00f1o Vello de Almod\u00f3var), e coas rutas que desde a porta da ponte parten cara ao sur, leste e oeste.\nO cami\u00f1o de Media Ladera conecta Mad\u012bnat al-Zahr\u0101 co cami\u00f1o C\u00f3rdoba-Badaxoz (Yadda). O cami\u00f1o das nogueiras cara a Carril de los Toros un\u00eda Mad\u012bnat al-Zahr\u0101 coas principais rutas do leste (M\u00e9rida, Toledo e Zaragoza) sen pasar por C\u00f3rdoba. O cami\u00f1o do oeste un\u00eda a cidade coas principais almunias da zona oeste, como Alamirilla.\nArte moble.\nAmais da arquitectura, Mad\u012bnat al-Zahr\u0101 acolleu nos seus momentos de maior esplendor unha gran colecci\u00f3n de arte moble en forma de pezas de reducido formato. Actualmente, a maior parte delas est\u00e1n espalladas por colecci\u00f3ns e museos de todo o mundo.\nCerva de Mad\u012bnat al-Zahr\u0101.\nA cerva de Mad\u012bnat al-Zahr\u0101 \u00e9 unha pequena peza de bronce elaborada como un pequeno surtidor de auga para decorar unha das numerosas fontes da cidade, e est\u00e1 considerada a obra m\u00e1is destacada da escultura hispano\u2013musulm\u00e1 do per\u00edodo omeia. Adoita ser datada entre as \u00faltimas d\u00e9cadas do s\u00e9culo X e os primeiros anos do s\u00e9culo XI. Existen tres r\u00e9plicas de morfolox\u00eda moi similar, unha no Museo Arqueol\u00f3xico Nacional de Madrid, outra no centro de visitantes de Mad\u012bnat al-Zahr\u0101, e outra no museo nacional de Qatar, mercada en 1997 por un xeque \u00e1rabe en poxa internacional por catro mill\u00f3ns de d\u00f3lares.\nCer\u00e1mica zoomorfa.\nPolos trazos morfol\u00f3xicos, esta pequena peza poder\u00eda tratarse dunha xirafa, e poder\u00eda ser usada para verter alg\u00fan tipo de l\u00edquido. Est\u00e1 decorada a base de vidrado branco con pequenos fragmentes de verde e manganeso. A s\u00faa construci\u00f3n est\u00e1 datada a mediados do s\u00e9culo X. P\u00e9nsase que formaba parte da vaixela de gala dalg\u00fan dos conxuntos de palacio. En abril de 2003 foi adquirida polo estado espa\u00f1ol en nome da Xunta de Andaluc\u00eda nunha sala de poxas de Londres por 220.000 \u20ac.\nAugamanil do Louvre.\nEsta peza, coa figura dun pavo real, \u00e9 un recipiente para o lavar as mans. Ten unha inscrici\u00f3n biling\u00fce (en \u00e1rabe e lat\u00edn) co nome do artista e a data da s\u00faa execuci\u00f3n (972). A peza debeu ser sacada de Espa\u00f1a no saqueo franc\u00e9s durante a guerra da independencia espa\u00f1ola. Actualmente est\u00e1 no museo do Louvre de Par\u00eds.\nOutro obxecto importante \u00e9 o p\u00edxide de Al-Mughira, unha caixa de marfil con inscrici\u00f3ns tam\u00e9n conservada no Louvre.\nEscavaci\u00f3ns arqueol\u00f3xicas.\nO espazo era co\u00f1ecido como C\u00f3rdoba la Vieja, pois durante a idade media se pensaba que era o primeiro poboado constru\u00eddo na romanizaci\u00f3n de modo r\u00e1pido e semiprovisional polo pretor Claudio Marcelo, e trasladado posteriormente por motivos de salubridade \u00e1 beira do Guadalquivir.\nNo s\u00e9culo XVI, a partir do renacemento, os humanistas comezaron a discutir sobre a orixe do lugar. No s\u00e9culo XVII Pedro D\u00edaz de Rivas intu\u00edu que na C\u00f3rdoba actual hab\u00eda demasiados restos romanos, evidenciando a orixe latina, e que polo tanto C\u00f3rdoba la Vieja non deb\u00eda ser unha cidade romana, sen\u00f3n o castelo mouro de Abderram\u00e1n III.\nEn 1911 comezaron as primeiras escavaci\u00f3ns oficiais, que seguiron con regularidade at\u00e9 a longa pausa provocada pola guerra civil. Os traballos comezaron nos puntos onde as ru\u00ednas eran m\u00e1is evidentes, o que se entend\u00eda como o eixe central do conxunto califal. At\u00e9 1923, cando morreu o arquitecto responsable da escavaci\u00f3n, fix\u00e9ronse catas en gabias paralelas de norte a sur para delimitar o per\u00edmetro da cidade, un ambicioso obxectivo que non se acadou.\nEn 1944 retom\u00e1ronse as campa\u00f1as arqueol\u00f3xicas, destacando as realizadas polo arquitecto F\u00e9lix Hern\u00e1ndez, que escavou a parte central do alc\u00e1zar cunha superficie de 10,5 ha, definindo as li\u00f1as b\u00e1sicas do urbanismo do palacio e acometendo importantes restauraci\u00f3ns, como as do sal\u00f3n rico. En 1985 a xesti\u00f3n do recinto pasou a mans da Xunta de Andaluc\u00eda.\nAt\u00e9 a actualidade escavouse s\u00f3 o 10 % do total da superficie intramuros, o n\u00facleo central do alc\u00e1zar, se ben os \u00faltimos traballos de escavaci\u00f3n se est\u00e1n centrando en \u00e1reas non correspondentes ao complexo do palacio. Nas novas campa\u00f1as iniciadas en abril de 2007 houbo novos achados que obrigaron a redefinir as dimensi\u00f3ns do conxunto, centr\u00e1ndose especialmente no sector sur das murallas.\nEn novembro de 2007 apareceu unha mesquita a m\u00e1is de 1\u00a0km da zona nobre. M\u00e1is tarde apareceu unha impresionante calzada isl\u00e1mica, e plantas do que parecen barriadas de vivendas da clase popular, xunto \u00e1s que apareceron numerosos fragmentos de restos cer\u00e1micos de uso coti\u00e1n.\nPosta en valor.\nNos \u00faltimos anos o sitio arqueol\u00f3xico de Mad\u012bnat al-Zahr\u0101 est\u00e1 a ser sometido a intensas tarefas de restauraci\u00f3n que pretenden, malia as grandes perdas de materiais por parte dos espolios medievais, devolver o esplendor perdido co que asombrou a todos os que a visitaron durante a alta idade media, cando Mad\u012bnat al-Zahr\u0101 era sede dun dos centros gobernamentais m\u00e1is importantes do mundo.\nHai diversos proxectos en marcha para po\u00f1er en valor o complexo. Alg\u00fans deles est\u00e1n xa finalizados, como a construci\u00f3n do centro de recepci\u00f3n e interpretaci\u00f3n, outros en execuci\u00f3n, como a restauraci\u00f3n do sal\u00f3n rico, e outros en proxecto, como a s\u00faa inclusi\u00f3n na lista de patrimonio mundial da UNESCO.\nCampa\u00f1a de restauraci\u00f3n 2001-04.\nEntre as intervenci\u00f3ns m\u00e1is destacadas do conxunto destacan as realizadas sobre a zona do alc\u00e1zar. A casa de Yafar, onde se cre que habitou o primeiro ministro do califa, foi unha das restauraci\u00f3ns integrais do sitio. Delimitouse a vivenda logo dunha exhaustiva investigaci\u00f3n sobre o m\u00e1rmore, recuper\u00e1ndose m\u00e1is de 200 lousas de pavimento, pinturas murais, unha pila e a portada monumental. Tam\u00e9n se interveu sobre a casa da Alberca, onde se cre que estaban as dependencias do pr\u00edncipe herdeiro, e onde se estudou con gran precisi\u00f3n o ba\u00f1o de cara a unha futura restauraci\u00f3n.\nSal\u00f3n rico.\nNa restauraci\u00f3n que se leva a cabo no sal\u00f3n rico estanse a devolver \u00e1 posici\u00f3n orixinal os atauriques de m\u00e1rmore que na actualidade est\u00e1n espallados no chan, repo\u00f1\u00e9ndose con fragmentos modernos integrados cos orixinais nos casos en que sexa imposible recuperar toda a peza. O chan, actualmente de cemento, ser\u00e1 reposto por un pavimento de m\u00e1rmore das canteiras de Estremoz, de onde sa\u00edu a pedra orixinal.\nTam\u00e9n ser\u00e1 recuperada a alberca situada fronte ao sal\u00f3n, \u00e1 que se engadir\u00e1 a caracter\u00edstica l\u00e1mina de auga andalus\u00ed.\nMuseo.\nO 9 de outubro de 2009 foi inaugurado por Sof\u00eda de Grecia o Museo de Mad\u012bnat al-Zahr\u0101, que pretende dotar ao sitio duns servizos acordes \u00e1 s\u00faa importancia hist\u00f3rico-art\u00edstica. Depende da Conseller\u00eda de Cultura da Xunta de Andaluc\u00eda, est\u00e1 situada nas inmediaci\u00f3ns e est\u00e1 composto por un edificio de tres andares, dous deles subterr\u00e1neos. Ten unha \u00e1rea de xard\u00edns e m\u00e1is de 7.700 m\u00b2 de aparcadoiros. Ademais dunha zona de exposici\u00f3n coas pezas m\u00e1is espectaculares, no interior hai recintos para o amoreamento e a restauraci\u00f3n de pezas arqueol\u00f3xicas, un auditorio, oficinas de investigaci\u00f3n hist\u00f3rico-art\u00edstica, biblioteca, cafetar\u00eda e tendas. Moitas das pezas exhibidas, como a cerva de Mad\u012bnat al-Zahr\u0101, foron trasladadas desde o Museo Arqueol\u00f3xico de C\u00f3rdoba. O museo recibiu en 2010 o Premio Aga Khan de Arquitectura, concedido aos principais proxectos arquitect\u00f3nicos, urban\u00edsticos ou paisax\u00edsticos relacionados co mundo musulm\u00e1n.\nUNESCO.\nMalia que a Xunta de Andaluc\u00eda retirou en 2006 a candidatura para a entrada de Mad\u012bnat al-Zahr\u0101 lista de patrimonio mundial da UNESCO, en 2009 o director do centro de patrimonio mundial Francesco Bandarin afirmou que o conxunto poder\u00eda ser Patrimonio da Humanidade en dous ou tres anos, asegurando que merec\u00eda a mesma cualificaci\u00f3n que a cidade de C\u00f3rdoba, que conta con este t\u00edtulo desde 1984 para a mesquita e desde 1994 para o centro hist\u00f3rico.\nNa actualidade a \u00e1rea protexida, aumentada en 2003 pola Xunta, est\u00e1 declarada Ben de Interese Cultural."}
{"id": "180262", "revid": "1131", "url": "https://gl.wikipedia.org/wiki?curid=180262", "title": "Medina Azahara", "text": ""}
{"id": "180265", "revid": "88215", "url": "https://gl.wikipedia.org/wiki?curid=180265", "title": "PFC CSKA Moscova", "text": "O Club Profesional de F\u00fatbol CSKA de Moscova (en ruso: \"\u041f\u0440\u043e\u0444\u0435\u0441\u0441\u0438\u043e\u043d\u0430\u043b\u044c\u043d\u044b\u0439 \u0444\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 - \u0426\u0421\u041a\u0410\") \u00e9 un club de f\u00fatbol de Rusia, con sede en Moscova. Fundado en 1911, forma parte da entidade polideportiva rusa CSKA Moscova. \u00c9 un dos clubs m\u00e1is laureados do f\u00fatbol ruso, xa que conta con dez t\u00edtulos de liga -nas s\u00faas edici\u00f3ns sovi\u00e9tica e rusa- e unha Copa da UEFA. Actualmente xoga na Liga Premier de Rusia.\nEsta entidade estivo historicamente ligada ao Ex\u00e9rcito Vermello, xa que era o club deportivo do ex\u00e9rcito sovi\u00e9tico.\nHistoria.\nO CSKA foi fundado en 1911 por un grupo de esquiadores e \u00e9 o club que, historicamente, estivo adxunto ao ex\u00e9rcito. As siglas CSKA \u2014Tsentral\u2019nuy Sportivnuy Klub Armiiy\u2014 significan en galego Club Deportivo Central do Ex\u00e9rcito. O CSKA ga\u00f1ou o campionato sovi\u00e9tico en 7 ocasi\u00f3ns (1946, 1947, 1948, 1950, 1951, 1970, 1991) e a Copa da Uni\u00f3n Sovi\u00e9tica en 5 ocasi\u00f3ns (1945, 1948, 1951, 1955, 1991).\nDesde a disoluci\u00f3n da URSS estivo baixo a sombra do Spartak de Moscova ga\u00f1ando s\u00f3 a Liga Rusa en tres ocasi\u00f3ns (2003, 2005 e 2006), as\u00ed como a Copa en 3 2002, 2005, e 2006.\nHistoria recente.\nRecentemente, o club recibiu unha axuda econ\u00f3mica de parte de Sibneft, unha compa\u00f1\u00eda petroleira cuxa propiedade \u00e9 de parte do millonario ruso Rom\u00e1n Abram\u00f3vich, no entanto, el non ten gran interferencia nos asuntos do equipo xa que el \u00e9 o dono do Chelsea de Inglaterra e de acordo \u00e1s regras da UEFA, s\u00f3 perm\u00edtese a unha persoa ou corporaci\u00f3n controlar s\u00f3 un club en caso de participar en competencias europeas.\nO CSKA Moscova ga\u00f1ou a Copa da UEFA no ano 2005, derrotando ao Sporting de Lisboa 3-1, convert\u00e9ndose no primeiro club ruso en obter un t\u00edtulo europeo.\nEstadio.\nO PFC CSKA Moscova xoga actualmente no Arena Khimki xa que o club est\u00e1 constru\u00edndo un novo estadio en propiedade con capacidade para 30.000 espectadores sentados."}
{"id": "180266", "revid": "89787", "url": "https://gl.wikipedia.org/wiki?curid=180266", "title": "V\u00edctor Castro Balbuena", "text": "V\u00edctor \u00c1ngel Castro Balbuena, co\u00f1ecido como V\u00edctor Castro, nado en Madrid en 1977 e residente en Vilagarc\u00eda de Arousa, \u00e9 un fil\u00f3logo espa\u00f1ol.\nTraxectoria.\n\u00c9 licencidado en filolox\u00eda rom\u00e1nica e filolox\u00eda xerm\u00e1nica. En 2011 cursaba o doutoramento en ling\u00fc\u00edstica na Universidade de Santiago de Compostela.\nViviu durante uns anos no estranxeiro, especialmente en pa\u00edses como Alema\u00f1a ou Finlandia; neste \u00faltimo, exerceu de asistente de castel\u00e1n.\n\u00c9 co\u00f1ecido polo seu paso polo programa \"Saber y Ganar\" de Televisi\u00f3n Espa\u00f1ola, onde se converteu no segundo concursante en acadar os 100 programas de forma continuada o 1 de xu\u00f1o de 2011. Ademais, bateu a plusmarca de recadaci\u00f3n econ\u00f3mica, con 78.820\u20ac, que at\u00e9 daquela ostentaba o concursante ma\u00f1o Jos\u00e9 Manuel Dorado, con 73.780\u20ac.\nDurante a s\u00faa estad\u00eda no programa, V\u00edctor Castro estaba inscrito na oficina de desemprego. As\u00ed mesmo, participou das Protestas de maio de 2011 en Espa\u00f1a, acudindo en varias ocasi\u00f3ns \u00e1s acampadas.\nEn 2014 volveu participar en \"Saber y ganar\" en calidade de \"concursante em\u00e9rito\".\nV\u00e9xase tam\u00e9n.\nOutros artigos.\nFernanda Barros (concurante \"magn\u00edfica\" coru\u00f1esa)"}
{"id": "180267", "revid": "6939", "url": "https://gl.wikipedia.org/wiki?curid=180267", "title": "Victor Castro", "text": ""}
{"id": "180268", "revid": "88215", "url": "https://gl.wikipedia.org/wiki?curid=180268", "title": "Trofeo Teresa Herrera 1950", "text": "A 5\u00ba edici\u00f3n do Trofeo Teresa Herrera celebrouse na Coru\u00f1a o 4 de xu\u00f1o de 1950 a partido \u00fanico. O campi\u00f3n foi o SS Lazio."}
{"id": "180269", "revid": "15490", "url": "https://gl.wikipedia.org/wiki?curid=180269", "title": "Severiano Ballesteros", "text": "Severiano Ballesteros Sota, nado en Pedre\u00f1a (Cantabria) o 9 de abril de 1957 e finado no mesmo lugar o 7 de maio de 2011, foi un golfista espa\u00f1ol.\nTraxectoria.\nO seu t\u00edo, Ram\u00f3n Sota, foi campi\u00f3n de Espa\u00f1a de golf, e o seu pai era xardineiro no campo de golf de Pedre\u00f1a, onde Severiano debutou como caddy cando ti\u00f1a nove anos.\nFoi un dos profesionais con mellor palmar\u00e9s da historia do golf. Entre os seus t\u00edtulos, figuran cinco campionatos do mundo Match Play, dous primeiros postos no selectivo torneo Masters de Augusta, e tres no Open Brit\u00e1nico. Tras a s\u00faa retirada foi dese\u00f1ador de campos de golf e organizador de torneos.\nPuxo en marcha a Fundaci\u00f3n Seve Ballesteros, unha instituci\u00f3n privada sen \u00e1nimo de lucro dedicada ao fomento e apoio da investigaci\u00f3n sobre tumores cerebrais e a achegar o deporte do golf a mozos sen recursos econ\u00f3micos."}
{"id": "180270", "revid": "89787", "url": "https://gl.wikipedia.org/wiki?curid=180270", "title": "Mario Magrini", "text": "Mario Magrini, nado en Monfalcone (Gorizia) o 25 de outubro de 1919 e finado en 1978, foi un futbolista italiano. Xogaba de centrocampista."}
{"id": "180271", "revid": "88215", "url": "https://gl.wikipedia.org/wiki?curid=180271", "title": "Juan Araujo Pino", "text": "Juan Araujo Pino, nado en La Carolina (Xa\u00e9n) o 24 de novembro de 1920 e finado en Sevilla o 4 de novembro de 2002, foi un futbolista espa\u00f1ol. Xogaba de dianteiro.\nTraxectoria.\nComezou a s\u00faa carreira no equipo afeccionado do Sevilla, sa\u00edndo cedido en 1943 ao Xerez. Militou d\u00faas tempadas no club xerezano, proclam\u00e1ndose as d\u00faas veces m\u00e1ximo goleador da Segunda Divisi\u00f3n, con 21 e 22 goles respectivamente.\nDe volta no Sevilla debutou na Primeira Divisi\u00f3n na primeira xornada da tempada 1945/46 contra o H\u00e9rcules no estadio Bard\u00edn, e marcou o seu primeiro gol na seguinte xornada, fronte ao Celta de Vigo no estadio de Nervi\u00f3n. Marcou 11 goles esa tempada, e o \u00faltimo deles, na derradeira xornada contra o FC Barcelona, deulle ao club sevillano o primeiro e \u00fanico t\u00edtulo de liga da s\u00faa historia. A continuaci\u00f3n marcou a\u00ednda tres goles m\u00e1is na Copa do Xeneral\u00edsimo, dous deles na hist\u00f3rica goleada por 8-0 contra o Barcelona e outro no 6-3 contra o Atl\u00e9tico Aviaci\u00f3n.\nNa s\u00faa segunda tempada co Sevilla marcou 21 goles en liga, sendo s\u00f3 superado por Zarra e Pruden, e na seguinte proclamouse campi\u00f3n da Copa. Militou once tempadas seguidas no club sevillista, sendo na maior\u00eda delas o m\u00e1ximo goleador do equipo. Disputou 242 partidos oficiais, nos que logrou 159 goles, o que sit\u00faa no terceiro lugar da t\u00e1boa de m\u00e1ximos goleadores da historia do club, s\u00f3 por detr\u00e1s de Campanal I e de Arza.\nNa tempada 1956/57 xogou co C\u00f6rdoba en Segunda, sendo o m\u00e1ximo goleador do Grupo II con 28 goles, superado na categor\u00eda s\u00f3 polos hist\u00f3ricos 45 goles do dianteiro do Sporting de Gij\u00f3n Ricardo. Pechou a s\u00faa carreira xogando no Xerez."}
{"id": "180272", "revid": "865", "url": "https://gl.wikipedia.org/wiki?curid=180272", "title": "The Chemical Brothers", "text": "The Chemical Brothers \u00e9 un grupo de big beat ingl\u00e9s, formado por Tom Rowlands e Ed Simons. Nomeado inicialmente The Dust Brothers, tiveron que mudar ao seu actual nome por mor de disputas legais cos orixinais Dust Brothers americanos."}
{"id": "180273", "revid": "785", "url": "https://gl.wikipedia.org/wiki?curid=180273", "title": "Trofeo Teresa Herrera 2011", "text": "A 66\u00aa edici\u00f3n do Trofeo Teresa Herrera celebrouse na Coru\u00f1a o 14 de agosto de 2011 a partido \u00fanico. O campi\u00f3n foi o Sevilla FC, que derrotou na quenda de penaltis ao Deportivo da Coru\u00f1a, sumando o seu cuarto t\u00edtulo."}
{"id": "180274", "revid": "88215", "url": "https://gl.wikipedia.org/wiki?curid=180274", "title": "Trofeo Teresa Herrera 1951", "text": "A 6\u00ba edici\u00f3n do Trofeo Teresa Herrera celebrouse na Coru\u00f1a o 29 de xu\u00f1o de 1951 a partido \u00fanico. O campi\u00f3n foi o FC Barcelona.\nFoi a primeira vez que un equipo ga\u00f1ou por segunda vez o Teresa Herrera, e o gol de Chech\u00e9 Mart\u00edn foi o primeiro gol dun futbolista galego no torneo."}
{"id": "180277", "revid": "65337", "url": "https://gl.wikipedia.org/wiki?curid=180277", "title": "Leprosar\u00eda", "text": "Unha leprosar\u00eda ou leproser\u00eda (tam\u00e9n denominada lazareto) \u00e9 un hospital ou instalaci\u00f3n similar, m\u00e1is ou menos illada, onde se tratan enfermidades infecciosas. Historicamente utiliz\u00e1ronse para coidar doentes con enfermidades pouco o nada infecciosas, como a lepra ou a tuberculose, e algunhas destas instalaci\u00f3ns eran m\u00e1is ben centros de reclusi\u00f3n, sen ning\u00fan tipo de coidados m\u00e9dicos nin salubridade.\nAntigamente as leprosar\u00edas eran establecementos aos que se enviaban os leprosos co fin de illalos do resto da poboaci\u00f3n, nun intento de conter o contaxio da doenza. Foron un efecto secundario cultural da lepra, unha das doenzas infecciosas m\u00e1is mortais e mutiladoras de todos os tempos, e que causaba verdadeiro p\u00e1nico (e, en consecuencia, o rexeitamento social dos leprosos).\nAl\u00ed, cada doente ti\u00f1a que coidarse por si mesmo, pois non hab\u00eda moita axuda externa. Eran lugares crueis, sen lei e con pouca protecci\u00f3n. Os roubos, a violencia e os abusos eran com\u00fans.\nLeprosar\u00edas famosas e duradeiras foron as de Kalaupapa (Hawai), Chacachacare (Trindade) e Spinalonga (Creta). Diversas colonias situ\u00e1banse en illas, para afastar mellor aos doentes do resto da poboaci\u00f3n. Algunhas chegaron mesmo a cu\u00f1ar moeda, seguindo a idea de que, de permitir que os leprosos apalpasen o di\u00f1eiro normal, a doenza espallar\u00edase m\u00e1is facilmente.\nA lepra existe a\u00ednda hoxe, principalmente nos pa\u00edses subdesenvolvidos, pero \u00e9 facilmente tratada con antibi\u00f3ticos."}
{"id": "180278", "revid": "22795", "url": "https://gl.wikipedia.org/wiki?curid=180278", "title": "Leproser\u00eda", "text": ""}
{"id": "180279", "revid": "5863", "url": "https://gl.wikipedia.org/wiki?curid=180279", "title": "Jos\u00e9 Ram\u00f3n Font\u00e1n Gonz\u00e1lez", "text": ""}
{"id": "180283", "revid": "98629", "url": "https://gl.wikipedia.org/wiki?curid=180283", "title": "Lidia Senra", "text": "Lidia Senra Rodr\u00edguez, nada na Pobra do Broll\u00f3n o 14 de xu\u00f1o de 1958, \u00e9 unha destacada sindicalista do agro galego. Foi membro da Executiva da Coordinadora Labrega Europea (CPE) durante catro anos.\nTraxectoria.\nEstudou o bacharelato en Monforte, e despois comezou a colaborar cos Comit\u00e9s de Axuda \u00e1 Loita Labrega a mediados dos anos setenta. En 1984, durante o segundo congreso de Comisi\u00f3ns Labregas, foi elixida responsable de organizaci\u00f3n e finanzas. Cinco anos m\u00e1is tarde, en 1989, accede \u00e1 secretar\u00eda xeral do Sindicato Labrego Galego durante o transcurso do terceiro congreso.\nLidia Senra participou en diversos encontros internacionais representando a \"V\u00eda Campesina\", movemento labrego mundial que agrupa organizaci\u00f3ns de Am\u00e9rica, Asia, \u00c1frica e Europa. Ademais, interveu activamente nos tres foros sociais europeos celebrados en Florencia, Par\u00eds e Londres.\nO padroado da Fundaci\u00f3n Pedr\u00f3n de Ouro escolleu a Lidia Senra como Pedr\u00f3n de Ouro 2011, na s\u00faa 48\u00aa edici\u00f3n.\nNo 2014 presentouse coma candidata, en representaci\u00f3n de Anova, a deputada \u00e1s elecci\u00f3ns europeas do 25 de maio por Alternativa Galega de Esquerda en Europa: A esquerda plural e foi elixida deputada."}
{"id": "180288", "revid": "56817", "url": "https://gl.wikipedia.org/wiki?curid=180288", "title": "Pobo sherpa", "text": "Os sherpas (\u0f64\u0f62\u0f0b\u0f54\u0f0d) son poboadores do Himalaia, que probabelmente nos \u00faltimos 500 anos migraron da provincia chinesa central Sichuan cara as rexi\u00f3ns central e sur do Himalaia. Hoxe en d\u00eda hai aproximadamente 180.000 sherpas. O xentilicio ten orixe no tibetano shar, que significa \"Leste\", e o sufixo \"pa\", que significa \"pobo\". Falan a lingua sherpa e no eido relixioso son lama\u00edstas."}
{"id": "180289", "revid": "98629", "url": "https://gl.wikipedia.org/wiki?curid=180289", "title": "Liesel Pritzker", "text": "Liesel Anne Pritzker nada o 14 de marzo de 1984 en Chicago, Illinois, \u00e9 unha actriz estadounidense e herdeira da fortuna de Hyatt Hotels. Emprega o nome art\u00edstico de Liesel Matthews e \u00e9 reco\u00f1ecida por interpretar o papel de Sara Crewe en \"A princesi\u00f1a\", unha adaptaci\u00f3n cinematogr\u00e1fica de 1995 do cl\u00e1sico de Frances Hodgson Burnett, e fixo da filla do presidente dos Estados Unidos no filme \"Air Force One\".\nTraxectoria.\nPara os seus papeis no escenario e na pantalla, Liesel Pritzker emprega o nome art\u00edstico de \"Liesel Matthews\" por dous motivos. O primeiro, na honra \u00f3 seu irm\u00e1n Matthew e en segundo lugar, para evitar conflitos entre os seus pais divorciados sobre se debe incorporar o nome do seu padrastro e se co\u00f1ecer\u00eda como Liesel Pritzker-Bagley.\nPritzker fixo o seu debut profesional como Scout nunha produci\u00f3n de \"To Kill A Mockingbird\" en Chicago. Ela tam\u00e9n participou na obra teatral \"Vincent in Brixton\", e ga\u00f1ou un \"Theatre World Award\" pola s\u00faa actuaci\u00f3n.\nVida persoal.\nFamilia.\nLiesel Anne Pritzker naceu no seo da rica familia Pritzker, de orixe xud\u00eda de Ucra\u00edna por parte do seu pai. Os seus pais son Irene (Dryburgh de solteira) e Robert Pritzker.\n\u00c9 unha dos doce netos do patriarca Abram Nicholas Pritzker, financeiro e industrial que morreu en 1986. O seu t\u00edo, Jay Pritzker \u00e9 o fundador da rede de hoteis Hyatt Hotel e propietario das aeroli\u00f1as Braniff dende 1983 ata 1988.\nA familia controla o TransUnion e a Royal Caribbean Cruise Lines. Os Pritzker estiveron nos postos m\u00e1is altos da revista \"Forbes\" como unha das familias m\u00e1is ricas dos Estados Unidos.\nEducaci\u00f3n.\nPritzker graduouse na New Trier High School de Chicago e matriculouse na Universidade de Columbia.\nActualmente estuda no instituto culinario franc\u00e9s en Nova York.\nDemandas.\nNo 2002, durante os seus estudos na Universidade de Columbia, presentou unha demanda de seis mil mill\u00f3ns de d\u00f3lares contra o seu pai e 11 curm\u00e1ns maiores alegando que se apropiaran indebidamente dos cartos dos fideicomisos establecidos para ela e o seu irm\u00e1n Matthew Pritzker. A comezos do 2005, as partes estableceron a demanda que conduciu \u00e1 fortuna da familia a unha divisi\u00f3n en 11 partes, polo que 10 Pritzkers m\u00e1is se uniron \u00e1 lista da revista \"Forbes\".\nSegundo o acordo, Liesel e Matthew recibiron 280 mill\u00f3ns de d\u00f3lares en efectivo e se lles deu un maior control sobre outros fondos por valor de 170 mill\u00f3ns de d\u00f3lares a cada un.\nNovos Embaixadores para a Oportunidade.\nLiesel Pritzker \u00e9 a fundadora de Novos Embaixadores para a Oportunidade, unha rede de profesionais que te\u00f1en como obxectivo inspirar, educar e involucrar a outros nas micro-finanzas e o traballo na Oportunidade Internacional. En xu\u00f1o de 2009, doou 4 mill\u00f3ns de d\u00f3lares para axudar a ampliar os servizos de micro-finanzas en \u00c1frica."}
{"id": "180290", "revid": "25871", "url": "https://gl.wikipedia.org/wiki?curid=180290", "title": "Liesel Matthews", "text": ""}
{"id": "180292", "revid": "98629", "url": "https://gl.wikipedia.org/wiki?curid=180292", "title": "Jos\u00e9 Luis Uh\u00eda", "text": "Jos\u00e9 Luis Uh\u00eda Castro, co\u00f1ecido como Piscis, nado en Portonovo o 14 de maio de 1970, \u00e9 un exfutbolista e actual adestrador de f\u00fatbol galego.\nTraxectoria.\nEtapa como xogador.\nEmpezou s\u00faa andaina nas categor\u00edas base do Portonovo S.D. Participou tam\u00e9n na selecci\u00f3n xuvenil de Pontevedra.\nCon dezasete anos debuta na terceira divisi\u00f3n na temporada 1987-88, marcando nove goles en seis meses e alcanzando a titularidade a partir do seu debut. Chama a atenci\u00f3n dos equipos grandes de Galicia e ficha esa mesma temporada polo C.D. Ourense. Na temporada seguinte xoga no seu filial.\nNa tempada 89-90 ficha polo Villalonga C.F. nunha temporada discreta.\nNa tempada 90-91 ficha polo \u00c1guilas C.F. de Murcia, xogando o play off de ascenso a segunda divisi\u00f3n B acadando o segundo posto e recibe un trofeo \u00e1 s\u00faa regularidade. Na tempada 91-92 volve fichar polo Villalonga C.F. no que volve acadar un novo play off de ascenso. Pretendido polo Pontevedra C.F., compl\u00edcanse as negociaci\u00f3ns e non acaba fichando polo equipo da cidade do L\u00e9rez.\nNo Villalonga C.F. permanece sete temporadas ata que volve a chamalo o Pontevedra C.F. e firma na temporada 1998-99, acadando un s\u00f3 gol na segunda divisi\u00f3n B.\nNa temporada seguinte ficha polo equipo do seu pobo o Portonovo S.D. ata a s\u00faa retirada no ano 2.004, acadando un ascenso de categor\u00eda, da rexional preferente a terceira divisi\u00f3n.\nEtapa como adestrador.\nNa temporada 2005/2006, adestra \u00f3s xuven\u00eds do Portonovo S.D. en categor\u00eda provincial e ascende \u00f3 equipo a Liga Gallega. Na temporada 2006/2007 ascende de Liga Gallega a Liga Nacional, e na temporada 2007/2008, adestra \u00f3 primeiro equipo do Portonovo S.D., e acada a permanencia. En abril de 2011, e a falta de 7 partidos para rematar o campionato, foi contratado como adestrador do Pontevedra CF B, en substituci\u00f3n de Marcos Canle. Na temporada 2011-2012 adestra \u00f3 Xuvent\u00fa de Sanxenxo.\nEn febreiro de 2013, mediada a temporada 2012\u201313, foi contratado polo Arousa SC en Preferente Auton\u00f3mica. Ese mesmo ano o equipo acada o ascenso de categor\u00eda a Terceira Divisi\u00f3n. O 31 de maio de 2017 anunciou a s\u00faa despedida do club arous\u00e1n. O 7 de febreiro do 2022 fichou polo C\u00e9ltiga FC da Illa da Arousa.\nNa actualidade \u00e9 profesor na Escola Galega de Adestradores, dependente da Real Federaci\u00f3n Galega de F\u00fatbol. Imparte as materias de T\u00e9cnica e T\u00e1ctica."}
{"id": "180294", "revid": "98629", "url": "https://gl.wikipedia.org/wiki?curid=180294", "title": "Benito Joanet", "text": "Benito Joanet Jim\u00e9nez, nado en Esplugues de Llobregat (Barcelona) o 15 de setembro de 1935 e finado o 22 de marzo de 2020 foi un exfutbolista e adestrador de f\u00fatbol espa\u00f1ol. Xogaba de porteiro."}
{"id": "180297", "revid": "89787", "url": "https://gl.wikipedia.org/wiki?curid=180297", "title": "Ike Diogu", "text": "Ikechukwu Somtochukwu Diogu, m\u00e1is co\u00f1ecido coma Ike Diogu, nado o 11 de setembro de 1983 en Buffalo, Nova York, \u00e9 un xogador americano, de pais nixerianos, de baloncesto profesional. Actualmente xoga para os Sichuan Blue Whales da Chinese Basketball Association (CBA).\nTraxectoria profesional.\nGolden State Warriors.\nDiogu foi seleccionado na 9\u00aa posici\u00f3n do Draft da NBA de 2005 polos Golden State Warriors. O 23 de decembro de 2005, conseguiu a maior anotaci\u00f3n na s\u00faa carreira, ao conseguir 27 puntos, en 13 de 15 tiros, pasando a s\u00faa anterior marca de 12 puntos.\nIndiana Pacers.\nO 17 de xaneiro de 2007, Diogu, a quen Larry Bird chamou a \"xema\" do traspaso, foi traspasado aos Indiana Pacers xunto con Mike Dunleavy, Jr., Troy Murphy, e Keith McLeod a cambio de Stephen Jackson, Al Harrington, \u0160ar\u016bnas Jasikevi\u010dius e Josh Powell.\nPortland Trail Blazers.\nO 26 de xu\u00f1o de 2008, a noite do Draft da NBA de 2008, Diogu foi traspasado por Indiana aos Portland Trail Blazers xunto cos dereitos de Jerryd Bayless a cambio de Jarrett Jack, Josh McRoberts e os dereitos do draft de Brandon Rush.\nSacramento Kings.\nDiogu foi traspasado aos Sacramento Kings a cambio de Michael Ruffin dos Chicago Bulls o 18 de febreiro de 2009.\nNew Orleans Hornets.\nDiogu asinou cos New Orleans Hornets o 29 de xullo de 2009, pero non xogou ning\u00fan partido para o equipo.\nDetroit Pistons.\nAsinou cos Detroit Pistons o 27 de setembro de 2010, convert\u00e9ndose en membro do equipo na pretempada. O 20 de outubro de 2010, Diogu foi cortado polos Pistons.\nLos Angeles Clippers.\nOs Los Angeles Clippers contrataron a Diogu coma axente libre o 22 de decembro de 2010.\nO 8 de febreiro de 2011, Diogu anotou 18 puntos, a s\u00faa mellor marca da tempada, contra os Orlando Magic.\nSan Antonio Spurs.\nO 3 de xaneiro de 2012, asinou cos San Antonio Spurs. O 11 de xaneiro, foi despedido."}
{"id": "180298", "revid": "22570", "url": "https://gl.wikipedia.org/wiki?curid=180298", "title": "Jarrett Jack", "text": "Jarrett Matthew Jack, nado en Fort Washington (Maryland) o 28 de outubro de 1983, \u00e9 un ex xogador estadounidense de baloncesto profesional.\nTraxectoria.\nDespois do instituto, Jack foi e xogou con Georgia Tech en Atlanta, Xeorxia. No seu ano coma sophomore (2003-04) axudou a Georgia Tech a chegar \u00e1s Finais da NCAA con 12,5 puntos e 5,1 asistencias por partido. No seu \u00faltimo ano acadou 15,5 puntos, 4,8 rebotes e 4,5 asistencias.\nDespois do seu ano coma j\u00fanior en Georgia Tech, optou por entrar no Draft da NBA de 2005, onde foi seleccionado polos Denver Nuggets na 22\u00aa posici\u00f3n. A noite do draft, Jack foi traspasado aos Portland Trail Blazers a cambio de Linas Kleiza (27\u00aa elecci\u00f3n) e Ricky S\u00e1nchez (35\u00aa elecci\u00f3n).\nComa rookie en 2005-06, Jack estaba por detr\u00e1s de Steve Blake e de Sebastian Telfair, o que fixo que tivera moi poucos minutos. Blake foi traspasado aos Milwaukee Bucks e Telfair aos Boston Celtics nun traspaso entre varios equipos durante o ver\u00e1n de 2006. Coa s\u00faa ausencia, Jack colleu o posto de base titular co adestrador Nate McMillan na tempada 2006-07, incrementando esaxeradamente as s\u00faas medias. Coa volta de Steve Blake na tempada 2007-08, Jack volveu outra vez ao rol de sexto home.\nO 9 de xullo de 2008, Jack foi traspasado aos Indiana Pacers xunto con Josh McRoberts e a elecci\u00f3n do draft Brandon Rush, a cambio de Ike Diogu e Jerryd Bayless.\nO 13 de xullo de 2009, Jack asinou un contrato por 4 anos cun valor de 20 mill\u00f3ns de d\u00f3lares cos Toronto Raptors. Os Pacers ti\u00f1an sete d\u00edas para igualar a oferta, pero decidiron non facelo.\nO 20 de novembro de 2010, Jack foi traspasado aos New Orleans Hornets xunto con Marcus Banks e David Andersen, a cambio de Peja Stojakovi\u0107 e Jerryd Bayless.\nO 11 de xullo de 2012, foi traspasado \u00f3s Golden State Warriors nun traspaso entre tres equipos, inclu\u00edndo os Philadelphia 76ers, quen recibiron a Dorell Wright de Golden State.\nO 12 de xullo de 2013, Jack asinou cos Cleveland Cavaliers.\nO 10 de xullo de 2014, Jack foi traspasado \u00f3s Brooklyn Nets nun traspaso entre os Nets, os Cavaliers e os Boston Celtics. O 30 de xu\u00f1o de 2016, foi cortado polos Nets.\nO 15 de xullo de 2016, Jack asinou cos Atlanta Hawks."}
{"id": "180299", "revid": "5863", "url": "https://gl.wikipedia.org/wiki?curid=180299", "title": "Edurne Pasaban", "text": "Edurne Pasaban Lizarribar, nada en Tolosa (Guip\u00fascoa) o 1 de agosto de 1973, \u00e9 unha alpinista vasca. Estudou Enxe\u00f1ar\u00eda T\u00e9cnica Industrial na Universidade do Pa\u00eds Vasco. Imparte clases como profesora asociada no IE Business School de Madrid.\nTraxectoria.\nFoi a segunda muller na historia en ascender os 14 oitomiles (monta\u00f1as de m\u00e1is de 8.000 metros) do planeta e a vix\u00e9sima terceira persoa. Completou a s\u00faa xesta en 9 anos, desde a s\u00faa primeira ascensi\u00f3n a un oitomil no Everest o 23 de maio de 2001 \u00e1 \u00faltima do Shisha Pangma o 17 de maio de 2010."}
{"id": "180300", "revid": "29398", "url": "https://gl.wikipedia.org/wiki?curid=180300", "title": "Marcos Canle", "text": "Marcos Canle \u00e9 un adestrador de f\u00fatbol galego.\nTraxectoria.\nEn outubro de 2010\u00a0foi contratado polo Pontevedra CF B en substituci\u00f3n de Carlos Vila Mouri\u00f1o. Foi cesado tras unha racha negativa de resultados en abril de 2011 e a falta de 7 partidos para rematar o campionato, sendo o seu substituto Jos\u00e9 Luis Uh\u00eda."}
{"id": "180301", "revid": "89787", "url": "https://gl.wikipedia.org/wiki?curid=180301", "title": "Djika Hugue Douglas", "text": "Djika Hugue Douglas, nado o 8 de marzo de 1993, \u00e9 un futbolista camerun\u00e9s. Xoga de dianteiro e o seu club actual \u00e9 o FC Slovan Liberec."}
{"id": "180302", "revid": "75439", "url": "https://gl.wikipedia.org/wiki?curid=180302", "title": "Luke Babbitt", "text": "Luke Robert Babbitt, nado o 20 de xu\u00f1o de 1989 en Cincinnati, Ohio, \u00e9 un ex xogador americano de baloncesto profesional. Xogou na Universidade de Nevada-Reno d\u00faas tempadas antes de declararse elixible para o Draft da NBA de 2010 despois do seu ano coma sophomore.\nNBA.\nNo Draft da NBA de 2010 foi seleccionado na 16\u00aa posici\u00f3n polos Minnesota Timberwolves. Os seus dereitos foron traspasados xunto co ala de Minnesota Ryan Gomes aos Portland Trail Blazers a cambio de Martell Webster. Babbitt asinou o seu contrato coma rookie cos Blazers o 6 de xu\u00f1o de 2010. O 8 de decembro de 2010, os Trail Blazers asignaron a Babbitt aos Idaho Stampede da NBA D-League. Foi chamado de volta dez d\u00edas despois. O 3 de marzo de 2011, foi asignado outra vez aos Idaho Stampede.\nO 4 de febreiro de 2014, asinou cos New Orleans Pelicans. O 20 de xullo de 2015, asinou de novo cos Pelicans.\nO 10 de xullo de 2016, Babbitt foi traspasado \u00f3s Miami Heat a cambio dunha elecci\u00f3n da segunda rolda do Draft de 2018."}
{"id": "180303", "revid": "1131", "url": "https://gl.wikipedia.org/wiki?curid=180303", "title": "Rub\u00e9n Pardo L\u00f3pez", "text": "Rub\u00e9n Pardo L\u00f3pez, nado en Ortigueira o 14 de abril de 1986, \u00e9 un futbolista galego."}
{"id": "180304", "revid": "7523", "url": "https://gl.wikipedia.org/wiki?curid=180304", "title": "Terrico White", "text": "Terrico Reshard White, nado o 7 de marzo de 1990 en Memphis, Tennessee, \u00e9 un xogador de baloncesto profesional estadounidense que xoga nos Brujos de Guayama do Baloncesto Superior Nacional (BSN).\nTraxectoria.\nWhite foi elixido polos Detroit Pistons na 36\u00aa posici\u00f3n do Draft da NBA de 2010, e o 13 de agosto de 2010, asinou o seu contrato de rookie cos Pistons. Xogou con Detroit na Liga de Ver\u00e1n de 2010, onde acadou 9.6 puntos por encontro en 5 partidos. Durante o primeiro partido da pretempada cos Pistons, mancouse no p\u00e9 dereito e non xogou en toda a tempada 2010-11. En decembro de 2011, White foi cortado polos Pistons."}
{"id": "180305", "revid": "25871", "url": "https://gl.wikipedia.org/wiki?curid=180305", "title": "Yahv\u00e9 Prieto Rodr\u00edguez", "text": "Yahv\u00e9 Prieto Rodr\u00edguez, nado en Vigo o 11 de febreiro de 1983, \u00e9 un futbolista galego. Xoga de centrocampista e o seu club actual \u00e9 a SD Compostela."}
{"id": "180306", "revid": "895", "url": "https://gl.wikipedia.org/wiki?curid=180306", "title": "Universidad de Las Palmas CF", "text": ""}
{"id": "180307", "revid": "89787", "url": "https://gl.wikipedia.org/wiki?curid=180307", "title": "Sergio Casta\u00f1o Ortega", "text": "Sergio Casta\u00f1o Ortega, nado en Dos Hermanas (Sevilla) o 2 de febreiro de 1982, \u00e9 un futbolista espa\u00f1ol. Xoga de defensa e o seu club actual \u00e9 o Pontevedra CF."}
{"id": "180310", "revid": "56817", "url": "https://gl.wikipedia.org/wiki?curid=180310", "title": "Fran Amado", "text": " \nFrancisco Javier Amado Guti\u00e9rrez, co\u00f1ecido como Fran Amado, nado en Alxeciras o 1 de xu\u00f1o de 1984, \u00e9 un futbolista espa\u00f1ol. Xoga de dianteiro e o seu actual equipo \u00e9 o Pontevedra CF."}
{"id": "180313", "revid": "1822", "url": "https://gl.wikipedia.org/wiki?curid=180313", "title": "I\u00e1pix", "text": "I\u00e1pix (en grego antigo \u1f38\u03ac\u03c0\u03c5\u03be) \u00e9 o nome de varios personaxes da mitolox\u00eda grega:"}
{"id": "180314", "revid": "98629", "url": "https://gl.wikipedia.org/wiki?curid=180314", "title": "Historia da cirurx\u00eda", "text": "A cirurx\u00eda \u00e9 a rama da medicina que manipula fisicamente as estruturas do corpo con fins diagn\u00f3sticos, preventivos ou curativos. Ambroise Par\u00e9, cirurxi\u00e1n franc\u00e9s do s\u00e9culo XVI atrib\u00faelle cinco funci\u00f3ns:\nDesde que o ser humano fabrica e manexa ferramentas empregou o seu enxe\u00f1o tam\u00e9n no desenvolvemento de t\u00e9cnicas cir\u00farxicas cada vez m\u00e1is sofisticadas. Pero at\u00e9 a revoluci\u00f3n industrial non se vencer\u00edan os tres principais obst\u00e1culos cos que se encontrou esta especialidade m\u00e9dica desde os seus inicios: a hemorraxia, a dor e a infecci\u00f3n. Os avances nestes campos transformaron a cirurx\u00eda, dunha \"arte\" arriscada (e menosprezada por iso), a unha disciplina cient\u00edfica capaz dos m\u00e1is asombrosos resultados.\nAs profesi\u00f3ns de cirurxi\u00e1n e de m\u00e9dico sufriron numerosos encontros e desencontros ao longo da historia. En xeral, o cirurxi\u00e1n (barbeiro, compo\u00f1edor...) foi considerado o t\u00e9cnico, mentres o m\u00e9dico (m\u00e1is relacionado historicamente co sacerdote ou o xam\u00e1n) era o aut\u00e9ntico curador.\nDurante o desenvolvemento da medicina moderna, a ensinanza de ambas as disciplinas agrupouse nunha mesma formaci\u00f3n acad\u00e9mica que, na maior\u00eda dos pa\u00edses desenvolvidos, permite a obtenci\u00f3n dunha titulaci\u00f3n conxunta de licenciatura en medicina e cirurx\u00eda.\nBoa parte da historia da cirurx\u00eda, en calquera caso, est\u00e1 intimamente relacionada coa historia da medicina (e coa historia de ciencia, en xeral). As novas tecnolox\u00edas aplicadas \u00e1 arqueolox\u00eda confirman que a s\u00faa orixe se remonta \u00e1 mesma orixe do \"Homo sapiens\", cuxa vida ao aire libre era obxecto de numerosos accidentes, feridas e hemorraxias, suscept\u00edbeis de tratamento cir\u00farxico mediante t\u00e9cnicas rudimentarias.\nAs primeiras t\u00e9cnicas cir\u00farxicas empreg\u00e1ronse para o tratamento das feridas e os traumatismos producidos no curso da vida \u00e1 intemperie. A combinaci\u00f3n de estudos arqueol\u00f3xicos e antropol\u00f3xicos (en tribos cuxo modo de vida semella ao dos primeiros seres humanos) ofrece informaci\u00f3n sobre m\u00e9todos rudimentarios de sutura, amputaci\u00f3ns, drenaxes ou cauterizaci\u00f3ns de feridas con instrumentos candentes. Existen numerosos exemplos: unha mestura de salitre e xofre vertida nas feridas e \u00e1 que se prend\u00eda lume, empregada por algunhas tribos asi\u00e1ticas; as t\u00e9cnicas de drenaxe dos indios dakota, mediante o emprego dunha cana de pluma \"conectada\" cunha vexiga urinaria animal para succionar o material purulento; o achado de agullas do Paleol\u00edtico que poder\u00edan terse empregado en suturas (os masais usan agullas de acacia co mesmo fin); ou o enxe\u00f1oso m\u00e9todo desenvolvido por algunhas tribos da India e Am\u00e9rica do Sur, selando as feridas menores mediante a aplicaci\u00f3n de t\u00e9rmites ou escaravellos aos que, tras morder os bordos aproximados da ferida, se lles retorce o pescozo para deixar as cabezas rixidamente enganchadas a xeito de grampas.\nIntroduci\u00f3n.\nO desenvolvemento e o progreso da cirurx\u00eda en occidente estivo moi influ\u00eddo por numerosos acontecementos, e durante longo tempo os cirurxi\u00e1ns foron relegados nunha caste inferior entre os menci\u00f1eiros, e a s\u00faa exclusi\u00f3n dos estudos m\u00e9dicos foi unha medida nefasta durante varios s\u00e9culos. Non foi verdadeiramente at\u00e9 o s\u00e9culo XIX cando os grandes progresos no contexto pol\u00edtico, relixioso e tecnol\u00f3xico o permitiron.\nAt\u00e9 finais do s\u00e9culo XVIII (en Francia e Alema\u00f1a), ou mediados do XIX (en Espa\u00f1a), as profesi\u00f3ns de cirurxi\u00e1n e de m\u00e9dico eran diferentes, incluso con distintas consideraci\u00f3ns sociais.\nEn occidente, na Idade Media, os m\u00e9dicos son cl\u00e9rigos, e non laicos. Alg\u00fans ocupaban mesmo altas funci\u00f3ns eclesi\u00e1sticas. O seu casamento estaba (e est\u00e1) prohibido pola Igrexa cat\u00f3lica, e por iso non pod\u00edan dar os seus coidados \u00e1s mulleres (de a\u00ed a necesidade de comadroas e parteiras).\nA\u00ednda por riba, non pod\u00edan exercer a cirurx\u00eda porque \"Ecclesia abhorret a sanguine\" ('a Igrexa ten horror ao sangue').\nFinalmente, un m\u00e9dico non ten o dereito de exercer unha profesi\u00f3n manual. Por esta raz\u00f3n, os actos cir\u00farxicos lles est\u00e1n tam\u00e9n prohibidos.\nEstes encom\u00e9ndanse aos barbeiros que, ademais de cortar o pelo e barbear, tiran os dentes, tratan as feridas e as \u00falceras, practican as incisi\u00f3ns dos abscesos, as sangr\u00edas... despois do diagn\u00f3stico dun m\u00e9dico. De a\u00ed a denominaci\u00f3n de \"cirurxi\u00e1n-barbeiro\".\n\u00c9 famoso o caso de Mar\u00eda Tereixa de Austria (1638 - 1683), filla de Filipe IV de Espa\u00f1a e esposa de Lu\u00eds XIV de Francia que ti\u00f1a un absceso na axila e Antoine Daquin, m\u00e9dico do rei, oponse a que Dionis, o cirurxi\u00e1n, lle practique unha incisi\u00f3n; a ra\u00ed\u00f1a morreu..\nM\u00e1is tarde, en 1686, Lu\u00eds XIV, afectado dunha f\u00edstula anal, vendo que os tratamentos m\u00e9dicos non daban ning\u00fan resultado, fixo chamar ao seu cirurxi\u00e1n, un tal F\u00e9lix Tassy, que o curou, o que permitiu darlle un certo cr\u00e9dito aos cirurxi\u00e1ns entre os m\u00e9dicos.\nNa Francia da \u00e9poca, Jean Pitard, un barbeiro famoso, obt\u00e9n do \"pr\u00e9v\u00f4t royal\" de Par\u00eds, Etienne Boileau, a autorizaci\u00f3n de constitu\u00edr unha corporaci\u00f3n independente, baixo a direcci\u00f3n de seis xurados, para examinar aos barbeiros que desexasen practicar a \"cyrurgie\" (cirurx\u00eda, no franc\u00e9s da \u00e9poca). Isto provoca un enfrontamento entre a corporaci\u00f3n dos barbeiros e a Facultade de Medicina, que se resolve cun decreto de 1660 que anula a creaci\u00f3n da corporaci\u00f3n dos cirurxi\u00e1ns, os que piden o seu restablecemento e someterse ao primeiro barbeiro do rei, Retz de Villeneuve. Pero Lu\u00eds XIV oponse e exixe que sexa F\u00e9lix Tassy, que foi o que obt\u00e9n o posto.\nCr\u00e9ase unha c\u00e1tedra de cirurx\u00eda no \"Jardin des plantes\" de Par\u00eds, da que se encarga Dionis. Co apoio do rei, os primeiros cirurxi\u00e1ns (Mareschal, Lapeyronie, Lamartini\u00e8re) obte\u00f1en cinco prazas de profesores nomeados polo primeiro cirurxi\u00e1n.\nIsto provoca a c\u00f3lera da Facultade de Medicina, que se manifesta nas r\u00faas de Par\u00eds exixindo nomear ela aos profesores. Pero as turbas acoden en apoio da Facultade de Cirurx\u00eda e os m\u00e9dicos d\u00e9bense po\u00f1er a salvo, despois de seren batidos e humillados.\nA partir dese momento, os cirurxi\u00e1ns obte\u00f1en incluso que se lles provea dos cad\u00e1veres necesarios para os seus estudos sen ter que reclamalos \u00e1 Facultade de Medicina.\nA pesar diso, o n\u00famero de cad\u00e1veres \u00e9 insuficiente e alg\u00fans te\u00f1en que roubarse nos cemiterios ou comprarse directamente aos verdugos, o que provoca novas batallas coa Facultade de Medicina, que non vacila en facer intervir aos bedeis para recuperar os corpos ou en provocar sanguinarias batallas.\nCoa Revoluci\u00f3n francesa, a diferenza entre cirurxi\u00e1n e m\u00e9dico \u00e9 abolida. Non hai m\u00e1is que un ensino \u00fanico que comprende a medicina, a cirurx\u00eda e os partos.\nPrehistoria.\nDa \u00e9poca prehist\u00f3rica algunhas pezas esquel\u00e9ticas f\u00f3siles testemu\u00f1an feitos cir\u00farxicos tales como craniotom\u00edas (numerosos casos de trepanaci\u00f3ns) e de amputaci\u00f3ns de membros (m\u00e1is raros) a partir do Mesol\u00edtico. Tam\u00e9n se encontraron evidencias en restos humanos prehist\u00f3ricos do Protoneol\u00edtico e do Neol\u00edtico, en pinturas rupestres.\nEncontr\u00e1ronse m\u00e1is de 120 cranios prehist\u00f3ricos en Francia, datados en 6500 anos a.C., 40 deles con furados de trepanaci\u00f3n.\nFolke Henschen, m\u00e9dico e historiador sueco, exp\u00f3n que en escavaci\u00f3ns realizadas en 1970 en sedimentos do r\u00edo Dnipr amosan a existencia da trepanaci\u00f3n no Mesol\u00edtico, hai aproximadamente 14000 anos. Sux\u00edrese que as trepanaci\u00f3ns fac\u00edanse para curar epilepsias, xaquecas e doenzas mentais.\nOs sinais de cicatrizaci\u00f3n nos bordos das resecci\u00f3ns permiten pensar que a craniotom\u00eda non era fatal, e que o operado sobreviv\u00eda despois da operaci\u00f3n. As evidencias que apoian a teor\u00eda da supervivencia de moitos destes individuos trepanados incl\u00faen a formaci\u00f3n de novo tecido \u00f3seo ou calos \u00f3seos ao redor do orificio do tr\u00e9pano. Nalg\u00fans estudos as taxas de supervivencia superan o 50 %.\nUtiliz\u00e1banse diversas t\u00e9cnicas para realizar as trepanaci\u00f3ns. Por exemplo, a abrasi\u00f3n da b\u00f3veda cranial con s\u00edlex, o corte dun burato circular que se \u00eda agrandando pouco a pouco na b\u00f3veda cranial con perforaci\u00f3ns circulares liberando unha peza \u00f3sea ou tam\u00e9n cortes que tam\u00e9n separaban un fragmento \u00f3seo.\nO estudo das t\u00e9cnicas utilizadas por pobos primitivos de Am\u00e9rica do Sur e da illa de Borneo, permiten facerse unha idea do que puidera utilizarse na \u00e9poca prehist\u00f3rica.\nA preparaci\u00f3n do doente, \u00e9 dicir, o seu adormecemento, puidera realizarse con derivados da durmideira.\nA anestesia do paciente, que debe sobrevivir \u00e1 operaci\u00f3n, implica o uso de vendaxes primitivas. Para facelas, seguramente se empregar\u00edan elementos vexetais como a goma e as follas de nen\u00fafar, que pos\u00faen efectos antis\u00e9pticos.\nA arxila puido empregarse nos dedos conxelados. Encontr\u00e1ronse pegadas en covas da \u00e9poca Magdaleniano.\nA ausencia de infecci\u00f3n testemu\u00f1a un co\u00f1ecemento da asepsia.\nA\u00ednda que menos frecuentes, co\u00f1\u00e9cense polo menos tres casos de amputaci\u00f3n no Neol\u00edtico antigo en Europa occidental: Sondershausen, no leste de Alema\u00f1a (amputaci\u00f3n dun brazo), Vedrovice, en Moravia (amputaci\u00f3n da man) e Buthiers-Boulancourt, Francia que, grazas \u00e1s modernas t\u00e9cnicas, revelan unha amputaci\u00f3n do antebrazo esquerdo practicada hai 6900 anos a un home de idade\nA cirurx\u00eda no mundo antigo.\nMesopotamia.\nOs primeiros trazos de actividades cient\u00edficas datan das civilizaci\u00f3ns humanas do neol\u00edtico, onde se desenvolven o comercio e a urbanizaci\u00f3n . As\u00ed, para Andr\u00e9 Pichot, en \"La Naissance de la science\", a ciencia nace en Mesopotamia (entre os r\u00edos Tigris e \u00c9ufrates), contra os anos 4000 - 3500 a.C., a civilizaci\u00f3n sumeria, principalmente nas cidades de Sumer e Elam.\nAs primeiras interrogaci\u00f3ns sobre a materia, coas experiencias da alquimia, est\u00e1n ligadas aos descubrimentos das t\u00e9cnicas metal\u00farxicas que caracterizan este per\u00edodo. A fabricaci\u00f3n de esmaltes data de 2000 a.C. Pero a innovaci\u00f3n m\u00e1is importante prov\u00e9n da invenci\u00f3n da escritura cuneiforme (en forma de cravos) que, polos pictogramas, permite a reproduci\u00f3n de textos, e a elaboraci\u00f3n abstracta de conceptos.\nA numeraci\u00f3n foi tam\u00e9n o primeiro m\u00e9todo cient\u00edfico que veu a luz, nun sistema sexaxesimal (de base 60), (\"gesh\", en mesopot\u00e1mico), que permit\u00eda realizar c\u00e1lculos cada vez m\u00e1is complexos. Andr\u00e9 Pichot explica tam\u00e9n que \"con d\u00faas canas de di\u00e1metros diferentes, pod\u00edan escribir todos os n\u00fameros [sobre t\u00e1boas de arxila]\".\nOs sumerios descobren as fracci\u00f3ns e tam\u00e9n que a numeraci\u00f3n chamada \"de posici\u00f3n\" permit\u00eda o c\u00e1lculo de grandes n\u00fameros. O sistema decimal aparece igualmente, v\u00eda o pictograma do cero inicial, que ti\u00f1a o valor dunha coma, para notar as fracci\u00f3ns. A civilizaci\u00f3n mesopot\u00e1mica levou tam\u00e9n \u00e1 constituci\u00f3n das primeiras ciencias tales como a metrolox\u00eda, a \u00e1lxebra (descubrimento de \"placas de c\u00e1lculo\" que permit\u00edan as operaci\u00f3ns de multiplicaci\u00f3n e de divisi\u00f3n, ou t\u00e1boas de inversos para esta \u00faltima ; pero tam\u00e9n as potencias, as ra\u00edces cadradas e c\u00fabicas, as\u00ed como ecuaci\u00f3ns de primeiro grao, cunha e d\u00faas inc\u00f3gnitas), a xeometr\u00eda (c\u00e1lculos de superficies), teoremas), e a astronom\u00eda (c\u00e1lculos de mec\u00e1nica celeste, previsi\u00f3ns dos equinoccios, describiron constelaci\u00f3ns., denominaron dos astros vis\u00edbeis).\nBeroso, fil\u00f3sofo caldeo do III a.C. recolle m\u00faltiplas tradici\u00f3ns escritas sobre Babilonia (principalmente dos arquivos de Borsippa) e chega a afirmar que desde que o deus Oannes ensinou ao pobo sumerio todo o co\u00f1ecido sobre civilizaci\u00f3n, nada novo se inventou. Esta sorprendente afirmaci\u00f3n deixa de parecer tan hiperb\u00f3lica cando se analizan as t\u00e1boas sumerias e se evidencia todo o que a civilizaci\u00f3n mesopot\u00e1mica desenvolveu ou inventou varios miles de anos antes da nosa era.\nA medicina ten un estatuto particular; \u00e9 a primeira ciencia pr\u00e1ctica herdeira dun \"savoir-faire\" \u00e1s apalpadas Das 30.000 t\u00e1boas cuneiformes descubertas, unhas 800 tratan alg\u00fan tema m\u00e9dico (unha delas, a primeira receita co\u00f1ecida). O nome do primeiro cirurxi\u00e1n co\u00f1ecido \u00e9 Urlugaledin, do 4000 a.C., cuxo selo persoal mostra dous coitelos rodeados de plantas medicinais. Este carimbo \u00e1chase no Museo do Louvre de Par\u00eds.\nO modelo de sa\u00fade-enfermidade entre os sumerios base\u00e1base nunha concepci\u00f3n sobrenatural da enfermidade: esta era un castigo divino imposto por diferentes demos tras a ruptura dalg\u00fan tab\u00fa. Deste xeito o primeiro que deb\u00eda facer o m\u00e9dico era identificar cal dos aproximadamente 6000 pos\u00edbeis demos era o causante do problema. Para iso empregaba t\u00e9cnicas divinatorias baseadas no estudo do voo das aves, da posici\u00f3n dos astros ou do f\u00edgado dalg\u00fans animais. Por tanto a medicina estaba intimamente ligada ao sacerdocio, quedando a cirurx\u00eda relegada a especialidade m\u00e9dica de segunda categor\u00eda. Non obstante, o desenvolvemento das t\u00e9cnicas cir\u00farxicas \u00e9 not\u00e1bel: en N\u00ednive encontr\u00e1ronse instrumentos de bronce e obsidiana de elegante factura: bistur\u00eds, serras, tr\u00e9panos etc.\nO c\u00f3digo de Hammurabi (achado en Susa, Ir\u00e1n, e conservado no Museo do Louvre), por outra parte, ampara baixo a s\u00faa profusa lexislaci\u00f3n a especialidade da cirurx\u00eda. Alg\u00fans fragmentos deste c\u00f3digo tratan especificamente sobre intervenci\u00f3ns cir\u00farxicas.\nIndia.\nOs arque\u00f3logos descubriron que os pobos da Civilizaci\u00f3n do val do Indo, desde o antigo per\u00edodo de harappa (ca. 3300 a.C.), co\u00f1ec\u00edan a medicina e a odontolox\u00eda. O antrop\u00f3logo f\u00edsico Andrea Cucina, da universidade de Missouri-Columbia, descubriu que aqueles homes xa limpaban os dentes. Posteriores investigaci\u00f3ns na mesma zona evidenciaron que perforaban os dentes entre os anos 9000 e 7000 a.C.\nA civilizaci\u00f3n hind\u00fa, por outra parte, describe no Atharvaveda alg\u00fans procedementos m\u00e9dicos, ampliados parcialmente no Ayurveda, dous dos seus libros sagrados. O \u00faltimo, datado no ano 800 a.C., \u00e9 o precursor dun tratado de cirurx\u00eda hind\u00fa co\u00f1ecido como \"Susruta Samhita\" (600 a.C.). Susruta \u00e9 o suposto autor (a\u00ednda que non se co\u00f1ece nada deste individuo ou colectivo). Neste tratado descr\u00edbense t\u00e9cnicas cir\u00farxicas enxe\u00f1osas, posteriormente reinventadas pola medicina contempor\u00e1nea: a reduci\u00f3n de fracturas mediante f\u00e9rulas, a sutura das feridas, f\u00edstulas cauterizadas ou a drenaxe de abscesos. Este manual cont\u00e9n un anexo que relaciona e representa graficamente 121 instrumentos cir\u00farxicos diferentes.\nA medicina hind\u00fa \u00e9 a primeira en desenvolver t\u00e9cnicas espec\u00edficas de cirurx\u00eda pl\u00e1stica: desde reparaci\u00f3ns para deformidades do pavill\u00f3n auricular tras a perforaci\u00f3n para colocar pendentes, at\u00e9 unha elaborada t\u00e9cnica de rinoplastia, presumibelmente desenvolvida en ladr\u00f3ns tras ser aplicada a lei da amputaci\u00f3n do nariz prevista para este delito. Tam\u00e9n se describen m\u00e9todos cir\u00farxicos de eliminaci\u00f3n de c\u00e1lculos renais, c\u00e1lculos vesicais e incluso un m\u00e9todo para intervir as cataratas.\nExipto.\nContra o ano 3100 a.C. comenza o per\u00edodo de esplendor da civilizaci\u00f3n exipcia, cando Narmer, o primeiro fara\u00f3n, establece a capital en Menfis. Ao igual que ocorre coa civilizaci\u00f3n sumeria e a escritura cuneiforme cons\u00e9rvase unha ampla serie de documentos sobre esta civilizaci\u00f3n grazas ao emprego da escritura xerogl\u00edfica.\nDa primeira \u00e9poca mon\u00e1rquica (2700 a.C.) data o primeiro tratado de cirurx\u00eda, escrito por Imhotep, visir do fara\u00f3n Netjerikhet ou Zoser (2667 - 2648 a.C.), que foi sacerdote, astr\u00f3nomo, m\u00e9dico e primeiro arquitecto do que se ten noticia. Tal foi a s\u00faa fama como curandeiro que acabou deificado, consider\u00e1ndose o deus exipcio da medicina. Outros m\u00e9dicos notorios do Imperio Antigo (do 2500 ao 2100 a.C.) foron Sachmet (m\u00e9dico do fara\u00f3n Sahure) ou Nesmenau, algo as\u00ed como director m\u00e9dico da s\u00faa \u00e9poca. Nunha das xambas da entrada do templo de Menfis enc\u00f3ntrase o gravado m\u00e1is antigo dunha intervenci\u00f3n cir\u00farxica: unha circuncisi\u00f3n. Dos moitos papiros que se conservan co\u00f1\u00e9cese nove sobre materias m\u00e9dicas, dos que o m\u00e1is co\u00f1ecido e importante \u00e9 o papiro de Ebers, bautizado co nome do seu descubridor, Georg Ebers.\nO papiro Ebers, conservado na Universidade de Leipzig, est\u00e1 considerado como o tratado de medicina m\u00e1is antigo co\u00f1ecido. A s\u00faa elaboraci\u00f3n d\u00e1tase en torno ao ano 1550 antes da nosa era e a s\u00faa lonxitude \u00e9 duns vinte metros. Incl\u00fae receitas, unha farmacopea e a descrici\u00f3n de numerosas enfermidades, as\u00ed como alg\u00fans tratamentos cosm\u00e9ticos. Sobre cirurx\u00eda existen algunhas menci\u00f3ns sobre o tratamento das trabadas de crocodilo ou das queimaduras. Recomendaba o drenaxe das inchaz\u00f3ns graxas, a\u00ednda que advert\u00eda de determinadas patolox\u00edas da pel que non deb\u00edan ser tocadas.\nO papiro Edwin Smith \u00e9 un documento, algo menos co\u00f1ecido, datado no ano 1600 a.C. e de tan s\u00f3 cinco metros, que \u00e9 un manual de cirurx\u00eda traum\u00e1tica de sorprendente calidade para a \u00e9poca.Como exemplo, unha aproximaci\u00f3n diagn\u00f3stica interesante tras un traumatismo cranioencef\u00e1lico:\nNo anexo final deste manuscrito descr\u00edbese con detalle como tratar unha escordadura de mand\u00edbula, e as exhaustivas descrici\u00f3ns anat\u00f3micas, cuxo pos\u00edbel orixe quizais estea na depurada t\u00e9cnica de embalsamamento, non ser\u00edan superadas at\u00e9 moitos s\u00e9culos m\u00e1is tarde.\nChina.\nDesde a segunda metade do S\u00e9culo XX a medicina occidental (cuxa corrente imperante \u00e9 de marcada tendencia bioloxicista) acepta non obstante a coexistencia dun modelo de sa\u00fade-enfermidade baseado nun paradigma ambientalista ou integral: a enfermidade \u00e9 o resultado da desaparici\u00f3n do equilibrio natural entre o ser vivo e o seu contorno, o medio ambiente que o rodea. Este desequilibrio ou falta de harmon\u00eda entre individuo e ambiente constit\u00faen o eixe principal do milenario modelo oriental.\nA medicina chinesa tradicional describe o equilibrio de cinco elementos que considera fundamentais: auga, terra, lume, madeira e metal. \u00c1 s\u00faa vez o seu equilibrio \u00e9 o resultado da presenza de d\u00faas forzas: o Yin e o Yang, que act\u00faan simultaneamente.\nO manual m\u00e9dico chin\u00e9s m\u00e1is antigo co\u00f1ecido est\u00e1 datado en torno ao ano 2600 a.C. e co\u00f1\u00e9cese co nome de Nei Ching. Este texto atrib\u00faese ao emperador amarelo, Huang Di, a\u00ednda que historiadores modernos consideran que foi compilado de fontes antigas por un estudoso entre as dinast\u00edas Zhou e Han, m\u00e1is de 2000 anos m\u00e1is tarde), \u00e9poca na que progresou a medicina, sobre todo baixo os Han orientais, con Zhang Zhongjing e Hua Tuo.\nO \"Neio Chin\" desenvolve moitos conceptos m\u00e9dicos interesantes para a \u00e9poca. Por\u00e9n, o tab\u00fa de respectar os cad\u00e1veres humanos parece que restou co\u00f1ecementos de anatom\u00eda cir\u00farxica, sendo os seus principais tratamentos superficiais ou de menor importancia (cauterizaci\u00f3n de feridas, masaxes en patolox\u00edas traumatol\u00f3xicas etc.). A medicina chinesa desenvolveu, en cambio, unha disciplina a cabalo entre a medicina e a cirurx\u00eda denominada acupuntura: segundo esta disciplina a aplicaci\u00f3n de agullas sobre alg\u00fan dos 365 puntos de inserci\u00f3n (ou at\u00e9 600, segundo as escolas) restaurar\u00eda equilibrio perdido entre o Yin e o Yan.\nHua Tuo foi un famoso m\u00e9dico dos Han orientais na \u00e9poca dos Tres Reinos. Foi o primeiro en aplicar a anestesia xeral en cirurx\u00eda, uns 1600 anos antes de que fose adoptada polos europeos.\nBian Que (Pien Ch'iao) foi o \"doutor milagre\" descrito polo historiador chin\u00e9s Qima Nan en Shi Ji o cal pondera a s\u00faa gran habilidade. Noutro libro, Liezi (Lieh Tzu) describe que Bian Que explica d\u00faas v\u00edas de intercambio de coraz\u00f3ns en humanos. Tam\u00e9n relata que Bian Que usou a anestesia xeral antes que Hua Tuo, pero a fonte de Liezi est\u00e1 cuestionada, e o autor puidera ser que recompilara historias doutras obras. De calquera maneira, queda establecido o concepto de transplante de coraz\u00f3n ao redor do ano 300 a.C.\nAm\u00e9rica precolombiana.\nExisten numerosos achados arqueol\u00f3xicos que demostran a pr\u00e1ctica da trepanaci\u00f3n por todo o continente americano (inclu\u00eddas as tribos indias de Am\u00e9rica do Norte). Pero o maior desenvolvemento da cirurx\u00eda alcanzouse nas d\u00faas principais civilizaci\u00f3ns do centro-sur: Azteca e Inca. A\u00ednda que en xeral a concepci\u00f3n da sa\u00fade-enfermidade \u00e9 de tipo animista ou espiritual, o profundo co\u00f1ecemento de herbas e principios activos naturais dotou dun arsenal importante a estas culturas: P\u00f3dese destacar o uso da coca (\"Erythroxylum coca\"), o iagu\u00e9 (\"Banisteriopsis caapi\"), o iopo (\"Piptadenia peregrina\"), o peric\u00e1 (\"Virola colophila\"), o tabaco (\"Nicotiana tabacum\"), o ioco (\"Paulinia yoco\") ou o curare e algunhas daturas como axentes anest\u00e9sicos.\nCabe destacar o achado da primeira escola de medicina en Monte Alb\u00e1n, pr\u00f3ximo a Oaxaca, datada en torno ao ano 250 da nosa era, onde se encontraron gravados anat\u00f3micos entre os que parece amosarse unha intervenci\u00f3n de ces\u00e1rea, as\u00ed como a descrici\u00f3n de diferentes intervenci\u00f3ns menores, como a extracci\u00f3n de pezas dentarias, a reduci\u00f3n de fracturas ou a drenaxe de abscesos. Existen documentados en Monte Alb\u00e1n contra o s\u00e9culo III os primeiros cranios trepanados con signos de cicatrizaci\u00f3n.\nOs aztecas distingu\u00edan entre o m\u00e9dico emp\u00edrico (algo as\u00ed como o \"barbeiro\" tardomedieval europeo) ou Tepatl, e o m\u00e9dico xam\u00e1n, ou Ticitl, m\u00e1is versado en procedementos m\u00e1xicos. Incluso alg\u00fans curandeiros pod\u00edan especializarse en \u00e1reas concretas, encontr\u00e1ndose exemplos no c\u00f3dice Magliabecchi de fisioterapeutas, comadroas e \"cirurxi\u00e1ns\", propiamente ditos. O traumat\u00f3logo, ou \"compo\u00f1edor de \u00f3sos\" co\u00f1ec\u00edase como \"Teomiquetzan\", experto sobre todo en feridas e traumatismos producidos en combate. A \"Tlamatlquiticitl\" ou comadroa fac\u00eda seguimentos do embarazo, pero pod\u00eda realizar embriotom\u00edas en caso de aborto. C\u00f3mpre destacar o uso de oxit\u00f3cicos (estimulantes da contracci\u00f3n uterina) presentes na planta de \"Cihuapatl\".\nOs co\u00f1ecementos de anatom\u00eda (baseados na experiencia achegada por guerras e sacrificios rituais) avalan unha t\u00e9cnica cir\u00farxica e traumatol\u00f3xica notabelmente avanzada, sendo com\u00fan a utilizaci\u00f3n de f\u00e9rulas e dun variado instrumental cir\u00farxico. As ferramentas cir\u00farxicas var\u00edan moito entre as diferentes tribos americanas, desde pequenos punz\u00f3ns de \u00f3so a aut\u00e9nticos bistur\u00eds con mango, como os testemu\u00f1ados entre os Karim\u00e9, ou o tumi, de manufactura Moche e s\u00edmbolo da medicina peruana.\nA amputaci\u00f3n non era un medio terap\u00e9utico para salvar a un paciente, ao contrario, amputar un p\u00e9 ou unha perna era signo de \"F\u00f3ra de combate\" para os soldados; eviscerar o abdome, signo de triunfo contra comandantes de mediana xerarqu\u00eda, e a decapitaci\u00f3n era o m\u00e1ximo signo de derrota contra un comandante ou rei. As amputaci\u00f3ns de membros simbolizaban a derrota contra grandes guerreiros, e fac\u00edanse sempre con perfecci\u00f3n en pleno combate resecando pola articulaci\u00f3n coxofemoral e era un signo de boa sorte ao conservar o f\u00e9mur do combatente derrotado.\nA antig\u00fcidade cl\u00e1sica.\nGrecia.\nAntecedentes.\nEn torno ao mar Exeo desenvolveuse entre os anos 2500 e 1500 a.C. a cultura minoica, que foi, ao final da prehistoria, a precursora da civilizaci\u00f3n grega.\nEn 1971, durante unha escavaci\u00f3n arqueol\u00f3xica en Nauplia, encontr\u00e1ronse nunha tumba mic\u00e9nica numerosos instrumentos m\u00e9dicos, datados nuns 1500 anos antes da nosa era (coitelos, tesoiras, pinzas, algunhas sondas) atribu\u00eddos por alg\u00fans autores ao m\u00edtico m\u00e9dico (entre os gregos) Palamedes.\nOs textos gregos m\u00e1is antigos que incl\u00faen co\u00f1ecementos sobre medicina son os poemas hom\u00e9ricos: a Il\u00edada e a Odisea.\nNa primeira descr\u00edbese, por exemplo, o tratamento que recibe o rei Menelao tras ser alcanzado por unha frecha no pulso durante o asedio a Troia: o cirurxi\u00e1n resultou ser Asclepio, elevado a deus da medicina na mitolox\u00eda grega, educado na ciencia m\u00e9dica polo centauro Quir\u00f3n, e co\u00f1ecido na Roma antiga como Esculapio.\nDo seu nome deriva \"esculapio\" , un antigo sin\u00f3nimo de m\u00e9dico, e o nome de Hix\u00eda, s\u00faa filla, serviu de inspiraci\u00f3n para a actual rama da medicina preventiva denominada Hixiene.\nA Asclepio atrib\u00faese tam\u00e9n a orixe do caduceo ou vara de Esculapio, s\u00edmbolo m\u00e9dico universal na actualidade.\nA Grecia cl\u00e1sica.\nPero dentro do marco cultural no que n\u00f3s nos desenvolvemos (a chamada \"cultura occidental\"), alg\u00fans fil\u00f3sofos e cient\u00edficos buscan as ra\u00edces da ciencia moderna na \u00e9poca dos antigos gregos, na Grecia cl\u00e1sica. \nEles foron os creadores da \"l\u00f3xica dedutiva\". Por\u00e9n a s\u00faa filosof\u00eda natural ti\u00f1a un defecto moi importante: consideraba innecesaria a comprobaci\u00f3n experimental das conclusi\u00f3ns. Era, incluso, degradante para o fil\u00f3sofo da \u00e9poca suxerir que as conclusi\u00f3ns obtidas nun proceso mental l\u00f3xico precisaban seren confirmadas pola comprobaci\u00f3n experimental.\nPolo tanto, na chamada \"antig\u00fcidade cl\u00e1sica\" a medicina e, sobre todo, a cirurx\u00eda, estaba moi pouco desenvolvida. Como quedou dito, as tarefas manuais eran desprezadas polos cient\u00edficos (fil\u00f3sofos) da sa\u00fade, entendendo a cirurx\u00eda como unha aberraci\u00f3n do verdadeiro tratamento das enfermidades, que vi\u00f1a dado por unha simple axuda \u00e1 natureza curadora (coa dieta e a fitoterapia).\nPor\u00e9n para alg\u00fans, como o epistem\u00f3logo Geoffrey Ernest Richard Lloyd, o m\u00e9todo cient\u00edfico fai a s\u00faa aparici\u00f3n na Grecia do s\u00e9culo VII a.C. As\u00ed Arist\u00f3teles \u00e9 un dos primeiros sabios en elaborar demostraci\u00f3ns cient\u00edficas. Por\u00e9n, os fil\u00f3sofos denominados presocr\u00e1ticos son os primeiros en interrogarse sobre os fen\u00f3menos naturais. Chamados \u03c6\u03c5\u03c3\u03b9\u03cc\u03bb\u03bf\u03b3\u03bf\u03b9 (\"physiologoi\", 'fisi\u00f3logos') por Arist\u00f3teles porque ti\u00f1an un discurso racional sobre a natureza, investigan sobre as causas naturais dos fen\u00f3menos que chegaron a ser os primeiros obxectos do m\u00e9todo.\n\u00c9 necesario facer unha referencia a Hip\u00f3crates de Cos (s\u00e9culo V a.C. - s\u00e9culo IV a.C.), a figura m\u00e9dica por excelencia da cultura grega cl\u00e1sica. Aos 13 anos comezou os seus estudos de medicina que lle abriron as portas do templo dos Asclepiades (de Asclepio, deus mitol\u00f3xico da medicina). Logo viaxou a Exipto para rematar a s\u00faa formaci\u00f3n. Deixou unha obra composta por 53 escritos que foi recollida polos seus disc\u00edpulos no \"Corpus hippocraticum\". Pai indiscutido da medicina moderna, o seu m\u00e9rito fundamental foi o de desenvolver un sistema racional baseado na observaci\u00f3n e na experiencia para o estudo das doenzas, cuxas causas atribu\u00eda a fen\u00f3menos naturais e non a intervenci\u00f3ns dos deuses ou a fen\u00f3menos de tipo m\u00e1xico-relixioso. Na medicina hipocr\u00e1tica descr\u00edbese o corpo humano como unha asociaci\u00f3n dos catro humores: flegma (auga), bile amarela (lume), bile negra (terra), e sangue (aire); as doenzas desenv\u00f3lvense por unha perda do equilibrio destes humores. O mantemento da sa\u00fade efect\u00faase a trav\u00e9s da dieta e a hixiene. Indubid\u00e1bel xenio da medicina naturista, a el atrib\u00faese o co\u00f1ecido xuramento hipocr\u00e1tico. As s\u00faas ideas persisten durante toda a Idade Media e o Renacemento.\nOs campos m\u00e9dicos abarcados por Hip\u00f3crates incl\u00faen a medicina interna, a hixiene, a \u00e9tica m\u00e9dica e a diet\u00e9tica. Sobre cirurx\u00eda incl\u00fae numerosas anotaci\u00f3ns nos seus escritos. A xeito de exemplo esta definici\u00f3n da especialidade e de como debe exercer un cirurxi\u00e1n:\nNo \"corpus\" hipocr\u00e1tico adv\u00edrtese unha not\u00e1bel exactitude anat\u00f3mica, e sorprenden algunhas propostas terap\u00e9uticas de plena vixencia na actualidade, como a drenaxe do empiema pleural ou os tratamentos suxeridos para os traumatismos craniais.\nAs s\u00faas propostas para a reduci\u00f3n de fracturas inclu\u00edan o dese\u00f1o de diversos soportes f\u00edsicos (\"banco hipocr\u00e1tico\", \"escaleira hipocr\u00e1tica\", soporte de reduci\u00f3n de fracturas de \u00famero ou poleas de extensi\u00f3n), de enxe\u00f1osa factura e probada eficacia.\n&lt;/center \nTras Hip\u00f3crates a seguinte figura m\u00e9dica grega de interese \u00e9 Arist\u00f3teles. Este pensador polifac\u00e9tico aprendeu medicina con seu pai, pero non consta un exercicio desta disciplina. Arist\u00f3teles funda a f\u00edsica e a zoolox\u00eda, cando a ciencia adquire un m\u00e9todo, baseado na deduci\u00f3n. A el d\u00e9bese a primeira formulaci\u00f3n do siloxismo e da induci\u00f3n. As noci\u00f3ns de \"materia\", \"forma\", \"potencia\" e \"acto\" foron os primeiros conceptos de elaboraci\u00f3n abstracta. Para Arist\u00f3teles, a ciencia est\u00e1 subordinada \u00e1 filosof\u00eda (\"\u00e9 unha filosof\u00eda secundaria\", dixo) e ten por obxecto a busca dos primeiros principios e das primeiras causas, o que o discurso cient\u00edfico chamar\u00e1 o causalismo e que a filosof\u00eda denomina aristotelismo.\nPor\u00e9n, Arist\u00f3teles \u00e9 a orixe dun retroceso do pensamento en relaci\u00f3n a certos presocr\u00e1ticos en canto ao lugar da Terra no espazo. Seguindo a Eudoxo de Cnidos, imaxina un sistema xeoc\u00e9ntrico e considera que o cosmos \u00e9 finito. E ser\u00e1 seguido nisto polos seus sucesores en materia de astronom\u00eda, at\u00e9 Cop\u00e9rnico, coa \u00fanica excepci\u00f3n de Aristarco, que propuxera un sistema helioc\u00e9ntrico.\nEn cambio a s\u00faa escola peripat\u00e9tica foi o berce de varios m\u00e9dicos e cirurxi\u00e1ns insignes da \u00e9poca: Diocles de Caristo, Prax\u00e1goras de Cos ou Teofrasto de Eresos son alg\u00fans exemplos. Esta escola por\u00e9n non achegou novidades destac\u00e1beis en materia de cirurx\u00eda.\nPer\u00edodo alexandrino. Alexandr\u00eda na \u00e9poca romana.\nContra o ano 300 a.C. Alexandre o Grande conquista Exipto. A cidade de Alexandr\u00eda, as\u00ed denominada na s\u00faa honra, poucos anos m\u00e1is tarde, durante o per\u00edodo chamado \"alexandrino\" (de 323 a.C. - 30 a.C.) conv\u00e9rtese no referente cultural do mar Mediterr\u00e1neo e Oriente Pr\u00f3ximo, sendo o prolongamento da cultura grega na \u00e9poca romana e est\u00e1 marcado por progresos significativos en astronom\u00eda e en matem\u00e1ticas, as\u00ed como por alg\u00fans avances na f\u00edsica e na medicina. Alexandr\u00eda foi o centro intelectual dos sabios da \u00e9poca, que eran gregos.\nA chamada escola de Alexandr\u00eda recompilou e desenvolveu todos os co\u00f1ecementos sobre medicina (como os de moitas outras disciplinas) co\u00f1ecidos na \u00e9poca, contribu\u00edndo a formar alg\u00fans destacados cirurxi\u00e1ns. Her\u00f3filo de Calcedonia foi o primeiro en realizar disecci\u00f3ns en p\u00fablico, e incluso algunhas fontes apuntan a posibilidade de que os tolomeos puxeran \u00e1 s\u00faa disposici\u00f3n reos condenados a morte para practicar vivisecci\u00f3ns. Este cl\u00ednico interesouse polo estudo dos sistemas nervioso e dixestivo.\nOutro m\u00e9dico not\u00e1bel da escola alexandrina foi Eras\u00edstrato de Ceos, descubridor do col\u00e9doco (conduto de desembocadura da bile no intestino delgado, e do sistema de circulaci\u00f3n portal (un sistema venoso que atravesa o f\u00edgado con sangue procedente do tracto dixestivo).\nParalelamente desenv\u00f3lvese a escola empirista, cuxo principal expo\u00f1ente m\u00e9dico foi Glauco de Tarentio (s\u00e9culo I a.C.). Poder\u00eda considerarse a Glauco como o precursor da medicina baseada na evidencia, xa que para el s\u00f3 exist\u00eda unha base fi\u00e1bel: os resultados fundados na experiencia propia, na doutros m\u00e9dicos ou na analox\u00eda l\u00f3xica, cando non exist\u00edan datos previos para comparar. Baixo este paradigma filos\u00f3fico desenvolv\u00e9ronse t\u00e9cnicas cir\u00farxicas como a intervenci\u00f3n de cataratas ou a litotom\u00eda (extracci\u00f3n de c\u00e1lculos renais mediante unha incisi\u00f3n na vexiga ou no ur\u00e9ter).\nRoma.\nA civilizaci\u00f3n etrusca, antes de importar os co\u00f1ecementos da cultura grega, apenas desenvolvera un \"corpus\" m\u00e9dico de interese, se se except\u00faa unha destac\u00e1bel habilidade no campo da odontolox\u00eda: en varios xacementos etruscos se encontraron pr\u00f3teses dentais fixas, m\u00f3biles, con arame de ouro, con dentes naturais e artificiais, e mesmo algunhas coroas de ouro fundido.\nUn dos poucos cirurxi\u00e1ns romanos co\u00f1ecidos da era precristi\u00e1 foi Arcagato do Peloponeso, citado por Plinio na s\u00faa \"Naturalis Historia\", onde tam\u00e9n refire que inicialmente seu alcume era \"Vulnarius\" (o curaferidas), pero os seus m\u00e9todos e os seus sucesivos fracasos val\u00e9ronlle o novo apelativo de \"Carnifex\" (o executor). \nEntre os anos 25 a.C. e 50 da nosa era viviu outra figura m\u00e9dica de importancia, Aulo Cornelio Celso, nado probabelmente na Galia Narbonense. \nEn realidade non hai constancia de que exercera como m\u00e9dico, pero cons\u00e9rvase del un \u00fanico traballo, \"De Re Medica Libri Octo\", que \u00e9 un tratado de medicina, e a \u00fanica secci\u00f3n conservada dunha enciclopedia moito m\u00e1is extensa (chamada \"Artes\"), fonte primaria de temas como a dieta, a farmacia, a cirurx\u00eda e temas relacionados.\nNel describe por primeira vez a t\u00e9cnica cir\u00farxica da ligadura, ou no que prop\u00f3n a utilizaci\u00f3n de materiais semirr\u00edxidos ou molde\u00e1beis como a cera para que actuaran a xeito de f\u00e9rula no tratamento das fracturas \u00f3seas. Describe tam\u00e9n at\u00e9 50 tipos de instrumentos cir\u00farxicos. Tr\u00e1tase dunha ampla obra que incl\u00fae tratamentos para feridas, hemorraxias, feridas de frecha ou varices, e atrib\u00fae \u00e1 cirurx\u00eda unha importancia capital entre as especialidades m\u00e9dicas.\nSuponse que as partes perdidas da enciclopedia inclu\u00edan volumes sobre agricultura, dereito, ret\u00f3rica e arte militar. \"De Re Medica\" \u00e9 un dos mellores rexistros do saber dos m\u00e9dicos alexandrinos. A obra enteira desapareceu durante toda a Idade Media, at\u00e9 que a comezos do s\u00e9culo XV, en Italia, redescubr\u00edronse e volveron a circular os libros de tema m\u00e9dico. Foi a primeira obra m\u00e9dica antiga en ser impresa (Venecia, 1478) e, xa desde antes, cando circulaba manuscrita, converteuse en obxecto de veneraci\u00f3n dos m\u00e9dicos (e dos non m\u00e9dicos) humanistas do Renacemento, que valoraron sobre todo a pureza do seu estilo latino e a precisi\u00f3n das s\u00faas doutrinas m\u00e9dicas. O de \"escritor elegante\" foi o apelativo m\u00e1is empregado para designalo.\nAs\u00ed describe Celso ao cirurxi\u00e1n ideal:\nEn Roma, a casta m\u00e9dica organiz\u00e1base xa, dun modo que recorda \u00e1 actual divisi\u00f3n por especialidades, en m\u00e9dicos xerais (\"medici\"), cirurxi\u00e1ns (\"medici vulnerum\", \"chirurgi\"), oculistas (\"medici ab oculis\"), dentistas e os especialistas en enfermidades do o\u00eddo. Un destes m\u00e9dicos lexionarios foi Diosc\u00f3rides, grego, un dos primeiros bot\u00e1nicos, autor do manual farmacol\u00f3xico m\u00e1is co\u00f1ecido e empregado at\u00e9 o s\u00e9culo XV. As s\u00faas viaxes co ex\u00e9rcito romano permit\u00edronlle recompilar gran n\u00famero de herbas e substancias medicinais e redactar a s\u00faa magna obra \"De Materia Medica\".\nAs lexi\u00f3ns romanas dispo\u00f1\u00edan dun cirurxi\u00e1n de campa\u00f1a e dun equipo capaz de instalar un hospital en pleno campo de batalla para atender aos feridos durante o combate. Un destes m\u00e9dicos lexionarios foi Diosc\u00f3rides, grego, un dos primeiros bot\u00e1nicos, autor do manual farmacol\u00f3xico m\u00e1is co\u00f1ecido e empregado at\u00e9 o s\u00e9culo XV. As s\u00faas viaxes co ex\u00e9rcito romano permit\u00edronlle recompilar gran n\u00famero de herbas e substancias medicinais e redactar a s\u00faa magna obra \"De Materia Medica\".\nPero a figura m\u00e9dica romana por excelencia foi Galeno, cuxa influencia (e os seus erros anat\u00f3micos e fisiol\u00f3xicos) perduraron at\u00e9 o s\u00e9culo XVI. Galeno de P\u00e9rgamo naceu no ano 130 da nosa era. Baixo influencia grega e ao amparo dun dos maiores templos dedicados a Esculapio (\"Asclepio\"), estudou medicina con dous seguidores de Hip\u00f3crates, Estraconio e S\u00e1tiro, e despois visitou as escolas de medicina de Esmirna, Corinto e Alexandr\u00eda. Finalmente viaxou a Roma onde a s\u00faa fama levouno a ser o m\u00e9dico do emperador Marco Aurelio. Por\u00e9n, en Roma as autopsias estaban prohibidas, polo que os seus co\u00f1ecementos de anatom\u00eda fund\u00e1banse en disecci\u00f3ns de animais, o que o levou a cometer moitos erros.\nNo campo da cirurx\u00eda describiu a presenza dos nervios lar\u00ednxeos recorrentes, cuxo corte accidental nunha intervenci\u00f3n de bocio pode provocar a perda da voz. A s\u00faa dedicaci\u00f3n ao tratamento das feridas dos gladiadores f\u00edxoo merecedor dunha gran fama como cirurxi\u00e1n e traumat\u00f3logo. Constan tam\u00e9n varias intervenci\u00f3ns novas e exitosas, como a reparaci\u00f3n dun labio leporino, ou a extirpaci\u00f3n de p\u00f3lipos nasais.\nMorreu en torno ao ano 200, deixando un legado non sempre beneficioso para o progreso da medicina, pero de indubid\u00e1bel valor. O seu nome, ao igual que antes o de Esculapio, converteuse en sin\u00f3nimo de m\u00e9dico, a\u00ednda usado hoxe.\nAreteo de Capadocia non tivo a fama e o reco\u00f1ecemento p\u00fablico de Galeno pero, no pouco material escrito que se conserva del, demostra un gran co\u00f1ecemento e a\u00ednda un maior sentido com\u00fan. Non se co\u00f1ecen moitos datos deste modesto m\u00e9dico romano, salvo a s\u00faa procedencia turca, e que viviu durante o s\u00e9culo I. Debeu de formarse en Alexandr\u00eda (onde se permit\u00edan as autopsias) xa que os seus co\u00f1ecementos de anatom\u00eda visceral son moi completos.\nAs d\u00faas obras conte\u00f1en poucas reflexi\u00f3ns te\u00f3ricas e polo menos un dos seus libros trata de cirurx\u00eda (a\u00ednda que deste non se co\u00f1ece ning\u00fan exemplar, s\u00f3 se sabe da s\u00faa existencia por alusi\u00f3n). Foi o primeiro m\u00e9dico en describir o cadro cl\u00ednico do t\u00e9tano, e a el d\u00e9bense os nomes actuais da epilepsia e da diabetes.\nBizancio.\nO Imperio Romano de Oriente foi, tras a divisi\u00f3n despois da morte de Teodosio, o herdeiro da cultura e a medicina gregas. No seu af\u00e1n por recuperar, ou non perder, os co\u00f1ecementos cl\u00e1sicos da cultura bizantina exerceu unha funci\u00f3n fundamental recompilando e catalogando o mellor das tradici\u00f3ns grega e romana. O m\u00e9dico persoal de Xuliano o Ap\u00f3stata, Oribasios, recolleu en 70 volumes (\"As sinagogas m\u00e9dicas\") todo o saber m\u00e9dico at\u00e9 a s\u00faa \u00e9poca.\nSeguindo con este esp\u00edrito compilador pero pouco innovador encontramos a Alexandre de Tralles (irm\u00e1n do arquitecto da bas\u00edlica de Santa Sof\u00eda), ou a Eti\u00f3n de Amida, do s\u00e9culo VII, especialmente dedicado \u00e1 cirurx\u00eda. Entre as s\u00faas obras est\u00e1 un tratado sobre aneurismas (\"De vasorum dilatatione\") e moitos cap\u00edtulos sobre cirurx\u00eda xinecol\u00f3cica.\nIdade Media.\nConsid\u00e9rase xeralmente, desde un punto de vista evidentemente eurocentrista, que, tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a enominada posteriormente, e con desprezo, a \"escura Idade Media\".\nPero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (a civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna.\nO per\u00edodo da Idade Media est\u00e9ndese desde a data antecitada at\u00e9 1492 (data do descubrimento de Am\u00e9rica; co\u00f1ece un desenvolvemento sen precedente das t\u00e9cnicas e das disciplinas cient\u00edficas, a despeito dunha imaxe escurantista, propagada polos manuais escolares.\nCirurx\u00eda \u00e1rabe na Idade Media.\nSeguindo as ensinanzas de Mahoma: \"Buscade o saber a\u00ednda que te\u00f1ades que ir a China\", ou \"Quen deixe a s\u00faa casa para dedicarse \u00e1 ciencia, segue os pasos de Al\u00e1\", o mundo \u00e1rabe soubo recoller as ensinanzas das culturas coas que conviviu.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos omeias, e despois en Bagdad baixo os primeiros ab\u00e1sidas. A ciencia \u00e1rabe-musulm\u00e1 esta fundada na traduci\u00f3n e a lectura cr\u00edtica das obras da Antig\u00fcidade. A extensi\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permitiu aos \u00e1rabes entrar en contacto coas civilizaci\u00f3ns hind\u00fa e chinesa. \nEntre os musulm\u00e1ns \"Al Hakim\" (o m\u00e9dico) era sin\u00f3nimo de sabio mestre. Os m\u00e9dicos \u00e1rabes ti\u00f1an a obriga de especializarse nalg\u00fan campo da medicina, e exist\u00edan varias clases dentro da profesi\u00f3n: De maior a menor categor\u00eda encontramos: Al Hakim (o m\u00e9dico do \"marist\u00e1n\", hospital), Tahib, Mutabbib (m\u00e9dico en pr\u00e1cticas) e Mudawi (m\u00e9dico cuxo co\u00f1ecemento \u00e9 soamente emp\u00edrico).\nO maior hospital co\u00f1ecido da \u00e9poca medieval estaba en O Cairo: o Al-Mansur, fundado en 1283, que estaba xa divido en salas de especialidades m\u00e9dicas, ao modo actual, contaba cunha secci\u00f3n de diet\u00e9tica coordinada coa coci\u00f1a do hospital, unha sala para pacientes externos, sala de conferencias e biblioteca.\nEn todos os manuais m\u00e9dicos \u00e1rabes enc\u00f3ntranse grandes cap\u00edtulos ou secci\u00f3ns dedicados \u00e1 cirurx\u00eda, inspirados na tradici\u00f3n alexandrina, a\u00ednda que orixinalmente aprendidos non en Alexandr\u00eda, sen\u00f3n en Gundishapur (Persia), onde os exiliados nestorianos se encargaron de traducir as principais obras cl\u00e1sicas do grego ao \u00e1rabe. Al\u00ed foi onde se formaron os primeiros m\u00e9dicos \u00e1rabes, baixo as ensinazas de Hunayn ibn Ishaq (808-873), que chegou a ser m\u00e9dico persoal do califa Al-Mamum e fundou a primeira escola m\u00e9dica do islam.\nAnos despois destacar\u00eda Abu Bakr Muhammad ibn Zakkariya, (o seu longo nome completo \u00e9 Ab\u016b Bakr Muhammad ibn Zakar\u012by\u0101 al-R\u0101z\u012b) (\u0627\u0628\u0648 \u0628\u06a9\u0631 \u0645\u062d\u0645\u062f \u0628\u0646 \u0632\u0643\u0631\u064a\u0627 \u0627\u0644\u0631\u0627\u0632\u06cc en \u00e1rabe), co\u00f1ecido como Zakariya-ye Razi ( \u0632\u0643\u0631\u064a\u0627\u06cc \u0631\u0627\u0632\u06cc en persa) e tam\u00e9n como Zakariya al-Razi en \u00e1rabe; ou en lat\u00edn como Rhazes e Rasis (en galego, Al-Raz\u00ed). De acordo con Al-Birun\u00ed naceu en Rayy, Provincia de Teher\u00e1n, Ir\u00e1n o ano 865, e morreu na mesma cidade en 925. Foi m\u00e9dico do califa e director fundador do hospital de Bagdad.\nNon consta que tivera un especial interese na cirurx\u00eda, excepto algunha proposta de extracci\u00f3n de molares cariados inclu\u00edda na s\u00faa obra m\u00e9dica \"Kitab-el-Mansuri\".\nA pesar da s\u00faa transcendencia como figura m\u00e9dica do islam, Ali ibn Sina ou Avicena (980 - 1037), non inclu\u00edu na s\u00faa monumental enciclopedia \"Qanum\" (\"O Canon\") ning\u00fan tratamento cir\u00farxico de interese, recomendando a cauterizaci\u00f3n como m\u00e9todo xeral cir\u00farxico.\nDe modo similar, os fil\u00f3sofos e m\u00e9dicos andalus\u00eds Avempace (ca. 1080 - 1138) e Averroes (1126 - 1198) apenas desenvolveron a materia cir\u00farxica nas s\u00faas obras m\u00e9dicas, dedicadas preferentemente \u00e1s plantas medicinais.\nPero sobre todos eles destaca Abul-Qasim Khakaf ibn al Abbas al Zahravi (en \u00e1rabe \u0623\u0628\u0648 \u0627\u0644\u0642\u0627\u0633\u0645 \u0628\u0646 \u062e\u0644\u0641 \u0628\u0646 \u0627\u0644\u0639\u0628\u0627\u0633 \u0627\u0644\u0632\u0647\u0631\u0627\u0648\u064a), m\u00e1is co\u00f1ecido como Abulcasis en occidente, que foi un m\u00e9dico e cient\u00edfico andalus\u00ed, (Zahara, preto de C\u00f3rdoba, Al-\u00c1ndalus, 936 - C\u00f3rdoba, Al-\u00c1ndalus, 1013), que viviu a maior parte da s\u00faa vida en Alhaurin de la Torre, onde estudou, deu clases e practicou a medicina at\u00e9 pouco antes da s\u00faa morte, e que se considera o fundador da cirurx\u00eda moderna.\nOs seus textos, onde combinaba as ensinanzas cl\u00e1sicas grecolatinas cos co\u00f1ecementos da ciencia do Pr\u00f3ximo Oriente, foron a base dos procedementos cir\u00farxicos europeos at\u00e9 o Renacemento. A s\u00faa maior contribuci\u00f3n \u00e1 historia da medicina \u00e9 \"Kitab al-Tasrif\" (\"A pr\u00e1ctica\", \"O m\u00e9todo\" ou \"Disposici\u00f3n\"), unha obra de trinta volumes sobre a pr\u00e1ctica m\u00e9dica, onde recompilou todo o co\u00f1ecemento m\u00e9dico e farmac\u00e9utico da \u00e9poca.\nO volume XXX cont\u00e9n un extenso tratado de cirurx\u00eda. Os campos que abarca este cap\u00edtulo cir\u00farxico incl\u00faen a oftalmolox\u00eda, a odontolox\u00eda, o tratamento das hernias e a extracci\u00f3n de c\u00e1lculos, a obstetricia e un amplo apartado sobre traumatolox\u00eda, \u00e1 que engadiu unha prolixa descrici\u00f3n do instrumental cir\u00farxico da \u00e9poca.\nDesenvolveu m\u00e1is de 200 novos instrumentos cir\u00farxicos que describe no \u00faltimo libro da s\u00faa magna enciclopedia, a cal foi profusamente estudada en toda Europa durante m\u00e1is de cinco s\u00e9culos despois da s\u00faa morte.\nFoi, as\u00ed mesmo, un gran innovador nas artes m\u00e9dicas, sendo o primeiro en empregar o f\u00edo de seda nas suturas. Tam\u00e9n inventou o f\u00f3rceps para a extracci\u00f3n de fetos mortos, describindo as\u00ed mesmo o seu uso nos partos. No ano 1000 tam\u00e9n introduce o uso de ligadura para controlar o sangue de arterias.\nIbn Zuhr ( \u0627\u0628\u0646 \u0632\u0647\u0631 ), de nome completo Ab\u016b Marw\u0101n Abd al-Malik ibn Ab\u016b-l-Al\u0101 ibn Ab\u016b Marw\u0101n ibn 'Abd al-Malik ibn Ab\u016b Bakr Mu\u1e25ammad ibn Marw\u0101n ibn Zuhr al-Isb\u012bl\u012b al Iy\u0101d\u012b foi un destacado m\u00e9dico andalus\u00ed, fil\u00f3sofo e poeta, co\u00f1ecido na Europa medieval co nome latinizado de Avenzoar ou Abumeron, nado en Sevilla (capital daquela dun reino de Taifa) en 1073 e morto en 1162, foi un m\u00e9dico de grande \u00e9xito pola s\u00faa habilidade, a\u00ednda que foi expulsado do seu pa\u00eds debido a intrigas dos envexosos, encontrando un protector, Yousef Ibn Tachfin, rei almor\u00e1bide. Estudara medicina en C\u00f3rdoba e, despois dunha curta estancia en Bagdad e no Cairo, volveu po\u00f1\u00e9ndose (como m\u00e9dico) ao servizo dos almor\u00e1bides e dos almohades. Foi nomeado visir polo sult\u00e1n Abd al-Mumin, e pouco despois volve a Sevilla. Gran mestre en medicina, tivo al\u00ed como disc\u00edpulo a Averroes e, a petici\u00f3n deste, escribe o libro \"Kitab al-Taisir fi al-Mudawat wa al-Tadbir\" (O libro da simplificaci\u00f3n dos tratamentos e r\u00e9ximes).\nFoi o primeiro en realizar varias experimentaci\u00f3ns, como en facer ensaios con animais antes de aplicar o tratamento aos homes, sendo tam\u00e9n o primeiro en facer unha descrici\u00f3n detallada da traqueotom\u00eda, observando os efectos experimentando nunha cabra. Ideou un sistema para alimentar aos doentes que presentaban unha par\u00e1lise de farinxe ou unha disfaxia irrevers\u00edbel, por sonda traqueal ou rectal. Como cl\u00ednico fai descrici\u00f3n cl\u00ednicas da tuberculose intestinal. Concentrou os seus esforzos na profilaxe e na terap\u00e9utica, e interesouse polas afecci\u00f3ns cerebrais. Escribiu un dos mellores tratados de medicina cl\u00ednica \u00e1rabe, onde resume os estudos sobre a enfermidades do cerebro e dos nervios, en particular sobre o comas, a apoplex\u00eda, as convulsi\u00f3ns, a epilepsia, os tremores, a migra\u00f1a, a hemiplex\u00eda, a hidrocefalia e a cataton\u00eda. Describe tam\u00e9n o tratamento das luxaci\u00f3ns de v\u00e9rtebras cervicais. A s\u00faa erudici\u00f3n lle valeu o sobrenome de \"sabio c\u00e9lebre\".\n\u00c9 interesante a s\u00faa descrici\u00f3n do tratamento dunha hemorraxia arterial:\nO seu tratado de medicina foi traducido para o lat\u00edn co t\u00edtulo \"Rectificatio medicationis et regiminis\" (Venecia, 1490, Li\u00f3n, 1531). Deixou tam\u00e9n dous tratados das \"Febres\", traducidos ao lat\u00edn e Venecia (1578), que conte\u00f1en informaci\u00f3ns que son pertinente a\u00ednda hoxe.\nCirurx\u00eda medieval no mundo cristi\u00e1n.\nEn Bizancio, a hixiene e a medicina experimentaron progresos. As universidades bizantinas, as\u00ed como as bibliotecas, recompilaron numerosos tratados e obras de estudo sobre a filosof\u00eda e o saber cient\u00edfico da \u00e9poca. O \u00faltimo cirurxi\u00e1n do Imperio Bizantino, xa na alta Idade Media, foi Paulo de Exina (607 - 690), quen desenvolveu algunhas t\u00e9cnicas para a cirurx\u00eda do bocio.\nNa Europa occidental, a concepci\u00f3n teocentrista do cosmos propia deste per\u00edodo non estimulaba o co\u00f1ecemento da orixe f\u00edsica das enfermidades. De feito, a\u00ednda que existiron investigaci\u00f3ns nese sentido, moitos m\u00e9dicos afrontaron todo tipo de problemas, non tanto por seguir un m\u00e9todo cient\u00edfico que non se definira a\u00ednda, sen\u00f3n pola colisi\u00f3n das s\u00faas proposici\u00f3ns co paradigma dominante: a enfermidade era un castigo divino, e a s\u00faa curaci\u00f3n fund\u00e1base no arrepentimento e a penitencia. A vontade de Deus estaba por riba da habilidade do cirurxi\u00e1n, o que acabou por infundir un nihilismo terap\u00e9utico pouco resolutivo.\nPero, por outra parte, o movemento monacal, procedente de oriente, comeza no s\u00e9culo V a estenderse por Europa. Nos mosteiros ac\u00f3llese a peregrinos, enfermos e desafiuzados, comezando a formarse o xerme dos hospicios ou hospitais, a\u00ednda que a medicina practicada por monxes e sacerdotes carec\u00eda, en xeral, de base racional. No Concilio de Clermont, en 1130, chegou a prohibirse a todo cl\u00e9rigo o estudo de calquera forma de medicina, e no cuarto Concilio de Letr\u00e1n (1215) sep\u00e1rase aos internistas dos cirurxi\u00e1ns debido \u00e1 mala fama que \u00edan adquirindo estes \u00faltimos, en parte propalada polos primeiros.\nExisten antecedentes de estruturas similares a hospitais na India ou en Roma, pero a s\u00faa extensi\u00f3n e concepci\u00f3n actual d\u00e9bese ao modelo mon\u00e1stico iniciado por San Bieito en Montecasino, e \u00e1s s\u00faas variantes posteriores denominadas leprosar\u00edas ou lazaretos, en honor a L\u00e1zaro, protagosnista dunha par\u00e1bola evanx\u00e9lica, pobre e cheo de chagas.\nEn Europa occidental, despois dun per\u00edodo de repregamento durante a Alta Idade Media, recup\u00e9rase un esp\u00edrito cultural e t\u00e9cnico que culmina no chamado Renacemento do s\u00e9culo XII. Por\u00e9n, desde o s\u00e9culo VIII ao s\u00e9culo X, o per\u00edodo chamado, en Francia, da \"Renaissance carolingienne\" permite, principalmente pola escolarizaci\u00f3n, a renovaci\u00f3n do pensamento cient\u00edfico. A escol\u00e1stica, no s\u00e9culo XI, preconiza un sistema coherente de pensamento pr\u00f3ximo ao que ser\u00e1 o empirismo. A filosof\u00eda natural proponse como obxectivo a descrici\u00f3n da natureza, percibida como un sistema coherente de fen\u00f3menoss (ou \"pragmata\"), movidos por \"leis\".\nNa Baixa Idade Media fai a s\u00faa aparici\u00f3n a l\u00f3xica, que permite que se desenvolvan diversos m\u00e9todos cient\u00edficos, as\u00ed como os esforzos para elaborar modelos matem\u00e1ticos ou m\u00e9dicos, o que xogar\u00e1 \"un papel maior na evoluci\u00f3n das diferentes concepci\u00f3ns do status das ciencias\". Por outra parte, o mundo medieval occidental ve aparecer unha \"laicizaci\u00f3n do saber\", concomitante coa \"autonomizaci\u00f3n das ciencias\".\nA Escola M\u00e9dica Salernitana.\nEntre os s\u00e9culos XI e XIII desenvolveuse unha escola m\u00e9dica de especial interese, a escola de Salerno ou Escola M\u00e9dica Salernitana. Para a obtenci\u00f3n do t\u00edtulo de m\u00e9dico e, por tanto, o dereito de exercicio desta pr\u00e1ctica, Roxerio II de Sicilia estableceu un exame de graduaci\u00f3n no que se inclu\u00edan co\u00f1ecementos de medicina e de cirurx\u00eda, o que dalgunha maneira rehabilitaba a especialidade cir\u00farxica a pesar do activo rexeitamento a esta demostrado pola Igrexa Cat\u00f3lica e por unha parte do mundo \u00e1rabe.\nAlg\u00fans anos despois, en 1224, Frederico II reformou o exame para que este fose realizado de forma p\u00fablica polo equipo de mestres de Salerno, e regulando para a pr\u00e1ctica da medicina un per\u00edodo de formaci\u00f3n te\u00f3rico (que inclu\u00eda cinco anos de medicina e cirurx\u00eda) e un per\u00edodo pr\u00e1ctico dun ano.\nUnha figura de relevancia desta escola foi o monxe Constantino o africano (1010-1087), m\u00e9dico cartaxin\u00e9s que recolleu numerosas obras m\u00e9dicas ao longo das s\u00faas viaxes e contribu\u00edu \u00e1 medicina europea coa traduci\u00f3n do \u00e1rabe de varios textos cl\u00e1sicos.\nO primeiro tratado europeo medieval de cirurx\u00eda ten a s\u00faa orixe nesta escola, a \"Practica chirurgiae\" de Ruggero Frugardi (1170), obra que se ocupa do tratamento das feridas e reumatismos.\nA t\u00edtulo de curiosidade, e a modo de paliar a ausencia da pr\u00e1ctica da disecci\u00f3n en cad\u00e1veres humanos, Cof\u00f3n o mozo escribe en torno ao ano 1150 a s\u00faa \"Anatom\u00eda Porci\", gu\u00eda pr\u00e1ctica de disecci\u00f3n do porco utilizada polos estudantes.\nEuropa continental.\nNa Europa continental a cirurx\u00eda non se desenvolve at\u00e9 os s\u00e9culos XII e XIII. O papa Inocencio III publica en 1215 a enc\u00edclica \"Ecclesia abhorret a sanguine\" na que reafirma a oposici\u00f3n da Igrexa cat\u00f3lica todo derramamento de sangre, inclu\u00eddo o derivado da actividade cir\u00farxica, e insistindo na prohibici\u00f3n das autopsias. Pero en Europa s\u00e9guense desenvolvendo estas actividades a partir das universidades acabadas de estrear. \nNo s\u00e9culo XIII os estudos de cirurx\u00eda m\u00e1is importantes l\u00e9vanse a cabo en torno a Bolo\u00f1a, na recente universidade inaugurada en 1088, onde Hugo de Borgognoni funda a facultade de medicina. O seu fillo Teodorico de Borgognoni (1205 - 1296) escribiu \"Chirurgia\", un tratado dedicado exclusivamente \u00e1 cirurx\u00eda, no que pon en discusi\u00f3n a pr\u00e1ctica, herdada de Galeno, de deixar que as feridas se carguen de pus, como a medida m\u00e1is eficaz para a s\u00faa curaci\u00f3n. Para as suturas utilizaba f\u00edo fabricado con intestino de animais, (aut\u00e9ntico precursor do catgut, f\u00edo de sutura utilizado antes do desenvolvemento dos materiais sint\u00e9ticos, feito a partir do intestino de cabalo ou de cabra, e utilizado para as suturas internas, de maneira que puidesen seren reabsobidas co tempo).\nGuglielmo da Saliceto, outro profesor da escola de Bolo\u00f1a, escribiu \"Chirurgia\" coa intenci\u00f3n de deixar os seus co\u00f1ecementos neste campo ao seu fillo, e que despois se converteu nun manual de referencia para as facultades de medicina medievais. Nesta obra deixa algunhas reflexi\u00f3ns sorprendentes sobre o cancro, exepcionais tendo en conta os escasos co\u00f1ecementos de fisiolox\u00eda da \u00e9poca:\nGuido de Lanfranc, alumno de Guglielmo da Saliceto est\u00e1 considerado como o pai da cirurx\u00eda francesa. Despois da s\u00faa fuxida de Italia a causa dos conflitos entre os G\u00fcelfos e Xibelinos, inst\u00e1lase en Li\u00f3n (1290) e pouco despois viaxa a Par\u00eds, onde remata a s\u00faa formaci\u00f3n na escola independente de \"Saint-Come\". O seu esp\u00edrito ecl\u00e9ctico levouno a afirmar que:\nO seu principal campo de estudo cir\u00farxico foron as lesi\u00f3ns cerebrais, ademais de desenvolver alg\u00fans aspectos de \u00e9tica m\u00e9dica. Conclu\u00edu a s\u00faa carreira profesional come cirurxi\u00e1n persoal de Filipe o Fermoso, ao que suceder\u00e1 no cargo outro famoso cirurxi\u00e1n franc\u00e9s, Henry de Mondeville.\nNo s\u00e9culo XII florece a escola de Montpellier. Un dos seus profesores de anatom\u00eda foi o mencionado Henry de Mondeville (1260 - 1320), pero o m\u00e1is destacado profesor desta escola foi Guy de Chauliac (1290 - 1368), autor de \"A gran cirurx\u00eda\". Este cirurxi\u00e1n foi o primeiro en realizar observaci\u00f3ns sobre feridas por armas de fogo, utilizadas por primeira vez polos ingleses en 1346 na batalla de Cr\u00e9cy. Entre as notas deste m\u00e9dico enc\u00f3ntrase o que debe conter o malet\u00edn do perfecto cirurxi\u00e1n: \nNo s\u00e9culo XIV, en Francia, sobresa\u00edron Henri de Mondeville (cirurxi\u00e1n de c\u00e1mara de Filipe IV e descritor dun tratamento novo para as feridas cir\u00farxicas) e Guy de Chauliac (Guido de Chauliaco) (ca. 1260 - 1368), que elabora un tratado que ser\u00e1 reeditado e utilizado at\u00e9 o s\u00e9culo XVI. Guy de Chauliac, hai m\u00e1is de 600 anos, fixo unha descrici\u00f3n do cirurxi\u00e1n \u00e1 que os s\u00e9culos pouco engadiron e nada quitaron: \nEn Guadalupe (C\u00e1ceres) iniciouse a construci\u00f3n dunha rede de hospitais (s\u00e9culos XIV-XVI) para a atenci\u00f3n de peregrinos e enfermos. Nestas instituci\u00f3ns practicouse por primeira vez en Espa\u00f1a, con dispensa apost\u00f3lica, a cirurx\u00eda e a disecci\u00f3n por ilustres m\u00e9dicos dos reinados dos Reis Cat\u00f3licos, Carlos I e Filipe II.\nInglaterra.\nA figura determinante do impulso cient\u00edfico en Inglaterra foi Roger Bacon (1214 - 1294), quen sentou as bases da experimentaci\u00f3n emp\u00edrica fronte \u00e1 especulaci\u00f3n. A s\u00faa m\u00e1xima foi algo as\u00ed como \"dubida de todo o que non poidas demostrar\", o que inclu\u00eda \u00e1s principais fontes m\u00e9dicas cl\u00e1sicas de informaci\u00f3n. No seu \"Tractatus de erroribus medicorum\" describe at\u00e9 36 erros fundamentais das fontes m\u00e9dicas cl\u00e1sicas, a\u00ednda que non realiza ningunha achega espec\u00edfica ao campo da cirurx\u00eda.\nEn 1368 f\u00fandase o \"Gremio de cirurxi\u00e1ns de Londres\", nun primeiro intento por separar os cirurxi\u00e1ns-barbeiros (encargados sobre todo de barbear e despiollar) dos m\u00e9dicos especializados en tratamentos cir\u00farxicos. Pero no ambiguo terreo da cirurx\u00eda menor (drenaxe de abscesos, extirpaci\u00f3n de verrugas...) comeza a xestarse unha disputa sobre atribuci\u00f3ns profesionais que durar\u00eda moitos anos. As circunstancias sociais, econ\u00f3micas e pol\u00edticas empuxaban a Europa ao desenvolvemento dunha nova concepci\u00f3n de sociedade. Son os albores do per\u00edodo co\u00f1ecido como Renacemento.\nNo s\u00e9culo XIV, a punto de finalizar a Idade Media, encontramos en Inglaterra a John Arderne, ou John of Aderne, (1307\u20131392), cirurxi\u00e1n en activo durante a Guerra dos Cen Anos \u00e1s ordes dos duques de duques de Lancaster. Despois dos seus servizos en campa\u00f1a estableceuse en Londres, onde se autoproclamou \"chirurgus inter medicus\", nunha \u00e9poca na que o tratamento oficial dos m\u00e9dicos era de \"doutor\", mentres que aos cirurxi\u00e1ns consider\u00e1banselle tan s\u00f3 \"mister\".\nEntre as lendas forxadas \u00e1 s\u00faa sombra c\u00f3ntase a dunha intervenci\u00f3n de f\u00edstula anal (na que era especialista) pola que cobrou cen xilins ao contado e outros cen por cada ano que vivira o paciente. Esta predilecci\u00f3n pola patolox\u00eda anorrectal valeulle o t\u00edtulo de \"pai da proctolox\u00eda\".\nA cirurx\u00eda renacentista.\nO Renacemento \u00e9 un per\u00edodo que se sit\u00faa en Europa no fin da Idade Media e no comezo da Idade Moderna. Ch\u00e1mase as\u00ed polo redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. Dos cient\u00edficos desta \u00e9poca dest\u00e1canse Francis Bacon, Nicolao Cop\u00e9rnico e Galileo Galilei. Eles estableceron o denominado m\u00e9todo cient\u00edfico.\nO florecemento das universidades, especialmente en Italia, ao amparo das novas clases mercant\u00eds foi o motor intelectual do que se deriva o progreso cient\u00edfico que caracteriza este per\u00edodo. Esta \"nova era\" adquire especial relevancia nas ciencias naturais e a medicina, baixo o principio xeral do \"revisionismo cr\u00edtico\". Os novos co\u00f1ecementos en anatom\u00eda supo\u00f1en o avance definitivo de disciplinas como a cirurx\u00eda ou a anatom\u00eda patol\u00f3xica.\nO esp\u00edrito cient\u00edfico impregna todas as ramas do saber. Antonio Benivieni, cirurxi\u00e1n italiano da segunda metade do s\u00e9culo XV, anota minuciosamente todas as s\u00faas intervenci\u00f3ns e as autopsias que realiza posteriormente aos pacientes que non sobreviv\u00edan. Estas notas publicar\u00edanse en 1507 baixo o t\u00edtulo \"De abditis nonnullis ac mirandis morborum et sanationum causis\" (Das causas ocultas das enfermidades), con imaxin\u00e1bel interese para todo o corpo m\u00e9dico. No seu haber c\u00f3ntanse as primeiras descrici\u00f3ns documentadas do cancro de est\u00f3mago e intestino, as\u00ed como extensas e detalladas descrici\u00f3ns dos varios tipos de hernias co\u00f1ecidos.\nO mellor anatomista deste per\u00edodo, a\u00ednda que non o primeiro, \u00e9 Andr\u00e9 Vesalio (1514 - 1564), que baseou os seus estudos anat\u00f3micos na disecci\u00f3n de cad\u00e1veres autor dun dos manuais de anatom\u00eda m\u00e1is estendidos e influentes durante os seguintes dous s\u00e9culos, \"De humani corporis fabrica\".\nVesalio doutor\u00e1rase na universidade de Padua, despois de formarse na de Par\u00eds, e foi nomeado \"explicator chirurgiae\" (profesor de cirurx\u00eda) da universidade paduana. Durante os seus anos como profesor redactou a s\u00faa grande obra, acabando a s\u00faa carreira profesional como m\u00e9dico persoal de Carlos I e, posteriormente, de Filipe II.\nNesta mesma \u00e9poca, o aragon\u00e9s Miguel Servet (1511 - 1553), outro pioneiro no campo da anatom\u00eda, descubriu a circulaci\u00f3n menor. Practicando a disecci\u00f3n xunto a Hans Gunther observou, e publicou na s\u00faa obra \"Christianismi restitutio\", que o sangue se oxixenaba nos pulm\u00f3ns (e non no coraz\u00f3n, como cr\u00eda Galeno) e que neste \u00f3rgano produc\u00edase unha circulaci\u00f3n menor, tras a cal o sangue acced\u00eda ao ventr\u00edculo esquerdo.\nEste descubrimento, por\u00e9n, xa o fixera Ibn Nafis, m\u00e9dico \u00e1rabe do s\u00e9culo XIII, pero as s\u00faas observaci\u00f3ns non foron co\u00f1ecidas en occidente. O descubrimento completouno o ingl\u00e9s William Harvey (1578 - 1657), que demostrou o mecanismo da circulaci\u00f3n maior e a menor.\nDurante o s\u00e9culo XVI revoluci\u00f3nase a cirurx\u00eda debido \u00e1 introduci\u00f3n da c\u00e1tedra de cirurx\u00eda en moitas universidades francesas e espa\u00f1olas (en relaci\u00f3n coa de anatom\u00eda); aparece novo material cir\u00farxico, e encontra un revulsivo na multitude de conflitos b\u00e9licos que se desenvolven en Europa. \nNas \u00faltimas d\u00e9cadas deste s\u00e9culo, a punto de finalizar o per\u00edodo renacentista, aparece na escena internacional o considerado como pai da cirurx\u00eda moderna, Ambroise Par\u00e9 (ca. 1510 - 1590). \nPouco antes, o su\u00edzo Paracelso, figura m\u00e9dica controvertida, considerado por uns como un simple barbeiro, alquimista pola maior\u00eda e cirurxi\u00e1n por outros, intentara con pouco \u00e9xito elevar o rango da cirurx\u00eda ao mesmo nivel que o dos m\u00e9dicos internistas, pero ser\u00e1 o franc\u00e9s quen elimine as \u00faltimas reservas.\nPar\u00e9 foi m\u00e9dico persoal de cinco reis nunha \u00e9poca en que era costume ao uso substitu\u00edr toda a corte con cada novo reinado. A s\u00faa formaci\u00f3n in\u00edciase no gremio dos barbeiros, pero compaxina o seu traballo coa asistencia ao \"H\u00f4tel-Dieu\" de Par\u00eds.\nO seu traballo como cirurxi\u00e1n comeza no ex\u00e9rcito franc\u00e9s, onde se especializou en feridas de bala, cambiando o tratamento das feridas e a amputaci\u00f3n de membros dunha maneira radical.\nSufriu un certo rexeitamento da comunidade m\u00e9dica, xa que a s\u00faa extracci\u00f3n humilde e o seu desco\u00f1ecemento do lat\u00edn e o grego obrig\u00e1ronlle a escribir toda a s\u00faa obra en franc\u00e9s.\nA s\u00faa inventiva levouno a dese\u00f1ar alg\u00fans instrumentos cir\u00farxicos, e incluso dese\u00f1ou algunhas pr\u00f3teses ou \"membros artificiais\" para alg\u00fans dos seus pacientes amputados.\nC\u00f3mpre sinalar o seu estudo sobre os siameses, ou a s\u00faa refutaci\u00f3n do emprego das pedras de bezoar como ant\u00eddotos universais. Boa parte da s\u00faa obra \u00e9 un compendio de an\u00e1lises e refutaci\u00f3n de costumes, tradici\u00f3ns ou superstici\u00f3ns m\u00e9dicas, sen fundamento cient\u00edfico ning\u00fan nin tampouco ningunha utilidade real.\nOs barbeiros.\nXa desde o s\u00e9culo XIII a categor\u00eda dos cirurxi\u00e1ns franceses vi\u00f1a increment\u00e1ndose e fac\u00e9ndose vis\u00edbel mediante a autoridade para vestir a toga longa e realizar cirurx\u00eda maior. Ao longo dos seguintes s\u00e9culos comeza a empregarse o termo de \"barbeiro\" para referirse a un gremio de \"pr\u00e1cticos\", non m\u00e9dicos, desco\u00f1ecedores do lat\u00edn e cuxo campo de actuaci\u00f3n limit\u00e1base a intervenci\u00f3ns menores, como flebotom\u00edas, extracci\u00f3n de pezas dentarias ou curaci\u00f3n de pequenas feridas. En Francia, os \u00e9xitos da cirurx\u00eda durante o Renacemento levar\u00edan \u00e1 desaparici\u00f3n das diferenzas de clase entre os m\u00e9dicos e os cirurxi\u00e1ns.\nNon obstante, os barbeiros seguir\u00edan realizando a s\u00faa funci\u00f3n social libremente durante moito tempo, at\u00e9 a fundaci\u00f3n da \"Acad\u00e9mie Royale de Chirurgie\" en 1731, dirixida nos seus inicios polo cirurxi\u00e1n Jean Louis Petit, quen perfeccionou o torniquete), e a promulgaci\u00f3n da ordenanza de Lu\u00eds XV prohibindo aos barbeiros o exercicio da cirurx\u00eda.\nEn Inglaterra, non obstante, os internistas van ga\u00f1ando forza ao longo do s\u00e9culo XV, conseguindo fundar o \"Real Colexio de M\u00e9dicos\", igualando os cirurxi\u00e1ns cos barbeiros, e obrig\u00e1ndoos a seren regulados baixo id\u00e9ntica norma que os pasteleiros ou os notarios. En 1540 o parlamento autoriza a creaci\u00f3n da \"Compa\u00f1\u00eda de cirurxi\u00e1ns-barbeiros\", pero haber\u00e1 de ser Thomas Vicary, cirurxi\u00e1n encargado de curar con \u00e9xito unha ferida da perna de Henrique VIII, quen consiga de mans do rei a carta de dereitos do gremio de cirurxi\u00e1ns.\nIdade Moderna.\nS\u00e9culo XVII.\nO desenvolvemento das ciencias f\u00edsicas e biol\u00f3xicas que se produce a partir do Renacemento sup\u00f3n o definitivo empux\u00f3n para a cirurx\u00eda como disciplina m\u00e9dica con suficiente entidade propia. \nComezan a proliferar multitude de m\u00e9dicos e cirurxi\u00e1ns not\u00e1beis, moitos deles especializados xa en campos concretos.\nAparece a especialidade da traumatolox\u00eda, denominada nas s\u00faas orixes \"\u00e1lxebra\", facendo referencia con iso \u00e1 manipulaci\u00f3n de fracturas e luxaci\u00f3ns.\nFernando de Mena, cirurxi\u00e1n espa\u00f1ol e m\u00e9dico persoal de Filipe II prop\u00f3n que:\nEn Europa central distrib\u00faese con \u00e9xito un libro titulado \"Institutiones chirurgicae, in quibus quicquid ad rem chirurgicam pertinet optima et novissima ratione pertractatur\". O seu autor \u00e9 Lorenz Heister (1683-1758), cirurxi\u00e1n alem\u00e1n que exerceu tam\u00e9n en Holanda, e Inglaterra.\nO s\u00e9culo XVIII: a cirurx\u00eda ilustrada.\nO s\u00e9culo XVIII \u00e9 o gran s\u00e9culo dos cirurxi\u00e1ns. Comenzan a adquirir un \u00e9xito profesional moi importante con gran reco\u00f1ecemento social, e \u00e9 cando comezan a po\u00f1erse por riba do m\u00e9dico en prestixio e honorarios. Durante este s\u00e9culo aparecen os \"Reais Colexios de Cirurx\u00eda\" e com\u00e9zase a dar valor ao co\u00f1ecimento te\u00f3rico na base da formaci\u00f3n do cirurxi\u00e1n. William Cheselden, John Hunter ou Percival Pott en Inglaterra, Jean-Andre Venel en Su\u00edza, Pedro Virgili ou Antonio de Gimbernat en Espa\u00f1a, son alg\u00fans dos nomes dunha lista intermin\u00e1bel de cirurxi\u00e1ns destacados do s\u00e9culo XVIII. \nDe todos eles hai que destacar a Dominique-Jean Larrey (1766-1842), cirurxi\u00e1n de Napole\u00f3n e inventor do transporte en ambulancia, utilizado por primeira vez durante as guerras napole\u00f3nicas. Serviu nunha fragata en Terra Nova, pero as dificultades para acostumarse \u00e1 vida en mar aberto lev\u00e1rono de regreso a Par\u00eds, sendo nomeado en 1790 axudante de cirurx\u00eda do Hospital dos Inv\u00e1lidos. Posteriormente \u00e9 destinado \u00e1 fronte austr\u00edaca, co ex\u00e9rcito do Rin, onde evidencia as dificultades e graves carencias do exercicio da cirurx\u00eda en combate. Dese\u00f1a ent\u00f3n un veh\u00edculo pechado, tirado por cabalos, con espazo para un home tombado e cunha adecuada suspensi\u00f3n, a \"ambulancia voante\". Este veh\u00edculo deber\u00eda incorporar, segundo o seu propio informe, un m\u00e9dico, un oficial, un suboficial, 24 soldados e un tambor, ademais do material de vendaxe.\nO seu veh\u00edculo resulta tan exitoso que en 1793 \u00e9 desprazado a Par\u00eds coa tarefa de organizar un sistema de ambulancias voantes para todo o ex\u00e9rcito franc\u00e9s. Posteriormente servir\u00eda en Espa\u00f1a e en Egixto, perfeccionando as s\u00faas habilidades cir\u00farcicas e especialmente as t\u00e9cnicas de amputaci\u00f3n.\nDe volta a Francia, Napole\u00f3n nom\u00e9ao bar\u00f3n e cirurxi\u00e1n honor\u00edfico dos \"Chaseurs de Garde\" (garda persoal do emperador), a\u00ednda que seguir\u00e1 cumprindo as s\u00faas tarefas de cirurxi\u00e1n de campa\u00f1a, incluso na batalla de Waterloo, onde foi capturado polos prusi\u00e1ns, pero liberado posteriormente ao ser reco\u00f1ecido por un m\u00e9dico alem\u00e1n, antigo alumno seu. No testamento de Napole\u00f3n p\u00f3dese ler que lega \"cen mil francos a Larrey, o home m\u00e1is valioso que xamais co\u00f1ec\u00edn.\"\nEscribiu varios tratados de cirurx\u00eda (\"M\u00e9moires de chirurgie militaire\", \"Recueil de m\u00e9moires de chirurgie\" ou \"Clinique chirurgicale\") e hoxe en d\u00eda cons\u00e9rvanse na nomenclatura m\u00e9dica varios termos ep\u00f3nimos na s\u00faa honra, como \"enfermidade de Larrey\" (unha variante do t\u00e9tano), \"signo de Larrey\", \"operaci\u00f3n de Larrey\" ou \"amputaci\u00f3n de Larrey\".\nEntre os s\u00e9culos XVIII e XIX destaca en Escocia a familia dos Bell. Benjamin Bell (1749 - 1806) resumiu os co\u00f1ecementos cir\u00farxicos at\u00e9 ese momento nunha enciclopedia denominada \"System of Surgery\", e foi o primeiro en aconsellar mastectom\u00edas radicais para tratar o cancro de mama. Os seus fillos, Charles e John Bell, continuar\u00edan a tradici\u00f3n paterna. E a t\u00edtulo anecd\u00f3tico podemos mencionar a outro membro desta dinast\u00eda, Joseph Bell House, cirurxi\u00e1n que inspirou a figura de Sherlock Holmes, e de quen sir Arthur Conan Doyle chegou a afirmar que \"fora o home m\u00e1is not\u00e1bel que xamais co\u00f1ecera. \u00c9 un personaxe singular, tanto de aspecto como de esp\u00edrito. Delgado e de cute moura, rosto afiado e nariz ganchuda, ollos grises, penetrantes, ombros elevados e movementos bruscos\nIdade Contempor\u00e1nea.\nS\u00e9culo XIX.\nDurante o s\u00e9culo XIX cons\u00famase a integraci\u00f3n da medicina e a cirurx\u00eda nun mesmo corpo de co\u00f1ecementos e ensinanzas, o que sup\u00f3n o reco\u00f1ecemento definitivo da especialidade cir\u00farxica, coa incorporaci\u00f3n engadida da traumatolox\u00eda ao seu \u00e1mbito de actuaci\u00f3n.\nPero a pesar de todos estes avances producidos en s\u00e9culos anteriores, a cirurx\u00eda deste s\u00e9culo se enfrontar\u00e1 a varios problemas: a dor, a infecci\u00f3n e a hemorraxia, que esquivar\u00e1 con tres novos descubrimentos: a anestesia, a antisepsia e a hemostase.\nA derrota dos tres inimigos cl\u00e1sicos da cirurx\u00eda \u00e9 a vitoria desta disciplina. O desenvolvemento das teor\u00edas microbianas das enfermidades infecciosas, a evoluci\u00f3n das t\u00e9cnicas anest\u00e9sicas ou o descubrimento dos raios X, son ferramentas fundamentais no seu impulso: o cirurxi\u00e1n pode traballar co doente sedado e, polo tanto, sen a rapidez que se lle requir\u00eda at\u00e9 ese momento, con moito maior co\u00f1ecemento sobre o que se pode encontrar e con armas adecuadas para paliar as pos\u00edbeis complicaci\u00f3ns. As taxas de mortalidade comezan a caer, e todo isto prod\u00facese nunha marxe de poucas d\u00e9cadas.\nDestacan neste s\u00e9culo cirurxi\u00e1ns como: \nEn realidade a lista \u00e9 intermin\u00e1bel de est\u00e9ndese polas diferentes especialidades cir\u00farxicas (xinecolox\u00eda, urolox\u00eda, traumatolox\u00eda, cirurx\u00eda dixestiva, neurocirurx\u00eda etc.).\nS\u00e9culo XX.\nA cirurx\u00eda do s\u00e9culo XX, unha vez resoltos os problemas citados, tivo un r\u00e1pido desenvolvemento, no que destacan:\nS\u00e9culo XXI.\nO desenvolvemento tecnol\u00f3xico permitiu avances transcendentais no campo da cirurx\u00eda desde as \u00faltimas d\u00e9cadas do s\u00e9culo XX. Principalmente a cirurx\u00eda laparosc\u00f3pica ou CirLap, que \u00e9 unha t\u00e9cnica cir\u00farxica que se practica a trav\u00e9s de pequenas escisi\u00f3ns, usando a asistencia dun sistema \u00f3ptico que permite ao equipo m\u00e9dico ver o campo cir\u00farxico dentro do paciente e actuar nel. Ch\u00e1maselle a esta t\u00e9cnica cirurx\u00eda minimamente invasiva, xa que evitan os grandes cortes de bistur\u00ed requiridos pola cirurx\u00eda aberta ou convencional, e permiten diminu\u00edr os tempos de recuperaci\u00f3n e as complicaci\u00f3ns postcir\u00farxicas en moitas intervenci\u00f3ns, posibilitando, polo tanto, un per\u00edodo postoperatorio moito m\u00e1is r\u00e1pido e confort\u00e1bel.\nExisten procedementos como a colecistectom\u00eda, onde o beneficio cir\u00farxico non xustifica grandes incisi\u00f3ns, pero hai outros como a operaci\u00f3n de Whipple (pancreatoduodenectom\u00eda), onde unha incisi\u00f3n grande \u00e9 irrelevante, respecto ao procedemento en si, polo menos na actualidade.\nUnha \"CirLap\" electiva pode e debe converterse en aberta cando o tempo recomendado e os achados dificulten a s\u00faa realizaci\u00f3n (e o persistir po\u00f1a en perigo ao paciente, por sangrado, lesi\u00f3n doutros \u00f3rganos etc.); e adm\u00edtese universalmente que a conversi\u00f3n non se considera un fracaso, sen\u00f3n unha aplicaci\u00f3n do criterio de seguridade, ante o que non se debe vacilar en tomar a decisi\u00f3n.\nOutra situaci\u00f3n ocorre cando, na hernioplast\u00eda inguinal, o tama\u00f1o da incisi\u00f3n \"est\u00e1ndar\" e a habitual pericia do cirurxi\u00e1n, son superiores ao custo que representa a t\u00e9cnica laparosc\u00f3pica e a s\u00faa posta en funcionamento, que \u00e9 moi alto respecto \u00e1 cirurx\u00eda aberta tradicional, e s\u00f3 se reserva esta para as situaci\u00f3ns de recidiva recorrente.\nA telemedicina ou a rob\u00f3tica dotaron tam\u00e9n de novas ferramentas aos cirurxi\u00e1ns, permitindo o desenvolvemento de intervenci\u00f3ns a distancia, ou cun nivel de precisi\u00f3n moi superior ao ollo humano. Por outra parte, a aparici\u00f3n de novas t\u00e9cnicas de detecci\u00f3n de imaxe, como as de ecograf\u00eda, endoscopia, RMN ou PET, entre outras, posibilitaron o desenvolvemento de intervenci\u00f3ns selectivas moito menos agresivas e m\u00e1is seguras."}
{"id": "180315", "revid": "15490", "url": "https://gl.wikipedia.org/wiki?curid=180315", "title": "Teodosio", "text": "Teodosio (de grego \"\u0398\u03b5\u03bf\u03b4\u03cc\u03c3\u03b9\u03bf\u03c2\", \"Dador de Deus\") \u00e9 un nome que pode referirse a moita xente:"}
{"id": "180316", "revid": "27155", "url": "https://gl.wikipedia.org/wiki?curid=180316", "title": "Mitosoma", "text": "O mitosoma \u00e9 un org\u00e1nulo atopado nalg\u00fans organismos eucariotas unicelulares. O mitosoma foi descuberto e nomeado moi recentemente, e a s\u00faa funci\u00f3n a\u00ednda non est\u00e1 ben caracterizada. Foi denominado tam\u00e9n \"crypton\", mais ese nome xa non se usa.\nO mitosoma detectouse s\u00f3 en organismos anaer\u00f3bicos ou microaer\u00f3filos que non te\u00f1en mitocondrias. Estes organismos non te\u00f1en a capacidade de obter enerx\u00eda da fosforilaci\u00f3n oxidativa, como se realizar\u00eda normalmente nas mitocondrias. O mitosoma foi descrito primeiro en \"Entamoeba histolytica,\" un parasito intestinal humano. Os mitosomas tam\u00e9n foron identificados en varias especies de microsporidios e en \"Giardia intestinalis\".\nOs mitosomas derivan con case toda seguridade das mitocondrias. Igual que as mitocondrias, te\u00f1en dobre membrana e a maior\u00eda das prote\u00ednas que son transportadas a eles te\u00f1en unha secuencia de sinalizaci\u00f3n de amino\u00e1cidos. Dita secuencia de amino\u00e1cidos \u00e9 similar \u00e1 que usan as mitocondrias e as aut\u00e9nticas presecuencias mitocondriais poden servir para transportar prote\u00ednas aos mitosomas. Demostrouse ademais que un certo n\u00famero de prote\u00ednas asociadas a mitosomas est\u00e1n estreitamente relacionadas coas da mitocondria ou coas dos hidroxenosomas (os cales son tam\u00e9n mitocondrias dexeneradas).\nS\u00e1bese actualmente que os mitosomas probablemente interve\u00f1en na ensamblaxe de grupos ferro-sulfurados de prote\u00ednas, xa que non presentan as prote\u00ednas mitocondriais para a respiraci\u00f3n celular ou a s\u00edntese do grupo hemo pero si as prote\u00ednas requiridas para a bios\u00edntese de grupos Fe-S, como frataxina, ciste\u00edna desulfurase, Isu1 e unha Hsp70 mitocondrial.\nA diferenza das mitocondrias, os mitosomas non te\u00f1en xenes no seu interior. Os xenes que codifican os compo\u00f1entes mitos\u00f3micos est\u00e1n contidos no xenoma nuclear. Un informe inicial suxer\u00eda a presenza de ADN neste org\u00e1nulo, pero investigaci\u00f3ns m\u00e1is recentes demostraron que carecen del."}
{"id": "180317", "revid": "98629", "url": "https://gl.wikipedia.org/wiki?curid=180317", "title": "Hidroxenosoma", "text": "Un hidroxenosoma \u00e9 un org\u00e1nulo limitado por membranas encontrado nas c\u00e9lulas de protozoos Ciliophora, \"Trichomonas\" e fungos. Tr\u00e1tase de organismos anaerobios ou aerotolerantes fermentativos. O org\u00e1nulo produce hidr\u00f3xeno molecular e ATP e permite obter enerx\u00eda sen usar o O2. Crese que este org\u00e1nulo puido orixinarse a partir das mitocondrias.\nOs hidroxenosomas te\u00f1en aproximadamente 1 \u03bcm de di\u00e1metro. Igual que as mitocondrias est\u00e1n limitados por membranas dobres, e a membrana interna presenta algunhas proxecci\u00f3ns de tipo crista. Os hidroxenosomas derivaron das mitocondrias pola perda de caracter\u00edsticas mitocondriais b\u00e1sicas, a m\u00e1is salientable das cales \u00e9 a perda do seu xenoma, pero carecen tam\u00e9n de ciclo de Krebs ou cadea respiratoria. Non se atopan xenomas nos hidroxenosomas do fungo \"Neocallimastix\", nin nos protozoos \"Trichomonas vaginalis\" e \"Trichomonas foetus\", a\u00ednda que si se atoparon no ciliado \"Nyctotherus ovalis\".\nOs hidroxenosomas mellor estudados son os dos parasitos transmitidos sexualmente \"T. vaginalis\" e \"T. foetus\" e os dos fungos Chytridiomycota do rume de herb\u00edvoros, tales como \"Neocallimastix\".\nO ciliado \"Nyctotherus ovalis\", encontrado no interior de varias especies de cascuda, ten numerosos hidroxenosomas asociados intimamente con arqueas metan\u00f3xenas endosimbi\u00f3ticas que utilizan o hidr\u00f3xeno producido polos hidroxenosomas. A matriz dos hidroxenosomas de \"Nyctotherus ovalis\" cont\u00e9n part\u00edculas parecidas a ribosomas e un tipo de ribosoma (de 70 S) da arquea metan\u00f3xena endosimbi\u00f3tica. Isto suxeriu a presenza dun xenoma no org\u00e1nulo que foi posteriormente descuberto por Akhmanova e m\u00e1is tarde secuenciado en parte por Boxma. \nOs hidroxenosomas foron descubertos a principios da d\u00e9cada de 1970 por Lindmark e M\u00fcller nos Estados Unidos e por Kulda en Praga.\nAs reacci\u00f3ns encimaticas dos hidroxenosomas mellor estudadas son as descubertas en traballos con \"Trichomonas\", organismos que oxidan piruvato producindo hidr\u00f3xeno molecular, acetato, CO2 e ATP pola acci\u00f3n combinada dos encimas , hidroxenase, e succinato tioquinase. Tam\u00e9n se localizaron os encimas super\u00f3xido dismutase, malato deshidroxenase (descarboxilante), ferredoxina, adenilato quinase e ."}
{"id": "180319", "revid": "88215", "url": "https://gl.wikipedia.org/wiki?curid=180319", "title": "Oinatz Aulestia", "text": "Oinatz Aulestia Alkorta, nado en Ondarroa (Biscaia) o 23 de marzo de 1981, \u00e9 un futbolista espa\u00f1ol. Xoga de porteiro e o seu club actual \u00e9 o C\u00e1diz CF."}
{"id": "180320", "revid": "5132", "url": "https://gl.wikipedia.org/wiki?curid=180320", "title": "Nueva Condomina", "text": ""}
{"id": "180321", "revid": "25871", "url": "https://gl.wikipedia.org/wiki?curid=180321", "title": "Javier Mart\u00ednez Gonz\u00e1lez", "text": "Javier Mart\u00ednez Gonz\u00e1lez, nado en Taranc\u00f3n (Cuenca) o 27 de xu\u00f1o de 1987, \u00e9 un futbolista espa\u00f1ol. Xoga de porteiro."}
{"id": "180322", "revid": "25871", "url": "https://gl.wikipedia.org/wiki?curid=180322", "title": "V\u00edctor D\u00edaz Miguel", "text": "V\u00edctor David D\u00edaz Miguel, co\u00f1ecido como V\u00edctor D\u00edaz, nado en Sevilla o 12 de xu\u00f1o de 1988, \u00e9 un futbolista profesional espa\u00f1ol. Xoga de defensa no Granada CF da Liga Santander."}
{"id": "180323", "revid": "1131", "url": "https://gl.wikipedia.org/wiki?curid=180323", "title": "Movemento Estudantil Universitario", "text": "A asociaci\u00f3n estudantil Movemento Estudantil Universitario \u00e9 unha organizaci\u00f3n de representaci\u00f3n de estudantes universitarios con presenza na universidade galega. Nada en decembro do 2010, aposta por unha universidade \u00fanica, p\u00fablica, galega, internacional, cogobernada e correspons\u00e1bel.\nHistoria.\nNos anos 90, en reacci\u00f3n ao que se definiu como \"seguidismo \u00e1 UPG\" por parte dos CAF, creouse a primeira edici\u00f3n desta organizaci\u00f3n. Representou unha alternativa moi forte no nacionalismo universitario, pero a s\u00faa presenza, malia ser maioritaria, foi ef\u00e9mera. Permaneceu moi escaso tempo no panorama universitario.\nHoubo que agardar varios anos para que no ano 2010 un novo grupo de estudantes, partindo tam\u00e9n do desentendemento coa rama universitaria da UPG, representada amplamente nos Comit\u00e9s, decidiran desempoar o s\u00edmbolo do trevo, contribu\u00edndo a unha catarse no nacionalismo estudantil, comprobable na presenza de tres organizaci\u00f3ns, a Liga Estudantil Galega, os Comit\u00e9s e o propio MEU.\nO 15 de decembro de 2010 aparece, de xeito oficial, e con car\u00e1cter nacionalista o Movemento Estudantil Universitario (MEU).\nO seu Portavoz Nacional, dende a s\u00faa fundaci\u00f3n no 2011, \u00e9 Anxo Teixeiro Fern\u00e1ndez."}
{"id": "180325", "revid": "27155", "url": "https://gl.wikipedia.org/wiki?curid=180325", "title": "Spitzenk\u00f6rper", "text": "O Spitzenk\u00f6rper \u00e9 unha estrutura atopada nas hifas dos fungos que funciona como un centro organizador do crecemento das hifas e da morfox\u00e9nese. Consta de moitas pequenas ves\u00edculas e aparece nos extremos en crecemento das hifas, durante a xerminaci\u00f3n de esporas e nos puntos onde se producen ramificaci\u00f3ns das hifas. A s\u00faa posici\u00f3n nos extremos das hifas relaci\u00f3naos coa direcci\u00f3n do crecemento das hifas. O Spitzenk\u00f6rper forma parte do sistema endomembranoso da c\u00e9lula nos fungos.\nAs ves\u00edculas est\u00e1n organizadas arredor dunha \u00e1rea central que cont\u00e9n unha densa rede de microfilamentos. Con frecuencia aparecen polisomas nas proximidades do l\u00edmite posterior do n\u00facleo do Spitzenk\u00f6rper, e est\u00e9ndense microt\u00fabulos dentro e a mi\u00fado a trav\u00e9s do Spitzenk\u00f6rper; at\u00f3panse ademais corpos de Voronin na rexi\u00f3n apical pr\u00f3xima ao Spitzenk\u00f6rper.\nO citoplasma do \u00e1pice est\u00e1 ocupado case exclusivamente por ves\u00edculas secretoras e microves\u00edculas. Nos fungos superiores (\"Ascomycota\" e \"Basidiomycota\"), as primeiras est\u00e1n dispostas como unha capa esf\u00e9rica arredor das \u00faltimas, e o conxunto da formaci\u00f3n ser\u00eda o Spitzenk\u00f6rper ou \"corpo apical\". O Spitzenk\u00f6rper pode verse nas hifas en crecemento con microscopio \u00f3ptico. As hifas dos \"Oomycota\" e alg\u00fans \"Eumycota\" inferiores (especialmente os \"Zygomycota\") non conte\u00f1en un Spitzenk\u00f6rper reco\u00f1ecible, e as ves\u00edculas est\u00e1n distribu\u00eddas m\u00e1is libremente na c\u00fapula apical da hifa."}
{"id": "180328", "revid": "92340", "url": "https://gl.wikipedia.org/wiki?curid=180328", "title": "Jack Kevorkian", "text": "Jack Kevorkian, nado en Pontiac (M\u00edchigan) o 26 de maio de 1928 e finado en Royal Oak o 3 de xu\u00f1o de 2011, foi un pat\u00f3logo armenio-estadounidense que ocasionou controversia polo uso dos seus co\u00f1ecementos na aplicaci\u00f3n da eutanasia a 130 pacientes enfermos incur\u00e1beis, raz\u00f3n que motivou o seu paso polo c\u00e1rcere durante 8 anos. O seu lema era \"Morrer non \u00e9 un crime\"."}
{"id": "180329", "revid": "6939", "url": "https://gl.wikipedia.org/wiki?curid=180329", "title": "MEU", "text": ""}
{"id": "180331", "revid": "5863", "url": "https://gl.wikipedia.org/wiki?curid=180331", "title": "Superpi\u00f1eiro", "text": ""}
{"id": "180333", "revid": "85894", "url": "https://gl.wikipedia.org/wiki?curid=180333", "title": "Ferraces, Corneira, A Ba\u00f1a", "text": "Ferraces \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 35 habitantes no ano 2016 segundo datos do INE, , dos cales 19 eran mulleres e 16 eran homes. No 2010 ti\u00f1a 36 habitantes: 20 mulleres e 16 homes."}
{"id": "180335", "revid": "85894", "url": "https://gl.wikipedia.org/wiki?curid=180335", "title": "A Piolla, Corneira, A Ba\u00f1a", "text": "A Piolla \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 12 habitantes no ano 2016 segundo datos do INE, , dos cales 8 eran homes e 5 eran mulleres. No 2010 ti\u00f1a 20 habitantes: 12 mulleres e 8 homes."}
{"id": "180336", "revid": "1987", "url": "https://gl.wikipedia.org/wiki?curid=180336", "title": "A Piolla", "text": "Co top\u00f3nimo A Piolla podemonos referir a:"}
{"id": "180340", "revid": "25871", "url": "https://gl.wikipedia.org/wiki?curid=180340", "title": "Ernesto Amantegui", "text": "Ernesto Amantegui Phumipha, nado en Oviedo o 16 de abril de 1990, \u00e9 un futbolista espa\u00f1ol. Xoga de defensa."}
{"id": "180341", "revid": "98629", "url": "https://gl.wikipedia.org/wiki?curid=180341", "title": "A misi\u00f3n (filme)", "text": "A misi\u00f3n (en ) \u00e9 un filme brit\u00e1nico dirixido por Roland Joff\u00e9 que se estreou en 1986.\nEstreouse en galego pola Televisi\u00f3n de Galicia o 18 de abril de 2003.\nSinopse.\nHispanoam\u00e9rica, s\u00e9culo XVIII. A acci\u00f3n desenv\u00f3lvese na selva tropical preto das Cataratas do Iguaz\u00fa. Al\u00ed un misioneiro xesu\u00edta, o pai Gabriel (Jeremy Irons), segue o exemplo dun xesu\u00edta crucificado, sen m\u00e1is armas que a s\u00faa fe e unha frauta. \u00d3 ser aceptado polos indios guaran\u00eds, Gabriel crea a misi\u00f3n de San Carlos. Entre os seus seguidores est\u00e1 Rodrigo Mendoza (Robert De Niro), ex-traficante de escravos, mercenario e asasino, que se fai xesu\u00edta e atopa a redenci\u00f3n entre as s\u00faas antigas v\u00edtimas. Despois de loitar xuntos durante anos, enfr\u00f3ntanse \u00e1 causa da independencia dos nativos: Gabriel conf\u00eda no poder da oraci\u00f3n; Rodrigo, na forza da espada."}
{"id": "180342", "revid": "89787", "url": "https://gl.wikipedia.org/wiki?curid=180342", "title": "Nino Farina", "text": "Dottore Giuseppe Emilio \"Nino\" Farina, nado en Torino o 30 de outubro de 1906 e finado en Aiguebelle 30 de xu\u00f1o de 1966, foi un piloto de F\u00f3rmula 1 italiano, e o primeiro campi\u00f3n mundial da categor\u00eda, ga\u00f1ando o t\u00edtulo en . Foi tam\u00e9n o Campi\u00f3n de Italia en 1937, 1938 e 1939. Durante a s\u00faa carreira de trinta anos como piloto sufriu varios accidentes.\nPrimeiros anos.\nNado en Torino, Farina foi o maior dos irm\u00e1ns Farina, o seu pai Giovanni, xunto ao seu irm\u00e1n Battista Farina, fundara a empresa de carrozar\u00edas de coche Carrozzeria Pininfarina. Giuseppe comezou a pilotar un Temperino de dous cilindros, \u00e1 idade de tan s\u00f3 nove anos. Converteuse en Doutor en Ciencias Pol\u00edticas (a\u00ednda que algunhas fontes din enxe\u00f1er\u00eda), tam\u00e9n destacou no esqu\u00ed, f\u00fatbol e atletismo. Rematou unha carreira curta como oficial de cabaler\u00eda do ex\u00e9rcito italiano para satisfacer unha ambici\u00f3n diferente: as carreiras de motor.\nTraxectoria.\nCando a\u00ednda era un universitario Farina comprou o seu primeiro coche, un Alfa Romeo de segunda man, e correu na subida Aosta-Gran San Bernardo de 1925. Ao tratar de vencer ao seu pai, estrelouse, rompendo o ombreiro e sufrindo cortes no rostro, establecendo unha tendencia que continuou ao longo da s\u00faa carreira propensa aos fallos. O seu pai terminou en cuarto lugar.\nAs s\u00faas primeiras experiencias en pista f\u00edxoas con Maserati, a\u00ednda que a s\u00faa carreira comezar\u00eda a florecer co seu pase a Alfa Romeo, onde tivo como compa\u00f1eiro de equipo a Tazio Nuvolari. A fins da d\u00e9cada dos 30, Farina ga\u00f1ou varios Gran Premios menores, que lle permitiron obter o t\u00edtulo de campi\u00f3n italiano de pilotos durante tres anos seguidos (1937-1939). No ano seguinte lograr\u00eda o seu primeiro triunfo grande, no Gran Premio de Tr\u00edpoli de 1940, en Libia. No momento en que estaba chegando \u00e1 s\u00faa madurez como piloto, desatouse a segunda guerra mundial, e pasar\u00edan oito anos antes de que Farina puidese ga\u00f1ar outro Gran Premio.\nNa posguerra, Nino tomou parte en varios grandes premios cun Maserati propio, logrando desta forma un triunfo no Gran Premio de M\u00f3naco de 1948. Cando a F\u00e9d\u00e9ration Internationale de l'Automobile anunciou o Campionato Mundial de F\u00f3rmula 1 de , Farina asegurouse unha praza no equipo Alfa Romeo, xunto a Juan Manuel Fangio e ao italiano Luigi Fagioli, ao mando dun dos aparentemente invencibles 158 Alfetta. Farina obtivo 3 vitorias nas 7 carreiras do campionato, e logrou as\u00ed o seu primeiro campionato mundial na categor\u00eda. Era o cumio da s\u00faa carreira.\nEn , viuse obrigado a facer o papel de escudeiro de Fangio, cuxo ritmo de carreira foi demasiado para Farina. O italiano logrou un \u00fanico triunfo no Gran Premio de B\u00e9lxica, a\u00ednda que ga\u00f1ou algunhas das carreiras non v\u00e1lidas para o campionato. Tras o seu pase a Ferrari en 1952, Farina viuse outra vez pasado por un piloto m\u00e1is novo, esta vez Alberto Ascari, quen logrou 9 vitorias consecutivas en carreiras polo campionato entre e .\nO primeiro triunfo de Farina en Ferrari, que \u00e1 vez ser\u00eda o \u00faltimo dos seus 5 triunfos no campionato mundial de F1, produciuse no Gran Premio de Alema\u00f1a de 1953, disputado en N\u00fcrburgring. Nese ano, tam\u00e9n formou un equipo co seu amigo da F1 Mike Hawthorn, para disputar e ga\u00f1ar as 24 horas de Spa. A principios de 1954, Farina ga\u00f1ou unha proba do Campionato Mundial de Auto Deportivos, a\u00ednda que tempo despois sufriu graves queimaduras nun accidente na sa\u00edda de Monza. O italiano intentou regresar \u00e1s pistas en 1955 tomando calmantes, e logrou finalizar na zona de puntos nalgunha carreira. Con todo, d\u00e1ndose conta de que non poder\u00eda alcanzar o seu nivel de outrora, decidiu retirarse ao final desa tempada.\nEn 1956, Farina planificou o seu regreso nas 500 millas de Indian\u00e1polis, pero sufriu unha lesi\u00f3n no seu pescozo durante unha carreira menor en Monza. Tras a s\u00faa recuperaci\u00f3n, intentou regresar \u00e1s pistas en Indian\u00e1polis, pero desistiu tras presenciar a morte dun compa\u00f1eiro que estaba probando o auto que lle correspond\u00eda a Farina.\nFigura notable dos primeiros anos da F\u00f3rmula 1, Farina era reco\u00f1ecido polo seu estilo de manexo e a s\u00faa intelixencia, pero tam\u00e9n pola s\u00faa petulancia e o seu desprezo polos seus rivais na pista.\nMorte.\nLogo da s\u00faa retirada, Farina involucrouse nas distribuidoras de Alfa Romeo e Jaguar e m\u00e1is tarde asesorou \u00e1 f\u00e1brica de Pininfarina.\nIronicamente, e a pesar de todos os accidentes aos que sobreviviu nos seus \u00faltimos anos como piloto, cando \u00eda como espectador cami\u00f1o do Gran Premio de Francia de 1966, Farina perdeu o control do seu Lotus Cortina nos Alpes de Savoia, cerca Aiguebelle, chocou contra un poste de tel\u00e9grafos e morreu no acto. Non s\u00f3 asist\u00eda como espectador, sen\u00f3n tam\u00e9n por unha pel\u00edcula, ao longo da tempada fora o asesor e o dobre na pilotaxe do actor franc\u00e9s Yves Montand, que interpretaba a un ex campi\u00f3n do mundo na pel\u00edcula \" Gran Premio\".\nResultados completos en F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "180343", "revid": "1946146", "url": "https://gl.wikipedia.org/wiki?curid=180343", "title": "Giuseppe Farina", "text": ""}
{"id": "180344", "revid": "5863", "url": "https://gl.wikipedia.org/wiki?curid=180344", "title": "Beatriz Manj\u00f3n", "text": "Beatriz Manj\u00f3n Berm\u00fadez , tam\u00e9n co\u00f1ecida como Bea Manj\u00f3n, nada en Ferrol o 7 de marzo de 1976, \u00e9 unha xornalista e presentadora de televisi\u00f3n galega.\nTraxectoria.\nFilla de nai cordobesa, \u00e9 licenciada en xornalismo. Presentou varios programas de televisi\u00f3n, a maior\u00eda deles na Televisi\u00f3n de Galicia, coma \"Bravo polos amigos\" (2002) xunto con Alberto Comesa\u00f1a, \"Noite Brava\" (2004), \"Noitem\u00f3bil\" (2006), \"Buscando estrelas\" xunto con Tacho Gonz\u00e1lez (2007), a \"Revista Fin de Semana\", \"A Solaina\" ou \"Voga voga mari\u00f1eiro\" (2014).\nPresentou o concurso cultural \"Teletreando\" na canle 7 Regi\u00f3n de Murcia e o \"talk-show\" \"La Bomba\" en Canal Nou. Colaborou noutras cadeas coma TVE, Canal Sur ou Antena 3.\nEscribiu dende 2008 ata 2010 unha columna en \"La Voz de Galicia\" chamada \"El Cuaderno de Beatriz\" e en 2012 publicou a novela \"H\u00e9roes de polvo\" (editorial: Suma de Editores)."}
{"id": "180345", "revid": "5863", "url": "https://gl.wikipedia.org/wiki?curid=180345", "title": "Bea Manj\u00f3n", "text": ""}
{"id": "180346", "revid": "98629", "url": "https://gl.wikipedia.org/wiki?curid=180346", "title": "Die fetten Jahre sind vorbei", "text": "Die fetten Jahre sind vorbei \u00e9 un filme alem\u00e1n de 2004 escrito e dirixido polo austr\u00edaco Hans Weingartner e protagonizada por Daniel Br\u00fchl. Narra os eventos sucedidos a tres activistas anticapitalistas (aparentemente anarquistas): Jule (Julia Jentsch), Peter (Stipe Erceg), Jan (Daniel Br\u00fchl).\nSinopse.\nJan, Peter e Jule est\u00e1n desfrutando da s\u00faa rebelde xuventude. \u00danelles a s\u00faa paix\u00f3n por cambiar o estado do mundo. Conv\u00e9rtense nos \"The edukators\", cuxas acci\u00f3ns non violentas tratan de avisar \u00f3s ricos locais de que os seus d\u00edas de abundancia est\u00e1n a piques de rematar. As complicaci\u00f3ns aparecen cando Jule se namora dos dous mozos. Ademais, unha das s\u00faas incursi\u00f3ns nocturnas nunha casa dun home de negocios compl\u00edcase, e o que se converte nun rapto non intencionado remata por po\u00f1elos cara a cara coa lei.\nBanda sonora.\nA CD da banda sonora do filme \u00e9 unha compilaci\u00f3n publicada por Mute Records e composta por temas de grupos como Depeche Mode, Placebo, Nada Surf, Franz Ferdinand, Phoenix, Simian e One Inch Punch entre outros, como tam\u00e9n temas de grupos alem\u00e1ns como The Notwist, Tocotronic e Slut.\nA versi\u00f3n de Jeff Buckley do \"Hallelujah\" de Leonard Cohen aparece no filme, pero non se incl\u00fae dentro da banda sonora comercializada."}
{"id": "180348", "revid": "98629", "url": "https://gl.wikipedia.org/wiki?curid=180348", "title": "Alberto Ascari", "text": "Alberto Ascari, nado en Mil\u00e1n o 13 de xullo de 1918 e finado en Monza o 26 de maio de 1955, foi un piloto de F\u00f3rmula 1 italiano, cuxo nome c\u00f3ntase entre as primeiras figuras da categor\u00eda e ao mesmo tempo da Scuderia Ferrari.\nFillo dun dos grandes pilotos italianos da preguerra, Alberto Ascari converteuse nun dos campi\u00f3ns m\u00e1is dominantes e m\u00e1is amados da F\u00f3rmula Un. Destacou pola pilotaxe precisa, coidadosa e exacta que o converteu nun dos condutores m\u00e1is seguros na era m\u00e1is perigosa, tam\u00e9n era notoriamente supersticioso e esforzouse por evitar tentar o destino. O seu inexplicable accidente mortal, \u00e1 mesma idade que o seu pai, no mesmo d\u00eda do mes e en circunstancias similares e inquietantes, segue sendo unha das grandes e tr\u00e1xicas coincidencias da F\u00f3rmula Un.\nInicios.\nP\u00f3dese dicir que para Ascari as carreiras eran unha cuesti\u00f3n de familia, xa que o seu pai Antonio Ascari fora un talentoso piloto de grandes premios nos 20, conducindo autom\u00f3biles da marca Alfa Romeo. A pesar do accidente que causou a morte de Antonio no Gran Premio de Francia de 1926, o seu fillo mantivo o interese no automobilismo, a\u00ednda que se di que sempre intu\u00edu que morrer\u00eda en accidente como o seu pai. Nos seus primeiros anos dedicouse \u00e1s motocicletas, pero tras competir nas prestixiosas Mille Miglia ao mando dun Ferrari, comezou a dedicarse \u00e1s carreiras sobre catro rodas regularmente.\nA s\u00faa carreira deportiva no automobilismo viuse interrompida pola segunda guerra mundial, tras a cal disputou os Grandes Premios ao mando dun Maserati. O seu compa\u00f1eiro no equipo era Luigi Villoresi, quen co tempo transformar\u00edase no mentor e un gran amigo de Alberto. Ascari obtivo a s\u00faa primeira vitoria nun Gran Premio en San Remo (Italia) en 1948, e ao ano seguinte lograr\u00eda outro primeiro posto co mesmo equipo. No entanto, os seus maiores \u00e9xitos comezaron cando se uniu a Villoresi en Ferrari. Al\u00ed ga\u00f1ar\u00eda tres carreiras m\u00e1is nese ano.\nCarreira na F\u00f3rmula 1.\nA primeira tempada oficial de F\u00f3rmula 1 tivo lugar no ano 1950, e Ferrari fixo o seu debut en Montecarlo con Ascari, Villoresi e o popular piloto franc\u00e9s Raymond Sommer como asentos oficiais. Ascari finalizou a carreira na segunda posici\u00f3n, pero o Tipo 125 era demasiado lento para desafiar aos Alfa Romeo dominantes, Ferrari comezou a traballar nun coche 4.5l. e cando meses m\u00e1is tarde estivo listo, compartir\u00eda o segundo lugar na primeira carreira de F1, \u00faltima da tempada, disputada en Monza. A pesar diso, s\u00f3 alcanzar\u00eda o quinto lugar nas posici\u00f3ns finais do campionato de pilotos. \nAo longo de 1951, Ascari foi unha ameaza para o equipo Alfa Romeo, a\u00ednda que ao principio tivo problemas de fiabilidade. Con todo, logo de ga\u00f1ar en N\u00fcrburgring, e Monza Estaba a s\u00f3 dous puntos de Fangio na clasificaci\u00f3n do campionato antes do Gran Premio de Espa\u00f1a de 1951. Ascari logrou pole position, pero unha desastrosa elecci\u00f3n de pneum\u00e1ticos para a carreira deixou aos Ferrari incapaces de competir, Ascari chegou 4\u00ba \u00e1 meta, mentres que Juan Manuel Fangio ga\u00f1ou a carreira e o t\u00edtulo.\nPara a tempada de o Campionato do Mundo de F\u00f3rmula 1 us\u00e1ronse os regulamentos da F\u00f3rmula D\u00faas, con Ascari pilotando un Tipo 500. Faltou a primeira carreira da tempada o Gran Premio de Su\u00edza de 1952. Tras as expectativas que suscitaran as s\u00faas notables actuaci\u00f3ns en Europa, Enzo Ferrari cedeu un dos seus autos a Ascari para que participe nas 500 Millas de Indian\u00e1polis de 1952, nese ent\u00f3n un acontecemento do campionato do mundo. Foi o \u00fanico piloto europeo en correr en Indy nos seus 11 anos no calendario do Campionato do Mundo, pero a s\u00faa carreira terminou logo de 40 voltas sen causar moita impresi\u00f3n, como resultado do colapso das rodas. Indian\u00e1polis foi a \u00fanica carreira en que Ascari non triunfou nesa tempada. Volvendo a Europa, ga\u00f1ou as seis roldas restantes da tempada para conquistar o t\u00edtulo mundial (tam\u00e9n logrou cinco vitorias fora do campionato) e logrou a volta r\u00e1pida en cada carreira. Case obtivo o m\u00e1ximo de puntos que se puxeron en xogo na tempada, posto que soamente contaban os catro mellores resultados das oito carreiras do campionato do mundo, pero nese ent\u00f3n outorg\u00e1banse puntos a quen marcaba a volta r\u00e1pida nun Gran Premio, e Ascari debeu compartir medio punto con outro piloto nun dos eventos. Fangio perdeuse a maior parte da tempada logo dun accidente no Gran Premio de Monza en xu\u00f1o.\nNa s\u00faa racha de triunfos, Ascari ga\u00f1ou as tres primeiras carreiras da tempada 1953, estendendo desta forma a s\u00faa serie a 9 triunfos consecutivos (sen ter en conta o seu abandono en Indian\u00e1polis) marca que a\u00ednda non foi igualada. A serie interromper\u00edase cun cuarto lugar no Gran Premio de Francia, a\u00ednda que se tratou dunha carreira moi competitiva e Ascari non terminou lonxe de quen ga\u00f1ou a proba. Outros dous triunfos nesa tempada permit\u00edronlle alzarse por segundo ano consecutivo co t\u00edtulo de campi\u00f3n de pilotos.\nLogo dunha disputa sobre o seu soldo, Ascari sa\u00edu de Ferrari ao final da tempada e cambiou a Lancia para a campa\u00f1a de . Con todo, como o seu coche non estivo listo ata a \u00faltima carreira da tempada, Gianni Lancia permitiulle pilotar d\u00faas veces para Maserati (compart\u00edu a volta r\u00e1pida no RAC British Grand Prix) e unha vez para Ferrari. Ascari conseguiu polo menos ga\u00f1ar a Mille Miglia conducindo a un Lancia deportivo supervivente a un tempo terribles, e un fallo no resorte do acelerador que foi substitu\u00eddo temporalmente por unha goma. Cando o Lancia D50 estivo listo, Ascari logrou a pole position na s\u00faa debut no Gran Premio de Espa\u00f1a de 1954 e liderou de maneira impresionante (estableceu a volta r\u00e1pida) antes de retirarse cun problema no embrague, o que significa que non rematou ningunha das catro carreiras nas que participou.\n\u00daltima tempada en F\u00f3rmula 1.\nA tempada 1955 empezou para Ascari en forma similar \u00e1 anterior, con dous abandonos. O segundo deles produciuse tras un espectacular accidente en M\u00f3naco, no cal impactou contra un sector do porto tras fallar nunha chicane. Unha semana despois, o 26 de maio, Ascari viaxou a Monza para probar un modelo deportivo de Ferrari, e accidentouse nunha das curvas m\u00e1is r\u00e1pidas do circu\u00edto italiano, en concreto no antigo xiro \u00e1 esquerda que daba acceso \u00e1 contrarecta. Devandito accidente provocoulle a morte, a\u00ednda que os feitos nunca foron aclarados totalmente. A curva onde se produciu o desafortunado feito agora faille honra baixo a denominaci\u00f3n de \"Variante Ascari\" xa que nese punto agora at\u00f3pase unha chicane esquerda-dereita-esquerda.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nMarcas na F\u00f3rmula Un.\nAscari ten as seguintes marcas na f\u00f3rmula 1:\nLegado.\nAlberto Ascari est\u00e1 enterrado xunto \u00e1 tumba do seu pai no Cimitero Monumentale en Mil\u00e1n.\nEn 1992 ingresou ao Sal\u00f3n da Fama do Deporte Automotor."}
{"id": "180349", "revid": "98629", "url": "https://gl.wikipedia.org/wiki?curid=180349", "title": "Reykjav\u00edk-Rotterdam", "text": "Reykjav\u00edk-Rotterdam \u00e9 un filme island\u00e9s dirixido por \u00d3skar J\u00f3nasson e protagonizado por Baltasar Korm\u00e1kur que se estreou no 2008.\nSinopse.\nComo un peixe en terra, Kristofer vive nunha rutina diaria, traballando como garda de seguridade. El foi despedido do barco cargueiro onde traballaba, cando foi capturado traficando con alcohol de contrabando. Fronte \u00f3s problemas de cartos, el s\u00e9ntese tentado a aceptar a axuda do seu amigo Steingrimur, que logra mover alg\u00fans f\u00edos para conseguir o seu antigo traballo. Decide probar sorte por \u00faltima vez nunha viaxe a Rotterdam."}
{"id": "180351", "revid": "895", "url": "https://gl.wikipedia.org/wiki?curid=180351", "title": "West Ham United FC", "text": ""}
{"id": "180352", "revid": "12452", "url": "https://gl.wikipedia.org/wiki?curid=180352", "title": "West Ham United", "text": ""}
{"id": "180353", "revid": "71684", "url": "https://gl.wikipedia.org/wiki?curid=180353", "title": "West Ham United F.C.", "text": "O West Ham United Football Club \u00e9 un club de f\u00fatbol de Inglaterra, da cidade de Londres. Foi fundado en 1895 e compite na Premier League.\nHistoria.\nO West Ham foi fundado en 1895 co nome de \"Thames Ironworks and Shipbuilding Co. Ltd\". En 1900 cambiouse o nome polo actual. \nNo ano 1919 o West Ham foi seleccionado para participar da Football League Second Division, ascendendo \u00e1 First Division no ano 1923, mesmo ano en que o club chegou \u00e1 final da FA Cup, a primeira que se xogou no Estadio de Wembley, na final co\u00f1ecida como \"a do cabalo branco\", a cal ga\u00f1ou o Bolton Wanderers por 2:0.\nNos Anos 60 a prensa inglesa denominou ao club \"The Academy of Football\", debido \u00e1 cantidade de novos talentos que proced\u00edan da s\u00faa canteira.\nEn 1964 ga\u00f1ou o seu primeiro t\u00edtulo, a Copa de Inglaterra.\nEn 1965 conquistou o seu primeiro t\u00edtulo continental: a Recopa de Europa, vencendo na final ao alem\u00e1n M\u00fanic 1860. Volveu reeditar os seus loureiros nacionais, en 1975, ga\u00f1ando de novo a Copa inglesa. S\u00f3 unha tempada despois, volveu chegar a unha final da Recopa, pero a perdeu ante o RSC Anderlecht belga.\nA \u00fanica etapa gloriosa do club data de 1980 e de 1981. Neses anos, o club estaba sumido na segunda divisi\u00f3n, e primeiro, logrou por terceira vez o trofeo da FA, e o seguinte ano, a liga de segunda divisi\u00f3n, co que desde 1981 ata 2003, mant\u00e9\u00f1ense en primeira. Ascenderon en 2004, e ata agora seguen na m\u00e1xima categor\u00eda.\nA s\u00faa \u00faltima alegr\u00eda continental chegou en 1999, cando ga\u00f1ou a Copa Intertoto, o que lle permitiu disputar a Copa UEFA.\nNo ano 2006 alcanza novamente a final da FA Cup contra o Liverpool. Ata o minuto 90 o marcador mant\u00ed\u00f1ase 2-3 a favor do West Ham, pero un disparo de longa distancia de Steven Gerard deulle o empate aos Reds. Logo, na quenda de penaltis, Aston Ferdinand fallou o \u00faltimo lanzamento, polo cal o Liverpool coroouse novamente campi\u00f3n de Copa nunha final hist\u00f3rica e recordada como unha traxedia polos afeccionados londinienses.\nO 15 de maio do 2011 o West Ham x\u00f3gase a permanencia en Primeira Divisi\u00f3n fronte ao Wigan Athletic, xornada 37 da tempada. West Ham comeza o primeiro tempo ga\u00f1ando 2-0, d\u00e1ndolle esperanzas \u00e1 xente de que talvez pod\u00edan salvarse, pero durante a segunda metade o Wigan aproveito f\u00e1llalas da defensa, para as\u00ed darlle a volta ao marcador 3-2 e p\u00f3r o \u00faltimo cravo no ataud ao West Ham, co cal empacar\u00e1n maletas e iranse a Segunda Divisi\u00f3n.\nXogadores.\nCadro actual.\n\"Actualizado a 5 de agosto de 2022.\""}
{"id": "180354", "revid": "12452", "url": "https://gl.wikipedia.org/wiki?curid=180354", "title": "West Ham United Football Club", "text": ""}
{"id": "180355", "revid": "111586", "url": "https://gl.wikipedia.org/wiki?curid=180355", "title": "Kitty Genovese", "text": "Catherine Susan Genovese, co\u00f1ecida como Kitty Genovese, nada o 7 de xullo de 1935 e finada o 13 de marzo de 1964, foi unha muller de Nova York apu\u00f1alada at\u00e9 a morte preto da s\u00faa casa en Kew Gardens, no condado de Queens (Nova York). As circunstancias da s\u00faa morte e a reacci\u00f3n dos seus veci\u00f1os apareceron nun artigo de prensa d\u00faas semanas despois e provocaron a investigaci\u00f3n psicol\u00f3xica do fen\u00f3meno que ser\u00eda co\u00f1ecido como \"efecto do espectador\" ou \"\u00abs\u00edndrome Genovese\u00bb\"."}
{"id": "180358", "revid": "98629", "url": "https://gl.wikipedia.org/wiki?curid=180358", "title": "Resac\u00f3n nas Vegas", "text": "Resac\u00f3n nas Vegas (en ) \u00e9 un filme estadounidense dirixido por Todd Phillips que se estreou no 2009. Estreouse en galego na TVG o 25 de setembro de 2013.\nSinopse.\nHistoria dunha descontrolada despedida de solteiro na que o futuro noivo e os seus tres amigos, dous d\u00edas antes da voda, montan unha festa tola en Las Vegas. Doug (Justin Bartha) viaxa ata a cidade do xogo cos seus mellores amigos Phil (Bradley Cooper) e Stu (Ed Helms), as\u00ed como o seu futuro cu\u00f1ado Alan (Zach Galifianakis). A troula \u00e9 de campionato e, como era de esperar, \u00e1 ma\u00f1\u00e1 seguinte te\u00f1en unha resaca monumental. O problema \u00e9 que, sendo incapaces de lembrar nada do ocorrido durante a noite anterior, at\u00f3panse con que o prometido desapareceu, atop\u00e1ndose no seu lugar con outras d\u00faas sorpresas na suite do hotel: un tigre e un beb\u00e9."}
{"id": "180359", "revid": "98629", "url": "https://gl.wikipedia.org/wiki?curid=180359", "title": "Jack Brabham", "text": "Sir John Arthur \"Jack\" Brabham, OBE, nado o 2 de abril de 1926 e finado o 19 de maio de 2014, foi un piloto de carreiras australiano campi\u00f3n de F\u00f3rmula Un en 1959, 1960 e 1966. Foi o fundador do equipo de carreiras e construtor que levaba o seu nome.\nBrabham foi un mec\u00e1nico de voo da Royal Australian Air Force e dirixiu un pequeno taller de enxe\u00f1er\u00eda antes de que empezase a correr nas carreiras de Midget Cars en 1948. Os seus \u00e9xitos cos Midget nos eventos de carreiras en Australia e Nova Zelandia lev\u00e1rono a Gran Breta\u00f1a para continuar a s\u00faa andaina nas carreiras. Al\u00ed formou parte do equipo de carreiras da Cooper Car Company, as\u00ed como na construci\u00f3n de coches de carreiras. Contribu\u00edu ao dese\u00f1o dos coches con motor central que Cooper introduciu \u00e1 F\u00f3rmula Un e nas 500 Millas de Indian\u00e1polis, e ga\u00f1ou o campionato do mundo da F\u00f3rmula Un das tempadas e . En fundou a s\u00faa propia marca, Brabham, seu compa\u00f1eiro australiano Ron Tauranac, que nos anos 60 converteuse no fabricante m\u00e1is grande de coches de competici\u00f3n para clientes privados do mundo. Na tempada de F\u00f3rmula Un Brabham converteuse no primeiro e a\u00ednda o \u00fanico home en ga\u00f1ar o campionato mundial de F\u00f3rmula Un pilotando un dos seus propios coches.\nBrabham retirouse a Australia logo da tempada de F\u00f3rmula Un, onde comprou unha granxa e mantivo intereses comerciais, que inclu\u00edan o fabricante de motores de competici\u00f3n Judd e varios garaxes.\nPrimeiros anos.\nJohn Arthur \"Jack\" Brabham un australiano de segunda xeraci\u00f3n, naceu o 2 de abril de 1926 fillo dun almaceneiro do suburbio de Hurstville, Nova Gales do Sur, ent\u00f3n unha cidade proxima a Sydney. Brabham involucrouse no mundo da mec\u00e1nica e dos autom\u00f3biles desde temper\u00e1 idade. \u00c1 idade de 12 anos, aprendeu a conducir o coche familiar e os cami\u00f3ns da tenda de comestibles do seu pai. Brabham asistiu \u00e1 universidade t\u00e9cnica, estudando metalurxia, carpinter\u00eda, e debuxo t\u00e9cnico.\nA vida temper\u00e1 de Brabham continuou no tema da enxe\u00f1er\u00eda. \u00c1 idade de 15 anos deixou a escola para traballar, combinando un traballo nun garaxe local cun curso nocturno en enxe\u00f1er\u00eda mec\u00e1nica. Brabham pronto montou o seu propio negocio no que vend\u00eda motos, as compraba e reparaba para a venda, usando a terraza traseira dos seus pais como o seu taller.\nUn mes logo do seu 18 aniversario o 19 de maio de 1944, Brabham alistouse na Royal Australian Air Force (RAAF). Malia que estaba interesado en converterse en piloto, xa hab\u00eda un exceso de tripulantes adestrados e a Forza A\u00e9rea usou as s\u00faas habilidades mec\u00e1nicas para utilizalo como mec\u00e1nico de voo, dos cales hab\u00eda escaseza en tempo de guerra. No seu vix\u00e9simo aniversario, o 2 de abril de 1946, Brabham foi dado de alta da RAAF co rango de aviador l\u00edder. Ent\u00f3n comezou un pequeno negocio de servizo, reparaci\u00f3n e mecanizado nun taller constru\u00eddo polo seu t\u00edo nunha parcela de terra detr\u00e1s da casa do seu av\u00f3.\nTraxectoria.\nAustralia.\nBrabham comezou a competir despois de que un amigo americano, Johnny Schonberg, persuadiuno para ver unha carreira de Midgets. Midget racing era unha categor\u00eda para coches ananos de rodas abertas que compet\u00edan en \u00f3valos de terra. Eran moi populares en Australia, atraendo a xent\u00edos de ata 40.000 espectadores. Brabham recordaba que non o atraeu a idea de conducir, convencido de que os pilotos \"eran todos lun\u00e1ticos\", pero accedeu a constru\u00edr un coche con Schonberg.\nAo principio Schonberg conduciu o veh\u00edculo caseiro, accionado por un motor modificado de motocicleta JAP constru\u00eddo por Brabham no seu taller. En 1948, a esposa de Schonberg persuadiuno para que deixase de competir e Brabham asumiu o pilotaxe. Case inmediatamente descubriu que ti\u00f1a un don para o deporte, ga\u00f1ando nas s\u00faa terceira noite na competici\u00f3n. Da partir de ent\u00f3n foi un competidor e ga\u00f1ador regular nas carreiras de Midgetss (co\u00f1ecidos como Speedcars en Australia). Brabham dixo desde ent\u00f3n que era \"un adestramento excelente para os pilotos. Ti\u00f1an que ter reflexos r\u00e1pidos: en efecto, vivir, ou posiblemente morrer, depende deles.\" Debido \u00f3 tempo necesario para preparar o coche, o deporte se converteu na s\u00faa vida. Brabham ga\u00f1ou o campionato australiano Speedcar do australiano de Speedcar de 1948, o campionato australiano de 1949 e australianos do campionato de Speedcar do sur de Australia, e o campionato australiano de 1950-1951.\nLogo de correr con \u00e9xito cos Midget nalgunhas carreiras de hillclimbing en 1951, Brabham interesouse nas carreiras de estrada. Comprou e modificou unha serie de coches de carreiras da Cooper Car Company, un construtor brit\u00e1nico, e a partir de 1953 concentrouse nesta forma de carreiras, na que os pilotos compiten en circu\u00edto pechado de asfalto. Foi apoiado polo seu pai e pola compa\u00f1\u00eda de aditivos de combustible Redex, a\u00ednda que o seu enfoque comercialmente consciente, inclu\u00edndo o eslogan \"RedeX Special\" pintado no lateral do seu Cooper-Bristol, non sentou ben na Confederation of Australian Motor Sport (CAMS), que prohibiu o anuncio. Brabham competiu en Australia e Nova Zelandia ata principios de 1955, logrando \"unha longa sucesi\u00f3n de vitorias \", inclu\u00edndo o campionato 1953 de carreiras de estrada de Queensland. Durante este tempo, recibiu o alcumo de \"Black Jack\" (Jack o negro), que se atribu\u00edu ao seu cabelo e barba escuro, ao seu \"desapiadado\" comportamento na pista ou a s\u00faa \"propensi\u00f3n a manter un silencio tenebroso\". Despois do Gran Premio de Nova Zelandia de 1954, o primeiro premio de Nova Zelandia, Brabham foi persuadido por Dean Delamont, director de competici\u00f3ns do Royal Automobile Club no Reino Unido, para probar unha tempada de carreiras en Europa, ent\u00f3n o centro internacional de carreiras de estrada.\nEuropa.\nCooper.\nAo chegar a Europa pola s\u00faa conta a principios de 1955, Brabham asentouse no Reino Unido, onde comprou outro Cooper para competir en carreiras nacionais. O seu estilo de conduci\u00f3n agradouo xent\u00edo, inicialmente traizoou as s\u00faas orixes nas pistas de terra: segundo as s\u00faas propias palabras, tomaba as curvas \"mediante o uso do bloqueo [direcci\u00f3n] completo e moito acelerador\". As visitas \u00e1 f\u00e1brica de Cooper para conseguir pezas levaron a unha amizade con Charlie e John Cooper, quen contou a historia que logo de moitas solicitudes dun asento co equipo da f\u00e1brica, a Brabham deronselle as chaves para transportar os coches a unha carreira. Brabham pronto \"pareceu \"fusionarse\" en Cooper Cars\": non era un empregado, pero comezou a traballar diariamente en Cooper a partir da metade da tempada de 1955 que constru\u00eda un Bobtail, coche deportivo con motor central, destinado para a F\u00f3rmula 1, a categor\u00eda suprema das carreiras de monoprazas.{#tag:ref|As regras da F\u00f3rmula Un non impedian nese momento o uso des coches con rodas pechadas.|group=note}} Fixo o seu debut nun Gran Premio \u00e1 idade de 29 anos pilotando un coche no Gran Premio do Reino Unido de 1955. Ti\u00f1a un motor de 2 litros, medio litro menos do permitido e correu lentamente co embrague roto antes de retirarse. M\u00e1is adiante no ano Brabham, pilotou outra vez o Bobtail, no que viuse acosado por Stirling Moss para o terceiro lugar nunha carreira de F\u00f3rmula 1 f\u00f3ra de campionato en Snetterton. A\u00ednda que Moss terminou adiante, Brabham viu a carreira como un punto de inflexi\u00f3n, demostrandose que poder\u00eda competir a este nivel. Enviou o Bobtail de volta a Australia, onde o usou para ga\u00f1ar o Gran Premio de Australia de 1955 antes de vendelo para axudar a financiar a s\u00faa domiciliaci\u00f3n definitiva no Reino Unido ao ano seguinte coa s\u00faa esposa Betty e o seu fillo Geoff.\nBrabham correu unha carreira e sen \u00e9xito no seu propio Maserati 250F de F\u00f3rmula 1 de segunda mano durante , pero salvou a tempada pilotando para Cooper en coches deportivos e na F\u00f3rmula 2, a categor\u00eda menor na F\u00f3rmula 1. Nese momento, case todos os coches de carreiras ti\u00f1an os seus motores montados na parte dianteira, pero os Coopers eran diferentes, ti\u00f1an o motor colocado detr\u00e1s do piloto, o que melloraba o seu manexo. En , Brabham pilotou outro Cooper con motor central, novamente equipado soamente cun motor de 2 litros, no Gran Premio de M\u00f3naco de 1957. Evitou un gran choque na primeira curva e marchaba terceiro cara ao final da carreira cando a bomba de combustible fallou. Logo de m\u00e1is de tres horas de carreiras, un exhausto Brabham, que \"odiaba ser vencido\", empuxou o coche ata a li\u00f1a de meta para terminar sexto. O ano seguinte, foi o campi\u00f3n da F\u00f3rmula 2 nun Cooper, mentres que segu\u00eda anotando puntos de menor importancia cos Coopers co motor pequeno no Campionato Mundial de Pilotos e pilotando un Aston Martin en Sportscars. A s\u00faa axenda requir\u00eda unha cantidade considerable de viaxes nas estradas de Europa. A pilotaxe de Brabham nas v\u00edas p\u00fablicas foi descrita como \"segura como unha casa\", a diferenza de moitos dos seus contempor\u00e1neos. No cami\u00f1o de regreso desde o Gran Premio de Pescara de 1957, o acomp\u00f1ante Tony Brooks f\u00edxose cargo da conduci\u00f3n logo de que Brabham negarase a adiantar unha longa li\u00f1a de cami\u00f3ns. A finais de 1958, Brabham reavivou o seu interese en voar e comezou a tomar lecci\u00f3ns. Comprou o seu propio avi\u00f3n e ao obter a s\u00faa licenza de piloto no Reino Unido comezou a facer un uso intensivo dela pilotando para se mesmo, a s\u00faa familia, e os membros do seu equipo ao redor das carreiras de Europa.\nEn , Cooper conseguiu motores de 2.5 litros por primeira vez e Brabham puxo a potencia adicional para o bo uso ga\u00f1ando a s\u00faa primeira carreira do campionato do mundo no Gran Premio de M\u00f3naco de 1959 despois de que o Ferrari de Jean Behra e o Cooper de Stirling Moss fallaran. Ga\u00f1ou no Gran Premio do Reino Unido de 1959 en Aintree despois de que Brabham preservara os seus pneum\u00e1ticos ao final da carreira, permit\u00edndolle terminar diante de Moss que tivo que entrar a boxes para substitu\u00edr os pneum\u00e1ticos desgastados. Isto deulle unha vantaxe de 13 puntos no campionato a falta de catro carreiras. No Gran Premio de Portugal de 1959 no circu\u00edto de Monsanto, Brabham estaba perseguindo ao l\u00edder da carreira Moss cando un dos m\u00e1is atrasados se lanzou sobre el, botando a Cooper polo aire. O coche no aire golpeou un poste de tel\u00e9grafo, lanzando a Brabham na pista, onde evitou ser golpeado por un dos seus compa\u00f1eiros de equipo, escapando sen lesi\u00f3ns graves. Con d\u00faas vitorias cada un, Brabham, Moss, e Tony Brooks no Ferrari, todos eran capaces de ga\u00f1ar o campionato no acontecemento final da tempada, o Gran Premio dos Estados Unidos en Sebring. Brabham era un deses e traballou ata 1 am a ma\u00f1\u00e1 antes da carreira nos coches do equipo Cooper. Ao d\u00eda seguinte, logo de po\u00f1erse detr\u00e1s de Moss, que pronto se retirou coa caixa de cambios rota, liderou case ata o final da carreira antes de quedar sen combustible na \u00faltima volta. De novo empuxou o coche ata a li\u00f1a de meta para quedar cuarto, a\u00ednda que isto era innecesario porque o seu outro rival do t\u00edtulo, Brooks, acabou terceiro. A s\u00faa marxe de vitoria sobre Brooks foi de catro puntos. Segundo Gerald Donaldson, \"alg\u00fans pensaron que o seu t\u00edtulo deb\u00edase m\u00e1is \u00e1 cautela que \u00e1 habilidade, unha opini\u00f3n polo menos en parte baseada na discreta presenza de Brabham\".\nMalia o seu \u00e9xito con Cooper, Brabham estaba seguro de que poder\u00eda facelo mellor. Considerou a posibilidade de comprar Cooper en colaboraci\u00f3n con Roy Salvadori e logo a finais de 1959 pediulle ao seu amigo Ron Tauranac que vi\u00f1ese ao Reino Unido e traballase con el, producindo kits de actualizaci\u00f3n para os autom\u00f3biles de estrada Sunbeam Rapier e Triumph Herald no seu concesionario de autom\u00f3biles, Jack Brabham Motors, pero co obxectivo a longo prazo de dese\u00f1ar coches de carreiras. Brabham seguiu pilotando para Cooper, pero no longo voo de regreso da tempada de F\u00f3rmula Un, do Gran Premio da Arxentina, tivo un cara a cara con John Cooper. O pai de John, Charlie, e o dese\u00f1ador Owen Maddock, foran renuentes a actualizar o seu auto, pero a\u00ednda que un Cooper ga\u00f1ara na Arxentina, outros coches foran m\u00e1is r\u00e1pidos antes de retirarse. Brabham axudou a dese\u00f1ar o Cooper T53 m\u00e1is avanzado, inclu\u00edndo o consello de Tauranac. Brabham trompeou o novo coche na seguinte carreira o Gran Premio de M\u00f3naco de 1960, pero logo embarcouse nunha serie de cinco vitorias consecutivas. Ga\u00f1ou no Gran Premio dos Pa\u00edses Baixos de 1960, o Gran Premio de B\u00e9lxica, no que Moss resultou gravemente ferido nun accidente nas pr\u00e1cticas que o deixou fora da competici\u00f3n durante dous meses e outros dous pilotos morreron durante a carreira, o Gran Premio de Francia. No Gran Premio do Reino Unido de 1960, Brabham estaba collendo ao BRM de Graham Hill antes de que Hill trompeara, deixando a Brabham a vitoria. Logo remontou do oitavo lugar ao segundo lugar no Gran Premio de Portugal logo patinar nas v\u00edas do tranv\u00eda e ga\u00f1ou despois de que o l\u00edder da carreira John Surtees estrelouse. O total de puntos de Brabham quedou f\u00f3ra do alcance cando os equipos brit\u00e1nicos retir\u00e1ronse do GP de Italia por raz\u00f3ns de seguridade. Mike Lawrence escribe que a mestr\u00eda de Brabham na posta a punto dos coches foi un factor significativo nos t\u00edtulos de de pilotos e de construtores de Cooper.\nCoventry Climax tardou en producir o motor m\u00e1is pequeno de 1.5 litros requirido para a tempada da F\u00f3rmula Un e os Cooper-Climaxes foron superados polos novos coches con motor central de Porsche, Lotus, e o ga\u00f1ador do campionato Ferrari. Brabham anotou soamente tres puntos e acabou 11\u00ba no campionato. Tivo un pouco m\u00e1is de \u00e9xito nas carreiras de F\u00f3rmula Un f\u00f3ra de campionato, onde participou co seu propio Cooper privado e logrou tres vitorias en Snetterton (26 de marzo), Bruxelas (9 de abril), e Aintree (22 de abril).\nO mesmo ano, Brabham entrou na famosa carreira oval de Indianapolis 500 por primeira vez cunha versi\u00f3n modificada do Cooper de F\u00f3rmula Un. Ti\u00f1a un motor de Climax de 2.7 litros que produc\u00eda 268\u00a0bhp (200\u00a0kW; 272 PS) en comparaci\u00f3n co motor de 4\u00b44 litros 430\u00a0bhp (321\u00a0kW; 436 PS) dos motores Offenhauser usados polos roadsters de motor dianteiro conducidos por todos os outros participantes. O \"divertido\" e pequeno auto europeo era a burla dos outros equipos, Jack cualificou nun respectable 17\u00ba a 233\u00b435\u00a0km/h (o ga\u00f1ador da pole Eddie Sachs) cualificou a 236\u00b457\u00a0km/h), e mentres que os roadsters de motor dianteiro eran moito m\u00e1is r\u00e1pidos nas longas rectas dianteira e traseira, o mellor manexo a trav\u00e9s das curvas e as secci\u00f3ns m\u00e1is curtas do norte e do sur mantiveron competitivo ao campi\u00f3n do mundo reinante. Brabham correu na terceira posici\u00f3n antes de terminar noveno, completando as 200 voltas. A\u00ednda que a maior\u00eda dos esc\u00e9pticos na escena de Indycar de Am\u00e9rica afirmou que os coches de motor traseiro eran para os pilotos que lles gusta ser empuxados, como dixo Brabham, \"provocou a revoluci\u00f3n de motor traseiro na Indy\" e cinco anos despois a maior\u00eda dos coches que competiron en Indianapolis fix\u00e9rono con motor traseiro.\nBrabham.\nBrabham e Tauranac fundaron unha empresa chamada Motor Racing Developments (MRD), que produc\u00eda coches de carreiras para clientes, mentres que o propio Brabham continuou competindo cun Cooper. MRD produciu coches para F\u00f3rmula J\u00fanior, e o primeiro apareceu a mediados de 1961. Brabham deixou Cooper en 1962 para pilotar para o seu propio equipo, o Brabham Racing Organisation, usando os coches constru\u00eddos por Motor Racing Developments. O novo l\u00edmite de motor introducido na F\u00f3rmula Un de 1500 cc non se adaptaba a Brabham e non ga\u00f1ou unha soa carreira cun coche de 1500 cc. O seu equipo sufriu dunha mala fiabilidade durante este per\u00edodo e os periodistas de automobilismo Mike Lawrence e David Hodges dixeron que a renuencia de Brabham para gastar di\u00f1eiro custoulle os resultados do equipo, unha visi\u00f3n da que se fixo eco Tauranac que cr\u00eda que un terceiro mec\u00e1nico reducir\u00eda os problemas de confiabilidade. O propio Lawrence anota (Lawrence (1999) p.\u00a071) que \"Se s\u00f3 Jack estivese preparado para gastar un pouco m\u00e1is de di\u00f1eiro, os resultados poder\u00edan ser moito mellores\". Hodges (1990, p.\u00a032) sinala: \"A econom\u00eda era unha consigna. [...] Durante a tempada 1965 de F\u00f3rmula Un, Brabham comezou a considerar a retirada para administrar o seu equipo. Dan Gurney tomou o papel de piloto principal, e o equipo logrou a primeira vitoria do campionato mundial, mentres que Brabham deixaba o seu coche a varios outros pilotos cara ao final da tempada. Ao final da tempada, Gurney anunciou a s\u00faa intenci\u00f3n de marchar e fundar o seu propio equipo e Brabham decidiu seguir adiante.\nEn 1966, aprobouse unha nova f\u00f3rmula de 3 litros para a F\u00f3rmula Un. Os novos motores desenvolvidos por outros fornecedores ti\u00f1an polo menos 12 cilindros e resultaron dif\u00edciles de desenvolver, eran pesados e pouco fiables. Brabham optou por un enfoque diferente ao problema de obter un motor adecuado: persuadiu \u00e1 empresa de enxe\u00f1er\u00eda australiana Repco para a desenvolver un novo motor de oito cilindros de tres litros. Repco non ti\u00f1a experiencia no dese\u00f1o completo de motores. Brabham localizara unha base de bloque de motor obtido do motor de aliaxe de aluminio 215 de Oldsmobile e persuadiu \u00e1 compa\u00f1\u00eda de que o motor poder\u00eda ser dese\u00f1ado ao redor do bloque, utilizando en gran medida os compo\u00f1entes existentes. Brabham e Repco eran conscientes de que o motor non competir\u00eda en termos de potencia absoluta, pero consideraban que un motor lixeiro e fiable poder\u00eda lograr bos resultados no campionato, mentres que outros equipos a\u00ednda estaban facendo fiables os seus novos dese\u00f1os.\nA combinaci\u00f3n do motor Repco e o chasis Brabham BT19 dese\u00f1ado por Tauranac funcionou. No franc\u00e9s en Reims-Gueux, Jack Brabham logrou a s\u00faa primeira vitoria no campionato de F\u00f3rmula Un desde e converteuse no primeiro home en ga\u00f1ar unha carreira nun coche de construci\u00f3n propia. Soamente os seus dous vellos compa\u00f1eiros de equipo, Bruce McLaren e Dan Gurney, acadaron este logro. Foi a primeira dunha serie de catro vitorias consecutivas para o veterano australiano. Brabham, de 40 anos, mostrouse molesto polas noticias de prensa sobre a s\u00faa idade e, nun truco moi infrecuente, no Gran Premio dos Pa\u00edses Baixos de 1966, dirixiuse ao seu coche na grella de sa\u00edda antes da carreira cunha longa barba falsa e apoi\u00e1ndose nun bast\u00f3n antes de sa\u00edr para ga\u00f1ar a carreira. Brabham confirmou o seu terceiro campionato no Gran Premio de Italia de 1966 e converteuse no \u00fanico piloto en ga\u00f1ar o Campionato do Mundo de F\u00f3rmula Un nun coche que levaba o seu propio nome.\nA tempada tam\u00e9n viu o froito da relaci\u00f3n de Brabham co fabricante de motores xapon\u00e9s Honda na F\u00f3rmula D\u00faas. Logo dunha tempada xeralmente fracasada en 1965, Honda revisou completamente o seu motor de 1 litro. Brabham ga\u00f1ou dez das 16 competici\u00f3ns europeas de F\u00f3rmula 2 no seu Brabham-Honda. Non houbo campionato europeo de F\u00f3rmula D\u00faas ese ano, pero Brabham ga\u00f1ou o Troph\u00e9es de France, un campionato consistente en seis das carreiras francesas da F\u00f3rmula 2.\nEn 1967, o t\u00edtulo da F\u00f3rmula Un foi ao compa\u00f1eiro de equipo de Brabham Denny Hulme. Hulme tivo mellor fiabilidade ao longo do ano, posiblemente debido ao desexo de Jack Brabham de probar novas pezas primeiro.\nMalia ocupar a pole position nas d\u00faas primeiras roldas, os problemas mec\u00e1nicos frustraron as s\u00faas posibilidades de vitoria. Trompeou varias veces en Sur\u00e1frica, e en M\u00f3naco, o seu motor explotou ao principio, e a vitoria foi ao seu compa\u00f1eiro de equipo Denny Hulme. No Gran Premio dos Pa\u00edses Baixos de 1967, anotou o seu primeiro podio da tempada, co segundo lugar, detr\u00e1s do escoc\u00e9s Jim Clark. Retirouse no Gran Premio de B\u00e9lxica de 1967 con outro motor rebentado. Ga\u00f1ou o Gran Premio de Francia de 1967 no Circu\u00edto de Bugatti en Le Mans. Foi cuarto no Gran Premio do Reino Unido de 1967, detr\u00e1s de Chris Amon, o seu compa\u00f1eiro de equipo Hulme e Clark. En Alema\u00f1a, tivo unha gran batalla con Amon, e Brabham finalmente terminou segundo por diante do neozeland\u00e9s, por s\u00f3 medio segundo. Hulme foi o ga\u00f1ador. No primeiro Gran Premio do Canad\u00e1 de 1967 no Parque Mosport, logrou unha gran vitoria, diante de Hulme, en condici\u00f3ns fr\u00edas e chuviosas. En Italia en Monza, Brabham terminou segundo, soamente a varias lonxitudes de coche detr\u00e1s de John Surtees, quen logrou ga\u00f1ar o seu \u00faltimo Gran Premio. Hulme retirouse da carreira, reduc\u00edndose a brecha a 3 puntos entre os dous, como o circo da F1 dirixiuse aos Estados Unidos, en Watkins Glen no Gran Premio dos Estados Unidos de 1967, Brabham superou ao seu compa\u00f1eiro de equipo e terminou quinto na carreira, e con Hulme no podio, isto significaba que as oportunidades de campionato parec\u00edan escasas para Black Jack, xa que so quedaba o Gran Premio de M\u00e9xico de 1967 para decidir o campionato na carreira final da tempada. Unha vez m\u00e1is, Black Jack superou ao seu compa\u00f1eiro de equipo, e necesitaba ga\u00f1ar, con Hulme quinto ou peor. Pero Jim Clark foi demasiado r\u00e1pido durante toda a fin de semana, e dominou a carreira desde a pole para ga\u00f1ar, Brabham terminou a m\u00e1is de 1 minuto e 25 segundos detr\u00e1s. Hulme terminou en terceiro lugar, polo que o neozeland\u00e9s ga\u00f1ou o campionato, mentres que Brabham quedou no segundo lugar. O equipo asegurouse o campionato de construtores, con 67 puntos totais anotados, e 23 puntos por diante de Lotus, que anotou un total de 44 puntos.\nBrabham correu xunto ao seu compa\u00f1eiro de equipo Jochen Rindt durante a tempada de F\u00f3rmula Un. Foi unha mala tempada para Black Jack. Retirouse das primeiras sete carreiras, antes de anotar dous puntos cun quinto posto no Gran Premio de Alema\u00f1a. Retirouse das catro carreiras restantes. A finais do ano, cumpriu o desexo de voar desde Gran Breta\u00f1a a Australia nun pequeno bimotor Beechcraft Queen Air. Na tempada de F\u00f3rmula 1 de , Brabham sufriu lesi\u00f3ns graves nun p\u00e9 nun accidente de probas. Regresou \u00e1s carreiras antes de fin de ano, pero prometeu \u00e1 s\u00faa esposa que se retirar\u00eda despois de que terminase a tempada e vendeu o s\u00faa parte do equipo a Tauranac.\nSen atopar aos mellores pilotos malia estar preto de traer a Rindt de regreso ao equipo, Brabham decidiu competir por un ano m\u00e1is. Comezou ben, ga\u00f1ando a primeira carreira da tempada, o Gran Premio de Sur\u00e1frica, e logo liderou a terceira carreira, o Gran Premio de M\u00f3naco de 1970 ata a \u00faltima curva da \u00faltima volta. Brabham estaba mantendo a raia a Rindt (o eventual campi\u00f3n de F1 en ) cando as s\u00faas rodas dianteiras bloque\u00e1ronse nun derrapaxe no xiro \u00e1 dereita a s\u00f3 uns metros do final e terminou en segundo lugar. Mentres lideraba no Gran Premio de Gran Breta\u00f1a en Brands Hatch, quedou sen combustible en Clearways e Rindt pasoulle para lograr a vitoria, mentres Brabham chegou \u00e1 meta en segundo lugar. Logo da 13\u00aa e \u00faltima carreira da tempada, o Gran Premio de M\u00e9xico, Brabham retirouse. Empatou con Jackie Stewart na quinta posici\u00f3n nos puntos na tempada que disputou con 44 anos. Brabham tam\u00e9n pilotou para o equipo oficial de Matra durante o Campionato do mundo de Sportscar de 1970. E ga\u00f1ou a \u00faltima carreira da tempada e a s\u00faa \u00faltima carreira de nivel superior nos 1000\u00a0km de Par\u00eds en outubro dese ano. A continuaci\u00f3n rompeu totalmente coas carreiras, a\u00ednda que non do automobilismo, e volveu a Australia, para alivio da s\u00faa esposa que estivera \"morta de medo\" cada vez que pilotaba.\nRetirada.\nLogo da s\u00faa retirada, Brabham e a s\u00faa familia traslad\u00e1ronse a unha granxa entre Sydney e Melbourne. Brabham di que \"nunca quixo realmente\" trasladarse, pero a s\u00faa esposa esperaba que os seus fillos puidesen crecer lonxe do automobilismo. Ademais de dirixir unha nova empresa, continuou interesado en negocios no Reino Unido e Australia, inclu\u00edndo unha pequena compa\u00f1\u00eda de aviaci\u00f3n, garaxes e concesionarios de autom\u00f3biles. Tam\u00e9n fundou Engine Developments Ltd. en 1971 con John Judd, quen traballara para Brabham no proxecto de motor Repco a mediados dos anos sesenta. A compa\u00f1\u00eda constr\u00fae motores para coches de carreiras. Brabham tam\u00e9n foi accionista de Jack Brabham Engines Pty Ltd., unha empresa australiana que comercializa obxectos de recordo de Jack Brabham.\nO equipo de Brabham continuou na F\u00f3rmula Un, ga\u00f1ando outros dous campionatos de pilotos a principios de 1980 baixo a propiedade de Bernie Ecclestone. A\u00ednda que a organizaci\u00f3n orixinal desapareceu en 1992, o nome foi usado por unha empresa alem\u00e1 de venda de coches e accesorios en 2008, e nun intento sen \u00e9xito de establecer un novo equipo de F\u00f3rmula Un o ano seguinte. En ambas ocasi\u00f3ns, a familia Brabham, que non estaba relacionada coas iniciativas, anunciou a s\u00faa intenci\u00f3n de emprender acci\u00f3ns legais. En setembro de 2014, o fillo m\u00e1is novo de Brabham, David anunciou o proxecto Brabham, un novo equipo que planeaba usar un modelo de negocios para entrar no Campionato Mundial de Endurance da FIA de 2015 na categor\u00eda LMP2.\nOs tres fillos de Brabham: Geoff, Gary e David, tam\u00e9n son corredores de autos.\nFoi admitido no Sal\u00f3n da Fama dos Deportes de Motor en 1990.\nMorreu na s\u00faa casa en Gold Coast, o 19 de maio de 2014, aose 88 anos de idade, logo dunha longa batalla cunha enfermidade renal.. Estaba tomando o almorzo coa s\u00faa esposa, Margaret, cando morreu. Nunha declaraci\u00f3n na p\u00e1xina web da familia, o fillo de Brabham, David, confirmou a morte do seu pai.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "180360", "revid": "88215", "url": "https://gl.wikipedia.org/wiki?curid=180360", "title": "Allsvenskan", "text": "A Allsvenskan \u00e9 a m\u00e1xima categor\u00eda da liga de f\u00fatbol de Suecia, que comprende aos 16 mellores equipos. Foi creada en 1924. Antes diso, a maior liga en Suecia era a Svenska Serien.\nOs ga\u00f1adores da Allsvenskan son considerados campi\u00f3ns suecos desde 1931. Antes diso, entre 1924 e 1930, simplemente consider\u00e1baselles campi\u00f3ns de liga. O mesmo ocorreu desde 1982 a 1990 cando os campi\u00f3ns decid\u00edronse por partidos de play-off e en 1991-1992 cando foron elixidos por unha liga de continuaci\u00f3n chamada M\u00e4sterskapsserien.\nCompetici\u00f3n.\nDesde a tempada 2008 hai 16 equipos na Allsvenskan, respecto dos 14 das tempadas anteriores. Durante a tempada (de abril a outubro), cada equipo enfr\u00f3ntase d\u00faas veces co resto, unha vez no seu estadio e outra na dos seus adversarios, nun total de 30 partidos. Ao final de cada tempada os dous \u00faltimos equipos da clasificaci\u00f3n descenden \u00e1 Superettan e son substitu\u00eddos polos dous mellores da Superettan. O terceiro peor clasificado na Allsvenskan xoga un partido co terceiro clasificado da Superettan, na que o ga\u00f1ador \u00e9 quen xoga a seguinte tempada na Allsvenskan.\nO ga\u00f1ador da Allsvenskan clasif\u00edcase para a Liga de Campi\u00f3ns, e entra na competici\u00f3n na primeira rolda de clasificaci\u00f3n. O subcampi\u00f3n clasif\u00edcase para a UEFA Europa League, e entra na primeira rolda de clasificaci\u00f3n. Desde o comezo da Royal League en 2004, os catro primeiros clasificados entran neste torneo con outros catro equipos de Noruega e catro de Dinamarca."}
{"id": "180363", "revid": "88215", "url": "https://gl.wikipedia.org/wiki?curid=180363", "title": "Jupiler Pro League", "text": "A Primeira Divisi\u00f3n de B\u00e9lxica, oficialmente Jupiler Pro League por motivos de patrocinio, \u00e9 a m\u00e1xima categor\u00eda da liga de f\u00fatbol en B\u00e9lxica. Disp\u00fatase anualmente desde 1895. O equipo con m\u00e1is t\u00edtulos \u00e9 o RSC Anderlecht, con 33 campionatos nas s\u00faas vitrinas.\nCompetici\u00f3n.\nHai 16 equipos na Jupiler Pro League. Durante cada tempada (desde agosto ata abril), cada equipo enfr\u00f3ntase d\u00faas veces co resto, unha vez no seu estadio e outra na dos seus adversarios, nun total de 30 partidos por cada equipo. Ao final dos 30 partidos, proc\u00e9dese a xogar a segunda fase, que se divide en dous partes:\nNo caso do play-off polo t\u00edtulo, cada equipo enfr\u00f3ntase d\u00faas veces co resto, completando 10 partidos. Os dous primeiros clasificados xogar\u00e1n a terceira rolda preliminar da Liga de Campi\u00f3ns, mentres que o terceiro xoga a rolda de play-off da Liga Europa. O cuarto clasificado xogar\u00e1 contra o ga\u00f1ador do play-off europeo, por unha pasaxe \u00e1 Liga Europa, especificamente \u00e1 terceira rolda preliminar.\nOs dous \u00faltimos clasificados xogar\u00e1n un play-off para decidir quen dos dous descende de categor\u00eda."}
{"id": "180364", "revid": "5132", "url": "https://gl.wikipedia.org/wiki?curid=180364", "title": "Primeira Divisi\u00f3n de B\u00e9lxica", "text": ""}
{"id": "180367", "revid": "98629", "url": "https://gl.wikipedia.org/wiki?curid=180367", "title": "Terminator", "text": "Terminator (en ) \u00e9 un filme estadounidense de acci\u00f3n dirixido por James Cameron que se estreou no 1984. Escrito conxuntamente entre Cameron e William Wisher Jr., est\u00e1 protagonizado por Arnold Schwarzenegger, Michael Biehn, e Linda Hamilton. Estreouse en galego na TVG o 20 de xaneiro de 1992.\nEn 2008 a Biblioteca do Congreso dos Estados Unidos seleccionou a pel\u00edcula para a s\u00faa preservaci\u00f3n no National Film Registry atop\u00e1ndoa \"cultural, hist\u00f3rica ou esteticamente significativa\".\nSinopse.\nOs \u00c1nxeles, ano 2029. As m\u00e1quinas dominan o mundo. Os rebeldes que loitan contra elas te\u00f1en como l\u00edder a John Connor, un home que naceu nos anos oitenta. Para acabar coa rebeli\u00f3n, as m\u00e1quinas deciden enviar \u00f3 pasado a un robot -Terminator- cuxa misi\u00f3n ser\u00e1 eliminar a Sarah Connor, a nai de John, e impedir as\u00ed o seu nacemento."}
{"id": "180368", "revid": "98629", "url": "https://gl.wikipedia.org/wiki?curid=180368", "title": "Gran Reserva", "text": "Gran Reserva \u00e9 unha serie de televisi\u00f3n espa\u00f1ola producida por Bamb\u00fa Producciones para La 1 de Televisi\u00f3n Espa\u00f1ola, estreada o 15 de abril de 2010.\nRodada e ambientada na campi\u00f1a rioxana, c\u00e9ntrase no mundo do vi\u00f1o como negocio e dedicaci\u00f3n familiar de dous clans tradicionalmente enfrontados.\nA segunda tempada da serie emitiuse entre o 24 de marzo e o 23 de xu\u00f1o de 2011. A terceira comezou o 7 de xaneiro e finalizou o 8 de abril de 2013. A partir do 15 de abril de 2013 em\u00edtese \"El pago de los Cort\u00e1zar\", tres cap\u00edtulos especiais que contin\u00faan a terceira tempada.\nSinopse.\n\"Gran Reserva\" \u00e9 unha mestura de melodrama e suspense. Unha historia familiar que vira ao redor de d\u00faas familias de adegueiros rioxanos: os Cort\u00e1zar, representados polo seu patriarca \"Don Vicente\", que consideran o vi\u00f1o como un lucrativo negocio, e os Reverte, encabezados por \"Dona Sof\u00eda\", que cren que a vi\u00f1a e a terra son unha forma de vida. A pesar das diferenzas, ambas as familias viven nun equilibrio que rompe de forma dr\u00e1stica cando algu\u00e9n intenta asasinar a \"Miguel\", o primox\u00e9nito dos Cort\u00e1zar.\nEscenarios.\nParte da rodaxe levouse a cabo na localidade rioxana de Briones, sendo nomeada na serie como \"Lasiesta\". Boa parte dos interiores foron rodados en Madrid e nun grande escenario de 1500 m\u00b3 que reproduce as adegas dos Cort\u00e1zar e os Reverte. Outros exteriores foron rodados en Segovia e Chinch\u00f3n."}
{"id": "180369", "revid": "23204", "url": "https://gl.wikipedia.org/wiki?curid=180369", "title": "Diosc\u00f3rides", "text": "Pedanio Diosc\u00f3rides (en lat\u00edn \"Pedanius Dioscorides\", en grego antigo \u03a0\u03b5\u03b4\u03ac\u03bd\u03b9\u03bf\u03c2 \u0394\u03b9\u03bf\u03c3\u03ba\u03bf\u03c1\u03af\u03b4\u03b7\u03c2 \"Ped\u00e1nios Dioskor\u00edd\u0113s\"), naceu contra o ano 40 en Anazarbus, Cilicia, Asia Menor e morreu contra o ano 90.\nFoi un m\u00e9dico, farmac\u00f3logo e bot\u00e1nico grego, cuxa obra \"De Materia Medica\" alcanzou unha ampla difusi\u00f3n, convert\u00e9ndose no principal manual de farmacopea durante toda a Idade Media e o Renacemento.\nBiograf\u00eda.\nPouco se sabe da s\u00faa vida. Practicou a medicina en Roma na \u00e9poca dos emperadores Claudio I e Ner\u00f3n. Segundo a propia testemu\u00f1a que figura na carta que serve de pr\u00f3logo \u00e1 s\u00faa obra, foi cirurxi\u00e1n militar no ex\u00e9rcito romano, co que tivo a oportunidade de viaxar en busca de substancias medicinais por todo o mundo co\u00f1ecido.\nA s\u00faa obra: \"De Materia Medica\".\nEntre os anos 50 e 70 Diosc\u00f3rides escribiu, en cinco volumes, a s\u00faa magna obra \u03a0\u03b5\u03c1\u1f76 \u1f55\u03bb\u03b7\u03c2 \u1f30\u03b1\u03c4\u03c1\u03b9\u03ba\u1fc6\u03c2 \"Per\u00ec h\u00fdles iatrik\u00eas\" (Sobre a materia da medicina) m\u00e1is co\u00f1ecida posteriormente polo nome da s\u00faa traduci\u00f3n latina \"De Materia Medica\", precursora da moderna farmacopea.\nNo texto describe unhas 600 plantas medicinais, inclu\u00edndo a mandr\u00e1gora, uns 90 minerais e ao redor de 30 substancias de orixe animal. A diferenza doutras obras cl\u00e1sicas, este libro tivo unha enorme difusi\u00f3n na Idade Media tanto no seu orixinal grego como en outras linguas, tales como o lat\u00edn e o \u00e1rabe.\nO c\u00f3dice m\u00e1is antigo que se conserva da obra data de comezos do s\u00e9culo VI, e foi copiado para uso da patricia romana Anicia Juliana, filla do emperador Anicio Olibrio. Este manuscrito ten un total de 491 folios, e case 400 ilustraci\u00f3ns a p\u00e1xina completa. En 1569 foi adquirido polo emperador Maximiliano I, conserv\u00e1ndose na Biblioteca Nacional de Austria (\u00d6sterreichische Nationalbibliothek). \u00c9 co\u00f1ecido como \"Codex Vindobonensis Med. Gr. 1.\" (Vindobona \u00e9 o nome latino de Viena) ou, simplemente, como o \"Diosc\u00f3rides de Viena\".\nA obra foi traducida por primeira vez ao \u00e1rabe no s\u00e9culo IX, no Bagdad abas\u00ed.\nNo s\u00e9culo seguinte, o emperador bizantino Constantino Porfirox\u00e9neta enviou o libro como presente ao califa cordob\u00e9s Abderram\u00e1n III un exemplar en grego, que foi traducido ao \u00e1rabe por un monxe chamado Nicol\u00e1s, coa axuda do xudeu Hasdai ibn Shaprut.\nImprimiuse por primeira vez, en lat\u00edn, en 1478, en Colle (Toscana) por Pedro Paduano. A primeira edici\u00f3n ib\u00e9rica de Diosc\u00f3rides foi a castel\u00e1 de Andr\u00e9s Laguna (1511 - 1559), feita a partir da de Jean de Ruelle, titulada \"Pedacio Dioscorides... Materia medicinal\" (Antuerpen, 1555)."}
{"id": "180374", "revid": "23204", "url": "https://gl.wikipedia.org/wiki?curid=180374", "title": "Mario West", "text": "Mario Marce\u00e9 West, nado o 19 de xu\u00f1o de 1984 en Huntsville (Alabama), \u00e9 un xogador americano de baloncesto profesional. Non foi elixido no Draft da NBA polos Hawks, pero o ficharon despois do Draft de 2007.\nTraxectoria.\nWest foi xogador no Douglas County High School en Douglasville (Xeorxia). Mario foi o capit\u00e1n do equipo nos seus anos j\u00fanior e s\u00e9nior.\nWest foi a Georgia Tech, e foi nomeado capit\u00e1n xusto antes de que comezara o seu ano s\u00e9nior. Mentres estivo al\u00ed, ga\u00f1ou o campionato universitario de mates no ano 2007.\nWest xogou cos Atlanta Hawks nas tempadas 2007-08 e 2008-09. Tras o seu paso polos Red Claws no comezo da tempada 2009-10, West asinou de novo con Atlanta para o resto da 2009-10. Nos Hawks, xogou en 156 partidos en 3 tempadas, inclu\u00edndo 6 de titular. Acadou 4.4 minutos e 0.8 puntos por partido nese tempo. Xogou cos Boston Celtics durante a pretempada do ano 2010, pero foi cortado antes do comezo da tempada. Retornou aos Maine Red Claws, o afiliado da NBA D-League dos Celtics, para o comezo da tempada 2010-11. O 24 de marzo de 2011, West pediu aos Red Claws que o deixaran ir para volver a Atlanta a coidar dun membro da familia que estaba enfermo, e os Red Claws deix\u00e1ronlle irse do equipo. Xogou en 53 partidos en d\u00faas tempadas en Maine. En 2010-11, West xogou unha media de 34 minutos de xogo en 43 partidos, e acadou 13.7 puntos e 2.9 asistencias. Os Red Claws retiveron os dereitos de West por si volv\u00eda \u00e1 D-League. O 31 de marzo de 2011, os New Jersey Nets ofrec\u00e9ronlle un contrato de 10 d\u00edas. O 4 de abril de 2011, os Nets lle ficharon para os restantes tres partidos da tempada."}
{"id": "180376", "revid": "98629", "url": "https://gl.wikipedia.org/wiki?curid=180376", "title": "Marc Gasol", "text": "Marc Gasol S\u00e1ez, nado en Barcelona o 29 de xaneiro de 1985, \u00e9 un xogador catal\u00e1n de baloncesto profesional que xoga no B\u00e0squet Girona da Liga ACB. Foi elixido na segunda rolda do Draft da NBA de 2007, na 48\u00aa posici\u00f3n, polos Los Angeles Lakers. \u00c9 o segundo espa\u00f1ol en vencer o t\u00edtulo da NBA tras o seu irm\u00e1n m\u00e1is vello Pau Gasol.\nTraxectoria profesional.\nTras a s\u00faa graduaci\u00f3n en Laussane, Gasol volveu a Espa\u00f1a para xogar na Liga ACB. Xogou no FC Barcelona antes de fichar polo Akasvayu Girona, onde xogou d\u00faas tempadas e foi nomeado MVP da liga en 2008.\nGasol foi elixido na 48\u00aa posici\u00f3n do Draft da NBA de 2007 polos Los Angeles Lakers. O 1 de febreiro de 2008, os seus dereitos foron traspasados aos Memphis Grizzlies, como parte do traspaso do seu irm\u00e1n m\u00e1is vello, Pau, aos Lakers. O 23 de xu\u00f1o de 2008, asinou o seu contrato cos Grizzlies. Ao remate da tempada 2010-11 ser\u00e1 un axente libre non restrinxido.\nGasol comezou a s\u00faa tempada coma rookie con \u00e9xito, anotando 10 ou m\u00e1is puntos en 10 partidos seguidos, con 49 de 84 tiros, en outubro de 2008.\nGasol conseguiu bater a marca da franqu\u00eda dun rookie con maior porcentaxe de tiros campo ao remate da tempada, cun 53%. A marca anterior a ti\u00f1a o seu irm\u00e1n Pau, cun 51.8% de tiros de campo na s\u00faa tempada coma rookie.\nNa tempada 2011-12, foi elixido por primeira vez para disputar o All-Star Game da NBA.\nO 7 de febreiro de 2019, Gasol foi traspasado \u00f3s Toronto Raptors a cambio de C. J. Miles, Jonas Valan\u010di\u016bnas, Delon Wright e unha elecci\u00f3n da segunda rolda do Draft. Ese mesmo ano conseguiu ser o terceiro espa\u00f1ol en disputar unha final da NBA tras o seu irm\u00e1n m\u00e1is vello, Pau Gasol, e Jos\u00e9 Manuel Calder\u00f3n; e o segundo en ga\u00f1ar o t\u00edtulo.\nO 24 de novembro de 2020, Gasol asinou cos Los Angeles Lakers.\nSelecci\u00f3n espa\u00f1ola.\nGasol foi parte da selecci\u00f3n espa\u00f1ola de baloncesto que ga\u00f1ou a medalla de ouro do Campionato do Mundo da FIBA no ano 2006, sendo a s\u00faa primeira experiencia coa selecci\u00f3n absoluta nun torneo oficial. Tam\u00e9n foi parte da selecci\u00f3n espa\u00f1ola en catro europeos consecutivos ga\u00f1ando catro medallas: medalla de prata no Eurobasket 2007 en Espa\u00f1a, a medalla de ouro no Eurobasket 2009 en Polonia e en Lituania 2011, e por \u00faltimo en Eslovenia 2013 un bronce ademais de ser inclu\u00eddo no quinteto ideal do torneo. Por outra banda, participou en dous Xogos Ol\u00edmpicos: Pekin 2008 e Londres 2012, no que conseguiu a prata contra Estados Unidos en ambos. A s\u00faa \u00faltima participaci\u00f3n co combinado nacional foi no Mundial da China do 2019 conseguindo un ouro mundial contra Arxentina, sendo inclu\u00eddo xunto Ricky Rubio no quintento ideal.\n\u00c9 un dos seis xogadores que ga\u00f1ou un torneo mundial (Mundial ou Olimpiadas) m\u00e1is o campionato da NBA nun mesmo ano."}
{"id": "180377", "revid": "1131", "url": "https://gl.wikipedia.org/wiki?curid=180377", "title": "Derby Museum and Art Gallery", "text": "Derby Museum and Art Gallery foi creado en 1879, xunto coa Biblioteca Central Derby, nun novo edificio proxectado por Richard Knill Freeman e dado ao Derby por Michael Thomas Bass. A colecci\u00f3n incl\u00fae toda unha galer\u00eda mostrando as pinturas de Joseph Wright; hai tam\u00e9n unha grande exposici\u00f3n de porcelana da Royal Crown Derby e da \u00e1rea circundante. Outras mostras incl\u00faen arqueolox\u00eda, historia natural, xeolox\u00eda e colecci\u00f3ns militares. A Galer\u00eda de Arte est\u00e1 aberta dende 1882."}
{"id": "180378", "revid": "85894", "url": "https://gl.wikipedia.org/wiki?curid=180378", "title": "Ponte Corneira, Corneira, A Ba\u00f1a", "text": "Ponte Corneira \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 9 habitantes no ano 2016 segundo datos do INE, , dos cales 6 eran mulleres e 3 eran homes. No 2010 ti\u00f1a 11 habitantes: 8 mulleres e 3 homes."}
{"id": "180379", "revid": "85894", "url": "https://gl.wikipedia.org/wiki?curid=180379", "title": "Vilanova, Corneira, A Ba\u00f1a", "text": "Vilanova \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 24 habitantes no ano 2016 segundo datos do INE, , dos cales 12 eran mulleres e 12 eran homes. No 2010 ti\u00f1a 27 habitantes: 14 homes e 13 mulleres."}
{"id": "180381", "revid": "85894", "url": "https://gl.wikipedia.org/wiki?curid=180381", "title": "Vilar de Cerdeiras, Corneira, A Ba\u00f1a", "text": "Vilar de Cerdeiras \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 26 habitantes no ano 2016 segundo datos do INE, , dos cales 13 eran homes e 13 eran mulleres. No 2010 ti\u00f1a 32 habitantes: 17 homes e 15 mulleres."}
{"id": "180382", "revid": "85894", "url": "https://gl.wikipedia.org/wiki?curid=180382", "title": "Vilar de Cima, Corneira, A Ba\u00f1a", "text": "Vilar de Cima \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 32 habitantes no ano 2016 segundo datos do INE, , dos cales 16 eran mulleres e 16 eran homes. No 2010 ti\u00f1a 38 habitantes: 20 mulleres e 18 homes."}
{"id": "180383", "revid": "85894", "url": "https://gl.wikipedia.org/wiki?curid=180383", "title": "Vilari\u00f1o, Corneira, A Ba\u00f1a", "text": "Vilari\u00f1o \u00e9 un lugar da parroquia de Corneira no concello coru\u00f1\u00e9s da Ba\u00f1a na comarca da Barcala. Ti\u00f1a 19 habitantes no ano 2016 segundo datos do INE, , dos cales 11 eran mulleres e 8 eran homes. No 2010 ti\u00f1a 24 habitantes: 12 mulleres e 12 homes."}
{"id": "180386", "revid": "98629", "url": "https://gl.wikipedia.org/wiki?curid=180386", "title": "Cirurx\u00eda", "text": "Denom\u00ednase cirurx\u00eda, do grego antigo \u03c7\u03b5\u03af\u03c1 (\"che\u00edr\", 'man') e \u1f14\u03c1\u03b3\u03bf\u03bd (\"\u00e9rgon\", 'traballo'), de onde \u03c7\u03b5\u03b9\u03c1\u03bf\u03c5\u03c1\u03b3\u03b5\u03af\u03b1 (\"cheirourg\u00e9ia\", 'traballo manual'), \u00e1 pr\u00e1ctica que implica a manipulaci\u00f3n mec\u00e1nica, manual ou coa axuda instrumental, nas estruturas anat\u00f3micas do paciente con finalidade m\u00e9dica, ben sexa diagn\u00f3stica, terap\u00e9utica ou progn\u00f3stica.\nA cirurx\u00eda caracter\u00edzase, fundamentalmente, por estes tempos principais:\nO cirurxi\u00e1n xeral realiza a maior parte das cirurx\u00edas e asume a direcci\u00f3n do tratamento do paciente politraumatizado grave, indicando cando e onde debe actuar cada especialista.\nA cirurx\u00eda do trauma (entend\u00e9ndose aqu\u00ed por \"trauma\" toda lesi\u00f3n corporal causada por ca\u00edda, colisi\u00f3n ou feridas por armas brancas ou de fogo) \u00e9 unha das principais \u00e1reas de actuaci\u00f3n do cirurxi\u00e1n xeral. Noutros casos, como veremos m\u00e1is abaixo, interve\u00f1en cirurxi\u00e1ns especialistas.\nHistoria da cirurx\u00eda.\nIntroduci\u00f3n.\nO desenvolvemento e o progreso da cirurx\u00eda en occidente estivo moi influ\u00eddo por numerosos acontecementos, e durante moi longo tempo os cirurxi\u00e1ns foron relegados nunha caste inferior entre os sandadores. Non foi at\u00e9 o s\u00e9culo XIX cando os grandes progresos no contexto pol\u00edtico, relixioso e tecnol\u00f3xico, permitiron a dignificaci\u00f3n e a consideraci\u00f3n social da cirurx\u00eda e dos cirurxi\u00e1ns. At\u00e9 finais do s\u00e9culo XVIII (en Francia e Alema\u00f1a), ou mediados do XIX (en Espa\u00f1a), as profesi\u00f3ns de cirurxi\u00e1n e de m\u00e9dico eran diferentes, incluso con distintas consideraci\u00f3ns sociais.\nEn occidente, na Idade Media, os m\u00e9dicos son cl\u00e9rigos, e non laicos. Alg\u00fans ocupaban mesmo altas funci\u00f3ns eclesi\u00e1sticas. O seu casamento estaba (e est\u00e1) prohibido pola Igrexa cat\u00f3lica, e por iso non pod\u00edan dar os seus coidados \u00e1s mulleres (de a\u00ed a necesidade de comadroas e parteiras). A\u00ednda por riba, non pod\u00edan exercer a cirurx\u00eda porque \"Ecclesia abhorret a sanguine\" (a Igrexa ten horror ao sangue). Finalmente, un m\u00e9dico non ti\u00f1a o dereito de exercer unha profesi\u00f3n manual. Por esta raz\u00f3n, os actos cir\u00farxicos lles estaban tam\u00e9n prohibidos. Estes encom\u00e9ndanse aos barbeiros que, ademais de cortar o pelo e barbear, tiraban os dentes, trataban as feridas e as \u00falceras, practicaban as incisi\u00f3ns dos abscesos, as sangr\u00edas etc., despois do diagn\u00f3stico dun m\u00e9dico. De a\u00ed a denominaci\u00f3n de \"cirurxi\u00e1n-barbeiro\".\n\u00c9 famoso o caso de Mar\u00eda Tareixa de Austria (1638 - 1683), filla de Filipe IV de Espa\u00f1a e esposa de Lu\u00eds XIV de Francia que ti\u00f1a un absceso na axila; Antoine Daquin, m\u00e9dico do rei, op\u00faxose a que Dionis, o cirurxi\u00e1n, lle practicase unha incisi\u00f3n e a ra\u00ed\u00f1a morreu..\nM\u00e1is tarde, en 1686, Lu\u00eds XIV, afectado dunha f\u00edstula anal, vendo que os tratamentos m\u00e9dicos non daban ning\u00fan resultado, fixo chamar ao seu cirurxi\u00e1n, un tal F\u00e9lix Tassy, que o curou, o que permitiu darlle un certo cr\u00e9dito aos cirurxi\u00e1ns entre os m\u00e9dicos.\nNa Francia da \u00e9poca, Jean Pitard, un barbeiro famoso, obtivo do \"pr\u00e9v\u00f4t royal\" de Par\u00eds, Etienne Boileau, a autorizaci\u00f3n para constitu\u00edr unha corporaci\u00f3n independente, baixo a direcci\u00f3n de seis xurados, para examinar aos barbeiros que desexasen practicar a \"cyrurgie\" (cirurx\u00eda, no franc\u00e9s da \u00e9poca). Isto provocou un enfrontamento entre a corporaci\u00f3n dos barbeiros e a Facultade de Medicina, que se resolveu cun decreto de 1660 que anulaba a creaci\u00f3n da corporaci\u00f3n dos cirurxi\u00e1ns. Estes pediron o seu restablecemento e someterse ao primeiro barbeiro do rei, Retz de Villeneuve; pero Lu\u00eds XIV op\u00faxose e exixiu que fose F\u00e9lix Tassy, quen obtivo o posto.\nCreouse unha c\u00e1tedra de cirurx\u00eda no \"Jardin des plantes\" de Par\u00eds, da que se encargou Dionis. Co apoio do rei, os primeiros cirurxi\u00e1ns (Mareschal, Lapeyronie, Lamartini\u00e8re) obte\u00f1en cinco prazas de profesores nomeados polo primeiro cirurxi\u00e1n.\nIsto provoca a c\u00f3lera da Facultade de Medicina, que se manifesta nas r\u00faas de Par\u00eds exixindo nomear ela aos profesores. Pero as turbas acoden en apoio da Facultade de Cirurx\u00eda e os m\u00e9dicos d\u00e9bense po\u00f1er a salvo, despois de seren batidos e humillados.\nA partir dese momento, os cirurxi\u00e1ns obte\u00f1en incluso que se lles provea dos cad\u00e1veres necesarios para os seus estudos sen os ter que reclamar \u00e1 Facultade de Medicina.\nA pesar diso, o n\u00famero de cad\u00e1veres era insuficiente e alg\u00fans foron roubados nos cemiterios ou comprados directamente aos verdugos, o que provocou novas batallas coa Facultade de Medicina, que non vacilou en facer intervir aos bedeis para recuperar os corpos ou provocar sanguinarias batallas.\nCoa Revoluci\u00f3n francesa a diferenza entre cirurxi\u00e1n e m\u00e9dico foi abolida e non houbo m\u00e1is que un ensino \u00fanico que comprend\u00eda a medicina, a cirurx\u00eda e os partos.\nPrehistoria.\nDa \u00e9poca prehist\u00f3rica algunhas pezas esquel\u00e9ticas f\u00f3siles atestan feitos cir\u00farxicos tales coma craniotom\u00edas (numerosos casos de trepanaci\u00f3ns) e de amputaci\u00f3ns de membros (m\u00e1is raros) a partir do Mesol\u00edtico. Tam\u00e9n se encontraron evidencias en restos humanos prehist\u00f3ricos do Protoneol\u00edtico e do Neol\u00edtico, en pinturas rupestres. Encontr\u00e1ronse m\u00e1is de 120 cranios prehist\u00f3ricos en Francia, datados en 6500\u00a0a.C., 40 deles con furados de trepanaci\u00f3n.\nFolke Henschen, m\u00e9dico e historiador sueco exp\u00f3n que en escavaci\u00f3ns realizadas en 1970, os sedimentos do r\u00edo Dni\u00e9per amosan a existencia da trepanaci\u00f3n no Mesol\u00edtico, hai aproximadamente 14.000 anos. Sux\u00edrese que as trepanaci\u00f3ns fac\u00edanse para curar epilepsias, hemicranias, e cefalalxias. Os sinais de cicatrizaci\u00f3n nos bordos das resecci\u00f3ns permiten pensar que a craniotom\u00eda non era fatal, e que o operado sobreviv\u00eda despois da operaci\u00f3n. O estudo das t\u00e9cnicas utilizadas por pobos primitivos de Suram\u00e9rica e da illa de Borneo, permiten facerse unha idea do que se poder\u00eda utilizar na \u00e9poca prehist\u00f3rica. A preparaci\u00f3n do doente, \u00e9 dicir, o seu adormecemento, poder\u00eda realizarse con derivados da durmideira.\nA\u00ednda que menos frecuentes, co\u00f1\u00e9cense polo menos tres casos de amputaci\u00f3n no Neol\u00edtico antigo en Europa occidental: Sondershausen, en Alema\u00f1a (amputaci\u00f3n dun brazo), Vedrovice, en Moravia (amputaci\u00f3n da man) e Buthiers-Boulancourt, Francia, que, grazas \u00e1s modernas t\u00e9cnicas, revelan unha amputaci\u00f3n do antebrazo esquerdo practicada hai 6900 anos a un home de certa idade.\nA cirurx\u00eda no mundo antigo.\nMesopotamia.\nOs primeiros trazos de actividades cient\u00edficas datan das civilizaci\u00f3ns humanas do neol\u00edtico, onde se desenvolven o comercio e a urbanizaci\u00f3n . As\u00ed, para Andr\u00e9 Pichot, en \"La Naissance de la science\", a ciencia nace en Mesopotamia (entre os r\u00edos Tigris e \u00c9ufrates), contra os anos 4000 - 3500\u00a0a.C., na civilizaci\u00f3n sumeria, principalmente nas cidades de Sumer e Elam. \nNesta civilizaci\u00f3n, a innovaci\u00f3n m\u00e1is importante \u00e9 a invenci\u00f3n da escritura cuneiforme (en forma de cu\u00f1as ou cravos) que, mediante pictogramas, permite a reproduci\u00f3n de textos, e a elaboraci\u00f3n abstracta de conceptos.\nA civilizaci\u00f3n mesopot\u00e1mica levou \u00e1 constituci\u00f3n das primeiras ciencias, tales coma a metrolox\u00eda, a \u00e1lxebra, a astronom\u00eda (c\u00e1lculos de mec\u00e1nica celeste, previsi\u00f3ns dos equinoccios, descr\u00edbense constelaci\u00f3ns). e a medicina.\nA medicina ten un estatuto particular; \u00e9 a primeira ciencia pr\u00e1ctica herdeira dun co\u00f1ecemento intuitivo. Das 30.000 t\u00e1boas cuneiformes descubertas, unhas 800 tratan alg\u00fan tema m\u00e9dico (unha delas, a primeira receita co\u00f1ecida). O nome do primeiro cirurxi\u00e1n co\u00f1ecido \u00e9 Urlugaledin, do 4000\u00a0a.C., cuxo cru\u00f1o persoal, que se acha no Museo do Louvre de Par\u00eds, mostra dous coitelos rodeados de plantas medicinais. O modelo de sa\u00fade-enfermidade entre os sumerios base\u00e1base nunha concepci\u00f3n sobrenatural da enfermidade: esta era un castigo divino imposto por diferentes demos tras a ruptura dalg\u00fan tab\u00fa. Por tanto a medicina estaba intimamente ligada ao sacerdocio, quedando a cirurx\u00eda relegada a especialidade m\u00e9dica de segunda categor\u00eda. Non obstante, o desenvolvemento das t\u00e9cnicas cir\u00farxicas \u00e9 not\u00e1bel: en N\u00ednive encontr\u00e1ronse instrumentos de bronce e obsidiana de elegante factura: bistur\u00eds, serras, tr\u00e9panos etc.\nO c\u00f3digo de Hammurabi (achado en Susa, Ir\u00e1n, e conservado no Museo do Louvre), por outra parte, ampara baixo a s\u00faa profusa lexislaci\u00f3n a especialidade da cirurx\u00eda. Alg\u00fans fragmentos deste c\u00f3digo tratan especificamente sobre intervenci\u00f3ns cir\u00farxicas.\nIndia.\nOs arque\u00f3logos descubriron que os pobos da Civilizaci\u00f3n do val do Indo, desde o antigo per\u00edodo Harappan (ca. 3300\u00a0a.C.), co\u00f1ec\u00edan a medicina e a odontolox\u00eda. O antrop\u00f3logo dental Andrea Cucina, da universidade de Missouri-Columbia, descubriu que aqueles homes xa limpaban os dentes. Posteriores investigaci\u00f3ns na mesma zona evidenciaron que perforaban os dentes entre os anos 9000 e 7000\u00a0a.C.\nA civilizaci\u00f3n hind\u00fa, por outra parte, describe no Atharvaveda alg\u00fans procedementos m\u00e9dicos, ampliados parcialmente no Ayurveda, dous dos seus libros sagrados. O \u00faltimo, datado no ano 800\u00a0a.C., \u00e9 o precursor dun tratado de cirurx\u00eda hind\u00fa co\u00f1ecido como \"Susruta Samhita\" (600\u00a0a.C.). Susruta \u00e9 o suposto autor (a\u00ednda que non se co\u00f1ece nada deste individuo ou colectivo). Neste tratado descr\u00edbense t\u00e9cnicas cir\u00farxicas enxe\u00f1osas, posteriormente reinventadas pola medicina contempor\u00e1nea: a reduci\u00f3n de fracturas mediante f\u00e9rulas, a sutura das feridas, f\u00edstulas cauterizadas ou a drenaxe de abscesos. Este manual cont\u00e9n un anexo que relaciona e representa graficamente 121 instrumentos cir\u00farxicos diferentes.\nA medicina hind\u00fa \u00e9 a primeira en desenvolver t\u00e9cnicas espec\u00edficas de cirurx\u00eda pl\u00e1stica: desde reparaci\u00f3ns para deformidades do pavill\u00f3n auricular tras a perforaci\u00f3n para colocar pendentes, at\u00e9 unha elaborada t\u00e9cnica de rinoplastia, presumibelmente desenvolvida en ladr\u00f3ns tras ser aplicada a lei da amputaci\u00f3n do nariz prevista para este delito. Tam\u00e9n se describen m\u00e9todos cir\u00farxicos de eliminaci\u00f3n de c\u00e1lculos renais, c\u00e1lculos vesicais e incluso un m\u00e9todo para intervir as cataratas.\nExipto.\nContra o ano 3100\u00a0a.C. comeza o per\u00edodo de esplendor da civilizaci\u00f3n exipcia, cando Narmer, o primeiro fara\u00f3n, establece a capital en Menfis. Igual que ocorre coa civilizaci\u00f3n sumeria e a escritura cuneiforme, cons\u00e9rvase unha ampla serie de documentos sobre esta civilizaci\u00f3n grazas ao emprego da escritura xerogl\u00edfica.\nDa primeira \u00e9poca mon\u00e1rquica (2700\u00a0a.C.) data o primeiro tratado de cirurx\u00eda, escrito por Imhotep, visir do fara\u00f3n Netjerikhet ou Zoser (2667 - 2648\u00a0a.C.), que foi sacerdote, astr\u00f3nomo, m\u00e9dico e o primeiro arquitecto do que se ten noticia. Tal foi a s\u00faa fama como sandador que acabou deificado como o deus exipcio da medicina. Nunha das xambas da entrada do templo de Menfis enc\u00f3ntrase o gravado m\u00e1is antigo dunha intervenci\u00f3n cir\u00farxica: unha circuncisi\u00f3n. Dos moitos papiros que se conservan co\u00f1\u00e9cese nove sobre materias m\u00e9dicas, dos que o m\u00e1is co\u00f1ecido e importante \u00e9 o papiro de Ebers, bautizado co nome do seu descubridor Georg Ebers e que est\u00e1 considerado como o tratado de medicina m\u00e1is antigo co\u00f1ecido; datado ao redor do ano 1550\u00a0a.C., incl\u00fae receitas, unha farmacopea e a descrici\u00f3n de numerosas enfermidades, as\u00ed coma alg\u00fans tratamentos cosm\u00e9ticos. Sobre cirurx\u00eda existen algunhas menci\u00f3ns verbo do tratamento das trabadas de crocodilo ou das queimaduras. O papiro Edwin Smith, un documento algo menos co\u00f1ecido, datado no ano 1600\u00a0a.C., \u00e9 un manual de cirurx\u00eda traum\u00e1tica de sorprendente calidade para a \u00e9poca.\nChina.\nA medicina chinesa tradicional describe o equilibrio de cinco elementos que considera fundamentais: auga, terra, lume, madeira e metal. O seu equilibrio \u00e9 o resultado da presenza de d\u00faas forzas: o Yin e o Yang, que act\u00faan simultaneamente.\nO manual m\u00e9dico chin\u00e9s m\u00e1is antigo co\u00f1ecido est\u00e1 datado ao redor do ano 2600\u00a0a.C. e co\u00f1\u00e9cese co nome de \"Nei Ching\". Este texto atrib\u00faese ao emperador amarelo, Huang Di, a\u00ednda que historiadores modernos consideran que foi compilado de fontes antigas por un estudoso entre as dinast\u00edas Zhou e Han, m\u00e1is de 2.000 anos despois), \u00e9poca na que progresou a medicina, sobre todo baixo os Han orientais, con Zhang Zhongjing e Hua Tuo.\nO \"Nei Chin\" desenvolve moitos conceptos m\u00e9dicos interesantes para a \u00e9poca. Non obstante, o tab\u00fa de respectar os cad\u00e1veres humanos parece que restou co\u00f1ecementos de anatom\u00eda cir\u00farxica, sendo os seus principais tratamentos superficiais ou de menor importancia (cauterizaci\u00f3n de feridas, masaxes en patolox\u00edas traumatol\u00f3xicas etc.). A medicina chinesa desenvolveu, en cambio, unha disciplina a cabalo entre a medicina e a cirurx\u00eda denominada acupuntura: segundo esta disciplina a aplicaci\u00f3n de agullas sobre alg\u00fan dos 365 puntos de inserci\u00f3n (ou at\u00e9 600, segundo as escolas) restaurar\u00eda equilibrio perdido entre o Yin e o Yan.\nHua Tuo foi un famoso m\u00e9dico dos Han orientais. Foi o primeiro en aplicar a anestesia xeral en cirurx\u00eda, uns 1.600 anos antes de que fose adoptada polos europeos.\nBian Que (Pien Ch'iao) foi o \"doutor milagre\" descrito polo historiador chin\u00e9s Qima Nan en Shi Ji o cal pondera a s\u00faa grande habilidade. Noutro libro, Liezi (Lieh Tzu) describe que Bian Que explica d\u00faas v\u00edas de intercambio de coraz\u00f3ns en humanos. Queda as\u00ed establecido o concepto de transplante de coraz\u00f3n ao redor do ano 300\u00a0a.C.\nAm\u00e9rica precolombiana.\nExisten numerosos achados arqueol\u00f3xicos que demostran a pr\u00e1ctica da trepanaci\u00f3n por todo o continente americano. O maior desenvolvemento da cirurx\u00eda alcanzouse nas d\u00faas principais civilizaci\u00f3ns do centro-sur: Azteca e Inca. \nA\u00ednda que en xeral a concepci\u00f3n da sa\u00fade-enfermidade \u00e9 de tipo animista ou espiritual, o profundo co\u00f1ecemento de herbas e principios activos naturais dotou dun arsenal importante a estas culturas: P\u00f3dese destacar o uso da coca (\"Erytroxilon coca\"), o iagu\u00e9 (\"Banisteriopsis caapi\"), o iopo (\"Piptadenia peregrina\"), o peric\u00e1 (\"Virola colophila\"), o tabaco (\"Nicotiana tabacum\"), o ioco (\"Paulinia yoco\") ou o curare e algunhas daturas como axentes anest\u00e9sicos.\nCabe destacar o achado da primeira escola de medicina, datada en torno ao ano 250 da nosa era, onde se encontraron gravados anat\u00f3micos entre os que parece amosarse unha intervenci\u00f3n de ces\u00e1rea, as\u00ed coma a descrici\u00f3n de diferentes intervenci\u00f3ns menores: extracci\u00f3n de pezas dentarias, reduci\u00f3n de fracturas ou drenaxe de abscesos. Existen documentados contra o s\u00e9culo III os primeiros cranios trepanados con signos de cicatrizaci\u00f3n.\nOs co\u00f1ecementos de anatom\u00eda (baseados na experiencia achegada por guerras e sacrificios rituais) avalan unha t\u00e9cnica cir\u00farxica e traumatol\u00f3xica notabelmente avanzada, sendo com\u00fan a utilizaci\u00f3n de f\u00e9rulas e dun variado instrumental cir\u00farxico. As ferramentas cir\u00farxicas var\u00edan moito entre as diferentes tribos americanas, desde pequenos punz\u00f3ns de \u00f3so a aut\u00e9nticos bistur\u00eds con mango, como os atestados entre os Karim\u00e9, ou o \"tumi\", de manufactura Moche e s\u00edmbolo da medicina peruana.\nA antig\u00fcidade \"cl\u00e1sica\".\nGrecia.\nAntecedentes\nArredor do mar Exeo desenvolveuse entre os anos 2500 e 1500\u00a0a.C. a cultura minoica na illa de Creta, que foi, ao final da prehistoria, a precursora da civilizaci\u00f3n grega. En 1971, durante unha escavaci\u00f3n arqueol\u00f3xica en Nauplia, encontr\u00e1ronse nunha tumba mic\u00e9nica numerosos instrumentos m\u00e9dicos, datados contra o 1500\u00a0a.C. (coitelos, tesoiras, pinzas, algunhas sondas) atribu\u00eddos por alg\u00fans autores ao m\u00edtico m\u00e9dico (entre os gregos) Palamedes.\nO texto grego m\u00e1is antigo que incl\u00fae co\u00f1ecementos sobre medicina son os poemas hom\u00e9ricos: A Il\u00edada e A Odisea. Na primeira descr\u00edbese, por exemplo, o tratamento que recibe o rei Menelao tras ser alcanzado por unha frecha no pulso durante o asedio a Troia: o cirurxi\u00e1n resultou ser Asclepio, elevado a deus da medicina grega, educado na ciencia m\u00e9dica polo centauro Quir\u00f3n. Do seu nome deriva \"esculapio\" , un antigo sin\u00f3nimo de m\u00e9dico, e o nome de Hygieia, s\u00faa filla, serviu de inspiraci\u00f3n para a actual rama da medicina preventiva denominada Hixiene. A Asclepio atrib\u00faese tam\u00e9n a orixe do caduceo ou vara de Esculapio, s\u00edmbolo m\u00e9dico universal na actualidade.\nA Grecia cl\u00e1sica\nDentro do marco cultural da chamada \"cultura occidental\", alg\u00fans fil\u00f3sofos e cient\u00edficos buscan as ra\u00edces da ciencia moderna na \u00e9poca dos antigos gregos, na Grecia cl\u00e1sica. Eles foron os creadores da \"l\u00f3xica dedutiva\". Por\u00e9n a s\u00faa filosof\u00eda natural ti\u00f1a un defecto moi importante: consideraba innecesaria a comprobaci\u00f3n experimental das conclusi\u00f3ns. Era mesmo degradante para o fil\u00f3sofo da \u00e9poca suxerir que as conclusi\u00f3ns obtidas nun proceso mental l\u00f3xico precisaban seren confirmadas pola comprobaci\u00f3n experimental.\nPolo tanto, na chamada \"antig\u00fcidade cl\u00e1sica\" a medicina e, sobre todo, a cirurx\u00eda estaban moi pouco desenvolvidas. Como quedou dito, as tarefas manuais eran desprezadas polos cient\u00edficos (fil\u00f3sofos) da sa\u00fade, entendendo a cirurx\u00eda como unha aberraci\u00f3n do verdadeiro tratamento das enfermidades, que vi\u00f1a dado por unha simple axuda \u00e1 natureza curadora (coa dieta e a fitoterapia). Non obstante, os fil\u00f3sofos denominados presocr\u00e1ticos son os primeiros en interrogarse sobre os fen\u00f3menos naturais. Chamados \u03c6\u03c5\u03c3\u03b9\u03bf\u03bb\u03bf\u03b3\u03bf\u03b9 (\"physiologoi\", 'fisi\u00f3logos') por Arist\u00f3teles porque ti\u00f1an un discurso racional sobre a natureza, investigan sobre as causas naturais dos fen\u00f3menos que chegaron a ser os primeiros obxectos do m\u00e9todo.\nC\u00f3mpre facer unha referencia a Hip\u00f3crates, de Cos s\u00e9culo V\u00a0a.C. - s\u00e9culo IV\u00a0a.C., a figura m\u00e9dica por excelencia da cultura grega cl\u00e1sica. Aos 13 anos comezou os seus estudos de medicina que lle abriron as portas do templo dos Asclepiades (de Asclepio, como vimos, deus mitol\u00f3xico da medicina). Logo viaxou a Exipto para rematar a s\u00faa formaci\u00f3n. Deixou unha obra composta por 53 escritos que foi recollida polos seus disc\u00edpulos no Corpus hippocraticum. Pai indiscutido da medicina moderna, o seu m\u00e9rito fundamental foi o de desenvolver un sistema racional baseado na observaci\u00f3n e na experiencia para o estudo das doenzas cuxas causas atribu\u00eda a fen\u00f3menos naturais e non a intervenci\u00f3ns dos deuses ou a fen\u00f3menos de tipo m\u00e1xico-relixioso. Na medicina hipocr\u00e1tica descr\u00edbese o corpo humano coma unha asociaci\u00f3n dos catro humores: flegma (auga), bile amarela (lume), bile negra (terra), e sangue (aire); as doenzas desenv\u00f3lvense por unha perda do equilibrio destes humores. O mantemento da sa\u00fade efect\u00faase a trav\u00e9s da dieta e a hixiene. Indubid\u00e1bel xenio da medicina naturista, a el atrib\u00faese o co\u00f1ecido xuramento hipocr\u00e1tico. As s\u00faas ideas persistiron durante toda a Idade Media e o Renacemento.\nNo \"corpus\" hipocr\u00e1tico adv\u00edrtese unha not\u00e1bel exactitude anat\u00f3mica, e sorprenden algunhas propostas terap\u00e9uticas de plena vixencia na actualidade, coma a drenaxe do empiema pleural ou os tratamentos suxeridos para os traumatismos craniais.\nTras Hip\u00f3crates a seguinte figura m\u00e9dica grega de interese \u00e9 Arist\u00f3teles. Este pensador polifac\u00e9tico aprendeu medicina con seu pai, pero non consta que exercese esta disciplina. Arist\u00f3teles funda a f\u00edsica e a zoolox\u00eda, cando a ciencia adquire un m\u00e9todo, baseado na deduci\u00f3n. A el d\u00e9bese tam\u00e9n a primeira formulaci\u00f3n do siloxismo e da induci\u00f3n. As noci\u00f3ns de \"materia\", \"forma\", \"potencia\" e \"acto\" foron os primeiros conceptos de elaboraci\u00f3n abstracta. Para Arist\u00f3teles, a ciencia est\u00e1 subordinada \u00e1 filosof\u00eda (\"\u00e9 unha filosof\u00eda secundaria\", dixo) e ten por obxecto a busca dos primeiros principios e das primeiras causas, o que o discurso cient\u00edfico chamar\u00e1 o causalismo e que a filosof\u00eda denomina aristotelismo. Arist\u00f3teles \u00e9 a orixe dun retroceso do pensamento en relaci\u00f3n a certos presocr\u00e1ticos. En cambio, a s\u00faa escola peripat\u00e9tica foi o berce de varios m\u00e9dicos e cirurxi\u00e1ns famosos da \u00e9poca, a\u00ednda que non achegaron novidades destac\u00e1beis en materia de cirurx\u00eda.\nPer\u00edodo alexandrino. Alexandr\u00eda na \u00e9poca romana\nContra o ano 300\u00a0a.C. Alexandre o Grande conquista Exipto. A cidade de Alexandr\u00eda, as\u00ed denominada na s\u00faa honra, poucos anos m\u00e1is tarde, durante o per\u00edodo chamado \"alexandrino\" (de 323\u00a0a.C. - 30\u00a0a.C.) convert\u00edase no referente cultural do Mediterr\u00e1neo e Oriente Pr\u00f3ximo, sendo o prolongamento da cultura grega na \u00e9poca romana, con progresos significativos en astronom\u00eda e matem\u00e1ticas, as\u00ed coma alg\u00fans avances na f\u00edsica e na medicina. Alexandr\u00eda foi o centro intelectual dos sabios da \u00e9poca, que eran gregos.\nA chamada escola de Alexandr\u00eda recompilou e desenvolveu todos os co\u00f1ecementos sobre medicina (coma os de moitas outras disciplinas) co\u00f1ecidos na \u00e9poca, contribu\u00edndo a formar alg\u00fans destacados cirurxi\u00e1ns. Her\u00f3filo de Calcedonia foi o primeiro en realizar disecci\u00f3ns en p\u00fablico, e incluso algunhas fontes apuntan a posibilidade de que os tolomeos puxesen a disposici\u00f3n s\u00faa reos condenados a morte para practicar vivisecci\u00f3ns. Outro m\u00e9dico not\u00e1bel da escola alexandrina foi Eras\u00edstrato de Ceos, descubridor do col\u00e9doco (conduto de desembocadura da bile no intestino delgado, e do sistema de circulaci\u00f3n portal (un sistema venoso que atravesa o f\u00edgado con sangue procedente do tracto dixestivo).\nRoma.\nA civilizaci\u00f3n etrusca, antes de importar os co\u00f1ecementos da cultura grega, apenas desenvolvera un \"corpus\" m\u00e9dico de interese, se exceptuamos unha destac\u00e1bel habilidade no campo da odontolox\u00eda \nCanto \u00e1 civilizaci\u00f3n romana, non proporcionou grandes avances na ciencia. A filosof\u00eda, a medicina e as matem\u00e1ticas son de orixe grega, as\u00ed coma algunhas t\u00e9cnicas agr\u00edcolas.\nUn dos poucos cirurxi\u00e1ns romanos co\u00f1ecidos da era precristi\u00e1 foi Arcagato do Peloponeso (citado por Plinio na s\u00faa \"Naturalis Historia\", na que tam\u00e9n refire que inicialmente seu alcume \"Vulnarius\" (o \"curaferidas\"), pero os seus m\u00e9todos e sucesivos fracasos lle valeron o novo apelativo de \"Carnifex\" (o executor). \nEntre os anos 25\u00a0a.C. e 50 da nosa era viviu outra figura m\u00e9dica de importancia, Aulo Cornelio Celso, do que se conserva un tratado de medicina, \"De Re Medica Libri Octo\", no que se describe por primeira vez a t\u00e9cnica cir\u00farxica da ligadura, ou no que prop\u00f3n a utilizaci\u00f3n a modo de f\u00e9rula, para o tratamento das fracturas, de materiais semirr\u00edxidos ou molde\u00e1beis coma a cera. Describe tam\u00e9n 50 tipos de instrumentos cir\u00farxicos.\nEn Roma a casta m\u00e9dica organiz\u00e1base xa, dun modo que recorda \u00e1 actual divisi\u00f3n por especialidades, en m\u00e9dicos xerais (\"medici\"), cirurxi\u00e1ns (\"medici vulnerum\", \"chirurgi\"), oculistas (\"medici ab oculis\"), dentistas, e os especialistas en enfermidades do o\u00eddo. As lexi\u00f3ns romanas dispo\u00f1\u00edan dun cirurxi\u00e1n de campa\u00f1a e dun equipo capaz de instalar un hospital en pleno campo de batalla para atender os feridos. Un destes m\u00e9dicos lexionarios foi Diosc\u00f3rides, grego, un dos primeiros bot\u00e1nicos, autor do manual farmacol\u00f3xico m\u00e1is co\u00f1ecido e empregado at\u00e9 o s\u00e9culo XV. As s\u00faas viaxes co ex\u00e9rcito romano permit\u00edronlle recompilar gran n\u00famero de herbas e substancias medicinais e redactar a s\u00faa magna obra \"De Materia Medica\".\nPero a figura m\u00e9dica romana por excelencia foi Galeno de P\u00e9rgamo (129 - 201), cuxa influencia, e tam\u00e9n os seus erros anat\u00f3micos e fisiol\u00f3xicos, perduraron at\u00e9 o s\u00e9culo XVI. Estudou medicina con dous seguidores de Hip\u00f3crates, Estraconio e S\u00e1tiro, e despois visitou as escolas de medicina de Esmirna, Corinto e Alexandr\u00eda. Finalmente viaxou a Roma onde a s\u00faa fama levouno a ser o m\u00e9dico do emperador (Marco Aurelio). A\u00ednda que de formaci\u00f3n grega, en Roma as autopsias estaban prohibidas, polo que os seus co\u00f1ecementos de anatom\u00eda fund\u00e1banse en disecci\u00f3ns de animais, o que o levou a cometer alg\u00fans erros not\u00e1beis. \u00c1 s\u00faa morte deixou un legado non sempre beneficioso para o progreso da medicina, pero de indubid\u00e1bel valor. O seu nome, igual que sucedera co de Esculapio, converteuse en sin\u00f3nimo de m\u00e9dico.\nAreteo de Capadocia non tivo a fama e o reco\u00f1ecemento p\u00fablico de Galeno, pero no material escrito que se conservou demostra un gran co\u00f1ecemento e a\u00ednda un maior sentido com\u00fan. Polo menos un dos seus libros trata de cirurx\u00eda. Foi o primeiro m\u00e9dico en describir o cadro cl\u00ednico do t\u00e9tano, e a el d\u00e9bense os nomes actuais da epilepsia e da diabetes.\nBizancio.\nO Imperio Romano de Oriente foi, tras a divisi\u00f3n despois da morte de Teodosio, o herdeiro da cultura e a medicina gregas. No seu af\u00e1n por recuperar, ou non perder, os co\u00f1ecementos cl\u00e1sicos da cultura bizantina exerceu unha funci\u00f3n fundamental recompilando e catalogando o mellor das tradici\u00f3ns grega e romana. O m\u00e9dico persoal de Xuliano o Ap\u00f3stata, Oribasios recolleu en 70 volumes (\"As sinagogas m\u00e9dicas\") todo o saber m\u00e9dico at\u00e9 a s\u00faa \u00e9poca.\nIdade Media.\nConsid\u00e9rase xeralmente, desde un punto de vista evidentemente eurocentrista, que, tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a denominada posteriormente, e con desprezo, \"escura Idade Media\".\nPero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna.\nO per\u00edodo da Idade Media est\u00e9ndese desde a data devandita at\u00e9 1492 (data do descubrimento de Am\u00e9rica), e co\u00f1ece un desenvolvemento sen precedente das t\u00e9cnicas e das disciplinas cient\u00edficas, a despeito da imaxe escurantista propagada polos manuais escolares.\nCirurx\u00eda \u00e1rabe na Idade Media.\nSeguindo as ensinanzas de Mahoma: \"Buscade o saber a\u00ednda que te\u00f1ades que ir a China\", ou \"Quen deixe a s\u00faa casa para dedicarse \u00e1 ciencia, segue os pasos de Al\u00e1\", o mundo \u00e1rabe soubo recoller as ensinanzas das culturas coas que conviviu.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos Omeias, e continuada en Bagdad baixo os primeiros Ab\u00e1sidas. A ciencia \u00e1rabe-musulm\u00e1 esta fundada na traduci\u00f3n e a lectura cr\u00edtica das obras da Antig\u00fcidade. A extensi\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permitiu aos \u00e1rabes entrar en contacto coas civilizaci\u00f3ns hind\u00fa e chinesa.\nEntre os musulm\u00e1ns \"Al Hakim\" (o m\u00e9dico) era sin\u00f3nimo de sabio mestre. Os m\u00e9dicos \u00e1rabes ti\u00f1an a obriga de especializarse nalg\u00fan campo da medicina, e exist\u00edan varias clases dentro da profesi\u00f3n: De maior a menor categor\u00eda encontramos ao Hakim (o m\u00e9dico do \"marist\u00e1n\", hospital), Tahib, Mutabbib (m\u00e9dico en pr\u00e1cticas) e Mudawi (m\u00e9dico cuxo co\u00f1ecemento \u00e9 soamente emp\u00edrico). O maior hospital co\u00f1ecido da \u00e9poca medieval estaba en O Cairo: o Al-Mansur, fundado en 1283, que estaba xa divido en salas de especialidades m\u00e9dicas, ao modo actual, contaba cunha secci\u00f3n de diet\u00e9tica coordinada coa coci\u00f1a do hospital, unha sala para pacientes externos, sala de conferencias e biblioteca.\nEn todos os manuais m\u00e9dicos \u00e1rabes enc\u00f3ntranse grandes cap\u00edtulos ou secciones dedicados \u00e1 cirurx\u00eda, inspirados na tradici\u00f3n alexandrina. Hunayn ibn Ishaq (808 - 873), que chegou a ser m\u00e9dico persoal do califa Al-Mamum, fundou a primeira escola m\u00e9dica do islam.\nAnos despois destacar\u00e1 Abu Bakr Muhammed ibn Zakkariya, de sobrenome Al-Razi o Rhazes. M\u00e9dico do califa e director fundador do hospital de Bagdad.\nA pesar da s\u00faa transcendencia como figura m\u00e9dica do islam, Ali ibn Sina ou Avicena (980 - 1037), non inclu\u00edu na s\u00faa monumental enciclopedia a \"Qan\u00fbn\" (O Canon) ning\u00fan tratamento cir\u00farxico de interese, recomendando a cauterizaci\u00f3n como m\u00e9todo xeral cir\u00farxico.\nDe modo similar, os fil\u00f3sofos e m\u00e9dicos andalus\u00eds Avempace (ca. 1080 - 1138) e Averroes (1126 - 1198) apenas desenvolveron a materia cir\u00farxica nas s\u00faas obras m\u00e9dicas, dedicadas preferentemente \u00e1s plantas medicinais.\nPero sobre todos eles destaca Abul-Qasim Khakaf ibn al Abbas al Zahravi, m\u00e1is co\u00f1ecido como Abulcasis en occidente, que foi un m\u00e9dico e cient\u00edfico andalus\u00ed, (Zahara, preto de C\u00f3rdoba, Al-\u00c1ndalus, 936 - C\u00f3rdoba, Al-\u00c1ndalus, 1013), que viviu a maior parte da s\u00faa vida en Alhaur\u00edn de la Torre, onde estudou, deu clases e practicou a medicina at\u00e9 pouco antes da s\u00faa morte, e que \u00e9 considerado o fundador da cirurx\u00eda moderna Nos seus textos, onde combinaba as ensinanzas cl\u00e1sicas greco-latinas cos co\u00f1ecementos da ciencia do Pr\u00f3ximo Oriente, foron a base dos procedementos cir\u00farxicos europeos at\u00e9 o Renacemento. A s\u00faa maior contribuci\u00f3n \u00e1 historia da medicina \u00e9 o \"Kitab al-Tasrif\" (Libro da pr\u00e1ctica m\u00e9dica), unha obra de trinta volumes onde recompilou todo o co\u00f1ecemento m\u00e9dico e farmac\u00e9utico da \u00e9poca. Desenvolveu m\u00e1is de 200 novos instrumentos cir\u00farxicos que describe no \u00faltimo libro da s\u00faa magna enciclopedia, a cal foi profusamente estudada en toda Europa durante m\u00e1is de cinco s\u00e9culos despois da s\u00faa morte.\nAvenzoar Ibn Zuhr, nacido en Sevilla (daquela capital dun reino de taifa) en 1073 e morto na mesma cidade en 1162, foi un m\u00e9dico de grande \u00e9xito pola s\u00faa habilidade, a\u00ednda que foi expulsado do seu pa\u00eds debido a intrigas dos envexosos, encontrando un protector, Yousef Ibn Tachfin, rei Almor\u00e1bide. Estudara medicina en C\u00f3rdoba e, despois dunha curta estancia en Bagdad, no Cairo, volveu po\u00f1\u00e9ndose (como m\u00e9dico) ao servizo dos Almor\u00e1bides e dos Almohades. Gran mestre en medicina, tivo como disc\u00edpulo a Averroes e, a petici\u00f3n deste, escribiu o libro \"Kitab al-Taisir fi al-Mudawat wa al-Tadbir\", traducido ao lat\u00edn co t\u00edtulo \"Rectificatio medicationis et regiminis\" (Venecia, 1490; Li\u00f3n, 1531). Tam\u00e9n deixou dous tratados das \"Febres\", traducidos ao lat\u00edn en Venecia (1578), que conte\u00f1en informaci\u00f3ns que son pertinentes a\u00ednda hoxe. A s\u00faa erudici\u00f3n valeulle o sobrenome de \"Sabio c\u00e9lebre\".\nCirurx\u00eda medieval no mundo cristi\u00e1n.\nEn Bizancio, a hixiene e a medicina experimentaron progresos. As universidades bizantinas, as\u00ed coma as bibliotecas, recompilaron numerosos tratados e obras de estudo sobre a filosof\u00eda e o saber cient\u00edfico da \u00e9poca.\nNa Europa occidental, a concepci\u00f3n teocentrista do cosmos propia deste per\u00edodo non estimulaba o co\u00f1ecemento da orixe f\u00edsica das enfermidades. De feito, a\u00ednda que existiron investigaci\u00f3ns nese sentido, moitos m\u00e9dicos afrontaron todo tipo de problemas, non tanto por seguir un m\u00e9todo cient\u00edfico que non se definira a\u00ednda, sen\u00f3n pola colisi\u00f3n das s\u00faas proposici\u00f3ns co paradigma dominante: a enfermidade era un castigo divino, e a s\u00faa curaci\u00f3n fund\u00e1base no arrepentimento e a penitencia. A vontade de Deus estaba por riba da habilidade do cirurxi\u00e1n, o que acabou por infundir un nihilismo terap\u00e9utico pouco resolutivo.\nPero, por outra parte, o movemento monacal, procedente de oriente, comeza no s\u00e9culo V a se estender por Europa. Nos mosteiros ac\u00f3llese a peregrimos, enfermos e desafiuzados, comezando a formarse o xerme dos hospicios ou hospitais, a\u00ednda que a medicina practicada por monxes e sacerdotes carec\u00eda, en xeral, de base racional. No Concilio de Clermont, en 1130, chegou a prohibirse a todo cl\u00e9rigo o estudo de calquera forma de medicina, e no cuarto Concilio de Letr\u00e1n (1215) separouse aos internistas dos cirurxi\u00e1ns debido \u00e1 mala fama que \u00edan adquirindo estes \u00faltimos, en parte propalada polos primeiros.\nExisten antecedentes de estruturas similares a hospitais na India ou en Roma, pero a s\u00faa extensi\u00f3n e concepci\u00f3n actual d\u00e9bese ao modelo mon\u00e1stico iniciado por San Bieito en Montecasino, e \u00e1s s\u00faas variantes posteriores denominadas leprosar\u00edas ou lazaretos, en honor San L\u00e1zaro, irm\u00e1n de Marta e Mar\u00eda Magdalena, resucitado por Xesucristo, e que se cr\u00eda que morrera \u00e1 causa da lepra.\nNa Europa occidental, despois dun per\u00edodo de repregamento durante a Alta Idade Media, recup\u00e9rase un esp\u00edrito cultural e t\u00e9cnico que culmina no chamado Renacemento do s\u00e9culo XII. A escol\u00e1stica, no s\u00e9culo XI, preconiza un sistema coherente de pensamento pr\u00f3ximo ao que ser\u00e1 o empirismo. A filosof\u00eda natural proponse como obxectivo a descrici\u00f3n da natureza, percibida como un sistema coherente de fen\u00f3menoss (ou \"pragmata\"), movidos por \"leis\".\nNa Baixa Idade Media fai a s\u00faa aparici\u00f3n a l\u00f3xica, que permite que se desenvolvan diversos m\u00e9todos cient\u00edficos, as\u00ed coma os esforzos para elaborar modelos matem\u00e1ticos ou m\u00e9dicos, o que xogar\u00e1 \"un papel maior na evoluci\u00f3n das diferentes concepci\u00f3ns do status das ciencias\". Por outra parte, o mundo medieval occidental ve aparecer unha \"laicizaci\u00f3n do saber\", concomitante coa \"autonomizaci\u00f3n das ciencias\".\nA cirurx\u00eda non se desenvolve at\u00e9 os s\u00e9culos XII e XIII. No s\u00e9culo XIII os estudos de cirurx\u00eda m\u00e1is importantes l\u00e9vanse a cabo en torno a Bolo\u00f1a, na universidade recentemente inaugurada en 1088, onde Hugo de Borgognoni fundou a facultade de medicina. Seu fillo Teodorico de Borgognoni (1205 - 1296) escribiu \"Chirurgia\", un tratado dedicado exclusivamente \u00e1 cirurx\u00eda, no que pon en discusi\u00f3n a pr\u00e1ctica, herdada de Galeno, de deixar que as feridas se carguen de pus, como a medida m\u00e1is eficaz para a s\u00faa curaci\u00f3n. Para as suturas utilizaba f\u00edo fabricado con intestino de animais, (aut\u00e9ntico precursor do catgut, f\u00edo de sutura utilizado antes do desenvolvemento dos materiais sint\u00e9ticos, feito a partir do intestino de cabalo ou de cabra, e utilizado para as suturas internas, de maneira que puidesen ser reabsorbidas co tempo).\nGuglielmo da Saliceto, outro profesor da escola de Bolo\u00f1a, escribiu \"Chirurgia\" coa intenci\u00f3n de deixar os seus co\u00f1ecementos neste campo a seu fillo, e que despois se converteu nun manual de referencia para as facultades de medicina medievais. Nesta obra deixa algunhas reflexi\u00f3ns sorprendentes sobre o cancro, excepcionais tendo en conta os escasos co\u00f1ecementos de fisiolox\u00eda da \u00e9poca. Guido de Lanfranc, alumno de Guglielmo da Saliceto est\u00e1 considerado o pai da cirurx\u00eda francesa. No s\u00e9culo XII florece a escola de Montpellier. Un dos seus profesores de anatom\u00eda foi Henry de Mondeville (1260-1320), m\u00e9dico do rei Filipe o Fermoso de Francia, a\u00ednda que o m\u00e1is famoso foi Guy de Chauliac (1290-1368), autor de \"La grande chirurgia\". Este cirurxi\u00e1n foi o primeiro en facer observaci\u00f3ns sobre as feridas da armas da fogo, utilizadas por primeira vez polos ingleses en 1346 na batalla de Crecy.\nA cirurx\u00eda renacentista.\nO Renacemento \u00e9 un per\u00edodo que se sit\u00faa en Europa no fin da Idade Media e no comezo da Idade Moderna. Ch\u00e1mase as\u00ed polo redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. Dos cient\u00edficos desta \u00e9poca destacan Francis Bacon, Nicolao Cop\u00e9rnico e Galileo Galilei, que estableceron o denominado m\u00e9todo cient\u00edfico.\nO florecemento das universidades, especialmente en Italia, ao amparo das novas clases mercant\u00eds foi o motor intelectual do que se deriva o progreso cient\u00edfico que caracteriza este per\u00edodo. Esta \"nova era\" adquire especial relevancia nas ciencias naturais e a medicina, baixo o principio xeral do \"revisionismo cr\u00edtico\". Os novos co\u00f1ecementos en anatom\u00eda supo\u00f1en o avance definitivo de disciplinas coma a cirurx\u00eda ou a anatom\u00eda patol\u00f3xica.\nO mellor anatomista deste per\u00edodo, a\u00ednda que non o primeiro, \u00e9 Andreas Vesalio (1514 - 1564), que baseou os seus estudos anat\u00f3micos na disecci\u00f3n de cad\u00e1veres e foi autor dun dos manuais de anatom\u00eda m\u00e1is estendidos e influentes durante os dous s\u00e9culos seguintes, \"De humani corporis fabrica\". Vesalio doutor\u00e1rase na universidade de Padua, despois de formarse na de Par\u00eds, e foi nomeado \"explicator chirurgiae\" (profesor de cirurx\u00eda) da universidade paduana. Durante os seus anos como profesor redactar\u00e1 a s\u00faa grande obra, e acabar\u00e1 a s\u00faa carreira profesional como m\u00e9dico persoal de Carlos I e, posteriormente, de Filipe II.\nNesta mesma \u00e9poca, o aragon\u00e9s Miguel Servet (1511 - 1553), outro pioneiro no campo da anatom\u00eda, descubriu a circulaci\u00f3n menor. Practicando a disecci\u00f3n xunto a Hans Gunther observou, e publicou na s\u00faa obra \"Christianismi restitutio\", que o sangue se oxixenaba nos pulm\u00f3ns (e non no coraz\u00f3n, como cr\u00eda Galeno) e que neste \u00f3rgano se produc\u00eda unha circulaci\u00f3n menor, tras a que o sangue acced\u00eda ao ventr\u00edculo esquerdo. Este descubrimento, non obstante, xa o fixera Ibn Nafis, m\u00e9dico \u00e1rabe do s\u00e9culo XIII, pero as s\u00faas observaci\u00f3ns non foron co\u00f1ecidas en occidente. O descubrimento completouno o ingl\u00e9s William Harvey (1578 - 1657), que demostrou o mecanismo da circulaci\u00f3n maior e menor.\nDurante o s\u00e9culo XVI revoluci\u00f3nase a cirurx\u00eda debido \u00e1 introduci\u00f3n da c\u00e1tedra de cirurx\u00eda en moitas universidades francesas e espa\u00f1olas (en relaci\u00f3n coa de anatom\u00eda); aparece novo material cir\u00farxico, e encontra un revulsivo na multitude de conflitos b\u00e9licos que se desenvolven en Europa. \nNas \u00faltimas d\u00e9cadas deste s\u00e9culo, a punto de finalizar o per\u00edodo renacentista, aparece na escena internacional o considerado o pai da cirurx\u00eda moderna, Ambroise Par\u00e9 (ca. 1510 - 1590), que cambia o tratamento das feridas e a amputaci\u00f3n de membros dunha maneira radical. Pouco antes, o su\u00edzo Paracelso, figura m\u00e9dica controvertida, considerado por uns un simple barbeiro, alquimista pola maior\u00eda e cirurxi\u00e1n por outros, intentara con pouco \u00e9xito elevar o rango da cirurx\u00eda ao mesmo nivel que o dos m\u00e9dicos internistas, pero ser\u00e1 o franc\u00e9s quen elimine as \u00faltimas reservas. Par\u00e9 foi m\u00e9dico persoal de cinco reis nunha \u00e9poca en que era costume substitu\u00edr toda a corte con cada novo monarca. A s\u00faa formaci\u00f3n iniciouse no gremio dos barbeiros, pero compaxinaba o seu traballo coa asistencia ao H\u00f4tel-Dieu de Par\u00eds. O seu traballo como cirurxi\u00e1n comezou no ex\u00e9rcito franc\u00e9s, onde se especializou en feridas de bala. Sufriu un certo rexeitamento da comunidade m\u00e9dica, xa que a s\u00faa extracci\u00f3n humilde e o seu desco\u00f1ecemento do lat\u00edn e o grego obrig\u00e1ronlle a escribir toda a s\u00faa obra en franc\u00e9s. A s\u00faa inventiva levouno a dese\u00f1ar alg\u00fans instrumentos cir\u00farxicos, e incluso dese\u00f1ou algunhas pr\u00f3teses ou \"membros artificiis\" para alg\u00fans dos seus pacientes amputados. C\u00f3mpre sinalar o seu estudo sobre os siameses, ou a s\u00faa refutaci\u00f3n do emprego das pedras de bezoar como ant\u00eddotos universais. Boa parte da s\u00faa obra \u00e9 un compendio de an\u00e1lises e refutaci\u00f3n de costumes, tradici\u00f3ns ou superstici\u00f3ns m\u00e9dicas sen fundamento cient\u00edfico nin utilidade real.\nOs barbeiros.\nXa desde o s\u00e9culo XIII a categor\u00eda dos cirurxi\u00e1ns franceses vi\u00f1a increment\u00e1ndose e fac\u00e9ndose vis\u00edbel grazas a autoridade para vestir a toga longa e realizar cirurx\u00eda maior. Ao longo dos seguintes s\u00e9culos comezouse a empregar o termo de \"barbeiro\" para referirse a un gremio de \"pr\u00e1cticos\", non m\u00e9dicos, desco\u00f1ecedores do lat\u00edn e cuxo campo de actuaci\u00f3n limit\u00e1base a intervenci\u00f3ns menores, coma flebotom\u00edas, extracci\u00f3n de pezas dentarias, ou curaci\u00f3n de pequenas feridas. En Francia, os \u00e9xitos da cirurx\u00eda durante o Renacemento, como se ver\u00e1 a continuaci\u00f3n, levar\u00edan \u00e1 desaparici\u00f3n das diferenzas de clase entre m\u00e9dicos e cirurxi\u00e1ns.\nEmporiso, os barbeiros seguir\u00edan realizando a s\u00faa funci\u00f3n social libremente durante moito tempo, at\u00e9 a fundaci\u00f3n da \"Acad\u00e9mie Royale de Chirurgie\" en 1731, dirixida nos seus inicios polo cirurxi\u00e1n Jean Louis Petit, quen perfeccionou o torniquete, e a promulgaci\u00f3n da ordenanza de Luis XV prohibindo aos barbeiros o exercicio da cirurx\u00eda.\nEn Inglaterra, non obstante, os internistas van ga\u00f1ando forza ao longo do s\u00e9culo XV, conseguindo fundar o \"Real Colexio de M\u00e9dicos\", igualando aos cirurxi\u00e1ns cos barbeiros, e obrig\u00e1ndolles a seren regulados baixo id\u00e9ntica norma que os pasteleiros ou os notarios. En 1540 o parlamento autoriza a creaci\u00f3n da \"Compa\u00f1\u00eda de cirurxi\u00e1ns-barbeiros\", pero haber\u00e1 de ser Thomas Vicary, cirurxi\u00e1n encargado de curar con \u00e9xito unha ferida da perna de Henrique VIII, quen conseguise de mans do rei a carta de dereitos do gremio de cirurxi\u00e1ns.\nO s\u00e9culo XVIII: a cirurx\u00eda ilustrada.\nO desenvolvemento das ciencias f\u00edsicas e biol\u00f3xicas que se produce a partir do Renacemento sup\u00f3n o definitivo empux\u00f3n para a cirurx\u00eda coma disciplina m\u00e9dica con suficiente entidade propia. \nComezan a proliferar multitude de m\u00e9dicos e cirurxi\u00e1n not\u00e1beis, moitos deles especializados xa en campos concretos. O s\u00e9culo XVIII \u00e9 o gran s\u00e9culo dos cirurxi\u00e1ns, que empezan a adquirir un \u00e9xito profesional moi importante e gran reco\u00f1ecemento social. Durante este s\u00e9culo aparecen os Reais Colexios de Cirurx\u00eda e com\u00e9zase a dar valor ao co\u00f1ecemento te\u00f3rico na formaci\u00f3n do cirurxi\u00e1n.\nEn Europa central distrib\u00faese con \u00e9xito un libro titulado \"Institutiones chirurgicae, in quibus quicquid ad rem chirurgicam pertinet optima et novissima ratione pertractatur\". O seu autor \u00e9 Lorenz Heister (1683-1758), cirurxi\u00e1n alem\u00e1n que exerceu tam\u00e9n en Holanda, e Inglaterra.\nAparece a especialidade da traumatolox\u00eda, denominada nas s\u00faas orixes \"\u00e1lxebra\".\nWilliam Cheselden, John Hunter o Percival Pott en Inglaterra, Jean-Andre Venel en Su\u00edza, Pedro Virgili ou Antonio de Gimbernat en Espa\u00f1a, son alg\u00fans dos nomes dunha lista intermin\u00e1bel de cirurxi\u00e1ns destacados do s\u00e9culo XVIII.\nAdemais hai que destacar a Dominique-Jean Larrey (1766-1842), cirurxi\u00e1n de Napole\u00f3n e inventor do transporte en ambulancia utilizado por primeira vez durante as guerras napole\u00f3nicas.\nS\u00e9culo XIX.\nDurante o s\u00e9culo XIX cons\u00famase a integraci\u00f3n da medicina e a cirurx\u00eda nun mesmo corpo de co\u00f1ecementos e ensinanzas, o que sup\u00f3n o reco\u00f1ecemento definitivo da especialidade cir\u00farxica, coa incorporaci\u00f3n engadida da traumatolox\u00eda ao seu \u00e1mbito de actuaci\u00f3n. A derrota dos tres inimigos cl\u00e1sicos da cirurx\u00eda: a hemorraxia, a infecci\u00f3n e a dor, \u00e9 a vitoria desta disciplina. O desenvolvemento das teor\u00edas microbianas das enfermidades infecciosas, a evoluci\u00f3n das t\u00e9cnicas anest\u00e9sicas ou o descubrimento dos raios X, son ferramentas fundamentais no seu impulso: o cirurxi\u00e1n pode traballar co doente sedado e, polo tanto, sen a rapidez que se lle requir\u00eda at\u00e9 ese momento, con moito maior co\u00f1ecemento sobre o que se pode encontrar e con armas adecuadas para paliar as pos\u00edbeis complicaci\u00f3ns. As taxas de morbimortalidade comezan a caer, e todo isto prod\u00facese nunha marxe de poucas d\u00e9cadas.\nS\u00e9culo XX.\nA cirurx\u00eda do s\u00e9culo XX tivo un r\u00e1pido desenvolvemento, no que destacan:\nS\u00e9culo XXI: cirurx\u00eda laparosc\u00f3pica.\nA cirurx\u00eda laparosc\u00f3pica \u00e9 unha t\u00e9cnica cir\u00farxica que se practica a trav\u00e9s de pequenas escisi\u00f3ns, usando a asistencia dun sistema \u00f3ptico que permite ao equipo m\u00e9dico ver o campo cir\u00farxico dentro do paciente e actuar nel. Ch\u00e1maselle a estas t\u00e9cnicas \"m\u00ednimo-invasivas\" ou de m\u00ednima invasi\u00f3n, xa que evitan os grandes cortes de bistur\u00ed requiridos pola cirurx\u00eda aberta ou convencional e posibilitan, polo tanto, un per\u00edodo postoperatorio moito m\u00e1is r\u00e1pido e confort\u00e1bel.\nInstrumentaci\u00f3n cir\u00farxica e enfermar\u00eda cir\u00farxica.\nA \"instrumentaci\u00f3n cir\u00farxica e a enfermar\u00eda cir\u00farxica\" son profesi\u00f3ns dedicadas a formar profesionais do equipo m\u00e9dico-cir\u00farxico cun nivel de co\u00f1ecemento cient\u00edfico e t\u00e9cnico que lles permita ofrecer un servizo de calidade na atenci\u00f3n ao paciente cir\u00farxico mediante a aplicaci\u00f3n de procesos de instrumentaci\u00f3n, esterilizaci\u00f3n, bioseguridade, saneamento ambiental e administraci\u00f3n, para colaborar na mellora e o restablecemento da sa\u00fade do paciente.\nEsta tarefa real\u00edzase polos instrumentistas cir\u00farxicos ou enfermeiros instrumentistas, cuxas funci\u00f3ns son:\nEstas son as denominaci\u00f3ns predominantes nas linguas dos pa\u00edses do noso contorno para describir o papel que representan, a\u00ednda que existen outras.\nEn Espa\u00f1a, por exemplo, ch\u00e1maselle instrumentista, e o seu traballo real\u00edzano os enfermeiros que, despois de terminar o grao en enfermar\u00eda, se especializan en coidados m\u00e9dico-cir\u00farxicos, onde reciben co\u00f1ecementos suficientes para realizar estas tarefas en quir\u00f3fano.\nQuen realiza a especializaci\u00f3n de instrumentaci\u00f3n cir\u00farxica:\nO enfermeiro instrumentista profesional est\u00e1 capacitado e habilitado para:\nO licenciado en organizaci\u00f3n e asistencia de quir\u00f3fanos est\u00e1 capacitado e habilitado para:"}
{"id": "180388", "revid": "89787", "url": "https://gl.wikipedia.org/wiki?curid=180388", "title": "Georg Holtzendorff", "text": "Georg Holtzendorff (tam\u00e9n escrito \"Holzendorff\") foi un pintor da Saxonia especialista en paisaxes, estatu\u00ed\u00f1as e querub\u00edns, que se refuxiou en Inglaterra, a consecuencia da guerra franco-prusiana.\nTraxectoria.\nHoltzendorff traballou para a Royal Crown Derby Porcelain Company e debuxou esbozos que representan a paisaxe de Derbyshire, que foron aplicados a porcelana.\nO seu traballo principal foi a decoraci\u00f3n do \"Servizo de Sobremesa Gladstone\", presentado polo \"Liberal Working Men of Derby\" ao primeiro ministro William Ewart Gladstone en 1883. Unha acuarela de Holtzendorff (ao redor de 1882), cunha vista de Becket Street, Derby, co Derby Museum and Art Gallery no fondo, \u00e9 o \u00fanico estudo restante en papel vinculado ao servizo de Gladstone."}
{"id": "180390", "revid": "23204", "url": "https://gl.wikipedia.org/wiki?curid=180390", "title": "Eleanor Bron", "text": "Eleanor Bron nada en Middlesex o 14 de marzo de 1938 \u00e9 unha escritora e actriz de televisi\u00f3n, cinema e teatro inglesa.\nTraxectoria.\n\u00c9 descendente de xudeus da Europa Occidental. O seu pai acurtou o apelido \"Brontein\" por \"Bron\" na honra \u00f3 fundador da Bron`s Orchestral Service. Estudou no norte de Inglaterra no Collegiate School e no Newnham College, en Cambridge. Estivo casada co arquitecto Cedric Price at\u00e9 o seu falecemento no 2003. Non tiveron fillos. O seu irm\u00e1n \u00e9 o produtor Gerry Bron.\nTraxectoria cinematogr\u00e1fica.\nEleanor Bron comezou a s\u00faa carreira no Cambridge Footlights con The Last Laugh. A actriz apareceu no filme \"Help!\" cos Beatles no papel de Ahme. Paul McCartney tam\u00e9n tomou o seu nome para a canci\u00f3n \"Eleanor Rigby\".\nTam\u00e9n interpretou a doutora que fixo razoar \u00f3 casanova interpretado por Michael Caine en \"Alfie\", a inalcanz\u00e1bel Margaret Spencer no filme de Peter Cook e Dudley Moore \"Bedazzled\", Hermione Roddice en \"Mulleres namoradas\" de Ken Russell, e Lydia Reynols no drama \"A Touch of Love\".\nAparece no filme \"Two for the Road\" xunto a Albert Finney, Audrey Hepburn e William Daniels. M\u00e1is recentemente colaborou nas adaptaci\u00f3ns cinematogr\u00e1ficas de \"A princesi\u00f1a\", \"The House of Mirth\", \"Black Beauty\" e \"Wimbledon\".\nBron \u00e9 citada acot\u00edo como unha inspiraci\u00f3n para a canci\u00f3n dos Beatles \u201cEleanor Rigby\u201d. \u00c9 nomeada na canci\u00f3n \u201cYo la Tengo\u201d de Tom Courtenay, na estrofa: \u201cdreaming 'bout Eleanor Bron, in my room with the curtains drawn...\".\nObra.\n\u00c9 autora de varios libros, entre os que destacan \"Life and other Punctures\", unha historia sobre a volta ciclista en Francia e Pa\u00edses Baixos sobre unha bicicleta, e \"The Pillow Book of Eleanor Bron\"."}
{"id": "180391", "revid": "89787", "url": "https://gl.wikipedia.org/wiki?curid=180391", "title": "Mike Hawthorn", "text": "John Michael Hawthorn, nado o 10 de abril de 1929 e finado o 22 de xaneiro de 1959, foi un piloto brit\u00e1nico de automobilismo, campi\u00f3n do mundo da tempada de 1958 logo do cal anunciou a s\u00faa retirada logo de verse profundamente afectado pola morte do seu compa\u00f1eiro de equipo e amigo Peter Collins, dous meses antes no Gran Premio de Alema\u00f1a de 1958. Hawthorn tam\u00e9n ga\u00f1ou as 24 Horas de Le Mans en 1955, pero viuse cuestionado pola s\u00faa implicaci\u00f3n no accidente da traxedia de Le Mans de 1955 que empa\u00f1ou a carreira. Hawthorn morreu nun accidente de tr\u00e1fico seis meses logo da s\u00faa retirada, sufr\u00eda dunha enfermidade terminal.\nPrimeiros anos.\nNado en Mexborough (West Riding of Yorkshire, Inglaterra) fillo de Leslie e Winifred (de solteira Symonds) Hawthorn, estudou no Ardingly College, West Sussex, seguindo estudos na universidade t\u00e9cnica de Chelsea e unha aprendizaxe cun fabricante de veh\u00edculos comerciais. O seu pai era dono do Tourist Trophy Garage en Farnham, concesionario de varias marcas de alta gama como Jaguar e Ferrari. O seu pai correu en motocicletas e apoiou a carreira deportiva do seu fillo; cando o pai morreu nun accidente de tr\u00e1fico, en 1954, Mike Hawthorn herdou o negocio.\nRexistro de carreiras.\nMike Hawthorn fixo a s\u00faa debut na competici\u00f3n no seu Riley Ulster Imp, KV 9475 de 1934, ga\u00f1ando a clase de 1100 C.C. de autos deportivos nas probas de velocidade Brighton o 2 de setembro de 1950.. En 1951, pilotando un 1\u00bd litros TT Riley, participou no \"Motor Sport\" Brooklands Memorial Trophy, ga\u00f1ando por un punto. Tam\u00e9n ga\u00f1ou o Ulster Trophy Handicap en Dundrod e o Leinster Trophy en Wicklow nese ano.\nPara 1952, cambiouse aos monoprazas e durante esa tempada ga\u00f1ou a s\u00faa primeira carreira nun Cooper-Bristol T20 de F\u00f3rmula 2 en Goodwood. Seguido doutros \u00e9xitos que chamaron \u00e1 atenci\u00f3n de Enzo Ferrari que lle ofreceu unha unidade de f\u00e1brica. Fixo o seu debut na F\u00f3rmula Un no Gran Premio de B\u00e9lxica de 1952 no lendario circu\u00edto de Spa-Francorchamps, terminando en cuarta posici\u00f3n. Cara ao final da tempada, xa conseguira o seu primeiro podio, cun terceiro lugar no Gran Premio do Reino Unido de 1952 e un par de cuartas posici\u00f3ns pilotando un Cooper.\nNa Scuderia Ferrari na tempada de , Hawthorn mostrou de inmediato a s\u00faa val\u00eda cunha vitoria, no seu noveno intento, no Gran Premio de Francia de 1953 no circu\u00edto de Reims-Gueux, superou na t\u00e1ctica a Juan Manuel Fangio na que alcumouse como \"a carreira do s\u00e9culo\", segundo as cr\u00f3nicas cambiaron o liderado en case todas as curvas do circu\u00edto de Reims. Ademais, logo de 500\u00a0km de carreira, os catro coches de cabeza ti\u00f1an menos de 5 segundos de diferenza. Este e putros dous podios axud\u00e1ronlle a terminar a tempada cuarto na xeral. Tam\u00e9n ga\u00f1ou o BRDC International Trophy e o Ulster Trophy as\u00ed como as 24 Horas de Spa Francorchamps co seu compa\u00f1eiro de equipo en Ferrari Giuseppe Farina.\nHawthorn tivo menos sorte en , sufrindo queimaduras graves nun accidente durante o Gran Premio de Siracusa, pero terminou o ano con tres segundos postos e unha vitoria no final de tempada en Espa\u00f1a, quedando terceiro no campionato de pilotos. Trala morte do seu pai, Hawthorn deixou Ferrari para competir co equipo Vanwall de Tony Vandervell, xa que ti\u00f1a que pasar m\u00e1is tempo no concesionario da familia que herdara, pero logo de d\u00faas carreiras volveu a Ferrari.\n24 Horas de Le Mans de 1955.\nEn xaneiro de 1955, Hawthorn uniuse ao equipo de carreiras de Jaguar, en substituci\u00f3n de Stirling Moss, que marchara a Mercedes.. Hawthorn ga\u00f1ou as 24 Horas de Le Mans de 1955. Logo do que foi descrito como unha pilotaxe inspirada na que estableceu a marca de volta de 196\u00b4340\u00a0km/h durante un duelo de tres horas con Fangio nas primeiras etapas. A carreira viuse empa\u00f1ada polo peor desastre na historia do automobilismo, un accidente no que morreron 84 espectadores e o piloto Pierre Levegh, logo de que Hawthorn freara de s\u00fapeto diante do Healey de Lance Macklin logo de alcanzalo para entrar en boxes, causando que Macklin desvi\u00e1rase cara \u00e1 traxectoria do Mercedes de Levegh. Logo de chocar co Healey, o Mercedes saltou o terrapl\u00e9n de terra que separaba a \u00e1rea dos espectadores e a pista, envorcou e rebotou no extremo das bancadas dos espectadores, ent\u00f3n golpeou a estrutura dunha escaleira de formig\u00f3n. O impacto desintegrou a parte dianteira e lanzou o coche en alto, dando voltas e lanzando restos sobre a multitude. A carrozar\u00eda dianteira caeu directamente sobre a multitude. A suspensi\u00f3n dianteira, motor, e outros restos voaron pola zona dos espectadores deixando franxas de destruci\u00f3n fronte \u00e1s tribunas. O resto do coche aterrou no terrapl\u00e9n de terra e estalou en chamas. Oito horas m\u00e1is tarde, cando lideraba a carreira 1\u00b45 voltas por diante do equipo Jaguar, o equipo Mercedes retirouse da carreira, aparentemente como un sinal de respecto polos falecidos no accidente; o equipo Jaguar foi invitado a unirse a eles, pero negouse. A prensa francesa realizou fotograf\u00edas de Hawthorn e Ivor Bueb celebrando a s\u00faa vitoria coa champa\u00f1a habitual, pero trat\u00e1ronos con desprezo. A investigaci\u00f3n oficial sobre o accidente determinou que Hawthorn non era responsable do accidente, e que non era m\u00e1is que un incidente de carreira. A morte dos espectadores atribu\u00eduse \u00e1s normas de seguridade inadecuadas para o dese\u00f1o da pista. As zonas de tribuna e boxes demolironse e reconstru\u00edronse pouco despois. O n\u00famero de mortos levou \u00e1 prohibici\u00f3n dos deportes de motor en Francia, Espa\u00f1a, Su\u00edza, Alema\u00f1a e outras naci\u00f3ns, ata que as pistas lograron un mellor nivel de seguridade.\nCampionato do mundo de 1958.\nOutro cambio de equipo en , esta vez co equipo BRM, foi un fracaso, e o seu \u00fanico podio chegou en Arxentina, onde a non participaci\u00f3n de BRM permitiulle pilotar un Maserati 250F.\nEn , Hawthorn volveu co equipo Ferrari de f\u00e1brica, e pronto f\u00edxose amigo de Peter Collins, un compatriota e piloto do equipo Ferrari. Durante as tempadas e , os dous ingleses engancharonse nunha feroz rivalidade con Luigi Musso, outro piloto de Ferrari, polos premios en efectivo. Hawthorn ga\u00f1ou o Gran Premio de Francia de 1958 en Reims, no que Musso resultou ferido mortal cando \u00eda no segundo lugar.\nHawthorn ga\u00f1ou o campionato de de F\u00f3rmula 1. Unha vitoria, no Gran Premio de Francia, e sete podios permit\u00edronlle vencer ao seu compatriota Stirling Moss, a pesar de que este logrou catro triunfos e nove podios. Lideraba facilmente no Gran Premio de M\u00f3naco de 1958 cando explotou o motor do seu 246, mentres que en Monza estaba un minuto por diante de Tony Brooks cando o seu embrague obrigoulle a reducir a velocidade para quedar na segunda posici\u00f3n.\nHawthorn beneficiouse enormemente da cabaleirosidade de Moss, como se demostrou no Gran Premio de Portugal de 1958 en Porto. Hawthorn foi descualificado por arrincar o seu coche parado costa abaixo en direcci\u00f3n contraria, no cami\u00f1o a un segundo posto. Moss intercedeu a favor de Hawthorn e a decisi\u00f3n foi revertida en \u00faltima instancia. Logo dunha parada en boxes a media carreira, Hawthorn acelerou de novo a trav\u00e9s da pista para ga\u00f1ar un punto extra pola volta m\u00e1is r\u00e1pida. Moss non respondeu, posiblemente dubidando de que Hawthorn puidera facer a volta r\u00e1pida cos seus freos de tambor danados. Este punto adicional no campionato do mundo m\u00e1is os puntos do segundo lugar contribu\u00edron a que Hawthorn ga\u00f1ara o campionato cun total na tempada de s\u00f3 un punto m\u00e1is que Moss. Na \u00faltima carreira, o Gran Premio de Marrocos de 1958, Hawthorn fixo unha carreira t\u00e1ctica conservadora co obxectivo de manterse diante dos compa\u00f1eiros de Moss en Vanwall. O coche de Brooks rompeu e Stuart Lewis-Evans no terceiro Vanwall estrelouse logo dun intento desesperado por adiantar a Hawthorn polo terceiro posto, Evans morreu logo de sufrir queimaduras. Nas \u00faltimas voltas, o segundo clasificado Phil Hill desacelerou e deixou pasar a Hawthorn para lograr os puntos suficientes para ga\u00f1ar o campionato, foi a primeira vez que ga\u00f1ou un piloto ingl\u00e9s..\nLogo de ga\u00f1ar o t\u00edtulo mundial, Hawthorn anunciou inmediatamente a s\u00faa retirada da F\u00f3rmula Un. O 22 de xaneiro de 1959, faleceu traxicamente nun accidente de coche. Unha das r\u00faas de Farnham, a cidade onde viviu ata o final da s\u00faa vida, leva o seu nome.\nHawthorn caracterizouse por levar unha gravata de lazo cando corr\u00eda, en Francia foi alcumado como \u2018Le Papillon\u2019 (A bolboreta).\nA rivalidade con Luigi Musso.\nMoitos anos logo da morte de Mike Hawthorn, Fiamma Breschi, a noiva de Luigi Musso no momento da s\u00faa morte, revelou a natureza da rivalidade de Musso con Hawthorn e Collins no documental de televisi\u00f3n, \"A vida secreta de Enzo Ferrari\". Breschi recordou que o antagonismo entre Musso e os dous pilotos ingleses animou aos tres a tomar m\u00e1is riscos:\n\"Os ingleses (Hawthorn e Collins) ti\u00f1an un acordo\", dixo ela. \"Se calquera deles ga\u00f1aba, compart\u00edan as ganancias por igual. Eran eles dous contra Luigi, que non formaba parte do acordo. A uni\u00f3n fac\u00eda a forza, e un\u00edronse na s\u00faa contra. Este antagonismo en realidade era favorable e non prexudicial para Ferrari. Canto m\u00e1is r\u00e1pido \u00edan os pilotos, m\u00e1is probable era que ga\u00f1ara un Ferrari.\" Breschi contou que Musso ti\u00f1a d\u00e9bedas no momento da s\u00faa morte, e o di\u00f1eiro por ga\u00f1ar o Gran Premio de Francia de 1958 (tradicionalmente o maior premio monetario da tempada), era o m\u00e1is importante para el. Logo de visitar ao mortalmente ferido Musso no hospital, Breschi xa de volta no seu hotel, foi informada xunto co resto do equipo Ferrari polo director do equipo, de que Musso morrera esa tarde.\nAos trinta d\u00edas Collins tam\u00e9n morreu, e Hawthorn morreu no xaneiro seguinte. Breschi non puido reprimir un sentimento de liberaci\u00f3n. \"Eu odi\u00e1baos\", dixo, \"en primeiro lugar porque era consciente de certos feitos que non estaban ben, e tam\u00e9n porque cando sa\u00edn do hospital e regresei ao hotel, atopeinos na praza do hotel, rindo e xogando un partido de f\u00fatbol cunha lata de cervexa baleira. As\u00ed que cando morreron, tam\u00e9n, foi liberador para min. Pola contra ter\u00eda sentimentos desagradables cara a eles para sempre. Deste xeito puiden atopar un sentimento de paz\".\nOutra versi\u00f3n di que Hawthorn, quedou de feito, profundamente afectado pola morte de Musso. Musso correra imprudentemente porqu\u00e9 necesitaba desesperadamente o di\u00f1eiro do premio para pagar aos seus acredores. Confiou as s\u00faas preocupaci\u00f3ns financeiras a Collins, con miras \u00e1 obtenci\u00f3n de axuda; Collins consultouno con Hawthorn, pero Hawthorn negouse. A s\u00faa negativa non era un xesto ego\u00edsta, xa que en caso de ga\u00f1ar, o di\u00f1eiro do premio ir\u00eda para a s\u00faa noiva Delaunay, a nai do seu fillo. Cando sa\u00edron do hospital en Reims, Hawthorn limitouse a patear unha lata de cervexa que estaba tirada no chan; Collins pateouna no rebote.\nVida persoal.\nMike Hawthorn nunca casou, pero tivo un fillo, Michael Arnaud Delaunay, cunha moza que co\u00f1eceu en Reims logo de ga\u00f1ar o Gran Premio de Francia de 1953. Pero no momento da s\u00faa morte sa\u00eda coa modelo de moda Jean Howarth, quen m\u00e1is tarde casou con outro piloto de carreiras, Innes Ireland, en 1992.\nMorte.\nO 22 de xaneiro de 1959, apenas uns meses despois da s\u00faa retirada, Hawthorn morreu nun accidente de tr\u00e1fico na estrada A3, na circunvalaci\u00f3n de Guildford, cando conduc\u00eda o seu modificado Jaguar 3.4 litros berlina de 1954 (agora co\u00f1ecido como o 3.4 Mk 1) VDU 881 a Londres. A\u00ednda que as circunstancias do accidente est\u00e1n ben documentadas, a causa exacta permanece desco\u00f1ecida.\nO accidente ocorreu nun punto negro da estrada, escenario de 15 accidentes graves (dous mortais) nos dous anos anteriores; O asfalto tam\u00e9n estaba mollado nese momento. Conduc\u00eda \u00e1 unha velocidade estimada segundo unha testemu\u00f1a de 130\u00a0km/h, Hawthorn adiantou a un coche Mercedes-Benz 300SL '\u00e1s de gaivota' deportivo conducido por un famoso, o director do equipo de carreiras Rob Walker. Ao entrar nunha curva \u00e1 dereita pouco despois de pasar ao Mercedes, Hawthorn recortou un bolardo \"Keep Left\" que divid\u00eda as d\u00faas calzadas, o que lle fixo perder o control. O Jaguar foise de fronte a un cami\u00f3n Bedford que se achegaba en direcci\u00f3n contraria antes de vlver de novo ao seu carril e sairse para chocar contra unha \u00e1rbore \u00e1 beira do cami\u00f1o, arrinc\u00e1ndoo de ra\u00edz. O impacto causou lesi\u00f3ns mortais a Hawthorn e o lanzou ao asento traseiro.\nHoubo inevitables especulaci\u00f3ns de que Hawthorn e Walker estiveran competindo entre eles, orixinadas pola persistente negativa de Walker \u00e1 investigaci\u00f3n do xu\u00edz de instruci\u00f3n para estimar a velocidade do seu propio coche nese momento. Nunha entrevista co piloto de carreiras de motor Eoin Young e o escritor Eric Dymock en 1988, Walker admitiu que estivera correndo con Hawthorn, pero fora aconsellado por un polic\u00eda que investigaba o accidente para non facer ningunha menci\u00f3n para non incriminarse.\nAs posibles causas do accidente incl\u00faen un erro do piloto, un s\u00edncope, ou fallo mec\u00e1nico, a\u00ednda que o exame dos restos non revelaron ning\u00fan fallo. Hai evidencia que Hawthorn sufrira recentemente desmaios, quizais debidos \u00e1 falta dun ril. En 1955, Hawthorn xa perdera un ril por unha infecci\u00f3n, e comezara a sufrir problemas co outro. Ti\u00f1a unha esperanza de vida de s\u00f3 tres anos m\u00e1is.\nNa vista xudicial o 26 de xaneiro o xurado resolveu un veredicto de morte accidental.\nResultados completos en F\u00f3rmula 1.\n(Carreiras en negra indica pole position, cursiva volta r\u00e1pida) "}
{"id": "180392", "revid": "1576", "url": "https://gl.wikipedia.org/wiki?curid=180392", "title": "Etioplasto", "text": "Os etioplastos poden considerarse cloroplastos que non foron expostos \u00e1 luz. Os proplastidios (plastos xuven\u00eds indiferenciados) mantidos na escuridade orixinan etioplastos, igual que os cloroplastos xa diferenciados que se mante\u00f1en na escuridade.\nAt\u00f3panse xeralmente en plantas con flor (Anxiospermas) que crecen na escuridade durante un tempo. Se a planta se mant\u00e9n lonxe da exposici\u00f3n \u00e1 luz durante varios d\u00edas, os seus cloroplastos normais conv\u00e9rtense en etioplastos. Os etioplastos carecen de pigmentos activos polo que non son coloreados e tecnicamente poder\u00edan considerarse leucoplastos. Altas concentraci\u00f3ns de etioplastos nunha planta causan que as s\u00faas follas perdan a cor verde.\nOs etioplastos conte\u00f1en corpos prolamelares, que son agregados membranososo de redes semicristalinas de t\u00fabulos ramificados que conte\u00f1en o pigmento precursor da clorofila. Os corpos prolamelares aparecen con gran frecuencia dispostos formando patr\u00f3ns xeom\u00e9tricos.\nOs etioplastos conv\u00e9rtense en cloroplastos por medio da estimulaci\u00f3n da s\u00edntese de clorofila por parte da hormona vexetal citoquinina pouco despois de seren expostos \u00e1 luz. Os tilacoides e a grana desenv\u00f3lvense a partir dos corpos prolamelares durante este proceso."}
{"id": "180395", "revid": "65337", "url": "https://gl.wikipedia.org/wiki?curid=180395", "title": "\u00c1ureo", "text": "O \u00e1ureo (en lat\u00edn: \"aureus\", plural \"aurei\") era unha moeda da antiga Roma de ouro, equivalente a 25 denarios de prata.\nHistoria.\nFoi emitida regularmente dende o s\u00e9culo I\u00a0a.\u00a0C. at\u00e9 o s\u00e9culo IV d.C., cando foi substitu\u00eddo polo s\u00f3lido (\"solidus\"). O \u00e1ureo ti\u00f1a aproximadamente as mesmas dimensi\u00f3ns do denario, a\u00ednda que moito m\u00e1is pesado debido \u00e1 densidade do ouro.\nA partir da \u00e9poca de Xulio C\u00e9sar, o \u00e1ureo pasou a ser acu\u00f1ado con m\u00e1is frecuencia. C\u00e9sar tam\u00e9n fixou o peso da moeda en 1/40 da libra romana (aproximadamente o equivalente a 8 gramos). Durante o reinado de Ner\u00f3n, o peso do \u00e1ureo foi reducido a 1/45 de libra. Durante o goberno de Marco Aurelio, a produci\u00f3n declinou, e con Caracalla foi desvalorizado de novo o seu peso: 1/50 de libra. Foi substitu\u00eddo polo \"solidus\" no 309\u00a0d.\u00a0C., durante o reinado de Constantino.\nEquivalencias.\nEntre o 27 a.C. e o 212 d.C. un \u00e1ureo (1/40 de libra de ouro, desvalorizado a un 1/50 libra en 212), equival\u00eda a:"}
{"id": "180398", "revid": "98629", "url": "https://gl.wikipedia.org/wiki?curid=180398", "title": "Phil Hill", "text": "Philip Toll Hill Jr., nado o 20 de abril de 1927 en Miami e finado o 28 de agosto de 2008, foi o primeiro estadounidense de nacemento que ga\u00f1ou un campionato de F\u00f3rmula 1, (Mario Andretti, piloto estadounidense, ga\u00f1ou o Campionato Mundial de Pilotos en 1978, pero non naceu nos Estados Unidos). Tam\u00e9n logrou tres vitorias nas 24 Horas de Le Mans e nas 12 Horas de Sebring.\nHill foi descrito como un \"home reflexivo e xentil\" e unha vez dixo: \"Estou no negocio equivocado, non quero vencer a ningu\u00e9n, non quero ser un grande heroe. Basicamente son un home amante da paz\".\nTraxectoria.\nNado en Miami, Hill medrou en Santa Monica (California), onde viviu ata a s\u00faa morte. Estudou Administraci\u00f3n de Empresas na Universidade do Sur de California de 1945 a 1947, onde foi membro da fraternidade Kappa Sigma. Phil Hill empezou no automobilismo a unha idade moi temper\u00e1, traballando como mec\u00e1nico nos coches doutros pilotos. Hill comezou a competir en coches a unha idade temper\u00e1, marchou a Gran Breta\u00f1a como aprendiz de Jaguar en 1949 e fichou polo equipo Ferrari de Enzo Ferrari en 1956. Debutou no Gran Premio de Francia de 1958 en Reims pilotando un Maserati. Ese mesmo ano, ga\u00f1ou as 24 Horas de Le Mans co belga Olivier Gendebien como compa\u00f1eiro de equipo, conducindo durante a maior parte da noite baixo unha choiva horrorosa. Hill converteuse no primeiro ga\u00f1ador nado nos Estados Unidos das 24 Horas de Le Mans. Ambos conseguir\u00edan a vitoria na famosa carreira de resistencia outras d\u00faas veces en 1961 e 1962.\nHill comezou a conducir a tempo completo para o equipo Ferrari de F\u00f3rmula Un en , acadando tres podios e un cuarto lugar no Campionato de Pilotos. En ga\u00f1ou o Gran Premio de Italia en Monza, a primeira vitoria nun Gran Premio para un piloto estadounidense en case corenta anos, desde que Jimmy Murphy ga\u00f1ara o Gran Premio de Francia de 1921. Tam\u00e9n resultou ser a \u00faltima vitoria para un coche de motor dianteiro na F\u00f3rmula 1. Na tempada seguinte Hill ga\u00f1ou o Gran Premio belga e a falta de d\u00faas carreiras soamente o seu compa\u00f1eiro de equipo en Ferrari Wolfgang von Trips o superaba na clasificaci\u00f3n da tempada. Wolfgang von Trips morreu nun accidente durante o Gran Premio de Italia de 1961 no que tam\u00e9n morreron quince espectadores. Hill ga\u00f1ou a carreira e ga\u00f1ou o campionato, pero o triunfo foi agridulce. A decisi\u00f3n de Ferrari de non viaxar aos Estados Unidos durante a rolda final da tempada 1961 nos Estados Unidos privou a Hill da oportunidade de participar na s\u00faa carreira en casa en Watkins Glen como o recentemente coroado Campi\u00f3n do Mundo. Cando volveu na seguinte tempada de F\u00f3rmula 1 en , a s\u00faa \u00faltima con Ferrari, Hill dixo: \"Xa non te\u00f1o tanta necesidade de correr, de ga\u00f1ar, xa non te\u00f1o tanto fame. Xa non estou disposto a arriscarme a morrer.\"\nLogo de deixar a Ferrari a finais de 1962, el e o seu compa\u00f1eiro Giancarlo Baghetti correron para o novo equipo ATS creado por antigos enxe\u00f1eiros de Ferrari. En Hill seguiu na F\u00f3rmula Un, pilotando para Cooper Formula One Team antes de retirarse dos monoprazas ao final da tempada, e limitar o seu futuro a pilotar en Carreiras de autom\u00f3biles deportivos con Ford Motor Company e os coches Chaparral de Jim Hall, retirouse das carreiras por completo en 1967.\nPhil Hill tivo a marca de ga\u00f1ar as primeira e a \u00faltima carreira na s\u00faa vida como corredor, a \u00faltima vitoria foi correndo para Chaparral no \"BOAC 500\" en 1967, no circu\u00edto Brands Hatch de Inglaterra.\nEn 1991 foi integrado no Sal\u00f3n da Fama International do Deporte Motor.\nFaleceu por complicaci\u00f3ns do p\u00e1rkinson que padec\u00eda, o 28 de agosto de 2008.\nO seu fillo Derek correu na F\u00f3rmula 3000 en 2003.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "180400", "revid": "75439", "url": "https://gl.wikipedia.org/wiki?curid=180400", "title": "Proteinoplasto", "text": "Os proteinoplastos, \u00e1s veces chamados proteoplastos, aleuroplastos ou aleuronaplastos, son org\u00e1nulos especializados exclusivos das c\u00e9lulas vexetais. Conte\u00f1en corpos cristalinos de prote\u00ednas e poden ser os lugares onde se desenvolve a actividade encim\u00e1tica na que est\u00e1n implicadas esas prote\u00ednas. Atopamos proteinoplastos en moitas sementes, tales como a noz do Brasil e os cacahuetes. A\u00ednda que todos os plastos conte\u00f1en altas concentraci\u00f3ns de prote\u00ednas, no caso dos proteinoplastos estas aparecen en grandes cantidades en grandes inclusi\u00f3ns, que son visibles tanto con microscopio \u00f3ptico coma con microscopio electr\u00f3nico. \nPero a s\u00faa especializaci\u00f3n exclusiva no almacenamento de prote\u00ednas non est\u00e1 tan clara como a especializaci\u00f3n dos amiloplastos no almacenamento de amid\u00f3n, por exemplo. A\u00ednda que foron estudadas as s\u00faas inclusi\u00f3ns proteicas na d\u00e9cada de 1960 e 1970, non se fixo moita investigaci\u00f3n sobre eles, e un libro escrito en 2007 sinalaba que non se levaban publicado investigaci\u00f3ns cient\u00edficas sobre proteinoplastos nos anteriores 25 anos.\nOs proteinoplastos pertencen a unha ampla categor\u00eda de org\u00e1nulos chamados plastos ou plastidios, entre os cales hai que clasificalos como leucoplastos, xa que carecen de pigmento."}
{"id": "180402", "revid": "85894", "url": "https://gl.wikipedia.org/wiki?curid=180402", "title": "A Hedreira, A Ermida, A Ba\u00f1a", "text": "A Hedreira \u00e9 un lugar da parroquia da Ermida no concello coru\u00f1\u00e9s da Ba\u00f1a na comarca da Barcala. Ti\u00f1a 22 habitantes no ano 2016 segundo datos do INE, , dos cales 11 eran homes e 11 eran mulleres. No 2010 ti\u00f1a 29 habitantes: 15 homes e 14 mulleres."}
{"id": "180403", "revid": "1131", "url": "https://gl.wikipedia.org/wiki?curid=180403", "title": "Filolox\u00eda xerm\u00e1nica", "text": "A filolox\u00eda xerm\u00e1nica \u00e9 unha ciencia que estuda e interpreta os testemu\u00f1os escritos das culturas que te\u00f1en a s\u00faa orixe no mundo xerm\u00e1nico e que mante\u00f1en esas orixes no curso da s\u00faa evoluci\u00f3n. As linguas xerm\u00e1nicas adoitan clasificarse en tres clases::\nHistoria.\nCo avance do Humanismo e a Reforma, nace nos estudosos europeos un primeiro interese polas antig\u00fcidades xerm\u00e1nicas, acrecentado pola descuberta, en 1455, da Germania (tam\u00e9n chamada \"De origine et situ Germanorum\") de T\u00e1cito. C\u00f3mpre citarmos entre estes a Justus Lipsius, a quen se debe a publicaci\u00f3n dos salmos en baixo franconio, e Franciscus Junius, quen publicou a versi\u00f3n integral do Codex Argenteus da Biblia G\u00f3tica en 1655."}
{"id": "180404", "revid": "85894", "url": "https://gl.wikipedia.org/wiki?curid=180404", "title": "A Ermida, A Ermida, A Ba\u00f1a", "text": "A Ermida \u00e9 un lugar da parroquia da Ermida no concello coru\u00f1\u00e9s da Ba\u00f1a na comarca da Barcala. Ti\u00f1a 57 habitantes no ano 2016 segundo datos do INE, , dos cales 31 eran homes e 26 eran mulleres. No 2010 ti\u00f1a 62 habitantes: 30 homes e 32 mulleres.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "180405", "revid": "624", "url": "https://gl.wikipedia.org/wiki?curid=180405", "title": "De origine et situ Germanorum", "text": ""}
{"id": "180406", "revid": "85894", "url": "https://gl.wikipedia.org/wiki?curid=180406", "title": "Gosende, A Ermida, A Ba\u00f1a", "text": "Gosende \u00e9 un lugar da parroquia da Ermida no concello coru\u00f1\u00e9s da Ba\u00f1a na comarca da Barcala. Ti\u00f1a 43 habitantes no ano 2016 segundo datos do INE, , dos cales 22 eran homes e 21 eran mulleres. No 2010 ti\u00f1a 61 habitantes: 34 homes e 27 mulleres."}
{"id": "180407", "revid": "1131", "url": "https://gl.wikipedia.org/wiki?curid=180407", "title": "Gosende", "text": "O top\u00f3nimo Gosende pode referirse a:"}
{"id": "180408", "revid": "85894", "url": "https://gl.wikipedia.org/wiki?curid=180408", "title": "Fiop\u00e1ns, Fiop\u00e1ns, A Ba\u00f1a", "text": "Fiop\u00e1ns \u00e9 un lugar da parroquia de Fiop\u00e1ns no concello coru\u00f1\u00e9s da Ba\u00f1a na comarca da Barcala. Ti\u00f1a 26 habitantes no ano 2015 segundo datos do INE, , dos cales 15 eran homes e 11 eran mulleres. No 2010 ti\u00f1a 28 habitantes: 17 homes e 11 mulleres."}
{"id": "180409", "revid": "56817", "url": "https://gl.wikipedia.org/wiki?curid=180409", "title": "Tic", "text": "Un tic \u00e9 un movemento involuntario ou unha vocalizaci\u00f3n espasm\u00f3dica,repetitivo e estereotipada, sen ritmo, que pode afectar calquera grupo muscular e se acent\u00faan co estr\u00e9s. Os tics motores ou vocais div\u00eddense en simples e complexos:"}
{"id": "180410", "revid": "85894", "url": "https://gl.wikipedia.org/wiki?curid=180410", "title": "Vilar de Suso, Fiop\u00e1ns, A Ba\u00f1a", "text": "Vilar de Suso \u00e9 un lugar da parroquia de Fiop\u00e1ns no concello coru\u00f1\u00e9s da Ba\u00f1a na comarca da Barcala. Ti\u00f1a 56 habitantes no ano 2016 segundo datos do IGE, dos cales 29 eran mulleres e 27 eran homes. Iso sup\u00f3n unha diminuci\u00f3n de sete persoas respecto a 2015 (33 mulleres e 30 homes) e 19 habitantes menos que en 2010 cando ti\u00f1a 75 habitantes (39 mulleres e 36 homes)."}
{"id": "180411", "revid": "23204", "url": "https://gl.wikipedia.org/wiki?curid=180411", "title": "Vilar, Cordeiro, Valga", "text": "Vilar \u00e9 un lugar da parroquia de Cordeiro, do concello pontevedr\u00e9s de Valga, na comarca de Caldas. Segundo o IGE, en 2022 ti\u00f1a 225 habitantes (108 homes e 117 mulleres).\nEn Vilar at\u00f3pase o \u00fanico cruceiro de capela localizado f\u00f3ra da \u00e1rea de distribuci\u00f3n caracter\u00edstica deste tipo de cruceiros na pen\u00ednsula do Barbanza."}
{"id": "180412", "revid": "6939", "url": "https://gl.wikipedia.org/wiki?curid=180412", "title": "Tics", "text": ""}
{"id": "180413", "revid": "23204", "url": "https://gl.wikipedia.org/wiki?curid=180413", "title": "O derradeiro emperador", "text": "O derradeiro emperador (en ) \u00e9 un filme dirixido por Bernardo Bertolucci que se estreou no ano 1987. O filme narra a vida de Puyi, o derradeiro emperador da China, cuxa autobiograf\u00eda foi a base para o gui\u00f3n escrito por Mark Peploe e Bernardo Bertolucci.\nSinopse.\n\u00c9 a historia de Puyi, o \u00faltimo emperador da China, que subiu \u00f3 trono \u00f3s tres anos e foi adorado por 500 mill\u00f3ns de persoas como un deus. Gobernou na Cidade Prohibida, ata que as forzas republicanas, que quer\u00edan abolir a corte imperial, o encerraron entre as s\u00faas murallas. Finalmente abdicou e converteuse durante un tempo nun monicreque das forzas de ocupaci\u00f3n xaponesas en Manchuria. Despois chegou a revoluci\u00f3n comunista e foi encarcerado para \"limpar\" a s\u00faa mente de todo pensamento capitalista. Nos derradeiros anos da s\u00faa vida foi xardineiro no parque bot\u00e1nico de Pequ\u00edn e levou unha vida como un home normal no seu pa\u00eds, sendo testemu\u00f1a do culto a Mao Tse Tung e da Revoluci\u00f3n Cultural."}
{"id": "180414", "revid": "6939", "url": "https://gl.wikipedia.org/wiki?curid=180414", "title": "Lili Elbe", "text": "Lili Elbe, nada en Dinamarca en 1882 e finada en setembro de 1931, foi a primeira persoa co\u00f1ecida en pasar por unha operaci\u00f3n cir\u00farxica (en Alema\u00f1a) de cambio de sexo. Foi identificado como home no momento do seu nacemento e chamado Einar Mogens Wegener; identificouse como tal a maior parte da s\u00faa vida, e foi un artista de consider\u00e1bel \u00e9xito co devandito nome. Con todo, logo das cirurx\u00edas deuse en chamar Lili Elbe.\nEstivo casada con Gerda Wegener."}
{"id": "180415", "revid": "6939", "url": "https://gl.wikipedia.org/wiki?curid=180415", "title": "Einar Mogens Wegener", "text": ""}
{"id": "180416", "revid": "89787", "url": "https://gl.wikipedia.org/wiki?curid=180416", "title": "Gerda Wegener", "text": "Gerda Marie Fredrikke Gottlieb, co\u00f1ecida como Gerda Wegener, nada en Copenhaguen o 15 de marzo de 1885 e finada en Frederiksberg o 28 de xullo de 1940, foi unha pintora e ilustradora er\u00f3tica dinamarquesa.\nTraxectoria.\nTras unha vida en provincias, marchou a Copenhaguen para inscribirse na Academia de Belas Artes e onde casou co artista Einar Wegener, m\u00e1is tarde co\u00f1ecido como Lili Elbe, en 1904."}
{"id": "180417", "revid": "6939", "url": "https://gl.wikipedia.org/wiki?curid=180417", "title": "Einar Wegener", "text": ""}
{"id": "180418", "revid": "65337", "url": "https://gl.wikipedia.org/wiki?curid=180418", "title": "Mario Draghi", "text": "Mario Draghi, nado o 3 de setembro de 1947 en Roma, \u00e9 un economista, banqueiro e pol\u00edtico italiano. Foi presidente do Banco Central Europeo dende 2011 at\u00e9 2019. Previamente foi gobernador do Banco de Italia. Dende febreiro de 2021 exerce como\u00a0presidente do Consello de Ministros de Italia\u00a0no\u00a067.\u00ba gabinete da Rep\u00fablica Italiana\u00a0e o terceiro da XVIII lexislatura.\nBiograf\u00eda.\nEstudos e carreira acad\u00e9mica.\nNunha familia acomodada de Roma, perdeu aos seus pais durante a s\u00faa mocidade. Dout\u00f3rase en 1970 en Econom\u00eda na Universidade da Sapienza, baixo a direcci\u00f3n do profesor Federico Caffe. A continuaci\u00f3n inicia estudos no Instituto de Tecnolox\u00eda de Massachusetts con Franco Modigliani e Robert Solow, e obt\u00e9n o doutoramento en 1976. Entre 1974 e 1978 imparte docencia como profesor encargado na Universidade de Trento, na Universidade de Padua e na Universidade de Venecia, e a continuaci\u00f3n ser\u00e1 profesor ordinario de econom\u00eda pol\u00edtica e monetaria na Facultade de Ciencias Pol\u00edticas \"Cesar Alfieri\" da Universidade de Florencia (entre 1981 e 1991).\nCargos p\u00fablicos.\nFoi o art\u00edfice das m\u00e1is importantes privatizaci\u00f3ns de empresas p\u00fablicas italianas. Ocupou diversos cargos no Ministerio do Tesouro italiano durante a d\u00e9cada do noventa. En 1991 foi nomeado Director Xeral do Tesouro, cargo no que se mantivo ata 2001, per\u00edodo durante o cal houbo dez gobernos. Entre 1991 e 2001 foi Presidente do Comit\u00e9 de Privatizaci\u00f3ns. Durante este per\u00edodo Italia foi sacudida por graves esc\u00e1ndalos de corrupci\u00f3n. Os italianos culparon a alg\u00fans pol\u00edticos influentes, pero Draghi chegou \u00e1 conclusi\u00f3n de que o risco era inherente a un sistema no cal o estado desempe\u00f1a un papel relevante como empresario. Situouse a favor das privatizaci\u00f3ns como unha soluci\u00f3n permanente.\nFormou parte do Consello de Administraci\u00f3n de diversos bancos e empresas: Eni, IRI, Banca Nazionale do Lavoro e IMI.\nEn 1998 asinou o texto \u00fanico sobre finanzas, co\u00f1ecido como \"Lei Draghi\", que introduciu en Italia a normativa en materia de ofertas p\u00fablicas de adquisici\u00f3n e o auxe das sociedades cotizadas en bolsas de valores. Telecom Italia foi a primeira sociedade obxecto dunha opa, por parte de Olivetti, de Roberto Colaninno, que emprendeu a onda de privatizaci\u00f3ns. Ata 1999, efectu\u00e1ronse, en total, privatizaci\u00f3ns por un valor total de mercado de 108.000 mill\u00f3ns de d\u00f3lares estadounidenses. Os fondos provenientes das privatizaci\u00f3ns axudaron a reducir a d\u00e9beda p\u00fablica e deste xeito cumprir cos criterios do Tratado da Uni\u00f3n Europea para a entrada no euro.\nA esta segu\u00edronlle a liquidaci\u00f3n do IRI, a privatizaci\u00f3n de Eni, da cal Goldman Sachs adquiriu todo o patrimonio inmobiliario, Credito Itliano e Banca Commerciale Italiana.\nCarreira internacional.\nEntre 1985 e 1990 foi director executivo do Banco Mundial. Entre xaneiro de 2002 e xaneiro de 2006 foi vicepresidente, para Europa, con cargo operativo, de Goldman Sachs, cuarto banco de investimento do mundo. Banco que perante esa \u00e9poca asesorou ao goberno grego na operaci\u00f3n de falseamento dos datos de d\u00e9ficit e d\u00e9beda do estado hel\u00e9nico, permitindo a Grecia simular que cumpr\u00eda os requisitos orzamentarios da zona Euro.\nGobernador do Banco de Italia.\nO d\u00eda 29 de decembro de 2005 foi nomeado gobernador do Banco de Italia.\nPresidente do Banco Central Europeo.\nDraghi foi frecuentemente mencionado como sucesor potencial a Jean-Claude Trichet, cuxo prazo cando Presidente do Banco Central Europeo finalizaba en outubro do 2011. En xaneiro do 2011 o semanario alem\u00e1n \"Zeit\" informou que pol\u00edticos de alto nivel de Alema\u00f1a e Francia consideraban \"improbable\" que Draghi fora elixido para suceder a Trichet. Mais en febreiro do 2011 a situaci\u00f3n volveuse m\u00e1is favorable a Draghi cando o principal candidato alem\u00e1n informou de que xa non estaba interesado no cargo, revivindo as posibilidades dos outros candidatos. O 13 de febreiro do 2011, Wolfgang M\u00fcnchau, editora asociada do \"Financial Times\", falaba xa de Draghi como o candidato mellor posicionado. Uns d\u00edas m\u00e1is tarde, \"The Economist\" escrib\u00eda que \"\"o vindeiro presidente do segundo banco central m\u00e1is importante do mundo deber\u00eda ser Mario Draghi\". Ademais, o 20 de abril de 2011, \"The Wall Street Journal\" informou que \"Wolfgang Sch\u00e4uble, o ministro de finanza de Alema\u00f1a, est\u00e1 disposto a que Draghi sexa o Presidente de BCE\". Uns d\u00edas m\u00e1is tarde, o diario alem\u00e1n \"Bild\" apoiaba a Draghi defin\u00edndoo coma \"o m\u00e1is alem\u00e1n dos candidatos\"\". Contrariamente a informes anteriores sobre a postura de Francia, o 25 de abril s\u00f3ubose que Nicolas Sarkozy v\u00eda en Draghi un candidato adecuado para o posto. O 17 de maio de 2011, o Consello da Uni\u00f3n Europea - Ecofin adoptou unha recomendaci\u00f3n para o nomeamento de Mario Draghi como novo presidente do BCE. E o 24 de xu\u00f1o \u00e9 confirmado oficialmente polos l\u00edderes europeos logo a aprobaci\u00f3n por parte do Parlamento Europeo e do propio BCE.\nAo longo dos seus oito anos \u00e1 fronte do BCE estiveron marcados pola resposta ante a crise provocada pola d\u00e9beda soberana dalg\u00fans Estados da zona Euro e que ameazaba \u00e1 viabilidade da propia moeda \u00fanica. A acci\u00f3n de Draghi apoiouse en tres piares: baixada das taxas de interese, a compra de d\u00e9beda e as poxas de liquidez para os bancos. Fronte a tendencia alcista dos \u00faltimos tempos de Trichet, en decembro de 2011, Draghi recortou ao 1% as taxas de interese, para rematar no 0% en 2016. Esta pol\u00edtica foi apoiada pola inxecci\u00f3n de di\u00f1eiro barato \u00e1 banca mediante poxas (TLTRO) que ti\u00f1an coma fin reactivar o cr\u00e9dito e evitar a deflaci\u00f3n. Paralelamente, dese\u00f1\u00e1ronse operaci\u00f3ns de compra da d\u00e9beda soberana mediante diversos programas como os chamados APP.\nDurante o seu mandato, o BCE foi reforzado ao quedaren baixo a s\u00faa autoridade o Mecanismo \u00danico de Supervisi\u00f3n e o Mecanismo \u00danico de Resoluci\u00f3n, alicerces da Uni\u00f3n Bancaria. En 2019 rematou o seu mandato, sendo escollida presidenta Christine Lagarde.\nDestacouse polas s\u00faas habilidades comunicativas, que en ocasi\u00f3ns permitiron mandar sinais tranquilizadoras aos mercados financeiros. Un exemplo disto foi a s\u00faa insinuaci\u00f3n de que o BCE far\u00eda o necesario para salvar o euro, o que acabou producindo alzas nos \u00edndices burs\u00e1tiles europeos e baixadas nos intereses dos t\u00edtulos de d\u00e9beda. Por todo isto, nos medios de comunicaci\u00f3n empreg\u00e1ronse denominaci\u00f3ns como \"Super\" Mario para referirse a el, ou \"draghinomics\" para as s\u00faas decisi\u00f3ns. \nA\u00ednda que as pol\u00edticas de Draghi permitiron superar as tensi\u00f3ns xeradas pola crise econ\u00f3mica sobre a moeda \u00fanica, para alg\u00fans sectores as pol\u00edticas de Draghi provocaron un exceso de liquidez: a multiplicaci\u00f3n do balance do BCE, que acada o 40% do PIB da Zona Euro, para custear as medidas non convencionais desenvolvidas, foi criticado dentro do BCE e por Estados como Alema\u00f1a, Pa\u00edses Baixos e os chamados \"falc\u00f3ns\". Para outros sentaron as bases dunha \"xaponizaci\u00f3n\" da econom\u00eda europea con escasa inflaci\u00f3n, intereses baixos e crecemento reducido. Con todo, a s\u00faa acci\u00f3n tam\u00e9n \u00e9 louvada por ser responsable da \"salvaci\u00f3n\" do euro. \nPrimeiro Ministro de Italia.\nEn xaneiro de 2021 o goberno de Giuseppe Conte perdeu a maior\u00eda parlamentaria logo de que o grupo pol\u00edtico de Matteo Renzi lle retirase o seu apoio. O presidente da Rep\u00fablica, Sergio Mattarella, logo da consulta cos partidos pol\u00edticos, optou por encargar a Mario Draghi a formaci\u00f3n dun goberno t\u00e9cnico o 13 de febreiro de 2021. Inicialmente a acci\u00f3n o executivo centrouse na resposta \u00e1 pandamia do covid-19 e administraci\u00f3n dos fondos europeos de recuperaci\u00f3n Next Generation. Ademais, en decembro de 2021, pronunciouse a favor da reforma das regras fiscais da Uni\u00f3n Europea de acordo co presidente franc\u00e9s, Emmanuel Macron.\nNo contexto da elecci\u00f3n dun novo presidente da Rep\u00fablica Italiana, en xaneiro de 2022, o nome de Mario Draghi foi sinalado como un serio candidato. Con todo, a falta de consenso levou a reelecci\u00f3n de Sergio Mattarella. "}
{"id": "180420", "revid": "85894", "url": "https://gl.wikipedia.org/wiki?curid=180420", "title": "Fefi\u00f1\u00e1ns, Cambados, Cambados", "text": "Fefi\u00f1\u00e1ns \u00e9 un lugar da parroquia de Cambados no concello pontevedr\u00e9s de Cambados na comarca do Saln\u00e9s. Entre o patrimonio do barrio est\u00e1n a igrexa de San Bieito e o pazo de Fefi\u00f1\u00e1ns, ambos na praza de Fefi\u00f1\u00e1ns."}
{"id": "180421", "revid": "85894", "url": "https://gl.wikipedia.org/wiki?curid=180421", "title": "O Adro, Castrelo, Cambados", "text": "O Adro \u00e9 un lugar da parroquia de Castrelo no concello pontevedr\u00e9s de Cambados na comarca do Saln\u00e9s. Ti\u00f1a 67 habitantes no ano 2016 segundo datos do IGE, dos que 35 eran mulleres e 32 homes, o que representa un descenso respecto \u00f3 ano 2010, cando ti\u00f1a 72 veci\u00f1os, e 2005, cando eran 74."}
{"id": "180422", "revid": "85894", "url": "https://gl.wikipedia.org/wiki?curid=180422", "title": "Baltar, Castrelo, Cambados", "text": "Baltar \u00e9 un lugar da parroquia de Castrelo no concello pontevedr\u00e9s de Cambados na comarca do Saln\u00e9s. Ti\u00f1a 98 habitantes no ano 2016 segundo datos do IGE, dos que 53 eran mulleres e 45 homes, o que representa un descenso continuado respecto \u00f3s anos 2010, cando ti\u00f1a 113 veci\u00f1os, e 2005, cando eran 119."}
{"id": "180423", "revid": "56817", "url": "https://gl.wikipedia.org/wiki?curid=180423", "title": "Corti\u00f1as de Abaixo, Corvill\u00f3n, Cambados", "text": "Corti\u00f1as de Abaixo \u00e9 un lugar da parroquia de Corvill\u00f3n no concello pontevedr\u00e9s de Cambados na comarca do Saln\u00e9s. Ti\u00f1a 48 habitantes no ano 2010 segundo datos do IGE, dos que 26 eran mulleres e 22 homes, case a mesma poboaci\u00f3n que ti\u00f1a en 2010, cando eran 47 veci\u00f1os, pero un aumento respecto a 2005, cando eran 33."}
{"id": "180424", "revid": "27155", "url": "https://gl.wikipedia.org/wiki?curid=180424", "title": "Proplasto", "text": "Os proplastos ou proplastidios (inicialmente chamados eoplastos) son pequenos org\u00e1nulos espec\u00edficos das c\u00e9lulas vexetais da familia dos plastos, de estrutura simple e non diferenciados, que se atopan xeralemente nos meristemas, \u00e9 dicir, nos tecidos compostos de pequenas c\u00e9lulas indiferenciadas, que se dividen activamente, situados nas zonas en crecemento da planta.. Son de pequeno tama\u00f1o comparado con outros plastos (apenas m\u00e1is grandes ca unha mitocondria), co seu estroma rodeado por unha membrana dobre, que cont\u00e9n algunhas lamelas escasas e curtas e algunhas ves\u00edculas. Os proplastos multipl\u00edcanse probablemente por fisi\u00f3n binaria para manterse nas c\u00e9lulas meristem\u00e1ticas en divisi\u00f3n.\nA maduraci\u00f3n dun proplasto en plasto funcional est\u00e1 correlacionada coa diferenciaci\u00f3n da c\u00e9lula na que se encontra. As\u00ed, un proplasto situado nunha c\u00e9lula exposta \u00e1 luz transformarase preferentemente en cloroplasto, o que se traduce nun aumento de tama\u00f1o substancial, a formaci\u00f3n de numerosas lamelas membranosas a partir das ves\u00edculas que se forman por invaxinaci\u00f3n da membrana interna do proplasto, que formaran progresivamente a grana, e a acumulaci\u00f3nn de pigmentos como a clorofila. Ademais pode orixinar outros tipos de plastos como os etioplastos (a\u00ednda bastante indiferenciados, que poden manterse as\u00ed bastante tempo ou diferenciarse), ou en leucoplastos que poden diferenciarse en plastos especializados no almacenamento de amid\u00f3n, como os amiloplastos dos tub\u00e9rculos da pataca, ou en cromoplastos coloreados, que se observan en \u00f3rganos coloreados da planta, como os p\u00e9talos de certas especies."}
{"id": "180425", "revid": "98629", "url": "https://gl.wikipedia.org/wiki?curid=180425", "title": "Campionato Mundial de F\u00f3rmula 1 de 1973", "text": "O Campionato Mundial de F\u00f3rmula 1 de 1973 foi a 24\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 16\u00aa Copa Internacional de construtores de F1. O campionato contou con quince Grandes Premios que se iniciaron o 28 de xaneiro e finalizaron o 7 de outubro.\nResumo do campionato.\nEn 1973, Emerson Fittipaldi e Ronnie Peterson compa\u00f1eiros de equipo en Lotus competiron entre si, mentres que Stewart compartiu equipo con Fran\u00e7ois Cevert en Tyrrell. Stewart ga\u00f1ou o t\u00edtulo de pilotos, pero na \u00faltima carreira da tempada, o GP dos Estados Unidos en Watkins Glen, Cevert estrelouse durante a clasificaci\u00f3n do s\u00e1bado nas famosas 'eses' e morreu instantaneamente. Stewart e Tyrrell retir\u00e1ronse da carreira entregando de xeito efectivo o t\u00edtulo de Construtores a Lotus. Ao final da tempada Stewart fixo p\u00fablica a s\u00faa decisi\u00f3n de retirarse, unha decisi\u00f3n que xa comunicara antes do Gran Premio dos Estados Unidos.\nClasificaci\u00f3n do Mundial de Pilotos de 1973.\nOs puntos para o Campionato Mundial de pilotos de 1973 outorg\u00e1ronse da seguinte forma 9-6-4-3-2-1 aos seis primeiros en cada carreira. Contabilizabanse os sete mellores resultados das oito primeiras carreiras e os seis mellores resultados das \u00faltimas sete carreiras. Os n\u00fameros sen par\u00e9ntese son os puntos do Campionato, as cifras entre par\u00e9ntese son o total de puntos anotados."}
{"id": "180427", "revid": "85894", "url": "https://gl.wikipedia.org/wiki?curid=180427", "title": "Jos\u00e9 Antonio Rivas Carball\u00e9s", "text": "Jos\u00e9 Antonio Rivas Carball\u00e9s, nado en Pol o 18 de xaneiro de 1897 e finado en Portomar\u00edn o 30 de agosto de 1936, foi un zoqueiro v\u00edtima da represi\u00f3n franquista.\nTraxectoria.\nCo\u00f1ecido como o zoqueiro de Fraialde, era un simpatizante republicano que non estaba afiliado a ning\u00fan partido pol\u00edtico nin se lle co\u00f1ec\u00eda militancia ningunha. Ti\u00f1a unha ampla biblioteca e simpatizaba coa revoluci\u00f3n rusa, p\u00faxolles de nome aos fillos Lenin e Igualdad.\nO 30 de agosto de 1936 un grupo de falanxistas presentouse na s\u00faa casa e levouno ao Rego do Can, en Portomar\u00edn onde foi asasinado de varios tiros. Uns veci\u00f1os da zona atoparon o cad\u00e1ver e traslad\u00e1rono \u00e1 parroquia de San Mamede do R\u00edo onde foi enterrado ao d\u00eda seguinte f\u00f3ra do recinto da igrexa. O 27 de agosto de 2010 a ARMH atopou os seus restos despois dunha investigaci\u00f3n promovida polo seu fillo Ramiro Rivas P\u00e9rez. O seu irm\u00e1n Manuel e o seu sobri\u00f1o Homero tam\u00e9n foron v\u00edtimas da represi\u00f3n."}
{"id": "180428", "revid": "23204", "url": "https://gl.wikipedia.org/wiki?curid=180428", "title": "Idris Elba", "text": "Idrissa Akuna \"Idris\" Elba nado en Hackney (Londres) o 6 de setembro de 1972, \u00e9 un actor ingl\u00e9s de televisi\u00f3n, teatro e cinema. Comezou a s\u00faa traxectoria en Estados Unidos. O seu papel m\u00e1is co\u00f1ecido \u00e9 o de Russell \"Stringer\" Bell, un traficante de drogas que aspira a se converter nun home de negocios na serie \"The Wire\".\nElba \u00e9 tam\u00e9n un DJ que traballa baixo o alcume de \"DJ Big Driis\" ou \"Big Driis the Londoner\". Asemade, \u00e9 cantante de hip hop e soul.\nTraxectoria.\nFillo dun serraleon\u00e9s e unha ghanesa, Idris medrou en Hackney, \u00f3 leste de Londres. Dende moi novo comezou a facer os seus primeiros traballos como DJ formando varios grupos con alg\u00fans amigos.\n\u00d3s dezaseis anos deixou a escola e entrou na National Youth Music Theatre. Simultaneamente, e para pagar a matr\u00edcula, traballou de DJ en varios clubs nocturnos e audicionou para pequenos papeis na televisi\u00f3n.\nEn 1992 comezou a facer papeis fugaces en dramas brit\u00e1nicos ata que decidiu mudarse a Nova York. Xa nos Estados Unidos, actuou en pequenos papeis de cinema, entre eles \"Buffalo Soldiers\" (2001) con Joaqu\u00edn Phoenix e Ed Harris. Tam\u00e9n participou en videoclips de Fat Joe e Angie Stone.\nDespois da s\u00faa aparici\u00f3n en \"Law &amp; Order\", formou parte do elenco da serie policial \"The Wire\" que deu un pulo importante \u00e1 s\u00faa carreira.\nDespois, conseguiu papeis secundarios en filme como \"28 Weeks Later\", \"American Gangster\" e \"RocknRolla\". Tam\u00e9n participou en varios episodios da serie de Steve Carrel \"The Office\" no 2009.\nNo 2010 participou nos filmes \"The Losers\" e \"Takers\" ademais de protagonizar a serie \"Luther\"."}
{"id": "180430", "revid": "82922", "url": "https://gl.wikipedia.org/wiki?curid=180430", "title": "Sandra Gonz\u00e1lez", "text": "Sandra Gonz\u00e1lez \u00c1lvarez, nada en Tomi\u00f1o en 1973, \u00e9 unha pol\u00edtica galega do BNG.\nTraxectoria.\n\u00c9 licenciada en Ciencias Pol\u00edticas e especialista en Administraci\u00f3n Local. Presentouse como candidata \u00e1 alcald\u00eda de Tomi\u00f1o nas elecci\u00f3ns municipais do 2007, sendo elixida alcaldesa grazas a un pacto de goberno co PSOE e Centristas de Tomi\u00f1o.\nDesde ent\u00f3n volveu encabezar a candidatura do BNG en catro ocasi\u00f3ns, conseguindo senllas maior\u00edas absolutas. Nas municipais do 2011 obtivo 9 concelleiros. En 2015 a lista que lideraba acadou 1 concelleiro m\u00e1is, e en 2019 mellorou o resultado ao facerse con 11. Nos comicios de 2023 renovou a maior\u00eda por cuarta vez outra vez con nove concelleiros."}
{"id": "180432", "revid": "1888", "url": "https://gl.wikipedia.org/wiki?curid=180432", "title": "Sandra Gonz\u00e1lez \u00c1lvarez", "text": ""}
{"id": "180436", "revid": "7523", "url": "https://gl.wikipedia.org/wiki?curid=180436", "title": "Atl\u00e9tico Malague\u00f1o", "text": "O Atl\u00e9tico Malague\u00f1o \u00e9 un club de f\u00fatbol andaluz, da cidade de M\u00e1laga, primeiro equipo filial do M\u00e1laga Club de F\u00fatbol. Fundouse en 1990 como \"Sociedad Deportiva Malague\u00f1a\" e xoga actualmente no grupo 4 da Segunda Divisi\u00f3n B Espa\u00f1ola.\nO seu maior \u00e9xito foi ascender \u00e1 Segunda divisi\u00f3n espa\u00f1ola no ano 2003, onde se mantivo tres tempadas consecutivas.\nDenominaci\u00f3ns.\nFoi fundado en 1990 como Sociedad Deportiva Malague\u00f1a. Coa desaparici\u00f3n do Club Deportivo M\u00e1laga en 1992, converteuse no filial do Club Atl\u00e9tico Malague\u00f1o (que ata ent\u00f3n fora o filial do CD M\u00e1laga e que durante 2 anos relevouno como primeiro equipo malaguista).\nEn 1994 o Club Atl\u00e9tico Malague\u00f1o cambiou o seu nome, feito que supuxo o nacemento do actual M\u00e1laga Club de F\u00fatbol. En 1995, o filial adoptou o nome do primeiro equipo pasando a ser o M\u00e1laga Club de F\u00fatbol B, para axustarse \u00e1 normativa da Real Federaci\u00f3n Espa\u00f1ola de F\u00fatbol.\nEn 2008 a presidencia do M\u00e1laga declarou a s\u00faa vontade de adoptar para o filial a denominaci\u00f3n tradicional de Atl\u00e9tico Malague\u00f1o, con moito arraigamento entre os afeccionados malaguistas, nome que o 9 de xullo de 2009 foi aprobado pola Real Federaci\u00f3n Espa\u00f1ola de F\u00fatbol.\nXogadores.\n\"Actualizado a 8 de setembro de 2018.\""}
{"id": "180437", "revid": "1131", "url": "https://gl.wikipedia.org/wiki?curid=180437", "title": "Galer\u00eda de imaxes de tranv\u00edas de Galicia", "text": "tranv\u00edas de Galicia"}
{"id": "180438", "revid": "98629", "url": "https://gl.wikipedia.org/wiki?curid=180438", "title": "Divisi\u00f3n de Honra de Rugby 2005-2006", "text": "A tempada 2005-2006 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 39 da m\u00e1xima categor\u00eda do rugby en Espa\u00f1a. A fase regular comezou o 18 de setembro do 2005, e durante as 18 xornadas da competici\u00f3n enfrontou entre si \u00f3s 10 equipos que compo\u00f1en a liga, ata o 9 de abril do 2006, data na que rematou o campionato, coa vitoria final de UE Santboiana por s\u00e9tima vez na s\u00faa historia.\nO UE Santboiana era o defensor do t\u00edtulo logrado na anterior tempada. Os tres equipos novos na categor\u00eda eran vellos co\u00f1ecidos da m\u00e1xima competici\u00f3n nacional de rugby: Ordizia, Liceo Franc\u00e9s e BUC, que ocuparon os lugares de Canoe, Arquitectura e Univ.Sevilla.\nEsta tempada foi a primeira na que se empregou o sistema de puntuaci\u00f3n do Super Rugby do hemisferio sur, que outorga 4 puntos por vitoria, 2 por empate, 0 por derrota, e 1 punto bonus cando ou se anotan mais de 3 ensaios ou se perde por menos de 8 puntos.\nClasificaci\u00f3n.\n&lt;noinclude&gt;\nDatos finais do campionato:"}
{"id": "180440", "revid": "89787", "url": "https://gl.wikipedia.org/wiki?curid=180440", "title": "Folgueroles", "text": "Folgueroles \u00e9 un concello da provincia de Barcelona, en Catalu\u00f1a, pertencente \u00e1 comarca de Osona.\nHistoria.\nOs primeiros vestixios humanos datan da \u00e9poca calcol\u00edtica ou eneol\u00edtica (2100-1500 a.C.), tam\u00e9n co\u00f1ecida como Idade de Bronce. Unha notable testemu\u00f1a da s\u00faa presenza at\u00f3pase no monte Sant Jordi, onde est\u00e1 o dolmen de Puigseslloses, enterramento en sepulcro megal\u00edtico. \u00c9 por iso que en 1477 foi constru\u00edda a capela de Sant Jordi nesa zona, que foi reconstru\u00edda e ampliada en 1833.\nDo per\u00edodo protohist\u00f3rico, excav\u00e1ronse os restos do poboado fortificado do Casol de Puigcastellet, constru\u00eddo e habitado polos ausetanos, antigo pobo ib\u00e9rico, durante o s\u00e9culo III a.C., situado nos primeiros montes que marcan o l\u00edmite entre a Plana de Vic e as Guilleries. A fortaleza est\u00e1 formada por unha muralla de 64 metros de longo e 3 de largo constru\u00edda en pedra seca. Na parte maziza atopamos unha torre cuadrangular encostada.\nO municipio foi repoblado durante a Alta Idade Media ao redor da igrexa de Santa Mar\u00eda, xa documentada desde o 967. O n\u00facleo do pobo constitu\u00eduse a partir de finais do s\u00e9culo XVI. Durante o s\u00e9culo XVIII cre\u00e1ronse os barrios da Ricardera e o Carrer de la Font."}
{"id": "180441", "revid": "89787", "url": "https://gl.wikipedia.org/wiki?curid=180441", "title": "Divisi\u00f3n de Honra de Rugby 2004-2005", "text": "A tempada 2004-2005 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 38 da m\u00e1xima categor\u00eda do rugby en Espa\u00f1a. \u00d3 remate do campionato, a vitoria final foi para UE Santboiana por sexta vez na s\u00faa historia.\nO Club de Rugby El Salvador era o defensor do t\u00edtulo logrado na anterior tempada. Os novos equipos na categor\u00eda foron dous antigos campi\u00f3ns da m\u00e1xima competici\u00f3n nacional de rugby: CD Arquitectura e CR Ciencias, que ocuparon os lugares que deixaron os descendidos Valencia RC e RC L'Hospitalet.\nEsta tempada foi a derradeira na que se empregou o antigo sistema de puntuaci\u00f3n simple, que outorgaba 2 puntos por vitoria, 1 por empate e 0 por derrota.\nClasificaci\u00f3n.\n&lt;noinclude&gt;\nDatos finais do campionato:"}
{"id": "180445", "revid": "5132", "url": "https://gl.wikipedia.org/wiki?curid=180445", "title": "Garda pretoriana", "text": ""}
{"id": "180446", "revid": "98629", "url": "https://gl.wikipedia.org/wiki?curid=180446", "title": "Algas comestibles", "text": "As algas comestibles son algas que se poden comer ou poden ser usadas para a preparaci\u00f3n doutros alimentos.\nCaracter\u00edsticas.\nA maior parte das algas comestibles son algas mari\u00f1as bent\u00f3nicas, quer dicir que viven suxeitas ao substrato (chan, rochas), ao contrario das planct\u00f3nicas que son microsc\u00f3picas e viven flotando na auga. Tam\u00e9n hai alg\u00fans casos de algas comestibles que viven na auga doce, a\u00ednda que as m\u00e1is destas son t\u00f3xicas.\nDas catro divisi\u00f3ns segundo a s\u00faa coloraci\u00f3n: azuis (cian\u00f3fitos), verdes (clor\u00f3fitas), pardas ou casta\u00f1as (fe\u00f3fitas) e vermellas (rod\u00f3fitas), atopamos algas comestibles nas tres \u00faltimas. As algas azuis adoitan ser microsc\u00f3picas.\nO seu uso como alimento humano en Asia e no Pac\u00edfico.\nAs algas formaron parte da dietas de chineses, xaponeses e coreanos dende tempos prehist\u00f3ricos..\nUnha alga vermella moi usada nesa rexi\u00f3n de Asia, e que coa globalizaci\u00f3n hoxe pasou a moitos m\u00e1is pa\u00edses, \u00e9 a touca (\"Porphyra umbilicalis\"), co\u00f1ecida como Nori \u6d77\u82d4 no Xap\u00f3n, Zicai \u7d2b\u83dc na China, e Gim en Corea. Cons\u00f3mese en l\u00e1minas secas e torradas coas que se embrolla o suxi, ou en faragullas como aditivo a outros pratos. No Xap\u00f3n \u00e9 tan apreciada que incluso se usa como agasallo de aninovo.\nObservouse que os xaponeses poden dixerir os polisac\u00e1ridos das algas, algo non normal nos humanos, debido \u00e1 s\u00faa longa historia de consumo de Nori.\nA wakame \u00e9 a segunda alga m\u00e1is consumida no mundo en alimentaci\u00f3n directa, e procede case na s\u00faa totalidade das zonas de cultivo do Xap\u00f3n, Corea e a China. \u00c9 ingrediente dun prato moi popular da coci\u00f1a asi\u00e1tica: a sopa miso.\nOs nativos maor\u00eds da Nova Zelandia tradicionalmente usan algunhas especies de algas na s\u00faa alimentaci\u00f3n, como a vermella \"Karengo\" (Porphyra columbina) e a verde \"Rimu\" (Caulerpa brownii).\nO seu uso como alimento humano en Europa.\nAs algas tam\u00e9n se consomen en moitas sociedades tradicionais europeas, especialmente do norte e do oeste: Irlanda, Gales, Islandia, Noruega, Inglaterra, Francia.\nO carrapucho (Chondrus crispus) \u00e9 unha alga vermella que adoita ser servida como aperitivo coa cervexa nese pa\u00eds, amais de ser usada para a produci\u00f3n de aditivos alimentarios.\nA nori atl\u00e1ntica ou touca \u00e9 de consumo tradicional nos pa\u00edses c\u00e9lticos do norte. No Pa\u00eds de Gales e Irlanda forma parte dun prato t\u00edpico chamado \"\", e os mineiros de Gales son grandes consumidores. Na Breta\u00f1a fan o \"bara mor\" (pan de mar, en bret\u00f3n) con Kombu e Dulse, e pratos de sobremesa con Musgo de Irlanda.\nPor\u00e9n o uso das algas como verdura en occidente, m\u00e1is que por influxo destes pobos costeiros, faise popular nas grandes cidades por influxo das poboaci\u00f3ns orientais afincadas (sobre todo a trav\u00e9s dos seus restaurantes). Tam\u00e9n ten unha grande influencia a expansi\u00f3n do movemento macrobi\u00f3tico na segunda metade do s\u00e9culo XX, impulsado polos xaponeses Georges Ohsawa e Mishio Kushi\nSe en tempos pasados houbo en Galicia consumo de algas como alimento, a semellanza dos pa\u00edses c\u00e9lticos do norte, \u00e9 un costume que non chegou at\u00e9 os nosos d\u00edas nin deixou pegadas evidentes nos usos sociais.\nEn Galicia tradicionalmente as algas eran recolleitas para o seu uso como valume, especialmente o bucho ou marmulo (Fucus vesicularis). Os labores da s\u00faa colleita con carros nas praias, e a formaci\u00f3n de \"pillas\" onde se mesturaban en camadas con toxos, eran estampas tradicionais at\u00e9 ben pouco.\nPero nas \u00faltimas d\u00e9cadas tam\u00e9n se colectan e cultivan para o consumo humano, posto que as r\u00edas e costas galegas son moi vizosas en algas, especialmente pardas. Se ben o seu consumo non \u00e9 a\u00ednda masivo na poboaci\u00f3n, vai penetrando na gastronom\u00eda a trav\u00e9s das experiencias dos coci\u00f1eiros. A destacar as Xornadas Gastron\u00f3micas de Algas organizadas pola Xunta de Galicia a comezos dos anos 1990, e as actuais \"Aulas de coci\u00f1a con algas\", de Porto Mu\u00ed\u00f1os.\nA wakame chegou accidentalmente \u00e1s costas de Galicia e Francia xunto con sementes de ostra xaponesa e adaptouse como unha m\u00e1is do pa\u00eds, polo mi\u00fado asociada aos mexill\u00f3ns.\nAs wakames recolleitas en Galicia son, debido \u00e1s especiais caracter\u00edsticas oceanogr\u00e1ficas, as mellor adaptadas do atl\u00e1ntico europeo, presentando unha textura suave e un sabor doce \"a mar\". Por non ser unha alga tradicional das costas de Galicia a\u00ednda non ten nome popular galego, pero ben pod\u00eda ser considerada como un \"grelo de mar\", pola similitude de aspecto e textura con esa verdura.\nA espaguete de mar ou cinta (Himanthalia elongata) \u00e9 unha alga orixinaria do atl\u00e1ntico cunha grande produci\u00f3n en Galicia, e comercialmente desco\u00f1ecida nos pa\u00edses asi\u00e1ticos. A s\u00faa facilidade na recolleita, a s\u00faa riqueza nutritiva e os seus agradables sabor e textura fan dela unha das m\u00e1is apreciadas en Europa.\nO seu uso na industria alimentaria.\nO aproveitamento de algas recolleitas ou cultivadas para a extracci\u00f3n de alxinatos e carraxenatos, substancias xelatinosas co\u00f1ecidas como hidrocoloides, ten unha especial importancia comercial na industria alimentaria, polo seu uso como aditivos. Son apreciados polas s\u00faas propiedades xelificantes, detentoras da auga e emulsionantes. Desas substancias a m\u00e1is usada \u00e9 o \u00e1gar-\u00e1gar (\"pura xelatina\", en lingua malaia), que se extrae das algas vermellas xer\u00e9s (Gelidium sesquipedale) e gracilaria (Gracilaria verrucosa). O \u00e1gar-\u00e1gar \u00e9 incluso consumido directamente nas ensaladas chinesas, en forma de tiras transparentes.\nPropiedades nutricionais.\nSon alimentos de alta calidade, pobres en graxas e con gran cantidade de fibra. Ademais proporcionan:\nMinerais: todas elas pos\u00faen unha elevada concentraci\u00f3n de minerais, entre os que destaca o iodo. Algunhas acadan valores \"r\u00e9cord\" como a espaguete de mar que pode ter ata dez veces m\u00e1is ferro que as lentellas, e a wakame con m\u00e1is calcio que o leite de vaca.\nProte\u00ednas: conte\u00f1en todos os amino\u00e1cidos esenciais.\nVitaminas: presentes en grandes cantidades, destaca a presenza da vitamina B12 (ausente nos vexetais terrestres) e da vitamina C que contrib\u00fae a asimilar o ferro proporcionado.\nAs poucas graxas que conte\u00f1en son principalmente insaturadas. A presenza de \u00e1cidos graxos esenciais como omega 3 e omega 6 axudan a diminu\u00edr o nivel de colesterol.\nEse efecto \"anticolesterol\" vese a\u00ednda reforzado polo tipo de fibras que conte\u00f1en. Ademais de fibras insolubles que favorecen o tr\u00e1nsito intestinal, conte\u00f1en unhas fibras solubles chamadas \"ficocoloides\", que act\u00faan como reguladores. Tr\u00e1tase duns polisac\u00e1ridos (agar, alxinatos e carraxenatos) que 'enganchan' o colesterol e o expulsan do organismo."}
{"id": "180447", "revid": "23204", "url": "https://gl.wikipedia.org/wiki?curid=180447", "title": "Cirurxi\u00e1n", "text": "En medicina, un cirurxi\u00e1n, feminino cirurxi\u00e1, \u00e9 un especialista en cirurx\u00eda. \u00c9 dicir un m\u00e9dico que \u00e9 capaz de previr, diagnosticar e curar enfermidades exercendo a cirurx\u00eda.\nA cirurx\u00eda \u00e9 unha ampla categor\u00eda de tratamentos m\u00e9dicos invasivos que implican a abertura dun corpo, humano ou animal, para extraer un \u00f3rgano enfermo ou para reparar algunha ruptura.\nOs cirurxi\u00e1ns poden ser m\u00e9dicos, dentistas ou veterinarios.\nHistoria.\nNa Idade Media a medicina era practicada por diversos personaxes, un dos cales era \"cirurxi\u00e1n-barbeiro\", o que brindaba, entre outras funci\u00f3ns, asistencia m\u00e9dica aos soldados feridos. Era, efectivamente, un barbeiro, pero ademais ofrec\u00eda a s\u00faa asistencia principalmente nas amputaci\u00f3ns.\nExisten d\u00faas obras que, se ben son novelas hist\u00f3ricas, ilustran o desenvolvemento da cirurx\u00eda e a anestesiolox\u00eda nos seus primeiros tempos (s\u00e9culos XIX e principios do XX), chamadas \"O triunfo da cirurx\u00eda\" e \"O s\u00e9culo da cirurx\u00eda\", de J\u00fcrgen Thorwald.\nAntes do descubrimento da anestesia e a asepsia, a cirurx\u00eda era un procedemento traum\u00e1tico e de \u00faltimo recurso, cunha taxa de morte alt\u00edsima e reservado case exclusivamente aos procedementos de amputaci\u00f3n.\nCo descubrimento destas, a finais do s\u00e9culo XIX, a cirurx\u00eda converteuse nun complicado co\u00f1ecemento que exixiu a cualificaci\u00f3n profesional en medicina.\nFormaci\u00f3n.\nActualmente en Espa\u00f1a o cirurxi\u00e1n debe ter o t\u00edtulo de doutor en Medicina e Cirurx\u00eda e realizar polo menos unha especializaci\u00f3n en cirurx\u00eda xeral (entre 4 e 5 anos, ademais da formaci\u00f3n b\u00e1sica en medicina). Existe a posibilidade de que logo realice subespecializaci\u00f3ns tales como:"}
{"id": "180448", "revid": "22795", "url": "https://gl.wikipedia.org/wiki?curid=180448", "title": "Cirurxi\u00e1", "text": ""}
{"id": "180449", "revid": "98629", "url": "https://gl.wikipedia.org/wiki?curid=180449", "title": "Campionato Mundial de F\u00f3rmula 1 de 1974", "text": "O Campionato Mundial de F\u00f3rmula 1 de 1974 foi a 25\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA), e a 17\u00aa Copa Internacional de construtores de F1. O campionato contou con quince Grandes Premios que se iniciaron o 13 de xaneiro e finalizaron o 6 de outubro.\nResumo do campionato.\nEmerson Fittipaldi e Clay Regazzoni chegaron \u00e1 \u00faltima carreira empatados a puntos, pero Regazzoni tivo problemas de manexo, polo que o cuarto lugar de Fittipaldi deulle o campionato. Fittipaldi, Ronnie Peterson e Carlos Reutemann ga\u00f1aron tres carreiras cada un, Jody Scheckter e Niki Lauda d\u00faas cada un, e as d\u00faas restantes Regazzoni e Denny Hulme, quen se retirou ao final da tempada. No discurso da tempada morreron dous pilotos de F1, Peter Revson nun accidente na sesi\u00f3n de adestramentos no Gran Premio de Sur\u00e1frica en marzo, e o austr\u00edaco Helmuth Koinigg no GP dos Estados Unidos en outubro.\nA tempada de 1974 foi a primeira, onde a cada piloto asign\u00f3uselle un n\u00famero permanente para todas as carreiras, despois de que o sistema fose institu\u00eddo na metade da tempada anterior.\nClasificaci\u00f3n do Mundial de Pilotos de 1974.\nOs puntos para o Campionato Mundial de pilotos de 1974 outorg\u00e1ronse da seguinte forma 9-6-4-3-2-1 aos seis primeiros en cada carreira."}
{"id": "180451", "revid": "23204", "url": "https://gl.wikipedia.org/wiki?curid=180451", "title": "Hidronimia", "text": "A hidronimia (do grego \u1f55\u03b4\u03c9\u03c1 \"h\u00fddor\" 'auga' e \u1f45\u03bd\u03c9\u03bc\u03b1 \"\u00f3n\u014dma\" 'nome') \u00e9 a rama da toponimia que se dedica ao estudo dos nomes de lugares das masas de auga. Apl\u00edcase normalmente para as formas de auga doce, pois para as mar\u00edtimas se adoita utilizar o nome talasonimia.\nCaracter\u00edsticas.\nOs nomes dos r\u00edos son palabras moi resistentes ao cambio ling\u00fc\u00edstico. Nese sentido, como formas ling\u00fc\u00edsticas, os hidr\u00f3nimos consid\u00e9ranse formas moi conservadoras, sucedendo normalmente que os pobos que substit\u00faen a outros nun asentamento conserven o nome dado aos recursos h\u00eddricos. Por exemplo o Guadiana orixinalmente foi o r\u00edo Anas, ao que os \u00e1rabes chamaron simplemente \"wadi ana\" 'r\u00edo anas', conservando o nome usado polos seus habitantes anteriores, e posteriormente os seus sucesores cristi\u00e1ns, ao conquistaren Al-\u00c1ndalus seguiron mantendo o nome na forma moderna \"Guadiana\".\nEsta pervivencia dos antigos hidr\u00f3nimos \u00e9 moi apreciada polos paleoling\u00fcistas, pois \u00e9 un gran recurso para reconstru\u00edr linguas desaparecidas, as s\u00faas extensi\u00f3ns ou pos\u00edbeis rutas migratorias.\nEntre as linguas indoeuropeas os hidr\u00f3nimos provenientes de linguas distintas comparten \u00e9timos com\u00fans. Os r\u00edos Danubio, Don, Dnister, Dni\u00e9per e Donets conte\u00f1en a ra\u00edz protoindoeuropea \"*danu-\", (IEW 175), co significado de 'r\u00edo, auga'. Estes top\u00f3nimos son atribu\u00eddos ao antigo oseto ou escita.. Na Europa occidental, a coincidencia nos nomes dos r\u00edos levou o ling\u00fcista alem\u00e1n Hans Krahe \u00e1 hip\u00f3tese dunha antiga lingua indoeuropea desaparecida, anterior a xermanos e celtas que foi denominada antigo europeo."}
{"id": "180452", "revid": "624", "url": "https://gl.wikipedia.org/wiki?curid=180452", "title": "Hidr\u00f3nimo", "text": ""}
{"id": "180454", "revid": "98629", "url": "https://gl.wikipedia.org/wiki?curid=180454", "title": "A casa das dagas voadoras", "text": "A casa das dagas voadoras (en , pinyin \"Sh\u00ed mi\u00e0n m\u00e1i f\u00fa\") \u00e9 un filme de x\u00e9nero wuxia do ano 2004, dirixida por Zhang Yimou. Estreouse en galego na TVG o 19 de setembro de 2008.\nSinopse.\nCorre o ano 859 a.C. e a dinast\u00eda chinesa Tang, outrora poderosa, entrou en decadencia. O malestar est\u00e9ndese por todo o pa\u00eds, e o corrupto goberno ten que enfrontarse en todas partes con ex\u00e9rcitos rebeldes. O m\u00e1is poderoso \u00e9 o da \"Casa das Dagas Voadoras\", que se est\u00e1 a facer cada vez m\u00e1is forte grazas a un novo e misterioso l\u00edder. Dous capit\u00e1ns, Leo e Jin, reciben a orde de capturalo e para iso artellan un minucioso plan. O capit\u00e1n Jin finxe ser un guerreiro solitario chamado Vento e saca da cadea \u00e1 revolucionaria cega Mei, que o levar\u00e1 ata o cuartel xeral da Casa das Dagas Voadoras, pero durante a viaxe, Jin e Mei nam\u00f3ranse profundamente."}
{"id": "180455", "revid": "98629", "url": "https://gl.wikipedia.org/wiki?curid=180455", "title": "Dentro do labirinto", "text": "Dentro do labirinto (en ) \u00e9 un filme brit\u00e1nico/estadounidense de fantas\u00eda dirixido Jim Henson (o creador dos Tele\u00f1ecos), producido por George Lucas, e dese\u00f1ado por Brian Froud.\nSinopse.\nSarah \u00e9 unha rapaza de quince anos que queda encargada de coidar o seu medio irm\u00e1n Toby. O pequeno non deixa de chorar e Sarah nun arranque de carraxe p\u00eddelle (sen pretendelo) \u00f3 Rei Goblin, un personaxe do seu libro favorito, que leve con el o seu irm\u00e1n. Finalmente o seu desexo faise realidade e o Rei Goblin, Jareth, am\u00f3sase diante dela dic\u00edndolle que para recuperar o seu irm\u00e1n ten 13 horas nas que debe resolver o seu labirinto e chegar ata o seu castelo para evitar que Toby se converta nun goblin. Jareth trata de impedir que Sarah chegue \u00e1 meta, e ponlle probas con xogos mentais, dif\u00edciles adivi\u00f1as e innumerables trampas \u00f3 longo do labirinto, que cambia constantemente. Grazas a iso, Sarah co\u00f1ecer\u00e1 os habitantes do labirinto e far\u00e1 novas amizades que a axudar\u00e1n na s\u00faa aventura. Sarah at\u00f3pase nunha encrucillada na que debe decidir o seu cami\u00f1o na vida real, \u00e9 dicir, enfrontarse \u00e1 realidade de que xa non \u00e9 unha nena."}
{"id": "180456", "revid": "865", "url": "https://gl.wikipedia.org/wiki?curid=180456", "title": "McDonnell Douglas MD-87", "text": ""}
{"id": "180457", "revid": "98629", "url": "https://gl.wikipedia.org/wiki?curid=180457", "title": "McDonnell Douglas MD-80", "text": "A McDonnell Douglas MD-80 \u00e9 unha familia de avi\u00f3ns de pasaxeiros bimotores de alcance medio fabricada por McDonnell Douglas. A serie MD-80 desenvolveuse a partir do McDonnell Douglas DC-9, e ten unha capacidade de entre 130 e 172 pasaxeiros, dependendo do modelo e a configuraci\u00f3n.\nO primeiro avi\u00f3n da serie MD-80 entrou en servizo comercial o 10 de outubro de 1980 coa aeroli\u00f1a Swissair. A familia incl\u00fae os modelos MD-81, MD-82, MD-83, MD-87 e MD-88. Todos eles te\u00f1en a mesma fuselaxe, ag\u00e1s o m\u00e1is curto MD-87. \u00c1 familia MD-80 seguiulle o modificado MD-90 en 1995 e o MD-95/Boeing 717 en 1999.\nDese\u00f1o e desenvolvemento.\nAntecedentes.\nDouglas Aircraft desenvolveu o DC-9 nos anos 60 como un compa\u00f1eiro de curto alcance do maior DC-8. O DC-9 foi un dese\u00f1o completamente novo, que usaba dous motores turboventilador montados na parte traseira da fuselaxe, e ti\u00f1a unha cola en T. O DC-9 ti\u00f1a un dese\u00f1o de fuselaxe estreita con cinco filas de asentos e unha capacidade de entre 80 e 135 pasaxeiros, dependendo da configuraci\u00f3n e da versi\u00f3n do aparello.\nA serie MD-80 foi a segunda xeraci\u00f3n do DC-9. Orixinalmente foi chamada serie DC-9-80 e DC-9 Super 80 e entrou en servizo en 1980. A serie MD-80 desenvolveuse cara o MD-90 que entrou en servizo en 1995. A derradeira variante da familia foi o MD-95, que foi rebautizado como Boeing 717-200 despois de que McDonnell Douglas se fusionase con Boeing en 1997.\nA familia DC-9 \u00e9 unha das m\u00e1is exitosas dentro da aviaci\u00f3n de pasaxeiros, con ao redor de 2.400 unidades fabricadas; ocupa o terciro lugar tras a familia do Airbus A320 cuns 4.000 avi\u00f3ns producidos, e o Boeing 737 cuns 7.000.\nA serie MD-80.\nOs MD-80 son avi\u00f3ns de tama\u00f1o e alcance medio que foron introducidos no ano 1980. O dese\u00f1o \u00e9 a segunda xeraci\u00f3n do DC-9, con motores na parte traseira da fuselaxe, pequenas e altamente eficientes \u00e1s e unha cola en T. Tr\u00e1tase dun DC-9-50 alongado con m\u00e1is peso na engalaxe e m\u00e1is capacidade de combustible. Dese\u00f1ouse para voos de curto alcance frecuentes cunha capacidade de entre 130 e 172 pasaxeiros.\nO desenvolvemento da serie MD-80 comezou nos anos 70 como unha versi\u00f3n m\u00e1is grande do DC-9 Series 50. A dispo\u00f1ibilidade dos novos motores Pratt &amp; Whitney JT8D con m\u00e1is relaci\u00f3n de derivaci\u00f3n inpulsou os primeiros estudos que inclu\u00edan dese\u00f1os co\u00f1ecidos como Series 55, Series 50, e Series 60. Os esforzos de dese\u00f1o centr\u00e1ronse nas Series 55 en agosto de 1977. Cunha entrada en servizo prevista para 1980, o avi\u00f3n foi comercializado como o DC-9 Series 80. Swissair lanzou o modelo en outubro de 1977 cun pedido de 15 unidades con opci\u00f3ns para 5 m\u00e1is.\nA serie 80 contaba cunha fuselaxe 4,34 m m\u00e1is longa que o DC-9-50. As \u00e1s do DC-9 foron redese\u00f1adas engad\u00edndolle secci\u00f3ns nas s\u00faas ra\u00edces e puntas resultando nunha \u00e1 un 28% m\u00e1is grande. O primeiro voo da serie 80 foi o 19 de outubro de 1979.\nEntrou en servizo en 1980. Orixinalmente foi certificado como unha versi\u00f3n do DC-9, pero cambiouse para o MD-80 en xullo de 1983 como un movemento de mercadotecnia. As novas versi\u00f3ns da serie foron inicialmente os MD-81/82/83 e o acurtado MD-87, a pesar de que a s\u00faa certificaci\u00f3n formal era DC-9-81/82 etc. S\u00f3 o MD-88 recibiu unha certificaci\u00f3n coa designaci\u00f3n \"MD\", ao igual que o posterior MD-90.\nAs versi\u00f3ns MD-80 te\u00f1en cabina, avi\u00f3nica e aerodin\u00e1mica melloradas, ademais de motores da serie JT8D-200 m\u00e1is potentes, eficientes e silenciosos, que significan unha considerable mellora con respecto aos m\u00e1is pequenos das series JT8D-15, -17, -11, e -9. Os MD-80 te\u00f1en tam\u00e9n fuselaxes mais longas que os seus anteriores hom\u00f3logos DC-9, ademais de m\u00e1is alcance. Alg\u00fans clientes, como American Airlines, a\u00ednda se refiren a eles na s\u00faa documentaci\u00f3n de frota como \"Super 80\". A d\u00eda de hoxe este modelo est\u00e1 operativo en grandes cantidades con aeroli\u00f1as como American Airlines e Delta Air Lines. Avi\u00f3ns semelantes \u00e1 serie MD-80 son o Boeing 737-400 e o Airbus A320.\nNo ano 2012 creouse unha versi\u00f3n de carga ao converter avis\u00f3ns de pasaxeiros sobrantes.\nProbas de voo e certificaci\u00f3ns.\nO primeiro MD-80, o 909 DC-9, realizou o seu voo de estrea o 19 de outubro de 1979. As probas de voo, a pesar de que dous avi\u00f3ns resultaron considerablemente danados en accidentes, complet\u00e1ronse o 25 de agosto de 1980, cando a primeira variante do MD-80, o MD-81 equipado cos motores JT8D-209 (ou DC-9-81), certificouse baixo unha modificaci\u00f3n da certificaci\u00f3n da FAA para o DC-9. Nestas probas de voo participaron tres avi\u00f3ns que acumularon un total de 1.085 horas en 795 voos. A primeira entrega a Swissair, o seu cliente de lanzamento, tivo lugar o 13 de setembro de 1980.\nDesignaci\u00f3n do modelo.\nXa que o MD-80 non era de feito un avi\u00f3n novo, contin\u00faa sendo operado baixo unha modificaci\u00f3n do certificado da FAA do orixinal DC-9 (un caso semellante ocorreu cos posteriores MD-90 e Boeing 717). O certificado emitido ao fabricante do avi\u00f3n leva as designaci\u00f3ns do modelo exactamente tal e como aparecen na solicitude do mesmo, inclu\u00edndo o uso de gui\u00f3ns ou puntos decimais, e debe coincidir co que est\u00e1 gravado nos datos ou na placa de identificaci\u00f3n do avi\u00f3n. Como un fabricante decide chamar a un avi\u00f3n por motivos promocionais \u00e9 irrelevante para as autoridades aeron\u00e1uticas. A primeira modificaci\u00f3n do certificado do DC-9 para o novo MD-80 foi solicitada como DC-9-81, e aprobada o 26 de agosto de 1980. Todos os modelos do MD-80 dende ent\u00f3n foron aprobados con modificaci\u00f3ns adicionais ao certificado do DC-9. En 1983 McDonnell Douglas decidiu que o DC-9-80 (Super 80) ser\u00eda designado MD-80. En vez de usar sinxelamente o prefixo MD- como un s\u00edmbolo de mercadotecnia, solicitouse novamente emendar o certificado para inclu\u00edr o MD-81, MD-82 e MD-83. Este cambio produciuse o 10 de marzo de 1986, e a certificaci\u00f3n declarou que a\u00ednda que pod\u00eda usarse a designaci\u00f3n MD entre par\u00e9ntese, este deb\u00eda estar acompa\u00f1ada pola oficial, por exemplo: DC-9-81 (MD-81). Dende ent\u00f3n todos os avi\u00f3ns da serie MD-80 levaban estampados MD-81, MD-82 ou MD-83 na s\u00faa placa de identificaci\u00f3n.\nA\u00ednda que non foi certificado ata o 21 de outubro de 1987, McDonnell Douglas xa ti\u00f1a solicitada a certificaci\u00f3n para os modelos DC-9-87 e DC-9-87F o 14 de febreiro de 1985. O terceiro derivado foi designad oficialmente de forma semellante como DC-9-87 (MD-87), a\u00ednda que non se estamparon placas con ese nome. Para o MD-88 a solicitude para a modificaci\u00f3n da certificaci\u00f3n realizouse tras os primeiros cambios, polo que nunca houbo un DC-9-88, s\u00f3 o MD-88, que foi certificado o 8 de decembro de 1987.\nProduci\u00f3n.\nO MD-80 foi producido nunha li\u00f1a de montaxe com\u00fan co DC-9, co que compart\u00eda secuencia cos seus n\u00fameros de serie. Tras a entrega de 976 DC-9 e 108 MD-80, McDonnell Douglas parou a fabricaci\u00f3n do primeiro. Polo tanto, a partir da entrega 1.085 do DC-9/MD-80, un MD-82 para VIASA en decembro de 1982, todos os DC-9 producidos eran Serie 80/MD-80.\nAdemais da li\u00f1a de Long Beach (California), foi instalada unha segunda en Shanghai, onde os avi\u00f3ns eran fabricados baixo licenza.\nDurante 1991, a fabricaci\u00f3n dos MD-80 alcanzou un pico de 12 unidades por mes, despois de estar producindo avi\u00f3ns a un ritmo de 10 mensuais dende 1987, e agard\u00e1base mantelo a curto prazo (en 1991 entreg\u00e1ronse 140 MD-80). Como resultado do declive no tr\u00e1fico a\u00e9reo e da lenta resposta do mercado ao MD-90, reduciuse a produci\u00f3n do MD-80 e entreg\u00e1ronse 84 unidades durante 1992. En 1993 baixou a\u00ednda m\u00e1is o ritmo de fabricaci\u00f3n, con s\u00f3 42 avi\u00f3ns entregados (3,5 por mes). A fabricaci\u00f3n do MD-80 rematar\u00eda en 1999.\nDese\u00f1os derivados.\nO MD-90 desenvolveuse a partir da serie MD-80, como unha versi\u00f3n mellorada do MD-88 cun sistema electr\u00f3nico de instrumentos de voo semellante e motores IAE V2500 mellorados e m\u00e1is silenciosos. O programa MD-90 comezou en 1989, o seu primeiro voo foi en 1993 e entrou en servizo en 1995.\nHoubo outras variantes propostas que nunca chegar\u00edan a fabricarse. Unha foi o MD-94X, equipado con motores propf\u00e1n. Anteriormente, un MD-81 foi usado como banco de probas para este tipo de motores, como o General Electric GE36 e o Pratt &amp; Whitney/Allison 578-DX.\nO MD-95 desenvolveuse para substitu\u00edr os primeiros modelos DC-9, que a esas alturas ti\u00f1an xa 30 anos. O proxecto revisou por completo o DC-9 orixinal para producir un avi\u00f3n de pasaxeiros moderno. \u00c9 lixeiramente m\u00e1is longo que o DC-9-30 e est\u00e1 equipado cos novos motores Rolls-Royce BR715. O MD-95 foi rebautizado como Boeing 717 despois de que McDonnell Douglas e Boeing se fusionasen en 1997.\nHistoria operacional.\nA serie MD-80 ten sido usada por aeroli\u00f1as de todo o mundo. Os eus principais clientes foron Aerol\u00edneas Argentinas, Aerom\u00e9xico, Aeropostal Aerorepublica, Alaska Airlines, Alitalia, Allegiant Air, American Airlines, Aserca, Austral L\u00edneas A\u00e9reas, Austrian Airlines, Avianca, China Eastern Airlines, China Northern Airlines, Delta Air Lines, Finnair, Iberia, Japan Air System (JAS), Korean Air, Lion Air, Martinair Holland, Pacific Southwest Airlines (PSA), Reno Air, Scandinavian Airlines System (SAS), Spanair, Insel Air, Swissair e Trans World Airlines.\nDebido ao uso dos vellos motores JT8D, o MD-80 non \u00e9 tan eficiente en termos de consumo de combustible como o Airbus A320 ou os novos Boeing 737; queima uns 4.000 l por hora nun voo normal, mentres que o m\u00e1is grande Boeing 737-800 queima ao redor de 3,200 l (un 19% menos). A principios dos anos 2000 moitas aeroli\u00f1as comezaron a retirar o modelo. O punto de inflexi\u00f3n para que Alaska Airlines comezase a usar o 737-800 foi o prezo de 4 d\u00f3lares por gal\u00f3n de queroseno que a aeroli\u00f1a pagaba no ver\u00e1n de 2008; a compa\u00f1\u00eda afirmaba que un t\u00edpico voo entre Os \u00c1nxeles e Seattle custar\u00edalle 2.000 d\u00f3lares menos usando un Boeing 737-800 en vez dos MD-80. American Airlines anunciou plans para retirar polo menos 20 MD-80, e acelerouse a entrega de novos 737-800, mentres que Midwest Airlines annunciou o 14 de xullo de 2008 que retirar\u00eda os seus 12 MD-80 (usados principalmente en rutas da costa oeste) cara o outono. Os menores custos de mantemento dos motores JT8D debido ao seu dese\u00f1o sinxelo axudaron a reducir a brecha dos custos de consumo de combustible.\nVariantes.\nMD-81.\nO MD-81 (que foi co\u00f1ecido orixinalmente como DC-9 Super 81 ou DC-9-81) foi o primeiro modelo de produci\u00f3n do MD-80 e, \u00e1 parte do MD-87, as diferenzas entre as distintas variantes de corpo longo do MD-80 son relativamente menores. Os catro modelos longos (MD-81, MD-82, MD-83 e MD-88) s\u00f3 se diferencian entre eles en que te\u00f1en distintos motores, capacidades de combustible e pesos. O MD-88 e as posteriores versi\u00f3ns te\u00f1en tam\u00e9n cabinas de voo m\u00e1is actualizadas.\nMD-82.\nAnunciado o 16 de abril de 1979, o MD-82 (DC-9-82) foi unha nova variante do MD-80 con dimensi\u00f3ns semellantes \u00e1s do MD-81 pero equipada con motores m\u00e1is potentes. O MD-82 foi creado para operar en aeroportos \"quentes e altos\" pero tam\u00e9n ofrec\u00eda un maior algance e carga \u00fatil cando era operado en aeroportos normais. American Airlines \u00e9 o principal operador do MD-82, chegando a ter ao redor de 300 na s\u00faa frota.\nMD-83.\nO MD-83 (DC-9-83) \u00e9 unha versi\u00f3n de maior alcance do MD-81/82 b\u00e1sico, con m\u00e1is peso, motores m\u00e1is potentes e un incremento da capacidade de combustible.\nMD-87.\nEn xaneiro de 1985 McDonnell Douglas anunciou que producir\u00eda unha variante do MD-80 coa fuselaxe m\u00e1is curta, designada MD-87 (DC-9-87), que poder\u00eda levar entre 109 e 130 pasaxeiros dependendo da configuraci\u00f3n. A s\u00faa designaci\u00f3n pretend\u00eda indicar o ano no que se quer\u00eda po\u00f1er en servizo, 1987."}
{"id": "180458", "revid": "865", "url": "https://gl.wikipedia.org/wiki?curid=180458", "title": "McDonnell-Douglas MD-88", "text": ""}
{"id": "180459", "revid": "865", "url": "https://gl.wikipedia.org/wiki?curid=180459", "title": "McDonnell Douglas MD-82", "text": ""}
{"id": "180460", "revid": "865", "url": "https://gl.wikipedia.org/wiki?curid=180460", "title": "McDonnell Douglas MD-83", "text": ""}
{"id": "180461", "revid": "865", "url": "https://gl.wikipedia.org/wiki?curid=180461", "title": "McDonnell Douglas MD-88", "text": ""}
{"id": "180462", "revid": "865", "url": "https://gl.wikipedia.org/wiki?curid=180462", "title": "McDonnell Douglas MD-81", "text": ""}
{"id": "180463", "revid": "98629", "url": "https://gl.wikipedia.org/wiki?curid=180463", "title": "Inter F\u00fatbol Sala", "text": "O Inter F\u00fatbol Sala ou Inter Movistar por motivos de patrocinio, \u00e9 un equipo espa\u00f1ol de f\u00fatbol sala da cidade de Alcal\u00e1 de Henares (Madrid). Actualmente compite na Divisi\u00f3n de Honra da Liga Nacional de F\u00fatbol Sala.\nO club foi fundado en 1977 polo xornalista deportivo Jos\u00e9 Mar\u00eda Garc\u00eda co obxectivo de xogar partidos ben\u00e9ficos e de exhibici\u00f3n. No entanto, na d\u00e9cada dos '80 converteuse nun club profesional baixo a denominaci\u00f3n \"Intervi\u00fa F\u00fatbol Sala\". En 1989 foi un dos membros fundadores da LNFS. O Inter FS ten ga\u00f1ado oito campionatos de liga, sendo o club que m\u00e1is veces o logrou, e \u00e9 un dos clubs m\u00e1is laureados do f\u00fatbol sala mundial.\nHistoria.\nCreaci\u00f3n do club.\nO equipo naceu en 1977 grazas a unha iniciativa do xornalista radiof\u00f3nico Jos\u00e9 Mar\u00eda Garc\u00eda. Nun principio chamouse \"Hora XXV\", como o programa informativo nocturno da Cadena SER, e creouse para xogar partidos ben\u00e9ficos e de exhibici\u00f3n. O equipo estaba formado por antigos xogadores de f\u00fatbol como Amancio ou L\u00f3pez Ufarte, e xornalistas, entre os que se encontraba o propio Garc\u00eda.\nEn 1979 a Federaci\u00f3n Espa\u00f1ola de F\u00fatbol organizou o primeiro campionato oficial de f\u00fatbol sala, participando na tempada inicial como Intervi\u00fa Hora XXV. O club proclamouse campi\u00f3n no seu debut. En 1981 El Corte Ingl\u00e9s selou un acordo de patrocinio, polo que o equipo trocou o seu nome por \"Intervi\u00fa Lloyd's\", e posteriormente por \"Intervi\u00fa Boomerang\". Na d\u00e9cada dos '80 ga\u00f1ou oito ligas. Durante toda a s\u00faa historia, o club xogou en Madrid, Alcobendas e Torrej\u00f3n de Ardoz, ata asentarse definitivamente en Alcal\u00e1 de Henares.\nPaso \u00e1 Liga Nacional de F\u00fatbol Sala.\nEn 1989 a Federaci\u00f3n Espa\u00f1ola de F\u00fatbol e a Asociaci\u00f3n de F\u00fatbol Sala unificaron os seus campionatos, creando as\u00ed a Liga Nacional de F\u00fatbol Sala. O Intervi\u00fa foi un dos seus membros fundadores, e na tempada inaugural os madrile\u00f1os conseguiron a Liga e a Copa de Espa\u00f1a. Dous anos despois proclamouse campi\u00f3n de Europa por primeira vez na s\u00faa historia. Nos seguintes anos, o club mantivo un bo nivel, mais a dura competencia non lles permitiu conseguir a liga de novo ata 1996.\nDesde o 2002 ata o 2005 conseguiu catro t\u00edtulos de liga consecutivos, e converteuse nun dos dominadores do campionato nacional. Ademais ga\u00f1ou tres veces consecutivas a Copa Intercontinental e foi o primeiro equipo que obtivo t\u00f3dolos t\u00edtulos oficiais existentes neste deporte a nivel europeo. En reco\u00f1ecemento, o Goberno de Espa\u00f1a outorgoulle \u00e1 instituci\u00f3n a Real Orden del M\u00e9rito Deportivo en 2006.\nA \u00faltima liga conseguida polo equipo foi na tempada 2007-08 como Intervi\u00fa Fadesa. Dende aquela, o club quedou \u00e1s portas del campionato dom\u00e9stico en d\u00faas ocasi\u00f3ns m\u00e1is. Cando a construtora Fadesa quebrou, o equipo asinou un acordo de patrocinio co operador m\u00f3bil Movistar. Tras estar varios anos desvinculado do Grupo Zeta e Intervi\u00fa, a instituci\u00f3n cambiou o seu nome por \"Inter F\u00fatbol Sala\" en outubro do 2010.\nPatrocinadores.\nOficialmente chamado Inter F\u00fatbol Sala, o equipo adaptou o seu nome en funci\u00f3n do seu patrocinador. A revista informativa Intervi\u00fa foi un dos sponsors oficiais nos seus primeiros anos de existencia, e a\u00ednda que xa non o patrocina, o seu nome contin\u00faa ligado ao club. Dende o 2008 empr\u00e9gase a abreviaci\u00f3n \"Inter\", que significa tam\u00e9n internacional."}
{"id": "180464", "revid": "19415", "url": "https://gl.wikipedia.org/wiki?curid=180464", "title": "Inter Movistar", "text": ""}
{"id": "180465", "revid": "19415", "url": "https://gl.wikipedia.org/wiki?curid=180465", "title": "Intervi\u00fa Lloyd's", "text": ""}
{"id": "180466", "revid": "19415", "url": "https://gl.wikipedia.org/wiki?curid=180466", "title": "Intervi\u00fa Boomerang", "text": ""}
{"id": "180467", "revid": "19415", "url": "https://gl.wikipedia.org/wiki?curid=180467", "title": "Antena 3 Boomerang", "text": ""}
{"id": "180468", "revid": "19415", "url": "https://gl.wikipedia.org/wiki?curid=180468", "title": "Intervi\u00fa FS", "text": ""}
{"id": "180469", "revid": "19415", "url": "https://gl.wikipedia.org/wiki?curid=180469", "title": "Intervi\u00fa Fadesa", "text": ""}
{"id": "180470", "revid": "98629", "url": "https://gl.wikipedia.org/wiki?curid=180470", "title": "Douglas DC-8", "text": "O Douglas DC-8 \u00e9 un cuadrimotor de pasaxeiros fabricado entre 1958 e 1972 pola Douglas Aircraft Company. A pesar de ser lanzado m\u00e1is tarde que o seu competidor Boeing 707, o DC-8 estableceu a Douglas nunha posici\u00f3n forte no mercado dos avi\u00f3ns de pasaxeiros, e estivo en produci\u00f3n ata 1972, ando comezou a ser superado por dese\u00f1os m\u00e1is grandes, como o DC-10 e o Boeing 747. O dese\u00f1o do DC-8 permitia levar algo m\u00e1is de carga que o 707, polo que ducias de exemplares remotorizados contin\u00faan en servizo como avi\u00f3ns de carga, mentres que a vida comercial dos 707 rematou principalmente de cara ao ano 2000.\nDesenvolvemento.\nAntecedentes.\nDespois da segunda guerra mundial, Douglas ti\u00f1a unha posici\u00f3n dominante no mercado da aviaci\u00f3n comercial. A\u00ednda que Boeing sinalara o cami\u00f1o dos modernos avi\u00f3ns totalmente constru\u00eddos en metal en 1933 co seu Boeing 247, foi Douglas quen, m\u00e1is que outra compa\u00f1\u00eda, fixera da viaxe comercial en avi\u00f3n unha realidade. Douglas producira unha serie de avi\u00f3ns con motores de pist\u00f3n (DC-2, DC-3, DC-4, DC-5, DC-6 e DC-7) durante os anos 30, 40 e 50.\nCando de Havilland introduciu o primeiro reactor comercial, o Comet, en 1949, Douglas considerou que non hab\u00eda raz\u00f3ns para apresurarse con algo novo. Os seus competidores estadounidenses Lockheed e Convair pensaron o mesmo: que haber\u00eda un cambio gradual dos motores de pist\u00f3n \u00e1s turbinas, e que ese cambio ser\u00eda cara a turbopropulsores m\u00e1is eficientes en vez de cara a reactores puros. Estas tres compa\u00f1\u00edas estaban traballando nunha nova xeraci\u00f3n de dese\u00f1os impulsados por pist\u00f3ns, cun ollo na conversi\u00f3n a turbopropulsores no futuro.\nO pioneiro Comet entrou en servizo en 1952. Inicialmente foi un \u00e9xito, pero unha serie de accidentes fatais en 1953 e 1954 fixeron que o modelo quedase en terra ata que a causa dos mesmos fose descuberta. O motivo dos accidentes do Comet non ti\u00f1a nada que ver cos seus motores; debeuse a unha r\u00e1pida fatiga do metal provocada polos altos esforzos nas esquinas das fiestras ao presurizar a cabina a grandes altitudes. Debido \u00e1 investigaci\u00f3n realizada co Comet entendeuse mellor a fatiga do metal e isto xogou un papel fundamental na seguridade de modelos posteriores como o DC-8.\nEn 1952, Douglas segu\u00eda sendo o construtor comercial m\u00e1is exitoso. A compa\u00f1\u00eda ti\u00f1a ao redor dos 300 pedidos para o DC-6 e para o seu sucesor, o DC-7, ao que lle quedaban dous anos para entrar en servizo. Os desastres do Comet, e a consecuente perda de interese das aeroli\u00f1as polos reactores, pareceron demostrar que foi unha boa decisi\u00f3n manterse na fabricaci\u00f3n de avi\u00f3ns propulsados por motores de pist\u00f3ns.\nCompetici\u00f3n.\nEn contraste, Boeing tomou a decisi\u00f3n de comezar a dese\u00f1ar un reactor puro a principios de 1949. A divisi\u00f3n militar de Boeing ga\u00f1ara bastante experiencia con grandes reactores de longo alcance, como o B-47 Stratojet (que voou por vez primeira en 1947) e o B-52 Stratofortress (en 1952). Con milleiros dos seus grandes bombardeiros a recci\u00f3n pedidos ou en servizo, Boeing desenvolveu unha estreita relaci\u00f3n co Mando A\u00e9reo Estrat\u00e9xico (SAC). Boeing tam\u00e9n subministraba ao SAC avi\u00f3n de reabastecemento en voo, o modelo de pist\u00f3ns KC-97 Stratotanker, pero resultou ser demasiado lento e cun teito de servizo demasiado baixo para poder ser usado comodamente cos novos bombardeiros. O B-52, particularmente, ti\u00f1a que descender dende a s\u00faa altitude de cruceiro e decelerar ata case a s\u00faa velocidade de perda para traballar co KC-97, incluso cando a este se lle instalaron reactores para aumentar a s\u00faa velocidade.\nConvencida da necesidade dun avi\u00f3n de repostaxe equipado con reactores, Boeing comezou a traballar nun avi\u00f3n a reacci\u00f3n puro que puidese ocuparse dese rol e tam\u00e9n que fose adaptable como avi\u00f3n comercial. No seu papel comercial deber\u00eda ter unha capacidade de pasaxeiros semellante ao Comet, a\u00ednda que a s\u00faa \u00e1 lle dar\u00eda unha maior velocidade e mellor alcance. Presentado en 1950 como Model 473-60C, Boeing non conseguiu o interese das aeroli\u00f1as. Por\u00e9n, a compa\u00f1\u00eda estaba convencida de que o proxecto pagaba a pena, e decidiu seguir adiante cun prototipo, o \"Dash-80\". Despois de gastar 16 mill\u00f3ns de d\u00f3lares dos seus propios cartos na construci\u00f3n, o Dash-80 foi presentado o 15 de maio de 1954, e realizou o seu primeiro voo un mes despois.\nFase de dese\u00f1o.\nDouglas iniciou en segredo a estudar o proxecto para un reactor de transporte a mediados de 1952. A mediados de 1953 o proxecto xa ti\u00f1a unha forma moi semellante ao final DC-8; 80 asentos, \u00e1 baixa de 30\u00ba con catro motores Pratt &amp; Whitney JT3C, e un di\u00e1metro interno de cabina de 3,35 metros para permitir cinco filas de asentos. O seu peso m\u00e1ximo ser\u00eda de 95 toneladas, e estim\u00e1baselle un alcance de entre 4.800 e 6.400 quil\u00f3metros.\nDouglas a\u00ednda non estaba moi convencida co proxecto do reactor, pero cr\u00eda que o contrato dun repostador en voo da USAF ir\u00eda a parar a d\u00faas compa\u00f1\u00edas, como moitos dos contratos de trasporte anteriores. En maio de 1954 a USAF comunicou os seus requisitos para 800 avi\u00f3ns de repostaxe a Boeing, Douglas, Convair, Fairchild, Lockheed e Martin. Boeing estaba listo s\u00f3 dous meses despois para facer voar o seu prototipo. Catro meses despois de dar a co\u00f1ecer os requisitos a USAF pediu os primeiros 29 KC-135 a Boeing.\nDonald Douglas foi sorprendido coa rapidez da decisi\u00f3n que, segundo dixo, fix\u00e9rase antes de que as empresas competidoras tivesen tempo para completar as s\u00faas ofertas. Protestou a Washington, pero sen \u00e9xito. Tendo comezado o proxecto do DC-8, Douglas decidiu que era mellor seguir adiante con el. Consultas coas aeroli\u00f1as fixeron que realizasen varios cambios no proxecto: a fuselaxe foi ensanchada 38\u00a0cm para permitir seis ringleiras de asentos, e isto levou a unhas \u00e1s, cola e fuselaxe m\u00e1is grandes.\nO DC-8 foi oficialmente anunciado en xullo de 1955. Inicialmente ofrec\u00e9ronse catro versi\u00f3ns, todas baseadas na mesma fuselaxe de 45,9 m cunha \u00e1 de 43 m de envergadura, pero variando os seus motores, a capacidade de combustible e o seu peso m\u00e1ximo. Douglas negouse rotundamente a ofrecer distintos tama\u00f1os de fuselaxe. O seu voo de estrea estaba planeado para decembro de 1957, coa s\u00faa entrada en servizo en 1959. Consciente de que estaba por detr\u00e1s de Boeing, Douglas fixo un grande esforzo para comercializar o produto.\nPrimeiros pedidos.\nNese momento, o pensamento previo de Douglas sobre o mercado dos avi\u00f3ns comerciais parec\u00eda facerse realidade; a transici\u00f3n das turbinas parec\u00eda que \u00eda cara \u00e1s turboh\u00e9lices en vez de cara aos turborreactores. O pioneiro Vickers Viscount de 40-60 asentos xa estaba en servizo e f\u00edxose enormemente popular entre os pasaxeiros e as aeroli\u00f1as: era moito m\u00e1is r\u00e1pido, silencioso e m\u00e1is c\u00f3modo que os avi\u00f3ns impulsados por motores de pist\u00f3ns. Outro avi\u00f3n brit\u00e1nico, o Bristol Britannia de 90 asentos, estaba conseguindo unha boa reputaci\u00f3n, e o principal rival de Douglas nos grandes avi\u00f3ns de pist\u00f3ns, Lockheed, centr\u00e1rase no turboh\u00e9lice de curto/medio alcance e 80-100 asentos Electra, cun pedido inicial por parte de American Airlines de 35 exemplares. Mentres o Comet permanec\u00eda no chan, o prototipo do reactor franc\u00e9s de 90 asentos Sud Aviation Caravelle realizou o seu priomeiro voo, e o 707 non estar\u00eda dispo\u00f1ible ata 1958. As principais aeroli\u00f1as amos\u00e1banse remisas a comprometerse co enorme reto financeiro e t\u00e9cnico dos reactores.\nAs cousas comezaron a cambiar cando en outubro de 1955 Pan American realizou pedidos simult\u00e1neos de 20 Boeing 707 e 25 Douglas DC-8. Mercar un caro e non probado tipo de reactor foi valente, pero mercar dous foi un feito inaudito. Nos \u00faltimos meses dese ano outras aeroli\u00f1as apresur\u00e1ronse a seguir o seu exemplo: Air France, American, Braniff, Continental e Sabena pediron o 707; United, National, KLM, Eastern, JAL e SAS elixiron o DC-8. En 1956 Air India, BOAC, Lufthansa, Qantas e TWA engadiron 50 exemplares m\u00e1is ao listaxe de pedidos do 707, mentres que Douglas vendeu 22 DC-8 a Delta, Swissair, TAI, Trans-Canada e UAT. A comezos de 1958 Douglas vendera 133 DC-8, contra 150 707 vendidos por parte de Boeing.\nProduci\u00f3n e probas.\nO primeiro DC-8 sa\u00edu da nova factor\u00eda de Long Beach en abril de 1958, e realizou o seu primeiro voo en maio. Ese mesmo ano unha versi\u00f3n m\u00e1is longa do Comet finalmente regresou ao servizo, pero demasiado tarde para facerse cunha substancial porci\u00f3n do mercado: de Havilland ti\u00f1a s\u00f3 25 pedidos. En outubro Boeing comezou a entregar os seus 707 a Pan Am. Douglas fixo un grande esforzo para pechar o oco que a separaba a Boeing, usando non menos de dez avi\u00f3ns para as probas de voo e as\u00ed conseguir a certificaci\u00f3n da FAA para a primeira das variantes do DC-8 en agosto de 1959.\nO DC-8 realizou o seu primeiro voo comercial con Delta Air Lines o 18 de setembro de 1959, facendo o mesmo d\u00eda pero m\u00e1is tarde a s\u00faa estrea con United Airlines. Cara a maio de 1960 Douglas chegou \u00e1 s\u00faa taxa de prodici\u00f3n prevista, de oito exemplares ao mes. A pesar da gran cantidade de primeiros modelos dispo\u00f1ibles, todos usaban a mesma estrutura b\u00e1sica, diferenci\u00e1ndose s\u00f3 en motores, pesos e detalles. En contraste, Boeing ofrec\u00eda para o seu 707 varias lonxitudes de fuselaxe e d\u00faas envergaduras distintas. A negativa de Douglas de ofrecer distintos tama\u00f1os de fuselaxe f\u00edxoo menos adaptable e forzou a Delta e a United a buscar outros modelos de curto/medio alcance. Delta pediu o Convair 880, pero United decidiuse polo novo e m\u00e1is lixeiro 707-020. Ademais Pan Am non encargou m\u00e1is DC-8, e Douglas foi perdendo gradualmente cota de mercado fronte a Boeing. Despois dun bo comezo, as vendas do DC-8 en 1962 ca\u00edron a s\u00f3 26, seguidos por 21 en 1963 e 14 en 1964. En 1967 Douglas fisionar\u00edase con McDonnell Aircraft Corporation, para converterse en McDonnell Douglas.\nO 21 de agosto de 1961 un DC-8 pasou a barreira do son ao chegar a voar a Mach 1.012 (1.062\u00a0km/h) nun un picado controlado a 12.497 m, e mant\u00edvose nesa velocidade durante 16 segundos. O voo realizouse para recoller datos sobre o novo dese\u00f1o da \u00e1, convert\u00e9ndose no primeiro reactor civil en realizar un voo supers\u00f3nico. O avi\u00f3n era un DC-8-43 que posteriormente foi entregado a Canadian Pacific Air Lines. O aparello, tripulado polo capit\u00e1n William Magruder, o priemiro oficial Paul Patten, o enxe\u00f1eiro de voo Joseph Tomich e o enxe\u00f1eiro de probas Richard Edwards, engalou na base Edwards da USAF, en California, e foi acompa\u00f1ado por un F-104 pilotado por Chuck Yeager.\nDesenvolvementos adicionais.\nEn abril de 1965, Douglas anunciou que alongar\u00eda a fuselaxe do DC-8 con tres novos modelos co\u00f1ecidos como \"Super Sixties\". O programa do DC-8 estivera a piques de pecharse debido a que vendera menos de 300 exemplares, pero os \"Super Sixties\" d\u00e9ronlle unha nova vida ao avi\u00f3n. Cando a produci\u00f3n cesou en 1972, 262 destes alongados DC-8 foran fabricados. Coa capacidade de sentar a 269 pasaxeiros, os series 61 e 63 tiveron a maior capacidade de pasaxeiros posible na \u00e9poca ata a chegada do Boeing 747 en 1970.\nTodos os priemiros reactores comerciais eran ruidosos para os est\u00e1ndares modernos. O incremento da densidade do tr\u00e1fico e o cambio das actitudes do p\u00fablico levaron a queixas polo ru\u00eddo dos avi\u00f3ns e intruduc\u00edronse restrici\u00f3ns. A principios de 1966 a Autoridade Portuaria de Nova York expresou a s\u00faa preocupaci\u00f3n polo ru\u00eddo que se agardaba do a\u00ednda non constru\u00eddo DC-8-61, e os operadores tiveron que po\u00f1erse de acordo para operar dende Nova York con avi\u00f3ns de menos peso para reducir ese ru\u00eddo. A comezos dos anos 70 lexislaci\u00f3ns sobre este particular foron introducidas en maitos pa\u00edses, e as series 60 do DC-8 estiveron en risco de ser expulsadas de moitos aeroportos.\nDurante os priemrios anos da d\u00e9cada dos 70 varias aeroli\u00f1as falaron con McDonnell Douglas para realizar modificaci\u00f3ns no DC-8 para facelos m\u00e1is silenciosos pero non se fixo nada ao respecto. Terceiras partes desenvolveran dispositivos de insonorizaci\u00f3n, pero non hab\u00eda ningunha intenci\u00f3n real de manter ao DC-8 en servizo. Finalmente, en 1975 General Electric comezou a negociar coas grandes aeroli\u00f1as para intentar instalar o novo e m\u00e1is silencioso motor CFM56 tanto no DC-8 como no 707. McDonnell Douglas amosouse remiso, pero finalmente cara a finais da d\u00e9cada axudou a desenvolver o serie 70 do DC-8.\nOs \"Super Seventies\" foron un grande \u00e9xito: eran un 70% m\u00e1is silenciosos que a serie 60 e, cando se introduciu, era o avi\u00f3n de catro motores menos ruidoso do mundo. Ademais de ser m\u00e1is silencioso e potente, o motor CFM56 era un 20% m\u00e1is eficiente en termos de combustible que o JT3D, o que reduciu os custos de operaci\u00f3n e aumentou o seu alcance.\nCara ao ano 2002, dos 1032 707 e 720 fabricados para o uso comercial, s\u00f3 80 permanec\u00edan en servizo. Dos 556 DC-8 estaban ao redor de 200 en servizo ese mesmo ano. Moitos dos superviventes son na actualidade usados como cargueiros. En maio do 2009 97 DC-8 continuaban operando despois de que UPS decidise retirar os seus 44 exemplares."}
{"id": "180471", "revid": "98629", "url": "https://gl.wikipedia.org/wiki?curid=180471", "title": "The Da Vinci Code", "text": "The Da Vinci Code \u00e9 un filme estadounidense dirixido por Ron Howard que se estreou no 2006. Gui\u00f3n escrito por Akiva Goldsman baseado na novela \"O c\u00f3digo Da Vinci\" de Dan Brown, est\u00e1 protagonizado por Tom Hanks como Robert Langdon, Audrey Tautou como Sophie Neveu, e Sir Ian McKellen como Leigh Teabing.\nSinopse.\nO catedr\u00e1tico e afamado simboloxista Robert Langdon (Tom Hanks) vese obrigado a acudir unha noite \u00f3 Museo do Louvre, cando o asasinato dun restaurador de arte deixa tras de si un misterioso rastro de s\u00edmbolos e pistas. Coa axuda da cript\u00f3grafa da polic\u00eda Sophie Neveu (Audrey Tautou) e po\u00f1endo en xogo a s\u00faa propia vida, Langdon descobre que a obra de Leonardo da Vinci agocha unha serie de segredos que apuntan a unha sociedade relixiosa encargada de custodiar un antigo misterio que permaneceu oculto durante dous mil anos."}
{"id": "180472", "revid": "98629", "url": "https://gl.wikipedia.org/wiki?curid=180472", "title": "ElPozo Murcia F\u00fatbol Sala", "text": "O ElPozo Murcia F\u00fatbol Sala ou ElPozo Murcia Tur\u00edstica, por motivos de patrocinio, \u00e9 un equipo espa\u00f1ol de f\u00fatbol sala da cidade de Murcia (Rexi\u00f3n de Murcia). Actualmente compite na Divisi\u00f3n de Honra da Liga Nacional de F\u00fatbol Sala e \u00e9 un dos equipos m\u00e1is laureados do f\u00fatbol sala espa\u00f1ol.\nFundouse en 1989 co apoio da empresa murciana de alimentaci\u00f3n ElPozo, que se mant\u00e9n como principal patrocinador. Ese ano comprou os dereitos do \"Cruz Joyita\" na LNFS, equipo murciano que xa patrocinara en anteriores ocasi\u00f3ns. Ao longo da s\u00faa historia, o ElPozo ga\u00f1ou cinco t\u00edtulos de Liga e catro Copas de Espa\u00f1a, as\u00ed como unha Recopa de Europa na tempada 2003-04.\nHistoria.\nFundaci\u00f3n e primeiros anos.\nAntes da creaci\u00f3n do ElPozo Murcia, a cidade de Murcia contaba cun equipo de f\u00fatbol sala nas competici\u00f3ns da Federaci\u00f3n Espa\u00f1ola, co\u00f1ecido como Cruz Joyita de Murcia. O grupo alimentario ElPozo patrocinara ese equipo na tempada 1986-87, mais coa creaci\u00f3n da Liga Nacional de F\u00fatbol Sala quer\u00eda contar co seu propio club. Por iso, a empresa comproulle en 1989 ao Cruz Joyita a s\u00faa praza na m\u00e1xima categor\u00eda e os seus dereitos federativos. Na tempada 1989-90, a primeira da nova liga, os murcianos conseguiron a permanencia.\nNos seus primeiros anos de vida, o ElPozo realizou un forte investimento en xogadores internacionais e mesmo presentou unha oferta por Diego Armando Maradona, que a estrela arxentina rexeitou. Na tempada 1990-91 conseguiu clasificarse para a segunda fase no campionato de liga e en 1992 disputou a s\u00faa primeira final de Liga, que perdeu fronte ao Caja Toledo FS. O primeiro t\u00edtulo que conseguiu foi a Copa de Espa\u00f1a na tempada 1994-95, en cuxa final se impuxo ao CLM Talavera, e un ano despois conseguiu a Supercopa.\nA primeira liga.\nA situaci\u00f3n do ElPozo Murcia no campionato cambiou a partir da contrataci\u00f3n en 1996 do brasileiro Paulo Roberto, internacional coa selecci\u00f3n espa\u00f1ola. Ademais de Paulo Roberto, o equipo contratou xogadores como Pato, Cupim, Marcelo e o porteiro Ricardo, que converteron o conxunto murciano en candidato ao t\u00edtulo. A\u00ednda que o club xa fora campi\u00f3n da liga regular en 1994-95, os murcianos non ga\u00f1aran o t\u00edtulo de liga ata a data.\nNa tempada 1997-98, o ElPozo Murcia proclamouse campi\u00f3n de liga por primeira vez na s\u00faa historia ao ga\u00f1ar en cinco partidos ao CLM Talavera. O cadro de xogadores do ElPozo foi tam\u00e9n un dos piares da Selecci\u00f3n de f\u00fatbol sala de Espa\u00f1a, que nesa \u00e9poca conseguiu os seus primeiros t\u00edtulos internacionais.\nChegada de Duda como adestrador.\nLogo de varias tempadas nas que o club non conseguiu ning\u00fan campionato, o ElPozo contratou como adestrador na tempada 2001-02 a Eduardo Sao Thiago Lentz \"Duda\", ex xogador do conxunto murciano nos anos 90. No seu primeiro ano baixo a direcci\u00f3n de Duda, o ElPozo foi finalista da Copa de Espa\u00f1a e semifinalista polo t\u00edtulo da LNFS. Un ano despois, os murcianos ga\u00f1aron a s\u00faa segunda Copa de Espa\u00f1a tras bater o Boomerang Intervi\u00fa de Madrid, e chegaron ata a final da liga, que perderon precisamente fronte ao conxunto madrile\u00f1o.\nA vitoria de Copa en 2003 permitiu a ElPozo disputar a Recopa de Europa, competici\u00f3n na que conseguiu a vitoria e o seu primeiro t\u00edtulo internacional. Tanto en 2004 como no 2005, o ElPozo chegou ata a final da Liga, mais en \u00e1mbalas d\u00faas ocasi\u00f3ns caeu fronte ao Intervi\u00fa F\u00fatbol Sala. Ao final da tempada 2004-05, Paulo Roberto anunciou a s\u00faa retirada do f\u00fatbol profesional e o club iniciou un cambio xeracional co xa exfutbolista como director deportivo. O club traspasou as s\u00faas estrelas Len\u00edsio e Balo, e supliu as s\u00faas baixas coa contrataci\u00f3n de Bacaro e Wilde, quen se converteu nun dos m\u00e1ximos goleadores do club.\nNa tempada 2005-06, o club cambiou o seu nome por motivos de patrocinio, pasando a denominarse \"ElPozo Murcia Tur\u00edstica\". Ese ano o equipo de Duda finalizou primeiro na liga regular e bateu na final o Polaris World Cartagena en cinco partidos. Deste xeito, os murcianos conseguiron a s\u00faa segunda liga oito tempadas despois. O ano seguinte, o ElPozo revalidou o t\u00edtulo ao bater o Boomerang Intervi\u00fa. Ese mesmo ano ga\u00f1ou a \u00faltima Copa Ib\u00e9rica disputada.\nPara a tempada 2007-08, os murcianos optaban a cinco t\u00edtulos entre competici\u00f3ns nacionais e internacionais. Por\u00e9n, o ElPozo s\u00f3 puido ga\u00f1ar a Copa de Espa\u00f1a. Na liga, o ElPozo Murcia finalizou a liga regular en primeira posici\u00f3n, mais caeu na final fronte ao Intervi\u00fa Fadesa. Ademais, o club sucumbiu na final da Copa da UEFA ante o Viz-Sinara ruso.\nO ElPozo Murcia conseguiu dous t\u00edtulos consecutivos de liga nas tempadas 2008-09 e 2009-10, ano no que conseguiron un triplete ao ga\u00f1ar tam\u00e9n a Copa e a Supercpa de Espa\u00f1a. Daquela Paulo Roberto abandonou a direcci\u00f3n deportiva e foi substitu\u00eddo por Fran Serrej\u00f3n, ex xogador do club e ata aquela segundo adestrador.\nCadro de xogadores da tempada 2010-11.\nFilial.\nO ElPozo Murcia conta cun equipo filial, o ElPozo Ciudad de Murcia, que xoga na Divisi\u00f3n de Prata da Liga Nacional de F\u00fatbol Sala. Fundouse en 1992 e \u00e9 un dos poucos clubs filiais presentes na segunda categor\u00eda.\nO cadro de xogadores do Ciudad de Murcia est\u00e1 formada na s\u00faa maior parte por canteir\u00e1ns da Rexi\u00f3n de Murcia e promesas do f\u00fatbol sala espa\u00f1ol procedentes de todo o Estado. O equipo est\u00e1 adestrado por Juan Francisco Fuentes Zamora."}
{"id": "180473", "revid": "19415", "url": "https://gl.wikipedia.org/wiki?curid=180473", "title": "ElPozo Murcia Tur\u00edstica", "text": ""}
{"id": "180474", "revid": "19415", "url": "https://gl.wikipedia.org/wiki?curid=180474", "title": "ElPozo Murcia", "text": ""}
{"id": "180476", "revid": "89787", "url": "https://gl.wikipedia.org/wiki?curid=180476", "title": "Keiko Fujimori", "text": "Keiko Sof\u00eda Fujimori Higuchi, nada en Lima o 25 de maio de 1975, \u00e9 unha pol\u00edtica peruana, filla primox\u00e9nita do expresidente da Rep\u00fablica, Alberto Fujimori; e da ex-congresista e ex-primeira Dama, Susana Higuchi. Foi a candidata presidencial de Fuerza 2011 nas elecci\u00f3ns xerais do Per\u00fa de 2011, que ga\u00f1ou o partido de Humala."}
{"id": "180477", "revid": "6939", "url": "https://gl.wikipedia.org/wiki?curid=180477", "title": "Humala", "text": ""}
{"id": "180480", "revid": "98629", "url": "https://gl.wikipedia.org/wiki?curid=180480", "title": "21 Grams", "text": "21 Grams \u00e9 un filme dirixido por Alejandro Gonz\u00e1lez I\u00f1\u00e1rritu e escrito por Guillermo Arriaga que se estreou no 2003. Xunto con \"Amores perros\" e \"Babel\" forma a \"Trilox\u00eda da morte\".\nSinopse.\nUnha historia de esperanza e humanidade, de miseria e supervivencia, que afonda nas fortes sensaci\u00f3ns emocionais e f\u00edsicas de tres personaxes: Paul (Sean Penn), Gato (Benicio Del Toro), e Cristina (Naomi Watts) unidos por un accidente inesperado que fai que as s\u00faas vidas e destinos se crucen, nunha historia que os leva \u00f3 amor e \u00e1 vinganza. 21 gramos fai referencia \u00f3 peso que perdemos cando morremos, o peso levado polos que sobrevivan."}
{"id": "180481", "revid": "1131", "url": "https://gl.wikipedia.org/wiki?curid=180481", "title": "Estadio El Collao", "text": "El Collao \u00e9 un estadio de f\u00fatbol da cidade de Alcoi, na provincia de Alacant, Espa\u00f1a. O seu equipo local \u00e9 o Club Deportivo Alcoyano. Foi inaugurado en 1921, e pos\u00fae unha capacidade de aproximadamente 4.850 espectadores. At\u00f3pase situado na r\u00faa Oliver s/n.\n\u00c9 un campo de estilo ingl\u00e9s, coas bancadas a rentes do terreo de xogo. No inverno \u00e9 habitual que o estadio c\u00fabrase de neve. O m\u00edtico Collao albergou todos os encontros como local do Alcoyano en Primeira Divisi\u00f3n, Segunda, Segunda B e Terceira."}
{"id": "180482", "revid": "98629", "url": "https://gl.wikipedia.org/wiki?curid=180482", "title": "Camp del Centenari", "text": "O Camp del Centenari \u00e9 un estadio de f\u00fatbol da cidade de Badalona, na provincia de Barcelona, Espa\u00f1a. O seu equipo local \u00e9 o Club de Futbol Badalona. Foi inaugurado en 1936, e pos\u00fae unha capacidade de aproximadamente 4.500 espectadores. At\u00f3pase situado na avenida de Navarra."}
{"id": "180483", "revid": "22570", "url": "https://gl.wikipedia.org/wiki?curid=180483", "title": "Divisi\u00f3n de Honra de Rugby 2003-2004", "text": "A tempada 2003-2004 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 37 da m\u00e1xima categor\u00eda do rugby en Espa\u00f1a. \u00d3 remate do campionato, a vitoria final foi para Club de Rugby El Salvador por cuarta vez na s\u00faa historia.\nO mesmo Club de Rugby El Salvador era o defensor do t\u00edtulo logrado na anterior tempada. Os novos equipos na categor\u00eda foron dous equipos vascos con moita experiencia na categor\u00eda: Getxo RT e Bera Bera RT, que ocuparon os lugares que deixaron os descendidos CAU Valencia e CR Cisneros.\nClasificaci\u00f3n.\n&lt;noinclude&gt;\nDatos finais do campionato:"}
{"id": "180484", "revid": "1131", "url": "https://gl.wikipedia.org/wiki?curid=180484", "title": "Estadio Pedro Escart\u00edn", "text": "O Estadio Pedro Escart\u00edn \u00e9 un estadio de f\u00fatbol da cidade de Guadalaxara, en Espa\u00f1a. \u00c9 de propiedade municipal e o seu equipo local \u00e9 o Club Deportivo Guadalajara. Toma o nome en honra a Pedro Escart\u00edn, xogador, \u00e1rbitro e adestrador de f\u00fatbol espa\u00f1ol ademais de xornalista e escritor.\nHistoria.\nEn 1965 derrubouse o Campo del Productor. Ao non dispor de campo, o Club Deportivo Guadalajara foi autorizado a non competir durante as tempadas 1965-66 e 1966-67, s\u00e9ndolle resevada a s\u00faa praza ata a tempada 1967-68.\nO 17 de setembro de 1967 disputouse o primeiro encontro oficial no Campo del Henares, nome do novo campo da cidade. En devandito encontro enfront\u00e1ronse o Guadalajara e o Real \u00c1vila, cun resultado de 2-0 favorable aos locais.\nO 1 de abril de 1970 produciuse a inauguraci\u00f3n oficial do campo, que foi rebautizado como \"Campo de f\u00fatbol Pedro Escart\u00edn\". En devandito encontro enfront\u00e1ronse o Guadalajara e a Selecci\u00f3n Nacional de Afeccionados, cun resultado de 1-1.\nDesde ent\u00f3n o campo sufriu distintas reformas ou melloras como, por exemplo, a instalaci\u00f3n de focos e c\u00e9spede natural (1974); construci\u00f3n dunha nova bancada nun dos fondos (2007); ou construci\u00f3n de varios campos de c\u00e9spede artificial nas instalaci\u00f3ns anexas ao estadio (2009)."}
{"id": "180485", "revid": "22570", "url": "https://gl.wikipedia.org/wiki?curid=180485", "title": "Divisi\u00f3n de Honra de Rugby 2002-2003", "text": "A tempada 2002-2003 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 36 da m\u00e1xima categor\u00eda do rugby en Espa\u00f1a. A liga comezou o 29 de setembro de 2002 e rematou o 25 de maio de 2003. \u00d3 remate do campionato, a vitoria final foi para Club de Rugby El Salvador por terceira vez na s\u00faa historia.\nO Moraleja Alcobendas Rugby Union foi o responsable de defender do t\u00edtulo logrado na anterior tempada, agora co nome Club Alcobendas Rugby. Os dous novos equipos na categor\u00eda foron un antigo campi\u00f3n como Valencia RC e un debutante como RC L'Hospitalet, que ocuparon os lugares que deixaron os descendidos Getxo RT e CR Ciencias.\nClasificaci\u00f3n.\n&lt;noinclude&gt;\nDatos finais do campionato:"}
{"id": "180486", "revid": "1131", "url": "https://gl.wikipedia.org/wiki?curid=180486", "title": "Estadio Nueva Balastera", "text": "O Estadio Nueva Balastera \u00e9 un estadio de f\u00fatbol da cidade de Palencia, en Castela e Le\u00f3n, Espa\u00f1a. \u00c9 de propiedade municipal e o seu equipo local \u00e9 o Club Deportivo Palencia Balompi\u00e9. Foi inaugurado en 10 de outubro de 2006, e pos\u00fae unha capacidade de aproximadamente 8.100 espectadores.\nDatos b\u00e1sicos.\nO estadio consta dun piso baixo de cristal e outro superior e m\u00e1is grande cuberto de l\u00e1minas met\u00e1licas. Cara ao interior, catro torres moi inclinadas no seu punto medio iluminan o campo cuxas bancadas, de cor verde azulado trouxeron pol\u00e9mica porque os palentinos desex\u00e1banas moradas, cor t\u00edpica da cidade. No entanto, os veci\u00f1os da cidade quedaron sorprendidos coa s\u00faa iluminaci\u00f3n: a separaci\u00f3n dos pisos queda marcada cunha fila de lucecillas e as torres que soportan os focos que iluminan o campo son transl\u00facidas, cre\u00e1ndose un sorprendente efecto visible desde moitos puntos da cidade. Curiosamente, o estadio resultou moi barato para a cidade xa que o lugar que ocupaba a Antigua Balastera foi entregado \u00e1s empresas construtoras a cambio da construci\u00f3n do actual estadio.\nInauguraci\u00f3n.\nFoi inaugurado o d\u00eda 10 de outubro de 2006 baixo unha choiva intermitente e a\u00ednda sen finalizar. \nO acto foi realizado pola selecci\u00f3n espa\u00f1ola Sub-21, cun encontro internacional de clasificaci\u00f3n \u00e1 Eurocopa de f\u00fatbol 2008 e aos Xogos Ol\u00edmpicos de Pequ\u00edn 2008. O encontro disputouse entre Espa\u00f1a e Italia co resultado de 1-2.\nPrestixio.\nO estadio ga\u00f1ou un gran prestixio mundial. A primeira aparici\u00f3n do estadio no estranxeiro foi nunha reportaxe que realizou Patxi Mangado para o New York Times, onde gustou aos estadounidenses. A continuaci\u00f3n realizouse unha exposici\u00f3n de arquitectos espa\u00f1ois en Nova York, onde Patxi Mangado tam\u00e9n o mostrou. No mes de xu\u00f1o de 2007 ga\u00f1ou en Barcelona un premio por este estadio e ga\u00f1o tam\u00e9n o Premio Nacional de Arquitectura.\nVend\u00e9ronse todas as localidades."}
{"id": "180500", "revid": "89787", "url": "https://gl.wikipedia.org/wiki?curid=180500", "title": "Divisi\u00f3n de Honra de Rugby 2000-2001", "text": "A tempada 2000-2001 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 34 da m\u00e1xima categor\u00eda do rugby en Espa\u00f1a. A tempada rematou coa vitoria final no campionato para VRAC (co nome do patrocinador \"Quesos Entrepinares\") por segunda vez na s\u00faa historia.\nO Complutense Canoe era o defensor do t\u00edtulo logrado na anterior tempada. Os dous novos equipos na categor\u00eda foron o Moraleja Alcobendas Rugby Union e o CD Universidad de Sevilla, que ocuparon os lugares de Univ.Granada e Club Deportivo Arquitectura, descendidos o ano anterior.\nClasificaci\u00f3n.\n&lt;noinclude&gt;\nDatos finais do campionato:"}
{"id": "180504", "revid": "1131", "url": "https://gl.wikipedia.org/wiki?curid=180504", "title": "Luis Posada (actor)", "text": "Luis Posada, nado en Barcelona o 9 de marzo de 1963, \u00e9 un actor de dobraxe espa\u00f1ol, co\u00f1ecido principalmente por dobrar a actores como Jim Carrey, John Cusack, Leonardo DiCaprio e Johnny Depp. \u00c9 fillo de Luis Posada Mendoza e irm\u00e1n de Jos\u00e9 Posada, cos que comparte a profesi\u00f3n do dobraxe."}
{"id": "180505", "revid": "23204", "url": "https://gl.wikipedia.org/wiki?curid=180505", "title": "Jim Carrey", "text": "James Eugene \"Jim\" Carrey, nado o 17 de xaneiro de 1962, \u00e9 un actor, comediante, cantante e escritor canadense-estadounidense. Recibiu dous Globos de Ouro e tam\u00e9n foi candidato en catro ocasi\u00f3ns. \u00c9 co\u00f1ecido polas s\u00faas enerx\u00e9ticas e carism\u00e1ticas interpretaci\u00f3ns, e foi descrito como unha das maiores estrelas de cine de Hollywood.\nCarrey ga\u00f1ou reco\u00f1ecemento en 1990, nun papel recorrente na comedia \"In Living Color\". Os seus primeiros papeis protagonistas en grandes produci\u00f3ns foron ' (1994), \"Dous parvos moi parvos\" (1994), \"The Mask\" (1994) e ' (1995). En 1997, recibiu a aclamaci\u00f3n da cr\u00edtica pola s\u00faa actuaci\u00f3n en \"Liar Liar\", que lle valeu un nomeamento \u00f3s Globos de Ouro como mellor actor. Posteriormente, actuou en \"The Truman Show\" (1998) e \"Man on the Moon\" (1999), cos cales ga\u00f1ou sendos Globos de Ouro como mellor actor."}
{"id": "180507", "revid": "22795", "url": "https://gl.wikipedia.org/wiki?curid=180507", "title": "Cir\u00farxico", "text": ""}
{"id": "180508", "revid": "22795", "url": "https://gl.wikipedia.org/wiki?curid=180508", "title": "Cir\u00farxica", "text": ""}
{"id": "180509", "revid": "22795", "url": "https://gl.wikipedia.org/wiki?curid=180509", "title": "Instrumental cir\u00farxico", "text": ""}
{"id": "180512", "revid": "89787", "url": "https://gl.wikipedia.org/wiki?curid=180512", "title": "Jeremy Renner", "text": "Jeremy Lee Renner, nado en Modesto (California) o 7 de xaneiro de 1971, \u00e9 un actor e m\u00fasico estadounidense. Renner apareceu en numerosos filmes \u00f3 longo da d\u00e9cada de 2000, sobre todo en papeis secundarios. O reco\u00f1ecemento internacional chegoulle con filmes como \"Dahmer\" (2002), \"S.W.A.T.\" (2003), \"Neo Ned\" (2005), \"28 Weeks Later\" (2007) e foi nomeado ao Oscar \u00f3 mellor actor polo seu papel protagonista no filme \"En terra hostil\" (2009). \u00d3 ano seguinte apareceu no filme \"Cidade de ladr\u00f3ns\" (2010). O seu traballo como \"James Coughlin\" nese filme serviulle para acadar un nomeamento da Academia por mellor actor secundario.\nTraxectoria.\nFillo de Lee e Valerie, \u00e9 o maior de cinco irm\u00e1ns. Actualmente vive na s\u00faa cidade natal. Antes de interesarse polo cinema, as s\u00faas paix\u00f3ns centr\u00e1banse na criminolox\u00eda e na computaci\u00f3n, pero o teatro puido m\u00e1is e trasladouse a San Francisco, onde estivo en produci\u00f3ns locais. \u00d3 cabo dun tempo marcha vivir aos \u00c1nxeles, onde a s\u00faa vida transcorr\u00eda entre m\u00faltiples audici\u00f3ns e actuaci\u00f3ns en pequenos teatros. Graduouse na Fred C. Beyer High School e asistiu \u00e1 Modesto Junior College.\nRenner caracter\u00edzase por interpretar antiheroes. Entre outros papeis, representou un vampiro do s\u00e9culo XVIII, un pistoleiro alc\u00f3lico e un asasino en serie. Tam\u00e9n fixo aparici\u00f3ns na televisi\u00f3n en series como \"Angel, \"CSI\", \"House\" e moitos outros."}
{"id": "180513", "revid": "56817", "url": "https://gl.wikipedia.org/wiki?curid=180513", "title": "Ciencias da sa\u00fade", "text": "Denom\u00ednanse ciencias da sa\u00fade a un conxunto de disciplinas encami\u00f1adas a proporcionar os co\u00f1ecementos adecuados para a prevenci\u00f3n das enfermidades e a promoci\u00f3n da sa\u00fade e o benestar tanto do individuo como da colectividade. Abarca un conxunto de diferentes disciplinas cient\u00edficas aplicadas orientadas \u00e1 sa\u00fade de seres humanos e animais.\nAs ciencias da sa\u00fade organ\u00edzanse en d\u00faas vertentes:\nAmbas as vertentes re\u00fanense para lograr o amplo prop\u00f3sito de:\nAs ciencias da sa\u00fade son interdiciplinares porque entrelazan ou combi\u00f1an varias ciencias para o estudo dun mesmo caso cl\u00ednico desco\u00f1ecido, ou para profundar o estudo dunha maneira m\u00e1is especializada.\nAs investigaci\u00f3ns nestas ciencias est\u00e1n baseadas en ciencias da natureza, como a biolox\u00eda, a qu\u00edmica e a f\u00edsica, a\u00ednda que tam\u00e9n nalgunhas das chamadas ciencias sociais, como a sociolox\u00eda m\u00e9dica, a psicolox\u00eda etc. Outros campos cient\u00edficos que fan importantes e significativas achegas \u00e1s ciencias da sa\u00fade son: bioqu\u00edmica, biotecnolox\u00eda, enxe\u00f1ar\u00eda, epidemiolox\u00eda, xen\u00e9tica, enfermar\u00eda, farmacolox\u00eda, farmacia, medicina e outras.\nA finalidade \u00faltima das ciencias da sa\u00fade no \u00e9 s\u00f3 a de subministrar informaci\u00f3n, sen\u00f3n, e isto \u00e9 moi imoportante, promover cambios favor\u00e1beis na sociedade cara \u00e1 sa\u00fade en todas as actividades e na conduta das persoas."}
{"id": "180514", "revid": "25871", "url": "https://gl.wikipedia.org/wiki?curid=180514", "title": "Portland", "text": "Portland pode referirise a:"}
{"id": "180515", "revid": "109216", "url": "https://gl.wikipedia.org/wiki?curid=180515", "title": "Divisi\u00f3n de Honra de Rugby 2011-2012", "text": "A tempada 2011-2012 da Liga Espa\u00f1ola de rugby (Divisi\u00f3n de Honra de Rugby) foi a edici\u00f3n n\u00famero 45 da m\u00e1xima categor\u00eda do rugby en Espa\u00f1a. A fase regular estivo composta por 18 xornadas nas que os 10 equipos enfront\u00e1ronse todos entre si d\u00faas veces, unha como local e outra como visitante. Nesta tempada, o campi\u00f3n da liga decidiuse por vez primeira polo sistema dos \"play offs\", como se fac\u00eda en t\u00f3dalas grandes ligas de rugby do mundo. As\u00ed pois, os 6 equipos que remataron a tempada regular nos primeiros postos da t\u00e1boa, enfront\u00e1ronse entre si nas eliminatorias polo t\u00edtulo de liga 2011-2012. Os 2 primeiros acadaron o pase directo para xogar as semifinais, e os equipos que rematen 3\u00ba, 4\u00ba, 5\u00ba e 6\u00ba tiveron que disputar entre si d\u00faas eliminatorias de cuartos de final.\nEsta edici\u00f3n da liga espa\u00f1ola de rugby foi a derradeira con 10 equipos. O equipo que rematou na \u00faltima posici\u00f3n tivo que disputar unha eliminatoria pola permanencia co 3\u00ba clasificado da Divisi\u00f3n de Honra B. \nO Club de Rugby La Vila era o encargado de defende-lo t\u00edtulo acadado na tempada 2010-11. Os \u00faltimos equipos ascendidos \u00e1 categor\u00eda eran o campi\u00f3n de 1993, Getxo Rugby Taldea, e por vez primeira un equipo galego, o Vigo Rugby Club; que ocuparon as prazas dos descendidos CAU Valencia e Bera Bera RT.\nEquipos.\nNesta tempada aplicouse por vez primeira o formato de playoffs polo t\u00edtulo. Os dous equipos que chegaron \u00e1 final foron os dous primeiros clasificados da liga regular, VRAC e Ordizia RE, despois de eliminar nas semifinais a Getxo RT e Gernika RT respectivamente.\nA final disputouse no campo do VRAC, o estadio Pepe Rojo de Valladolid, por ser, dos dous equipos finalistas, o que rematara por diante na t\u00e1boa. O VRAC vi\u00f1a de rematar 1\u00ba na liga regular, mentres que o Ordizia RE vi\u00f1a de acadar en abril a s\u00faa primeira Copa do Rei.\nO Ordizia RT adiantouse no taboleiro no minuto 5 cun golpe de castigo anotado polo seu apertura australiano Danny Kroll. O VRAC p\u00faxose por diante no minuto 20 grazas \u00f3 ensaio acadado en xogada individual polo apertura neozeland\u00e9s Daniel Waenga, quen non foi capaz de anotar a transformaci\u00f3n, deixando o resultado en 5-3 para os \"queseros\". O segundo ensaio do VRAC chegou baixo paus no minuto 29, nunha xogada individual do zagueiro arxentino-galego Ignacio Guti\u00e9rrez M\u00fcller, que Waenga transformou po\u00f1endo o 12-3 co que se chegou \u00f3 descanso.\nNa segundo metade Ordizia RE acurtou distancias cun ensaio do zagueiro Huxford no minuto 49, que transformou Kroll. Non obstante, a partir dese 12-10, o VRAC demostrou unha superioridade salientable, anotando 3 ensaios nos minutos 55, 63 e 77, deixando o resultado final nun 27-10 que non deixou ningunha d\u00fabida da superioridade do equipo pucelano.\nEsta foi a 3\u00aa liga que ga\u00f1aba o VRAC, tralas de 1999 e 2001."}
{"id": "180517", "revid": "89787", "url": "https://gl.wikipedia.org/wiki?curid=180517", "title": "Futsal Cartagena", "text": "O Futsal Cartagena ou Reale Cartagena, por motivos de patrocinio, \u00e9 un equipo espa\u00f1ol de f\u00fatbol sala da cidade de Cartagena, na Rexi\u00f3n de Murcia. Actualmente compite na Divisi\u00f3n de Honra da Liga Nacional de F\u00fatbol Sala.\nO Futsal Cartagena fundouse en 1993, e dende a tempada 1998-99 xoga na m\u00e1xima categor\u00eda do f\u00fatbol sala espa\u00f1ol. A s\u00faa mellor tempada foi a 2005-06, cando o equipo chegou \u00e1 final da Divisi\u00f3n de Honra da LNFS, na que perdeu fronte a ElPozo Murcia.\nHistoria.\nCreaci\u00f3n do Futsal Cartagena.\nO F\u00fatbol Sala Cartagena comezou a competir en 1993 baixo o nome de \"M\u00ednguez y S\u00e1ez F\u00fatbol Sala\". En dous anos conseguiu o ascenso \u00e1 Divisi\u00f3n de Prata na que, tras unha primeira tempada de proba, comezou a buscar o ascenso \u00e1 m\u00e1xima categor\u00eda. Na tempada 1996-97 non puido conseguir o ansiado ascenso logo de caer no derradeiro partido ante o Ja\u00e9n F\u00fatbol Sala, mais na tempada seguinte o \"M\u00ednguez S\u00e1ez\" proclamouse campi\u00f3n de grupo e ascendeu \u00e1 Divisi\u00f3n de Honra ao bater o F.S. M\u00f3stoles.\nNo seu debut na m\u00e1xima categor\u00eda o Cartagena certificou a s\u00faa permanencia e ao ano seguinte finalizou na novena posici\u00f3n, ficando \u00e1s portas dos \"playoffs\" polo t\u00edtulo. No ano 2000, o club cambiou de patrocinador e converteuse no \"GMI FS Cartagena\" durante d\u00faas tempadas, nas que seguiu loitando sen \u00e9xito por entrar entre os mellores. Cando a empresa rompeu o seu patrocinio, o Cartagena estivo a piques de desaparecer, mais no \u00faltimo momento o Centro M\u00e9dico Virgen de la Caridad converteuse no seu patrocinador. O club mant\u00edvose na fase de permanencia ante o Levitt Las Rozas.\nPolaris World Cartagena.\nNa tempada 2003-04, a promotora inmobiliaria Polaris World converteuse no patrocinador do Cartagena, baixo a presidencia de Salvador Hern\u00e1ndez. Invest\u00edronse moitos cartos en xogadores como Manoel Tob\u00edas, considerado daquela como a estrela da selecci\u00f3n brasileira, e outras figuras como Indio e o adestrador Sito Rivera. O equipo clasificouse para os \"playoffs\" en quinta posici\u00f3n e chegou ata as semifinais. Unha tempada despois, o club rematou cuarto na liga regular e correu a mesma sorte nos \"playoffs\", malia as contrataci\u00f3ns de Marcelo, Jordi S\u00e1nchez, Javier Orol, Jordi Torras e o brasileiro Leandro Simi.\nPolaris World realizou a s\u00faa mellor tempada en 2005-06, ao finalizar segundo a liga regular. Nos \"playoffs\" polo t\u00edtulo, o Cartagena superou o Playas de Castell\u00f3n FS e o Boomerang Intervi\u00fa, chegando ata a final polo t\u00edtulo, onde caeu fronte ao ElPozo Murcia. En todo ese tempo destacaron os brasileiros Ci\u00e7o, Len\u00edsio (m\u00e1ximo goleador do club) e Balo. Na tempada 2006-07, o club finalizou segundo, mais caeu en semifinais polo t\u00edtulo.\nEtapa actual.\nLogo de catro anos de colaboraci\u00f3n, Polaris World anunciou o 12 de xu\u00f1o do 2007 que retiraba o seu patrocinio ante a falta de resultados. A entidade rescindiu o contrato de t\u00f3dolos seus xogadores e o equipo estivo novamente a piques de desaparecer. O primeiro presidente, Antonio M\u00ednguez, regresou ao cargo e o club buscou de xeito desesperado un patrocinador. Meses despois, a empresa Muebles Tuco converteuse no seu patrocinador e o club tivo que refacerse por completo con xogadores como Jordi Gay e Marcelo Serpa. Con menos cartos que en anteriores ocasi\u00f3ns, o equipo finalizou en duod\u00e9cimo lugar e a empresa de mobles retirou o seu patrocinio ao final da tempada.\nNovamente sen apoios econ\u00f3micos, a construtora Peinsa asinou un acordo de patrocinio no ver\u00e1n do 2008. Mais a mediados da tempada 2008-09, Peinsa suspendeu pagamentos e non afrontou os seus compromisos econ\u00f3micos, polo que os xogadores non pod\u00edan cobrar as s\u00faas n\u00f3minas. Ao final, en febreiro do 2009, o Centro M\u00e9dico Virgen de la Caridad volveu converterse no patrocinador ata o final da tempada. A pesar das dificultades, o Cartagena certificou a permanencia.\nDende a tempada 2009-2010, o Cartagena est\u00e1 patrocinado pola aseguradora Reale Seguros, polo que a entidade cambiou o seu nome por \"Reale Futsal Cartagena\". Neste tempo destacaron os xogadores Sergio Lozano e Fabi\u00e1n Robledo, convocados pola Selecci\u00f3n de f\u00fatbol sala de Espa\u00f1a.\nNa tempada 2010-2011 continuou o patrocinio da aseguradora Reale. Malia iso, o club sufriu dificultades econ\u00f3micas que o levaron mesmo ao impagamento dalgunhas n\u00f3minas debido a que as subvenci\u00f3ns p\u00fablicas do concello e da comununidade aut\u00f3noma non chegaban. Ao finalizar a primeira volta o club estaba situado en posici\u00f3ns de descenso. Coas incorporaci\u00f3ns de Beto, Yoni e Bebe no mercado de inverno, o club experimentou unha remontada espectacular, ga\u00f1\u00e1ndose partidos como o 10-9 a ElPozo Murcia en La Bombonera. O club chegou ata a derradeira xornada xog\u00e1ndose a permanencia fronte ao Playas de Castell\u00f3n, f\u00f3ra de casa, nun partido no que o equipo rival tam\u00e9n se xogaba continuar en Divisi\u00f3n de Honra. Finalmente o partido finalizaba 2-4, consum\u00e1ndose a salvaci\u00f3n do Cartagena."}
{"id": "180518", "revid": "19415", "url": "https://gl.wikipedia.org/wiki?curid=180518", "title": "Reale Cartagena", "text": ""}
{"id": "180522", "revid": "89787", "url": "https://gl.wikipedia.org/wiki?curid=180522", "title": "O bar\u00f3n rampante", "text": "O bar\u00f3n rampante \u00e9 unha novela fant\u00e1stica escrita en lingua italiana por Italo Calvino e publicada en 1957 co t\u00edtulo orixinal de Il barone rampante. Foi traducida ao galego por Silvia Gaspar, e publicada por Edici\u00f3ns Xerais en 1988.\n\u00c9 a segunda parte da trilox\u00eda \"I nostri antenatti\", iniciada por \"O vizconde demediado\" e continuada pol' \"O cabaleiro inexistente\".\nTrama.\nC\u00f3simo \u00e9 un rapaz de 12 anos, dunha familia nobre da rexi\u00f3n de Ombrosa. Unha tarde de xu\u00f1o de 1767 C\u00f3simo decide subir \u00e1s \u00e1rbores e non volver baixar, logo dunha discusi\u00f3n co seu pai por mor da comida. C\u00f3simo crea a s\u00faa propia casa sobre as \u00e1rbores, caza animais para comer, e cose a s\u00faa roupa coas peles dos mesmos.\nC\u00f3simo co\u00f1ece a Viola, unha nena dunha familia rival \u00e1 s\u00faa, que ten un bamb\u00e1n pendurado dunha \u00e1rbore. Entre os dous cr\u00e9ase unha animada relaci\u00f3n. Ela c\u00f3ntalle que fora l\u00edder dunha banda de ladr\u00f3ns, e pouco despois C\u00f3simo co\u00f1ece aos p\u00edcaros que se adican a roubar froita. Por\u00e9n, ao pouco tempo os pais de Viola marchan do lugar. C\u00f3simo adopta ao can que fora dela e que esqueceran na mudanza.\nC\u00f3simo percorre as fragas con grande habilidade, e co\u00f1ece a diversos habitantes do bosque, como o ladr\u00f3n Gian dei Brughi, ao que afecciona \u00e1 lectura. Co contacto con xentes doutros lugares, como n\u00f3mades, exiliados ou feirantes, comeza a co\u00f1ecer novos idiomas. Combate piratas otom\u00e1ns e convive con exiliados espa\u00f1ois expulsados por Carlos III.\nMalia que tivo romances con mulleres da vila, C\u00f3simo estra\u00f1a a Viola. Un d\u00eda o seu can bota a correr, atra\u00eddo polo cheiro dela, e at\u00f3panse de novo. Ela \u00e9 vi\u00fava dun se\u00f1or moi maior, propietaria de terras e edificios. Comezan unha relaci\u00f3n de amor marcada polos celos. El qu\u00e9rea con loucura pero dun modo racional, pero ela busca un amor m\u00e1is apaixonado. Logo de moitas pelexas, ela acaba por marchar, quedando el cunha fonda tristeza.\nContin\u00faa a s\u00faa formaci\u00f3n autodidacta, lendo moitos libros, como as obras de Rousseau, Voltaire ou a \"Encyclop\u00e9die\" de Diderot, intercambiando cartas con eles. Faise membro dunha loxa mas\u00f3nica, cuns rituais pouco ortodoxos, e \u00e9 espiado por xesu\u00edtas. Amais, \u00e9 membro de diversas irmandades gremiais, dado que ao facerse el mesmo todos os produtos que necesitaba, co\u00f1ec\u00eda diversas artes.\nTrala Revoluci\u00f3n Francesa comeza a difundir os ideais liberais, e forma parte da xunta provisional que derroca o goberno olig\u00e1rquico da rep\u00fablica de X\u00e9nova e forma a Rep\u00fablica Ligur. Por\u00e9n, trala chegada ao poder de Napole\u00f3n (ao que co\u00f1ecer\u00e1 persoalmente), deixa de considerarse un afrancesado.\nA s\u00faa sa\u00fade vai empeorando, e comeza a recibir os coidados de toda a veci\u00f1anza. Un d\u00eda en que un globo aerost\u00e1tico pasa pola rexi\u00f3n, logra engancharse \u00e1 \u00e1ncora, sendo levado polo aire durante un anaco, pero desaparece sobrevoando o golfo.\nNarraci\u00f3n.\nA obra est\u00e1 contada en primeira persoa polo irm\u00e1n m\u00e1is novo do bar\u00f3n. Nalgunhas partes \u00e9 un narrador testemu\u00f1a, pois presenciou alg\u00fans dos actos narrados, pero boa parte da historia foille contada polo seu irm\u00e1n, ben con narraci\u00f3n oral, ben a trav\u00e9s de cartas.\nTempo e espazo.\nA acci\u00f3n desenv\u00f3lvese a mediados do s\u00e9culo XVIII e comezos do XIX. Comeza o 15 de xu\u00f1o de 1767, cando o bar\u00f3n ten 12 anos. A trama discorre en Liguria, na costa noroccidental da pen\u00ednsula It\u00e1lica."}
{"id": "180524", "revid": "89787", "url": "https://gl.wikipedia.org/wiki?curid=180524", "title": "Divisi\u00f3n de Honra de Rugby 1996-1997", "text": "A tempada 1996-1997 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 30 da m\u00e1xima categor\u00eda do rugby en Espa\u00f1a. A tempada rematou coa vitoria final no campionato para UE Santboiana por quinta vez na s\u00faa historia.\nA UE Santboiana era o defensor do t\u00edtulo logrado na anterior tempada. Os dous novos equipos na categor\u00eda foron o Bera Bera Rugby Taldea e o CD Universidad de Sevilla, que ocuparon os lugares de El Salvador e BUC, descendidos o ano anterior."}
{"id": "180526", "revid": "25871", "url": "https://gl.wikipedia.org/wiki?curid=180526", "title": "Playas de Castell\u00f3n F\u00fatbol Sala", "text": "O Playas de Castell\u00f3n F\u00fatbol Sala \u00e9 un equipo espa\u00f1ol de f\u00fatbol sala da cidade de Castell\u00f3 de la Plana (Comunidade Valenciana). A vindeira tempada xogar\u00e1 na Divisi\u00f3n de Prata da Liga Nacional de F\u00fatbol Sala logo de descender na tempada 2010-11 da m\u00e1xima categor\u00eda, na que levaba xogando 22 anos (desde a s\u00faa creaci\u00f3n).\nO equipo foi fundado en 1983 como \"Macer F\u00fatbol Sala\", club da empresa de azulexos Macer, e nos seus primeiros anos ti\u00f1a a s\u00faa sede en Almassora. En 1993 trasladouse a Castell\u00f3 de la Plana e cambiou o seu nome por \"Playas de Castell\u00f3n\". A mellor etapa do club tivo lugar a finais dos anos '90, cando ga\u00f1ou d\u00faas Ligas espa\u00f1olas consecutivas (1999-00 e 2000-01) e un Campionato europeo de clubs.\nHistoria.\nMacer F\u00fatbol Sala.\nEn 1983 fundouse o \"Club Macer F\u00fatbol Sala\", un equipo de f\u00fatbol sala da empresa de azulexos Macer. Nun principio, o club estaba situado en Almassora e formouse con traballadores da empresa e veci\u00f1os da cidade. Na tempada 1985-86, os castellonenses ingresaron na liga territorial, e tras varios ascensos chegaron \u00e1 segunda categor\u00eda estatal na tempada 1987-88. Neses tempos chegou \u00e1 presidencia o empresario Agust\u00edn Poyatos Mora, que logrou o ascenso \u00e1 Divisi\u00f3n de Honra da Liga Nacional de F\u00fatbol Sala, acabada de crear. \nNo seu debut, o club recibiu o nome de \"Keralite Macer\" e foi unha das revelaci\u00f3ns da liga. O club de Almassora finalizou primeiro nas fases preliminares e chegou ata a final da liga, na que perdeu ante o Intervi\u00fa Lloyd's. Unha tempada despois, Macer chegou ata as semifinais dos \"playoffs\" polo t\u00edtulo.\nPlayas de Castell\u00f3n.\nA partir da tempada 1992-93, o club centrouos seus esforzos en atraer espectadores de toda a provincia de Castell\u00f3. Ese ano cambiou o seu nome polo de \"Bisontes de Alzamora\" e o 13 de maio de 1994 certificou o seu traslado \u00e1 capital, Castell\u00f3 de la Plana. En 1994 o club cambiou o seu nome por \"Playas de Castell\u00f3n F\u00fatbol Sala\", trasladouse ao polideportivo Ciutat de Castell\u00f3, ampliou a s\u00faa carteira de patrocinadores e recibiu apoio do Concello e da Deputaci\u00f3n de Castell\u00f3n.\nCunha nova xesti\u00f3n deportiva, o club castellonense converteuse nunha das potencias da LNFS. A\u00ednda que finalizou a liga regular de 1997 e 1999 no primeiro posto, o club levantino non conseguiu en todo ese tempo ning\u00fan t\u00edtulo oficial. Nese tempo xurdiron xigadores como Vicente Mas \"Vicent\u00edn\", unha das primeiras estrelas internacionais espa\u00f1olas neste deporte.\nNa tempada 1999-00, un Playas de Castell\u00f3n liderado polo p\u00edvot brasileiro Edesio terminou l\u00edder a liga regular e conseguiu a s\u00faa primeira Liga alo vencer na final ao CLM Talavera. Un ano despois, os castellonenses reforz\u00e1ronse cos mellores xogadores do desaparecido CLM Talavera e revalidaron o t\u00edtulo de liga ante o Valencia Vijusa, co internacional espa\u00f1ol Javi Rodr\u00edguez como xogador m\u00e1is destacado. A nivel internacional, Playas de Castell\u00f3n ga\u00f1ou durante tres anos consecutivos a Copa da UEFA de f\u00fatbol sala, entre 2001 e 2003. Na tempada 2004-05, o club ga\u00f1ou a Supercopa de Espa\u00f1a.\nA partir do ano 2006, Playas de Castell\u00f3n viu reducido o seu presuposto e tivo que traspasar aos seus mellores xogadores. Na tempada 2006-07, o club non se clasificou para a fase final polo t\u00edtulo por primeira vez na s\u00faa historia, e os seus resultados deportivos empeoraron. Finalmente, na tempada 2010-11 o club descendeu \u00e1 Divisi\u00f3n de Prata."}
{"id": "180527", "revid": "23204", "url": "https://gl.wikipedia.org/wiki?curid=180527", "title": "Megan Burns", "text": "Megan Georga Burns, nada o 25 de xu\u00f1o de 1986 en Liverpool, Inglaterra, \u00e9 unha cantante e actriz brit\u00e1nica tam\u00e9n co\u00f1ecida como Betty Curse.\nTraxectoria.\nCando ti\u00f1a tres anos, o seu pai d\u00e9ixaa xunto coa s\u00faa nai. \u00d3s 11 anos \u00e9 enviada pola s\u00faa avoa a clases de interpretaci\u00f3n. Grazas a iso, foi quen de participar no filme \"Liam\" no ano 2000. Por esta actuaci\u00f3n ga\u00f1ou o premio Marcello Mastroianni no Festival de Cine de Venecia por esta actuaci\u00f3n. Danny Boyle viuna e fixo que interpretase a Hannah no filme \"28 Days Later\".\nCarreira musical.\nDende ent\u00f3n, Burns traballou como cantante baixo o alcume de Betty Curse, que foi elixido por Island Records.\nO seu primeiro single foi dobre \"Met on the Internet\" e \"Excuse All the Blood\", rematados en maio de 2006. O seu primeiro \u00e1lbum \"Hear Lies\" foi realizado o 31 de outubro do 2006 por iTunes. A versi\u00f3n en CD, \"Here Lies Betty Curse\" foi realizada en abril do 2007. O single do primeiro \u00e1lbum, \"God This Hurts\", foi realizado en agosto de 2007, seguido de \"Girl with Yellow Hair\" o 13 de novembro."}
{"id": "180529", "revid": "89787", "url": "https://gl.wikipedia.org/wiki?curid=180529", "title": "Gordon Hayward", "text": "Gordon Daniel Hayward, nado en Indianapolis (Indiana) o 23 de marzo de 1990, \u00e9 un xogador de baloncesto profesional estadounidense que xoga nos Charlotte Hornets da National Basketball Association (NBA). Xogou para a Universidade de Butler en Indianapolis d\u00faas tempadas antes de irse \u00e1 NBA. Hayward salientou na s\u00faa tempada coma sophomore (segundo ano), liderando aos Butler Bulldogs a un gran remate do torneo da NCAA de 2010. Foi elixido polos Utah Jazz na 9\u00aa posici\u00f3n do Draft da NBA de 2010.\nTraxectoria.\nHayward xogou en 72 partidos na s\u00faa tempada coma rookie en Utah, acadando 5,4 puntos por partido e unha porcentaxe do 47% en triplas. No comezo da tempada, xogou pouco para os Jazz, pero foi ga\u00f1ando minutos a medida que avanzaba a tempada, e respondeu cun gran xogo nos \u00faltimos partidos. Fixo un gran partido contra os Los Angeles Lakers o 5 de abril, xogando mellor que Kobe Bryant nese partido, e facendo grandes xogadas nos derradeiros minutos para axudar \u00e1 vitoria dos Jazz por 86-85. Hayward rematou con 22 puntos, 6 rebotes e 5 asistencias, e a s\u00faa defensa fixo que Bryant tivera unha actuaci\u00f3n horrible, con 7 perdas de bal\u00f3n, e tan s\u00f3 6 de 18 de tiros de campo. Hayward rematou a tempada coa mellor marca da s\u00faa carreira, 34 puntos, na vitoria por 107-103 contra os Denver Nuggets."}
{"id": "180530", "revid": "54334", "url": "https://gl.wikipedia.org/wiki?curid=180530", "title": "Eleoplasto", "text": "Os eleoplastos ou oleoplastos (de \u1f14\u03bb\u03b1\u03b9\u03bf\u03bd \"\u00e9laion\" 'aceite', e \u03c0\u03bb\u03b1\u03c3\u03c4\u03cc\u03c2 \"plast\u00f3s\" 'forma') son un tipo de plastos especializado no almacenamento de l\u00edpidos nas plantas, com\u00fans en hep\u00e1ticas e monocotiled\u00f3neas. Os eleoplastos almacenan os seus dep\u00f3sitos de l\u00edpidos en forma de plastogl\u00f3bulos arredondados, que son esencialmente pingas de l\u00edpidos.\nComo carecen de pigmentos activos os eleoplastos deben clasificarse como leucoplastos, xunto cos amiloplastos e proteinoplastos."}
{"id": "180531", "revid": "89787", "url": "https://gl.wikipedia.org/wiki?curid=180531", "title": "Nemanja Bjelica", "text": "Nemanja Bjelica (serbio cir\u00edlico: \u041d\u0435\u043c\u0430\u045a\u0430 \u0411\u0458\u0435\u043b\u0438\u0446\u0430), nado o 9 de maio de 1988 en Belgrado, RFS Iugoslavia, \u00e9 un xogador serbio de baloncesto profesional que xoga no Fenerbah\u00e7e Beko da Basketbol S\u00fcper Ligi turca. Cunha altura de 2,09 metros, pode xogar nas posici\u00f3ns de ala-pivote e ala.\nTraxectoria.\nBjelica comezou a s\u00faa traxectoria cos Arkadia Traiskirchen Lions na liga austriaca na tempada 2007-08. En 2008, asinou na Liga Adri\u00e1tica polo Red Star Belgrade.\nBjelica foi elixido na 35\u00aa posici\u00f3n do Draft da NBA de 2010 polos Washington Wizards. Os seus dereitos do draft foron traspasados aos Minnesota Timberwolves.\nDurante o ver\u00e1n de 2010, asinou un contrato por 5 anos co Caja Laboral da Liga ACB.\nSelecci\u00f3n nacional de Serbia.\nBjelica xogou coa selecci\u00f3n de baloncesto de Serbia no Eurobasket 2009 disputado en Polonia, onde ga\u00f1aron a medalla de prata.\nGalard\u00f3ns.\nSelecci\u00f3n de baloncesto de Serbia"}
{"id": "180532", "revid": "98629", "url": "https://gl.wikipedia.org/wiki?curid=180532", "title": "Exosoma (ves\u00edcula)", "text": "Os exosomas son ves\u00edculas de 30-90\u00a0nm secretadas ao medio extracelular por moitos tipos de c\u00e9lulas de mam\u00edferos. Foron descubertos primeiro en reticulocitos maduros de mam\u00edfero, usando un mecanismo de eliminaci\u00f3n selectiva de moitas prote\u00ednas de membrana do plasma. Durante a maduraci\u00f3n dos eritrocitos estas prote\u00ednas p\u00e9rdense ou red\u00facese a s\u00faa cantidade, sen que se produza unha degradaci\u00f3n das mesmas.\nA\u00ednda que a composici\u00f3n proteica do exosoma var\u00eda segundo a c\u00e9lula que os orixina, a maior\u00eda dos exosomas conte\u00f1en a prote\u00edna soluble Hsc 70 e moitas outras. Atop\u00e1ronse ata 31 prote\u00ednas com\u00fans nos exosomas en estudos feitos en c\u00e1ncer colorrectal, mastocitos e exosomas dos ouri\u00f1os. Para examinar unha lista dos marcadores proteicos que son identificados nos exosomas con m\u00e1is frecuencia pode consultarse esta base de datos: ExoCarta, exosome database. Certas c\u00e9lulas do sistema inmunitario, como as c\u00e9lulas dendr\u00edticas e os linfocitos B, secretan exosomas que segundo moitos cient\u00edficos xogan un papel funcional na mediaci\u00f3n das respostas inmunitarias adaptativas contra pat\u00f3xenos e tumores.\nNa c\u00e9lula existe un tipo de endosoma chamado corpo multivesicular, que cont\u00e9n no seu interior ves\u00edculas intraluminais, as cales poden ser liberadas ao medio extracelular, orixinando exosomas.\nInicialmente o exosoma cr\u00e9ase no interior da c\u00e9lula cando un segmento da membrana celular se invaxina espontaneamente e \u00e9 endocitado, orixinando un endosoma. Este segmento de membrana introducido na c\u00e9lula forma pequenas ves\u00edculas que son as que ser\u00e1n despois expulsadas da c\u00e9lula. A \u00faltima fase da formaci\u00f3n dos exosomas ten lugar cando o endosoma tard\u00edo ou maduro, que cont\u00e9n no seu interior moitas pequenas ves\u00edculas (corpo multivesicular), se fusiona coa membrana celular, desencadeando a liberaci\u00f3n f\u00f3ra da c\u00e9lula das ves\u00edculas do seu interior.\nEstas ves\u00edculas, unha vez liberadas, ch\u00e1manse exosomas, e constan dunha \"balsa lip\u00eddica\" na que est\u00e1n incrustados diversos ligandos similares aos da membrana celular orixinal. Os exosomas secretados polas c\u00e9lulas tanto en condici\u00f3ns normais coma patol\u00f3xicas conte\u00f1en prote\u00ednas e mol\u00e9culas de ARN funcionais inclu\u00edndo ARNm e microARN, que poden ser transportados dunha c\u00e9lula a outra, o que afecta \u00e1 produci\u00f3n de prote\u00ednas da c\u00e9lula receptora. Este ARN denom\u00ednase \"ARN lanzadeira exosomal\" (\"exosomal shuttle RNA\"). Moitos dos micro ARN dos exosomas secretados por c\u00e9lulas troncais mesenquim\u00e1ticas son predomminantemente inmaturos pre-micro ARN. Nestes exosomas das c\u00e9lulas do mes\u00e9nquima non hai prote\u00ednas asociadas ao RISC (\"RNA-induced silencing complex\"), o que suxire que s\u00f3 os pre-micro ARN e non os micro ARN maduros nos exosomas te\u00f1en o potencial de seren activos nas c\u00e9lulas receptoras. Unha visi\u00f3n global das mol\u00e9culas que se sabe est\u00e1n presentes nos exosomas pode consultarse na seguinte base de datos: ExoCarta database.\nAplicaci\u00f3ns cl\u00ednicas.\nOs exosomas das c\u00e9lulas sangu\u00edneas vermellas conte\u00f1en inicialmente o receptor da transferrina, que est\u00e1 ausente nos eritrocitos maduros. Os exosomas orixinados en c\u00e9lulas dendr\u00edticas expresan os ant\u00edxenos MHC I, MHC II, e mol\u00e9culas coestimuladoras e demostrouse que poden inducir e amplificar \"in vivo\" respostas inmunitarias ant\u00edxeno-espec\u00edficas dos linfocitos T. Ademais, est\u00e1 empezando a probarse en ensaios cl\u00ednicos iniciais a primeira plataforma de vacinaci\u00f3n contra o c\u00e1ncer baseada en exosomas. Os riles tam\u00e9n poden liberar exosomas nos ouri\u00f1os, e a s\u00faa detecci\u00f3n poder\u00eda servir como un medio de diagn\u00f3stico.\nOs exosomas urinarios poden ser \u00fatiles como marcadores da resposta ao tratamento en c\u00e1ncer de pr\u00f3stata.\nOs exosomas liberados no sangue polos tumores poden tam\u00e9n utilizarse para o diagn\u00f3stico. Os exosomas levan ARN da c\u00e9lula da que foron liberados e J. Skog, et al. foron os primeiros en demostrar que as mutaci\u00f3ns en tumores cerebrais pod\u00edan detectarse nos exosomas extra\u00eddos dunha mostra de soro sangu\u00edneo, facilitando unha plataforma de biomarcadores sangu\u00edneos para tumores s\u00f3lidos. Esta plataforma tecnol\u00f3xica est\u00e1 sendo desenvolvida agora pola compa\u00f1\u00eda Exosome Diagnostics Inc.. Tam\u00e9n se est\u00e1 preparando unha tecnolox\u00eda de diagn\u00f3stico chamada Carisome\u2122, que captura e caracteriza microves\u00edculas circulantes, inclu\u00edndo exosomas, pola compa\u00f1\u00eda Caris Life Sciences . \nEstudos feitos polo A*STAR Institute of Medical Biology de Singapur- Exosomes and Secreted Nano-vesicles Research Laboratory demostraron por primeira vez \nque os exosomas secretados por c\u00e9lulas troncais do mes\u00e9nquima reducen os danos na isquemia de miocardio e establecen as bases para entender a terapia de transplante de c\u00e9lulas troncais de mes\u00e9nquima."}
{"id": "180533", "revid": "88215", "url": "https://gl.wikipedia.org/wiki?curid=180533", "title": "MVP", "text": "MVP \u00e9 unha sigla inglesa que v\u00e9n da expresi\u00f3n \"Most Valuable Player\", ou sexa, xogador mais valioso. O \"MVP\" adoita ser un premio que se lle d\u00e1 nos Estados Unidos de Am\u00e9rica e no Canad\u00e1 ao mellor xogador dunha competici\u00f3n deportiva, ben sexa ao longo dunha tempada regular, ben nas finais ou ben nun encontro das estrelas."}
{"id": "180534", "revid": "89787", "url": "https://gl.wikipedia.org/wiki?curid=180534", "title": "Nando de Colo", "text": "Nando de Colo, nado o 23 de xu\u00f1o de 1987 en Sainte-Catherine-l\u00e8s-Arras, \u00e9 un xogador de baloncesto profesional franc\u00e9s que xoga no Fenerbah\u00e7e da Basketbol S\u00fcper Ligi. Os seus pais son portugueses.\nTraxectoria.\nDe Colo fixo o seu debut profesional na tempada 2006-07 na Ligue Nationale de Basketball co Cholet Basket. Foi elixido na 53\u00aa posici\u00f3n do Draft da NBA de 2009 polos San Antonio Spurs. Despois, en 2009, foise ao Power Electronics Valencia da Liga ACB.\nEn xullo de 2012 decidiu dar o salto \u00e1 NBA, e asinou un contrato por dous anos cos San Antonio Spurs. Durante as s\u00faas d\u00faas tempadas en San Antonio, foi asignado en varias ocasi\u00f3ns \u00f3s Austin Toros, afiliado dos Spurs na NBA Development League.\nO 20 de febreiro de 2014, foi traspasado \u00f3s Toronto Raptors a cambio de Austin Daye.\nSelecci\u00f3n de baloncesto de Francia.\nDe Colo \u00e9 membro da selecci\u00f3n nacional de baloncesto de Francia, e xogou con eles no EuroBasket 2009, EuroBasket 2011, EuroBasket 2013 e o Campionato do Mundo da FIBA de 2010."}
{"id": "180535", "revid": "65337", "url": "https://gl.wikipedia.org/wiki?curid=180535", "title": "Herodes Arquelao", "text": "Herodes Arquelao nado o ano 23 antes de Cristo e finado o ano 18, fillo de Herodes o Grande, foi un etnarca de Xudea, Ed\u00f3m e Samar\u00eda.\nTraxectoria.\nEducado en Roma, sucedeu a Herodes o Grande segundo disposici\u00f3n testamentaria deste no \u00faltimo momento postergando ao seu irm\u00e1n Herodes Antipas a Galilea e Perea, e que inicialmente era o principal candidato. \u00c1mbolos dous eran fillos de Malthace, samaritana de naci\u00f3n e unha das 10 mulleres de Herodes. O seu sangue samaritano sup\u00faxolle o rexeitamento de boa parte dos xudeus. O ex\u00e9rcito axi\u00f1a reco\u00f1eceulle como rei, posteriormente Octavio Augusto concedeulle soamente o t\u00edtulo de etnarca.\nEsmagou unha rebeli\u00f3n de fariseos provocando unha matanza de miles de sublevados. A prolongaci\u00f3n dunha pol\u00edtica represiva espallou o descontento. Determinados grupos de xudeus e samaritanos solicitaron do Imperio a s\u00faa destituci\u00f3n. Finalmente Augusto acordou o seu exilio a Vienne na Galia no ano 6 e dispuxo o control romano directo de Xudea a trav\u00e9s do gobernador de Siria."}
{"id": "180536", "revid": "89787", "url": "https://gl.wikipedia.org/wiki?curid=180536", "title": "Robert Dozier", "text": "Robert Lorenzo Dozier, Jr., nado en Lithonia (Xeorxia) o 6 de novembro de 1985, \u00e9 un xogador estadounidense de baloncesto profesional que xoga no San-en NeoPhoenix da B.League xaponesa.\nTraxectoria.\nNa tempada 2007-08, Dozier xogou de titular en todos os 99 partidos cos Memphis Tigers, xunto a xogadores que xogar\u00edan despois na NBA, coma Derrick Rose, Chris Douglas-Roberts e Joey Dorsey. Foi parte do \u00e9xito dos Tigers no ano 2008, que rematou coa derrota ante os Kansas Jayhawks na final do torneo da NCAA de 2008\nDozier foi o \u00faltimo xogador elixido (60\u00aa posici\u00f3n) do Draft da NBA de 2009, polos Miami Heat. Despois asinou un contrato co Kolossos Rodou BC da liga grega. En novembro de 2010, asinou co PAOK Tesal\u00f3nica BC."}
{"id": "180543", "revid": "23204", "url": "https://gl.wikipedia.org/wiki?curid=180543", "title": "Noah Huntley", "text": "Noah Cornelius Marmaduke Huntley nado o 7 de setembro de 1974 en Wiston, West Sussex, \u00e9 un actor brit\u00e1nico co\u00f1ecido polo seu papel como Will Curtis en \"Holby City\".\nTraxectoria.\nFillo de Karen e Graham Huntley, foi educado no Windlesham House School in Pulborough, West Sussex, na Leighton Park School en Berkshire e no convento Our Lady of Sion en Worthing. \nEntre os seus papeis destacan o Burning Man en \"Event Horizon\". Tam\u00e9n tivo un papel secundario como Mark no filme de \"28 Days Later\". Na televisi\u00f3n, interpretou a Lucas McAllister entre 1993 e 1995 na telenovela brit\u00e1nica \"Emmerdale\"; tam\u00e9n interpretou a Will Curtis en \"Holby City \"durante as tempadas 2004 e 2005; e Michael Dillon no drama \"Dream Team\". Durante a filmaci\u00f3n dunha escena de loita xunto con Luke Mably, Huntley rompeu accidentalmente o nariz."}
{"id": "180545", "revid": "89787", "url": "https://gl.wikipedia.org/wiki?curid=180545", "title": "Jim Clark", "text": "James Clark Jr., Jim ou Jimmy Clark OBE , nado en Kilmany, Escocia, o 4 de marzo de 1936 finou en Hockenheim, Alema\u00f1a o 7 de abril de 1968, foi un piloto de automobilismo. Ga\u00f1ou dous campionatos do Mundo de F\u00f3rmula 1 en e .\nMorreu nun accidente nunha carreira de F\u00f3rmula d\u00faas en Hockenheimring (Hockenheim), Alema\u00f1a en 1968. No momento da s\u00faa morte, ga\u00f1ara m\u00e1is carreiras de Gran Premio (25) e alcanzado m\u00e1is pole position (33) que calquera outro piloto. En 2009, \"The Times\" colocou a Clark na cima dunha lista dos m\u00e1is grandes pilotos da F\u00f3rmula 1.\nTraxectoria.\nInicios.\nNaceu no seo dunha familia labrega de Kilmany, no condado de Fife, Escocia. \u00danico home, e o menor nunha familia de cinco irm\u00e1ns, estaba predestinado a facerse cargo da granxa familiar, circunstancia que provocou que os seus pais opo\u00f1\u00e9ranse \u00e1 idea de Clark de adicarse \u00e1s carreiras de coches. Comezou a s\u00faa carreira nos rally de estradas e subidas locais conducindo o seu propio Sunbeam-Talbot, demostrando ser un competidor temible desde o principio. A s\u00faa primeira carreira foi o 16 de xu\u00f1o de 1956 ao volante dun DKW Sonderklasse en Crimond, Escocia. En 1958, Clark estaba pilotando para o equipo local Border Reivers, conducindo Jaguar D-Type e Porsche nas competici\u00f3ns nacionais, e ga\u00f1ando 18 carreiras.\nNo Boxing Day de 1958, Clark correu contra o home que o lanzar\u00e1 \u00e1 fama. Conducindo un Lotus Elite, terminou segundo contra Colin Chapman nunha carreira de GT de 10 voltas en Brands Hatch. En 1959 conducindo un Lotus Elite, terminou d\u00e9cimo en Le Mans asociado con John Whitmore. Chapman quedou o suficientemente impresionado como para dar a Clark, un asento nun dos seus coches de F\u00f3rmula J\u00fanior.\nLotus e Clark.\nA s\u00faa primeira carreira para Lotus foi en 1960 no Gran Premio de Holanda, onde participou no lugar de John Surtees quen segu\u00eda competindo en motocicletas nese tempo. A carreira \u00eda sen problemas ata que alcanzou o quinto lugar e tivo que retirarse por problemas coa caixa de cambios. A seguinte carreira foi en Spa, B\u00e9lxica. Este circu\u00edto de Spa-Francorchamps era un dos m\u00e1is perigosos desa \u00e9poca, unha enorme pista de m\u00e1is de 14 km onde en 1960 perderon a vida dous pilotos, inclu\u00edndo o compa\u00f1eiro de equipo de Clark Alan Stacey. A\u00ednda as\u00ed Clark logrou terminar en quinto lugar no seu segundo gran premio.\nNo Gran Premio de Italia Clark estivo involucrado nun accidente pol\u00e9mico e controvertido, o seu Lotus chocou co Ferrari do alem\u00e1n Wolfgang von Trips. O Ferrari sa\u00edu lanzado cara aos espectadores matando a varios deles as\u00ed como ao piloto alem\u00e1n.\nA carreira profesional de Clark en F\u00f3rmula 1 foi na s\u00faa totalidade co equipo Lotus, para quen conduciu desde os seus inicios en 1960 ata 1968. Os seus maiores \u00e9xitos ocorreron en 1963 co Lotus 25, co cal Clark ga\u00f1ou sete de dez grandes premios, logrando coroarse como Campi\u00f3n Mundial de Pilotos e levando a Lotus a ga\u00f1ar o seu primeiro Campionato Mundial de Construtores. En 1965 Clark e Lotus repetiron campionato.\nNese mesmo ano Clark ga\u00f1ou na famosa carreira das 500 millas de Indian\u00e1polis. Para iso debeu ausentarse do prestixioso Gran Premio de F\u00f3rmula 1 de M\u00f3naco. Con todo fixo historia ao triunfar por primeira vez nesa carreira cun autom\u00f3bil co motor colocado detr\u00e1s do piloto.\nAo seguinte ano, 1966, Lotus, baixo as novas regras de motores de 3.0 litros, non acadou bos resultados. Comezaron a tempada de F\u00f3rmula 1 cun motor Coventry Climax de 2.0 litros montado no chasis do Lotus 33. Ao avanzar a tempada cambiaron a un Lotus-BRM 43 cun moi complexo motor BRM H16; o H16 consist\u00eda basicamente de dous motores V8 de 1.5 litros unidos para formar unha soa unidade.\nEn 1967 Clark e Lotus correron con tres combinaci\u00f3ns completamente distintas de chasis e motor. O Lotus-BRM foi usado na primeira carreira do campionato en Sur\u00e1frica con resultados negativos. En Monaco usou por \u00faltima vez o Lotus 33, retir\u00e1ndose a metade de carreira cunha avar\u00eda na suspensi\u00f3n. A continuaci\u00f3n comezou a nova asociaci\u00f3n de Lotus con Ford Motor Company e Cosworth. O motor Cosworth DFV usado por primeira vez por Lotus non s\u00f3 ga\u00f1ou a primeira carreira na que foi usado, o Gran Premio de Holanda, sen\u00f3n que ademais converter\u00edase no motor de maiores \u00e9xitos na historia da F\u00f3rmula 1.\nMorte.\nO 7 de abril de 1968, durante unha carreira de F\u00f3rmula 2 no circu\u00edto de Hockenheimring en Hockenheim, Alema\u00f1a Jim Clark morreu despois de que o seu autom\u00f3bil sa\u00edsese da pista e chocase contra as \u00e1rbores. As causas do accidente nunca foron definitivamente esclarecidas, con todo os investigadores suxiren como a posibilidade m\u00e1is factible, unha s\u00fabita e repentina perda de presi\u00f3n pneum\u00e1tica nunha das rodas traseiras. En circunstancias parecidas \u00e1 morte de Ayrton Senna en 1994, a s\u00faa morte causou grande impacto no mundo da competici\u00f3n automobil\u00edstica. Clark era o mellor piloto e dominaba os campionatos da \u00e9poca co mellor equipo de ent\u00f3n. Lotus e Clark foron inseparables desde o principio. O campionato de 1968 foi ga\u00f1ado polo compa\u00f1eiro de equipo de Clark, Graham Hill (pai do logo tam\u00e9n campi\u00f3n Damon Hill).\nUn xenio na pista.\nAo longo da s\u00faa carreira Clark ga\u00f1ou 25 grandes premios e obtivo a pole en 33 ocasi\u00f3ns. Clark diferenci\u00e1base dos pilotos actuais de F\u00f3rmula 1 na s\u00faa habilidade para conducir e ga\u00f1ar en calquera tipo de veh\u00edculo. A s\u00faa capacidade de pelexar vitorias conducindo o sedan de produci\u00f3n Lotus Cortina era impresionante; correu na tempada Nascar en Estados Unidos para o equipo Holman e Moody; batallou cos caprichosos Lotus deportivos modelos 30 e 40; e ata un Lotus de IndyCar Series nunha carreira de monta\u00f1a en Su\u00edza.\nClark foi o mellor nunha \u00e9poca onde a habilidade innata e a xenialidade para conducir do piloto baixo calquera circunstancias eran moito m\u00e1is importantes que a tecnolox\u00eda e as asistencias externas. Consider\u00e1baselle un terrible piloto de probas, pois era capaz de acomodarse ao auto e facelo parecer mellor do que en realidade era; ao contrario doutros pilotos que probar\u00edan o auto por varias voltas, fac\u00e9ndolle axustes ata conseguir o mellor tempo posible, Clark lograba o mellor tempo as\u00ed no xeito como atopaba ao auto, e dic\u00edalle aos mec\u00e1nicos \"d\u00e9ixeno, as\u00ed est\u00e1 ben\". Debido a isto fac\u00edaselle dif\u00edcil entender como outros pilotos non pod\u00edan ser igual de r\u00e1pidos ca el.\nCando Clark faleceu, atrib\u00faeselle ao corredor Chris Amon o dicir \"se isto p\u00f3delle pasar a Clark, que esperanza podemos ter os demais\". Hoxe en d\u00eda \u00e9 consierado un dos mellores pilotos da historia da F\u00f3rmula 1.\nClark est\u00e1 enterrado na vila de Chirnside en Berwickshire.\nNo ano de 1990 foi admitido no International Motorsports Hall of Fame.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na F\u00f3rmula 1 fora do campionato.\n Despois de que Clark fose descualificado por arrincar empuxando, asumiu o control o coche de Trevor Taylor.\nR\u00e9cords de F\u00f3rmula 1.\nClark ten as seguinte marcas na f\u00f3rmula 1:\n1R\u00e9cord compartido con Alberto Ascari en \nResultados na F\u00f3rmula 2.\nPor raz\u00f3ns de espazo, s\u00f3 m\u00f3nstranse os eventos de F\u00f3rmula 2 nos que Clark correu.\n1 Innes Ireland tomou o coche de Clark e terminou no 9\u00ba lugar.&lt;br&gt;\n2 Carreiras canceladas debido ao mal tempo.\nV\u00e9xase tam\u00e9n.\n "}
{"id": "180546", "revid": "15490", "url": "https://gl.wikipedia.org/wiki?curid=180546", "title": "Arquelao", "text": "Arquelao pode referirse a:"}
