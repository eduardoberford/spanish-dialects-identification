{"id": "190942", "revid": "23204", "url": "https://gl.wikipedia.org/wiki?curid=190942", "title": "Kwara", "text": "Kwara \u00e9 un dos estados formantes da Rep\u00fablica Federal de Nixeria. A s\u00faa capital \u00e9 a cidade de Ilorin.\nTen unha extensi\u00f3n de 36.825\u00a0km2 e limita polo norte co estado de N\u00edxer, polo leste co estado de Kogi, polo sur cos estados de Ekiti, Osun e Oyo e polo oeste coa Ben\u00edn.\nA poboaci\u00f3n c\u00edfrase en 2\u00a0702\u00a0949 persoas (datos do censo do ano 2007), o que d\u00e1 unha densidade demogr\u00e1fica de 73,4 habitantes por quil\u00f3metro cadrado.\nFoi creado en 1967 como un dos 12 primeiros estados que substitu\u00edron a antiga subdivisi\u00f3n en rexi\u00f3ns. Inicialmente co\u00f1ecido como West Central State, o seu nome foi mudado polo de Kwara, palabra dun idioma local que alude ao R\u00edo N\u00edxer. Nos anos seguintes, parte do seu territorio orixinal foi cedido para a creaci\u00f3n de novos estados.\n\u00c1reas de goberno local.\nEste estado pode subdividirse en dezasete \u00e1reas de goberno local, a saber:"}
{"id": "190943", "revid": "7523", "url": "https://gl.wikipedia.org/wiki?curid=190943", "title": "Banvit Basketbol Kul\u00fcb\u00fc", "text": ""}
{"id": "190944", "revid": "7523", "url": "https://gl.wikipedia.org/wiki?curid=190944", "title": "Banvit Basketbol Kulubu", "text": ""}
{"id": "190945", "revid": "7523", "url": "https://gl.wikipedia.org/wiki?curid=190945", "title": "Band\u0131rma Banvit", "text": ""}
{"id": "190946", "revid": "7523", "url": "https://gl.wikipedia.org/wiki?curid=190946", "title": "Bandirma Banvit", "text": ""}
{"id": "190947", "revid": "7523", "url": "https://gl.wikipedia.org/wiki?curid=190947", "title": "Banvitspor", "text": ""}
{"id": "190948", "revid": "7523", "url": "https://gl.wikipedia.org/wiki?curid=190948", "title": "Banvit BK", "text": ""}
{"id": "190949", "revid": "5863", "url": "https://gl.wikipedia.org/wiki?curid=190949", "title": "Correo de Galicia (Buenos Aires)", "text": "Correo de Galicia foi un peri\u00f3dico galego editado en Buenos Aires entre 1898 e 1965.\nHistoria e caracter\u00edsticas.\nAtravesou varias etapas:\nTrat\u00e1base dunha publicaci\u00f3n xeralista e biling\u00fce, con predominio do castel\u00e1n. Recoll\u00eda as actividades das diferentes instituci\u00f3ns de emigrantes e as novas acaecidas na colectividade galega no \u00e1mbito do R\u00edo da Prata. Asumiu posturas galeguistas e republicanas durante a ditadura de Primo de Rivera, ata tomar postura en 1936 a favor do bando \"nacional\". En 1945 pasou a denominarse \"Nuevo Correo\" e foi dirixido por Braulio D\u00edaz Sal. M\u00e1is adiante converteuse no \"Faro de Espa\u00f1a\".\nEntre os seus colaboradores destacaron Manuel Cas\u00e1s, Basilio \u00c1lvarez, Xavier B\u00f3veda, Ram\u00f3n Mar\u00eda del Valle-Incl\u00e1n, Aurelio Ribalta, Emilia Pardo Baz\u00e1n, Eduardo Blanco Amor e Julio Camba."}
{"id": "190950", "revid": "89787", "url": "https://gl.wikipedia.org/wiki?curid=190950", "title": "Jos\u00e9 Ram\u00f3n Lence", "text": "Jos\u00e9 Ram\u00f3n Lence, nado na Coru\u00f1a o 16 de outubro de 1874 e finado en Buenos Aires o 19 de xaneiro de 1951, foi un escritor e xornalista galego.\nTraxectoria.\nTrasladouse coa familia a Monforte de Lemos, onde estudou no colexio dos Escolapios. Publicou artigos na prensa local (\"El Eco de Lemos\", \"Heraldo de Lemos\" e \"La Ciudad del Cabe\"), foi redactor e administrador de \"La Concordia\" e dirixiu \"La Opini\u00f3n\". \nEn 1904 emigrou a Am\u00e9rica. Dirixiuse primeiro a Montevideo, onde foi redactor de \"La Democracia\". En 1905 trasladouse a Buenos Aires e incorporouse \u00e1 redacci\u00f3n de \"El Diario Espa\u00f1ol\". Promoveu unha campa\u00f1a para a constituci\u00f3n do Centro Gallego en maio de 1907. \nEn 1908 fundou con Jos\u00e9 V\u00e1zquez Romaguera o semanario \"Correo de Galicia\". Converteuse no peri\u00f3dico galego de maior difusi\u00f3n en Am\u00e9rica, sen interrupci\u00f3n ata 1946, cando cambiou a s\u00faa denominaci\u00f3n por \"Nuevo Correo\".\nAs s\u00faas actitudes pol\u00edticas foron cambiantes. Nun principio profesou un rexeneracionismo entusiasta tinguido de catolicismo social, que o levou a simpatizar co maurismo. \nNos anos 20, ante o fracaso da reforma do r\u00e9xime mon\u00e1rquico desde arriba, e logo dunha viaxe a Galicia, mantivo un fugaz idilio pol\u00edtico co nacionalismo galego e mostrouse oposto \u00e1\nditadura de Primo de Rivera.\nNos anos 30, especialmente dende 1932, experimentou un desapego respecto ao r\u00e9xime republicano espa\u00f1ol, que culminou co seu ali\u00f1amento co bando franquista en 1936.\nObras.\nPublicou \"La Conquista de Am\u00e9rica\" (1914), \"Jornadas de lucha\" (1924) e \"Memorias de un periodista\" (1945). Tam\u00e9n escribiu teatro para a colectividade galega, como o mon\u00f3logo \"Pedro da Portela\", a zarzuela \"La galleguita\" (1914), escrita con Ram\u00f3n Fern\u00e1ndez Mato (que recrea o reencontro con Galicia dos emigrados a trav\u00e9s do namoramento entre un fillo de americano retornado e unha moza galaica), o sainete l\u00edrico \"El almacenero\" (1915), \"Rosi\u00f1a de Belesar\", con m\u00fasica de Egidio Paz Hermo (1915), as comedias \"Gente de Casa\" (1915), \"El se\u00f1or presidente\" e \"Luz de Aurora\" (1917).\nA s\u00faa obra literaria trata temas costumistas. Tam\u00e9n intenta abordar cuesti\u00f3ns de actualidade e desenvolver en forma aleg\u00f3rica debates de interese para a inmigraci\u00f3n."}
{"id": "190951", "revid": "30890", "url": "https://gl.wikipedia.org/wiki?curid=190951", "title": "Casbah", "text": ""}
{"id": "190953", "revid": "56817", "url": "https://gl.wikipedia.org/wiki?curid=190953", "title": "Beira Interior Sur", "text": "A Beira Interior Sur (\"Beira Interior Sul\", en portugu\u00e9s) \u00e9 unha subrexi\u00f3n estat\u00edstica portuguesa, parte da Rexi\u00f3n Centro e do Distrito de Castelo Branco.\nLimita ao norte coa Cova da Beira e a Beira Interior Norte, ao leste con Espa\u00f1a, ao sur con Espa\u00f1a e o Alto Alentexo e ao oeste co Pinhal Interior Sur.\nTen unha superficie: 3738\u00a0km\u00b2, e unha poboaci\u00f3n de 78\u00a0127 habitantes (2001).\nComprende 4 concellos:\nNa actualidade, Castelo Branco \u00e9 a \u00fanica cidade desta subrexi\u00f3n."}
{"id": "190954", "revid": "22795", "url": "https://gl.wikipedia.org/wiki?curid=190954", "title": "Beira Interior (hom\u00f3nimos)", "text": "Beira Interior pode ser:"}
{"id": "190955", "revid": "1131", "url": "https://gl.wikipedia.org/wiki?curid=190955", "title": "Idanha-a-Nova", "text": "Idanha-a-Nova \u00e9 unha vila portuguesa no distrito de Castelo Branco, rexi\u00f3n Centro e subrexi\u00f3n de Beira Interior Sur, con cerca de 2.500 habitantes.\nLocalizaci\u00f3n.\n\u00c9 sede dun dos maiores concellos de Portugal, con 1.412,73\u00a0km\u00b2 e 10.929 habitantes (2004), subdividido en 17 Fregues\u00edas. O municipio est\u00e1 limitado ao norte polo municipio de Penamacor, ao leste e o sur por Espa\u00f1a e ao oeste polos municipios de Castelo Branco e o Fund\u00e3o.\nFregues\u00edas.\nO concello de Idanha-a-Nova comprende as seguintes fregues\u00edas:\nEvoluci\u00f3n demogr\u00e1fica.\nNo concello de Idanha-a-Nova viv\u00edan, a finais de 2008, 10.147 persoas, 205 menos do que no ano anterior. Desta poboaci\u00f3n, 4.847 habitantes eran homes e 5.300 mulleres. 83 homes e 122 mulleres menos do que en 2007. En termos de grupos e idade, 873 persoas ti\u00f1an menos de 14 anos, 825 ti\u00f1an idades comprendidas entre os 15 e os 24 anos e 4.270 entre os 25e os 64 anos. Entre a poboaci\u00f3n do concello con 65 ou m\u00e1is anos cont\u00e1banse 4.179 persoas, das que 1.565 (667 homes e 898 mulleres) ti\u00f1an entre 65 e 74 anos e 2.614 habitantes (1.091 homes e 1.523 mulleres) ti\u00f1an 75 anos ou m\u00e1is.\nDe acordo coas informaci\u00f3ns do Instituto Nacional de Estat\u00edstica portugu\u00e9s, en 2007 o concello idanhense ti\u00f1a unha densidade de poboaci\u00f3n de 7,3 habitantes por quil\u00f3metro cadrado.\nAs estes datos hai que engadir unha baixa taxa de natalidade na fregues\u00eda, que se acentuou a finais do s\u00e9culo XX, feito que contribu\u00edu de forma decisiva no crecente envellecemento da poboaci\u00f3n da aldea. De acordo cos censos realizados en 2001, a Aldea de Santa Margarida ti\u00f1a un \u00edndice de envellecemento do 40,82 %, unha taxa lixeiramente por riba da media do concello, que era, nese ano, do 40,76 %. No ano 2001 viv\u00edan nesta fregues\u00eda *beir\u00e1 149 persoas con m\u00e1is de 65 anos de idade.\nDe acordo con datos do Instituto Nacional de Estat\u00edstica (INE), no ano 2008 a taxa de natalidade do concello de Idanha-a-Nova era do 5,7 \u2030, o que representa un significativo crecemento cara ao valor rexistrado no ano 2007, que era do 4,1 \u2030, pero a\u00ednda por baixo do valor verificado no ano 2006, que rexistrou unha taxa do 6,3 \u2030.\nTodos estes datos contribu\u00edron, ao lado dalg\u00fan \u00e9xodo urbano que a\u00ednda se rexistra hoxe no concello, quer para a cidade de Castelo Branco, quer para as rexi\u00f3ns do litoral portugu\u00e9s, a un decrecemento sostido da poboaci\u00f3n residente no municipio de Idanha-a-Nova. De tal modo que, segundo datos actualizados do INE en 2007, o concello idanhense rexistraba unha taxa de crecemento efectivo do -2,00 %, o decrecemento m\u00e1is elevado desde o 2000."}
{"id": "190956", "revid": "22570", "url": "https://gl.wikipedia.org/wiki?curid=190956", "title": "Beira Interior Norte", "text": "A Beira Interior Norte \u00e9 unha subrexi\u00f3n estat\u00edstica portuguesa, parte da Rexi\u00f3n Centro e do Distrito da Guarda.\nLimita ao norte coa Subrexi\u00f3n de Douro, ao leste con Espa\u00f1a, ao sur con Beira Interior Sur e con Cova da Beira e ao oeste con Serra da Estrela e con D\u00e3o-Laf\u00f5es.\nTen unha superficie de 4251\u00a0km\u00b2 e unha poboaci\u00f3n de 108\u00a0006 habitantes (estimaci\u00f3n de 2009).\nComprende 9 concellos:\nDestes son cidades Guarda (capital de distrito), Pinhel, Trancoso, M\u00eada e Sabugal."}
{"id": "190957", "revid": "22570", "url": "https://gl.wikipedia.org/wiki?curid=190957", "title": "\u00cdndice de envellecemento", "text": "O \u00edndice de envellecemento \u00e9 a relaci\u00f3n existente entre o n\u00famero de persoas de idade e a poboaci\u00f3n xuvenil.\nExpr\u00e9sase habitualmente en n\u00famero de residentes con 65 ou m\u00e1is anos por 100 residentes con menos de 15 anos."}
{"id": "190958", "revid": "22795", "url": "https://gl.wikipedia.org/wiki?curid=190958", "title": "Beira Interior Sul", "text": ""}
{"id": "190960", "revid": "56817", "url": "https://gl.wikipedia.org/wiki?curid=190960", "title": "1999 (o c\u00f3mo generar incendios de nieve con una lupa enfocando a la luna)", "text": "1999 (o c\u00f3mo generar incendios de nieve con una lupa enfocando a la luna) \u00e9 un \u00e1lbum de estudio do grupo de m\u00fasica indie Love of Lesbian, de Barcelona, gravado coa produtora Music Bus, subsidiaria de Warner Music, e publicado no ano 2009. As catorce canci\u00f3ns deste \u00e1lbum forman a historia dunha relaci\u00f3n amorosa en distintas etapas. O t\u00edtulo \"1999\" ref\u00edrese ao no que o grupo publicou o seu primeiro traballo, que fora en ingl\u00e9s."}
{"id": "190962", "revid": "89787", "url": "https://gl.wikipedia.org/wiki?curid=190962", "title": "Viaje de estudios", "text": "Viaje de estudios \u00e9 o \u00e1lbum debut da banda Lori Meyers, lanzado en 2004 en Espa\u00f1a."}
{"id": "190965", "revid": "5863", "url": "https://gl.wikipedia.org/wiki?curid=190965", "title": "WP PONTE", "text": ""}
{"id": "190967", "revid": "15490", "url": "https://gl.wikipedia.org/wiki?curid=190967", "title": "Correo de Galicia", "text": "Correo de Galicia foi o nome de dous peri\u00f3dicos:"}
{"id": "190968", "revid": "12452", "url": "https://gl.wikipedia.org/wiki?curid=190968", "title": "Praia da Hornanda", "text": ""}
{"id": "190969", "revid": "1131", "url": "https://gl.wikipedia.org/wiki?curid=190969", "title": "Praia Ornanda", "text": "A praia Ornanda (tam\u00e9n co\u00f1ecida como Revolar e popularmente As Gaivotas) \u00e9 unha praia galega situada na parroquia de Mi\u00f1ortos, en Porto do Son. Ten unha lonxitude de 300 metros e unha anchura de 40 metros. Nun dos extremos da praia desemboca o rego Ornanda."}
{"id": "190970", "revid": "895", "url": "https://gl.wikipedia.org/wiki?curid=190970", "title": "Praia de Ornanda", "text": ""}
{"id": "190971", "revid": "2074", "url": "https://gl.wikipedia.org/wiki?curid=190971", "title": "Extremo dunha funci\u00f3n", "text": ""}
{"id": "190974", "revid": "98629", "url": "https://gl.wikipedia.org/wiki?curid=190974", "title": "Ong Bak", "text": "Ong Bak (en ) \u00e9 un filme de acci\u00f3n tailand\u00e9s dirixido por Prachya Pinkaew que se estreou no 2003.\nSinopse.\nOng Bak \u00e9 unha estatua lendaria de Buda que se atopa no templo de Ban Nong Pradu, na Tailandia rural. Os alde\u00e1ns cren que os poderes m\u00e1xicos de Ong Bak os protexen de todo mal. Un desalmado g\u00e1nster rouba a cabeza do Buda deixando \u00f3 pobo totalmente desprotexido. Os seus habitantes buscar\u00e1n a un guerreiro para recuperar o Buda e enfrontarse \u00e1 banda do g\u00e1nster, e elixen a Ting (Tony Jaa), un orfo criado no templo, e alumno de Pra Kru, un am\u00e1bel monxe, experto no ancestral arte do Muay Thai."}
{"id": "190976", "revid": "1131", "url": "https://gl.wikipedia.org/wiki?curid=190976", "title": "Lence", "text": "O top\u00f3nimo galego Lence pode referirse a:\nAmais, o apelido Lence pode referirse a:"}
{"id": "190980", "revid": "89787", "url": "https://gl.wikipedia.org/wiki?curid=190980", "title": "Eduardo Lence-Santar", "text": "Eduardo Lence-Santar Guiti\u00e1n, nado en Mondo\u00f1edo o 16 de xullo de 1879 e finado na mesma vila o 14 de xaneiro de 1960, foi un escritor e xornalista galego.\nTraxectoria.\nPasou os seus primeiros anos en Portomar\u00edn e Sarria, e volveu a Mondo\u00f1edo en 1901. Arquiveiro municipal do concello de Mondo\u00f1edo, foi nomeado cronista da cidade en 1917, sendo o primeiro en exercer este cargo. Foi un dos fundadores da Irmandade da Fala mindoniense en 1917 e un dos asinantes do manifesto da I Asemblea Nacionalista convocada polas Irmandades da Fala.\nDirixiu \"Mondo\u00f1edo\" e colaborou en peri\u00f3dicos de Galicia e da Habana e Bos Aires como \"La Voz de Mondo\u00f1edo\", \"Vallibria\", \"El Eco de Vivero\", \"El Compostelano\", \"El Eco de Santiago\", \"El Ideal Gallego\", \"El Regional\" e \"El Eco de Galicia\".\nFoi correspondente da Real Academia Galega e recibiu en 1949 a encomenda da Orde de Afonso X o Sabio."}
{"id": "190981", "revid": "52566", "url": "https://gl.wikipedia.org/wiki?curid=190981", "title": "Pierre Firmin B\u00e9dat", "text": "Pierre Firmin C\u00e9sar Auguste B\u00e9dat, nado o 11 de marzo de 1774 en Baiona, onde finou en 1851, foi un militar franc\u00e9s.\nXefe de escuadr\u00f3n e coronel das tropas de Napole\u00f3n, foi nomeado por Napole\u00f3n I Baron de Empire o 9 de marzo de 1810. Foi tam\u00e9n beneficiario en Westfalia e nomeado cabaleiro da Lexi\u00f3n de Honra.\nDurante a guerra da independencia espa\u00f1ola estivo en Galicia baixo o mando do xeneral Soult, tendo acampado en Pontedeume co seu escuadr\u00f3n de cabaler\u00eda desde o 20 de xaneiro ao 2 de febreiro de 1809.\nPierre B\u00e9dat tivo dous fillos: Ad\u00e8le, nada en 1796, e Pierre Marie Adolphe nado en 1800.\nV\u00e9xase tam\u00e9n.\nOutros artigos.\nHistoria de Pontedeume"}
{"id": "190982", "revid": "89787", "url": "https://gl.wikipedia.org/wiki?curid=190982", "title": "Tony Jaa", "text": "Tatchakorn Yeerum (en ), anteriormente Panom Yeerum (en ); nado o 5 de febreiro de 1976 en Surin, Isaan, mellor co\u00f1ecido en Occidente como Tony Jaa, e en Tailandia como Jaa Panom, \u00e9 actor, artista marcial, core\u00f3grafo, especialista de cine, director, e monxe tailand\u00e9s."}
{"id": "190984", "revid": "29029", "url": "https://gl.wikipedia.org/wiki?curid=190984", "title": "Duque de Elchingen", "text": ""}
{"id": "190986", "revid": "6569956", "url": "https://gl.wikipedia.org/wiki?curid=190986", "title": "Borriana", "text": "Borriana (en valenciano: \"Borriana\", en castel\u00e1n: \"Burriana\", as d\u00faas denominaci\u00f3ns cooficiais) \u00e9 un municipio do Pa\u00eds Valenciano, capital da comarca da Plana Baixa. O termo municipal de Borriana sit\u00faase ao norte da comarca, e ten coma l\u00edmites polo oeste as localidades de Les Alqueries e Vila-real, polo sur a localidade de Nules e polo norte a localidade de Almassora, que fan de l\u00edmite municipal das respectivas localidades ao leito do r\u00edo Millars, que non separa s\u00f3 os termos municipais, sen\u00f3n tam\u00e9n as comarcas da Plana Alta e a Plana Baixa.\nXeograf\u00eda.\nSit\u00faase esta localidade fronte \u00e1 costa do mar Mediterr\u00e1neo, na parte m\u00e1is cha da comarca da Plana Baixa e rodeada de campos de laranxeiras.\nBorriana ten 15 km de costa cha, lineal e continua. A praia principal de Borriana, l'Arenal, \u00e9 moi ampla, de area fina e con m\u00ednima pendente. Na zona mar\u00edtima, a poboaci\u00f3n aglutinada e diseminada \u00e9 importante, sobre todo durante a \u00e9poca estival na cal chega a triplicarse. Referente tur\u00edstico para as poboaci\u00f3ns lim\u00edtrofes, como Vila-real, disp\u00f3n dunha importante poboaci\u00f3n desprazada durante o ver\u00e1n. A praia dista 1,5\u00a0km do centro da cidade.\nEsta zona mar\u00edtima conta cun porto que na actualidade util\u00edzase para actividades pesqueiras. A construci\u00f3n deste foi motivada polo auxe da industria da laranxa que foi unha actividade importante no resto da plana e indubidabelmente nesta poboaci\u00f3n.\nAcc\u00e9dese a esta poboaci\u00f3n, dende Castell\u00f3 de la Plana, tomando a CV-18 ou a N-340.\nN\u00facleos de Poboaci\u00f3n.\nNo termo municipal de Borriana at\u00f3panse tam\u00e9n os seguintes n\u00facleos de poboaci\u00f3n, ademais do casco urbano de Borriana:\nDemograf\u00eda.\nCon 33.255 habitantes (INE 2007), Borriana \u00e9 a terceira localidade da provincia de Castell\u00f3 por poboaci\u00f3n. Nos \u00faltimos anos experimentou un forte crecemento demogr\u00e1fico en gran parte debido \u00e1 inmigraci\u00f3n.\nEconom\u00eda.\nA s\u00faa econom\u00eda est\u00e1 baseada na agricultura, predominando o cultivo da laranxeira. A industria principal \u00e9 a dedicada \u00e1 manipulaci\u00f3n e transformaci\u00f3n de c\u00edtricos.\nHistoria.\nA\u00ednda que en Borriana ach\u00e1ronse vestixios de diversas civilizaci\u00f3ns antigas -os cales, entre outros, nutren os fondos do museo Arqueol\u00f3xico Municipal- a plenitude da vila sit\u00faase en torno ao s\u00e9culo IX como unha importante praza \u00e1rabe que recibiu o nome de \"Medina Alhadra\" ou Cidade Verde, pola s\u00faa situaci\u00f3n no medio da Plana. Aquela praza forte, de muralla circular, incorporouse \u00e1 civilizaci\u00f3n occidental cristi\u00e1 trala s\u00faa conquista polo rei Jaume I en 1233. En 1348 o rei Pere IV concede o privilexio de que a \"senyera\" de Borriana sexa acrecentada cunha franxa azul e tres coroas.\nA expansi\u00f3n demogr\u00e1fica da poboaci\u00f3n obrigou a derru\u00edr as murallas, que se conservaron completas at\u00e9 o s\u00e9culo XVII. En 1901 a ra\u00ed\u00f1a rexente, en nome do rei Afonso XIII, conc\u00e9delle o t\u00edtulo de cidade, sendo esta coroada con devandito t\u00edtulo por 3 veces, por iso na bandeira e no escudo hai 3 coroas."}
{"id": "190988", "revid": "6480483", "url": "https://gl.wikipedia.org/wiki?curid=190988", "title": "\u00c1lvaro Mini\u00f1o Rodr\u00edguez", "text": "\u00c1lvaro Mini\u00f1o Rodr\u00edguez, nado en Oia en 1937 e finado en Pontevedra o 19 de marzo de 2010, foi un pol\u00edtico galego.\nTraxectoria.\nEn 1976 foi nomeado tenente de alcalde do concello de Oia. En 1978, foi designado alcalde en substituci\u00f3n de Manuel Garc\u00eda V\u00e1zquez. Presentouse \u00e1s primeiras elecci\u00f3ns democr\u00e1ticas encabezando unha candidatura independente e foi elixido alcalde con maior\u00eda absoluta. A partir de 1983 pasou a encabezalas candidaturas de AP (logo PPdeG) e mant\u00e9ndose na alcald\u00eda con maior\u00eda absoluta como alcalde de Oia nas sucesivas elecci\u00f3ns, ata que en 2003 optou por non presentarse \u00e1 reelecci\u00f3n e foi sucedido \u00e1 fronte da candidatura popular e da alcald\u00eda por Alejandro Rodr\u00edguez Rodr\u00edguez. Foi fundador e presidente da Asociaci\u00f3n Pura Raza Cabalo Galego.\n "}
{"id": "190990", "revid": "23204", "url": "https://gl.wikipedia.org/wiki?curid=190990", "title": "Pumwaree Yodkamol", "text": "Pumwaree Yodkamol, nada o 9 de febreiro de 1982 en Bangkok, \u00e9 unha actriz tailandesa de cinema e televisi\u00f3n. \u00c9 co\u00f1ecida por co-protagonizar o filme \"Ong Bak\", onde interpreta a Muay Lek a car\u00f3n de Tony Jaa. Outros filmes not\u00e1beis son \"The Bodyguard\", interpretando a Pok, e \"Pisaj\" no papel de Oui.\nYodkamol aparece na Canle 3 de Tailandia no programa \"In the Dark\", a\u00ednda que tam\u00e9n aparece noutros programas."}
{"id": "190992", "revid": "56817", "url": "https://gl.wikipedia.org/wiki?curid=190992", "title": "Trofeo Cidade de Vigo 1996", "text": "A XXVI edici\u00f3n do Trofeo Cidade de Vigo celebrouse en Vigo entre o 16 e o 18 de agosto de 1996 nun torneo triangular. O campi\u00f3n foi o Inter de Mil\u00e1n."}
{"id": "190994", "revid": "1888", "url": "https://gl.wikipedia.org/wiki?curid=190994", "title": "Alejandro Rodr\u00edguez Rodr\u00edguez", "text": "Alejandro Rodr\u00edguez Rodr\u00edguez, nado en 1954, \u00e9 un pol\u00edtico galego do PPdeG.\nTraxectoria.\n\u00c9 corretor de seguros. Presentouse \u00e1s elecci\u00f3ns municipais de 2003 no concello de Oia encabezando a candidatura do PPdeG en substituci\u00f3n de \u00c1lvaro Mini\u00f1o Rodr\u00edguez e conseguiu se-la candidatura m\u00e1is votada, a\u00ednda que perdeu a maior\u00eda absoluta da que gozaba ata ent\u00f3n o partido. Por\u00e9n, foi elixido alcalde como cabeza da lista m\u00e1is votada \u00f3 non chegar a un acordo os demais grupos. \u00d3 longo dese mandato conseguiu gobernar grazas \u00f3 apoio dun edil tr\u00e1nsfuga socialista. Nas elecci\u00f3ns municipais de 2007 e 2011 foi reelixido alcalde con maior\u00eda absoluta.\nNas elecci\u00f3ns municipais de 2015 perdeu a maior\u00eda absoluta, a\u00ednda que foi forza m\u00e1is votada con 4 dos 11 ed\u00eds. Desta forma, perdeu alcald\u00eda \u00f3 votar o PSdeG con 3 concelleiros, Converxencia Galega con 3 e o BNG con 1, \u00e1 candidata socialista Rosa Mar\u00eda Otero Carballa como nova alcaldesa Meses m\u00e1is tarde, en outubro de 2015 renuncia \u00e1 s\u00faa acta de concelleiro en Oia motivado pola perda de votos nas elecci\u00f3ns municipais, a\u00ednda que posteriormente dita dimisi\u00f3n se interpretou que estaba motivada para facilitar a posterior moci\u00f3n de censura presentada polo seu partido e Converxencia Galega que lle devolver\u00eda a alcald\u00eda \u00f3s populares o mes seguinte de novembro.\n "}
{"id": "190995", "revid": "56817", "url": "https://gl.wikipedia.org/wiki?curid=190995", "title": "Trofeo Luis Otero 1972", "text": "A 13\u00ba edici\u00f3n do Trofeo Luis Otero celebrouse en Pontevedra o 27 de agosto de 1972 a partido \u00fanico. O campi\u00f3n foi o Pontevedra."}
{"id": "190996", "revid": "56817", "url": "https://gl.wikipedia.org/wiki?curid=190996", "title": "Trofeo Luis Otero 1975", "text": "A 16\u00ba edici\u00f3n do Trofeo Luis Otero celebrouse en Pontevedra entre o 23 e o 24 de agosto de 1975 nun torneo triangular. O campi\u00f3n foi o Pontevedra."}
{"id": "190998", "revid": "89787", "url": "https://gl.wikipedia.org/wiki?curid=190998", "title": "Caleta de Sebo", "text": "Caleta de Sebo (tam\u00e9n chamada \"Caleta del Sebo\") \u00e9 unha localidade situada na parte suroriental da illa canaria de La Graciosa, que pertence administrativamente ao concello lanzarote\u00f1o de Teguise, na provincia das Palmas, Espa\u00f1a. Situado a 1,2 quil\u00f3metros da illa de Lanzarote, Caleta de Sebo \u00e9 o principal n\u00facleo poboacional de La Graciosa e, por iso, \u00e9 considerada a capital de facto da illa. \nHistoria.\nA orixe da poboaci\u00f3n rem\u00f3ntase ao s\u00e9culo XIX. En 1861 o Goberno permite \u00e1 empresa anglo-espa\u00f1ola Cappa y Maqueda o establecemento dunha factor\u00eda de salgadura de peixe. Este establecemento implicou a construci\u00f3n dos almac\u00e9ns e as primeiras casas da illa. A finais do s\u00e9culo XIX, co af\u00e1n por establecer as pesqueiras canario-africanas na illa, formouse a aldea de Caleta de Sebo.\u200b\nDemograf\u00eda.\nTi\u00f1a unha poboaci\u00f3n de 733 habitantes en 2019, o que representa a pr\u00e1ctica totalidade da poboaci\u00f3n da illa de La Graciosa, que contaba no mesmo ano con 737 habitantes.\nEconom\u00eda.\nAs s\u00faas principais actividades econ\u00f3micas son a pesca e o turismo. \nComunicaci\u00f3ns.\nPos\u00fae un porto que comunica La Graciosa coa localidade lanzarote\u00f1a de \u00d3rzola, no concello de Har\u00eda. \nLugares de interese.\nEn arquitectura destaca a igrexa parroquial da localidade, a Igrexa da Nosa Se\u00f1ora do Carme, tam\u00e9n chamada \"Virxe do Mar\", patroa da illa de La Graciosa e de Caleta de Sebo. Cada 16 de xullo real\u00edzase a tradicional procesi\u00f3n mar\u00edtima da Virxe."}
{"id": "191000", "revid": "51526", "url": "https://gl.wikipedia.org/wiki?curid=191000", "title": "Pedro Barba", "text": "Pedro Barba (tam\u00e9n chamada Casas de Pedro Barba) \u00e9 unha localidade situada na parte oriental da illa canaria de La Graciosa, que pertence administrativamente ao concello lanzarote\u00f1o de Teguise, na provincia das Palmas, Espa\u00f1a. Tr\u00e1tase do n\u00facleo de poboaci\u00f3n m\u00e1is setentrional de todas as Canarias, e o m\u00e1is pr\u00f3ximo \u00e1 pen\u00ednsula Ib\u00e9rica, da que dista 1.034 km en li\u00f1a recta ata o cabo de Trafalgar.\nHistoria.\nFoi o primeiro asentamento da illa, xurdindo en 1880 \u00e1 calor dunha f\u00e1brica de salgadura de peixe.\nDemograf\u00eda.\nSegundo o [[Instituto Nacional de Estad\u00edstica|Instituto Nacional de Estad\u00edstica de Espa\u00f1a]], no ano [[2019]] este n\u00facleo contaba con 3 habitantes censados.\nComunicaci\u00f3ns.\nEst\u00e1 comunicada por unha estrada sen asfaltar co porto da outra localidade habitada da illa, [[Caleta de Sebo]], enlace mar\u00edtimo coa veci\u00f1a illa de [[Lanzarote]]. A s\u00faa praia \u00e9 duns 110 metros, e ten zona de fondeo.\nV\u00e9xase tam\u00e9n.\n[[Categor\u00eda:Localidades de La Graciosa]]"}
{"id": "191001", "revid": "56817", "url": "https://gl.wikipedia.org/wiki?curid=191001", "title": "Trofeo Luis Otero 1981", "text": "A 22\u00ba edici\u00f3n do Trofeo Luis Otero celebrouse en Pontevedra o 29 de agosto de 1981 a partido \u00fanico. O campi\u00f3n foi o Pontevedra."}
{"id": "191002", "revid": "23204", "url": "https://gl.wikipedia.org/wiki?curid=191002", "title": "Lagomorfos", "text": "A dos lagomorfos (\"Lagomorpha\") \u00e9 unha orde de mam\u00edferos placentarios, da magnorde dos boreoeuterios, superorde dos euarcontogliros e clado dos gliros (que integran xunto cos roedores). \nIncl\u00fae d\u00faas familias con especies viventes, a dos lep\u00f3ridos (coellos e lebres), e a dos ocot\u00f3nidos picas). \nAdemais, comprende tam\u00e9n a familia monot\u00edpica dos prol\u00e1xidos, cuxa \u00fanica especie, \"Prolagus sardus\", semellanta a unha pica (e que por iso moitos autores incl\u00faena na familia dos ocot\u00f3nidos), extinguiuse no s\u00e9culo XVIII. \nAt\u00e9 principios do s\u00e9culo XX, dadas as numeross semellanzas morfol\u00f3xicas, consider\u00e1banse como roedores, pero existen consider\u00e1beis diferenzas para separaren ambas as ordes.\nOs f\u00f3siles m\u00e1is antigos encontrados de lagomorfos rem\u00f3ntanse a hai 65 mill\u00f3ns de anos, en Mongolia.\nTaxonom\u00eda.\nDescrici\u00f3n.\nA orde foi descrita en 1855 polo naturalista alem\u00e1n Johann Friedrich von Brandt. \nEtimolox\u00eda.\nO nome cient\u00edfico \"Lagomorpha\" est\u00e1 formado polos elementos do lat\u00edn cient\u00edfico \"lago-\" e \"-morpha\". O primeiro deles est\u00e1 tirado da raiz do nome do grego antigo \u03bb\u03b1\u03b3\u03ce\u03c2 \"lag\u1e53s\", 'lebre', e o segundo da ra\u00edz \u03bc\u03bf\u03c1\u03c6- do substantivo do grego antigo \u03bc\u03bf\u03c1\u03c6\u03ae, \"morph\u1e17\" forma, \ncoa adici\u00f3n so sufixo do lat\u00edn cient\u00edfico \"-a\", indicando neutro plural. Literalmente: 'os que te\u00f1en forma de lebre'.\nSin\u00f3nimos.\nAdemais de polo nome actualmente v\u00e1lido, a orde co\u00f1eceuse tam\u00e9n polos sin\u00f3nimos:\nClasificaci\u00f3n.\nActualmente reco\u00f1\u00e9cense na orde trece x\u00e9neros, cunhas oitenta especies repartidas nas d\u00faas familias citadas. Ademais, hai outra familia extinguida, como quedou dito.\nOrde \"Lagomorpha\" \nExisten varios x\u00e9neros f\u00f3siles \"incertae sedis\":\nCaracter\u00edsticas.\nForma do corpo, dimensi\u00f3ns e semellanzas e diferenzas principais cos roedores.\nOs lagomorfos son animais de tama\u00f1o de pequeno a mediano que, en moitos aspectos, se parecen a roedores grandes. A lonxitude do seu corpo var\u00eda entre os 10 e os 75 cm, e o seu peso oscila entre os 100 g e os 6 kg; a cola \u00e9 moi curta, ou mesmo rudimentaria ou ausente. \nSon terrestres, herb\u00edvoros, con dentes incisivos biselados, similares aos dos roedores, dos que se diferencian pola presenza dun segundo par de incisivos, moito m\u00e1is pequenos que os do primeiro par, dos que carecen os roedores. Os dentes das especies actuais son de crecemento continuo, como os dos roedores. Outra diferenza cos roedores \u00e9 que os incisivos te\u00f1en unha capa de esmalte que se estiende ao redor da superficie posterior do dente, en contraste cos incisivos dos roedores, que te\u00f1en esmalte nunha soa cara. Como nos roedores, os caninos est\u00e1n ausentes, e hai un espazo grande (diastema) que separa os incisivos e o primeiro dente premolar. Os premolares non te\u00f1en ra\u00edces. As coroas son relativamente simples, con concas transversais separadas por esmalte. A f\u00f3rmula dentaria \u00e9 2/1, 0/0, 3/2, 2-3/3 = 26-28. As fileiras dentais superiores est\u00e1n m\u00e1is separadas que as inferiores, polo que a oclusi\u00f3n pode ter lugar nun s\u00f3 lado da mand\u00edbula. Como nos roedores, o m\u00fasculo maseter subministra o maior parte do poder da mastigaci\u00f3n; o m\u00fasculo temporal \u00e9 relativamente pequeno. Desde un punto de vista estritamente anat\u00f3mico, o esqueleto dos lagomorfos, as\u00ed como os m\u00fasculos a alg\u00fans \u00f3rganos internos asem\u00e9llanse aos dos artiod\u00e1ctilos. \nO labio superior est\u00e1 dividido pola metade por un profundo suco. Por esta raz\u00f3n \u2014a divisi\u00f3n do labio superior\u2014 un raro defecto de desenvolvemento no home denom\u00ednase labio leporino. As pregas da pel dos labios superiores p\u00f3dense xuntar detr\u00e1s dos dentes incisivos, de modo que o animal poida roer coa cavidade bucal pechada. Outras pregas da pel permiten pechar as fosas nasais. \nPel.\nA pelaxe dos lagomorfos \u00e9 mesta e suave, de coloraci\u00f3n agrisada ou parda nas partes dorsais a ebrancazada nas ventrais. M\u00fadase unha ou d\u00faa veces ao ano; as especies que habitan en rexi\u00f3ns fr\u00edas como, por exemplo, a lebre \u00e1rtica (\"Lepus arcticus\") te\u00f1en a pelaxe totalmente branca en inverno (e a subespecie groenlandesa, \"Lepus arcticus groenlandicus\", durante todo o ano). A duraci\u00f3n da muda outonal depende principalmente da duraci\u00f3n da luz do d\u00eda. As gl\u00e1ndulas sudor\u00edparas enc\u00f3ntranse s\u00f3 nas patas, pero as seb\u00e1ceas son, en cambio, moi numerosas; as \u00e1reas glandulares tam\u00e9n est\u00e1 presentes, sobre todo, na proximidade dos \u00f3rganos reprodutores e do recto. As picas te\u00f1en almofadi\u00f1as plantares nos dedos e nas plantas dos p\u00e9s; en cambio os lep\u00f3ridos te\u00f1en, no seu lugar, guedellas de pelos. \nEsqueleto.\nAs paredes laterais da parte frontal do cranio (especialmente a parte maxilar do rosto) est\u00e1 peculiarmente fenestrado. As bullas timp\u00e1nicas est\u00e1n ben desenvolvidas. Os arcos cigom\u00e1ticos est\u00e1n coimprimidos lateralmente. A fosa suborbital \u00e9 pequena, e o maseter nunca pasa ao euu trav\u00e9s, como si o fai nos roedores. A estrutura da mand\u00edbula permite movementos verticais e laterais. Os lagomorfos te\u00f1en clav\u00edcula, e a tibia e a f\u00edbiula est\u00e1n parcialmente fusionadas. As patas traseiras te\u00f1en caro dedos, e a dianteiras cinco. \nSistema nervioso e \u00f3rganos dos sentidos.\nOs hemisferios cerebrais dos lagomorfos son pequenos, e non cobren o cerebelo. Nos coellos son lisos, e nas lebres presentan circunvoluci\u00f3ns d\u00e9biles. Os \u00f3rganos do olfacto, o\u00eddo e visi\u00f3n est\u00e1n ben desenvolvidos. \nAparato dixestivo e alimentaci\u00f3n.\nO maxilar superior presenta dous pares de dentes incisivos (duplidicentados), como quedou dito, e a diferenza dos roedores; o primeiro par \u00e9 grande, e est\u00e1 dividido por un suco lonxitudinal, e os segundo \u00e9 pequeno, e est\u00e1 confinado detr\u00e1s do primeiro par, na mand\u00edbula s\u00f3 hai un par de incisivos. Carecen de caninos e, entre os incisivos e os premolares hai un grande espazo (diastema). A primeira dentici\u00f3n (dentes do leite) \u00e9 rapidamente substitu\u00edda pola definitiva. O alimento \u00e9 triturado por movementos laterais da mand\u00edbula. O est\u00f3mago non est\u00e1 compartimentado. O intestino cego \u00e9 extremadamente longo, unhas dez veces mais longo que o est\u00f3mago, e presnta unha v\u00e1lvula espiral. A dixesti\u00f3n efect\u00faase mediante un duplo circu\u00edto de paso do alimento polo aparato dixestivo: os excrementos son de dous tipos, di\u00farno e nocturo; os di\u00farnos son secos, e son desbotados, pero os nocturnos son de distinto tipo, arredondados, h\u00famidos, brandos e cubertos de mucus, e son inxeridos inmediatamente despois da s\u00faa expulsi\u00f3n, sen mastigar; este fen\u00f3meno, denominado cecotrofia (non confundir con coprofaxia), que permite obter unha maior absorci\u00f3n de nutrientes. \nOs lagomorfos son herb\u00edvoros estritos, aliment\u00e1ndose principalmente de herba e outras pequenas plantas verdes, pero cando estas non son acces\u00edbeis, poden comer tam\u00e9n cascas de \u00e1rbores. \nReproduci\u00f3n e desenvolvemento.\nUnha caracter\u00edstica dos lagomorfos \u00e9 a situaci\u00f3n dos test\u00edculos nos machos, que se encontran diante do pene, como nos marsupiais. Durante a \u00e9poca reprodutiva, os test\u00edculos despr\u00e1zanse desde a cavidade abdominal at\u00e9 o escroto; o pene, que carece de \u00f3so peneano (b\u00e1culo) dir\u00edxese cara a atr\u00e1s. O \u00fatero das femias \u00e9 b\u00edfido, e a placenta discoidal. Nos ocot\u00f3nidos (picas) as femias te\u00f1en de dous a tres pares de mamas, e as dos lep\u00f3ridos (lebres e coellos) de tres a cinco. O per\u00edodo de xestaci\u00f3n nos ocot\u00f3nidos \u00e9 de ao redor de 30 d\u00edas, e nos lep\u00f3ridos de 28 a 47 d\u00edas. As femias te\u00f1en varias camadas por ano, con d\u00faas ou tres cr\u00edas no caso das picas e de d\u00faas a oito en lebres e coellos; ocasionalmnte, estes \u00faltimos poden chegar a teren m\u00e1is de quince cr\u00edas por camada. As cr\u00edas nacen en tobos, espidas e indefensas, ag\u00e1s no caso das lebres, que non escavan tobos, e nacen con pelo e xa moi desenvolvidas. \nBiolox\u00eda.\nDistribuci\u00f3n e h\u00e1bitat.\nDistribuci\u00f3n.\nAs poboacion\u00f3ns nativas enc\u00f3ntranse en todos os continentes, excepto Australia e a Ant\u00e1rtida. En Suram\u00e9rica, onde s\u00f3 se encontran d\u00faas especies, est\u00e1n ausentes do extremo sur; as\u00ed mesmo enstano da maior\u00eda das illas, inclu\u00edda Madagascar e as do arquip\u00e9lago de Indonesia. Por\u00e9n, os humanos introduciron varias especies en moitas zonas, tam\u00e9n en illas, onde orixinariamente non formaban parte da s\u00faa fauna (sendo not\u00e1bel a de coellos salvaxes \"Oryctolagus cuniculus\", para a caza, en Australia e Nova Zelandia, onde se aclimataron).\nH\u00e1bitat.\nOs lagomorfos ocupan unha gran diversidade de h\u00e1bitats, desde bosques tropicais at\u00e9 a tundra \u00e1rtica.\nCostumes.\nTodos os lagomorfos son terrestres, adaptados para a carreira, o salto e, ocasionalmente, para a escavaci\u00f3n. As picas son di\u00farnas, e os coellos e as lebres son principalmente activos pola noite. Non hibernan nin efect\u00faan longas migraci\u00f3ns. As lebres son solitarias, e t\u00e9\u00f1ense observado fen\u00f3meno de territorialimo durante todo o ano nos machos e, durante o per\u00edodo reprodutor, tam\u00e9n nas femias; estes \u00faltimos son m\u00e1is notorios en picas e coellos, que viven en colonias. Moitas especies de lagomorfos esc van tobos, outros, como as lebres, ag\u00f3chanse en ocos que adaptan para o seu uso.\nImportancia econ\u00f3mica.\nAs lebres e os coellos son cazados, con armas de fogo oo con trampas para aproveitar a s\u00faa carne e a s\u00faa pel. Esta \u00faltima non \u00e9 moi fina, pero \u00e9 moi valorada como materia prima para a fabricaci\u00f3n de feltros (por exemplo, para sombreiros). O coello de monte com\u00fan (\"Oryctolagus cuniculus\") \u00e9 a \u00fanica especie donesticada da orde, desenvolv\u00e9ndose numerosas razas, especialmente para a carne ou a pel, sendo tam\u00e9n moi importante como animal de laboratorio. Introducido polo home, como especie cinex\u00e9tica, en Australia, Nova Zelandia e en moitas outras illas, reproduciuse nelas at\u00e9 alcanzar poboaci\u00f3ns moi abundantes, debido \u00e1 ausencia de depredadores naturais, causando nalg\u00fans sitios grandes pexu\u00edzos na agricultura] e na gandar\u00eda, convert\u00e9ndose, por exemplo, nun serio competidor das ovellas polo alimento, e causando tam\u00e9n o exterminio de moitas especies da flora e fauna nativas. \nO problema da mixomatose.\nPara controlar a excesiva poboaci\u00f3n de coellos en Australia, o cient\u00edfico deste pa\u00eds Frank Fenner, famoso pola supervisi\u00f3n da erradicaci\u00f3n da var\u00edola, introduciu o \"Myxoma virus\", causanta da mixomatose, enfermidade que afecta aos coellos e se caracteriza por tumefacci\u00f3ns na pel e nas membranas mucosas, particularmente en cabeza e xenitais, e que logo adoita evolucionar a conxuntivite aguda e, \u00e1s veces cegueira. O coello v\u00f3lvese ap\u00e1tico, perde o apetito e desenvolve febre. Nos casos t\u00edpicos en que o animal non pos\u00fae resistencia, a muerte acontece en trece d\u00edas de media. A forma de transmisi\u00f3n \u00e1 a pulga e outros artr\u00f3podos chuchadores de sangue en Europa e, en Australia a trav\u00e9s de mosquitos. \nA enfermidade descubriuse no Uruguai a finais do s\u00e9culo XIX, en coellos importados do x\u00e9nero \"Sylvilagus\". Posteriormente estendeuse polas poboaciones suramericanas de coellos silvestres. Por\u00e9n, esta era unha cepa menos virulenta que a que se introduciu en Australia en 1950, e que reduciu a poboaci\u00f3n drasticamente (de seiscientos mill\u00f3ns a cen mill\u00f3ns en dous anos). Durante d\u00e9cadas cient\u00edficos de Gran Breta\u00f1a, Alema\u00f1a e Francia buscaron un remedio contra a praga en que se converteran os coellos como consecuencia de haber dezmado ou extinguido aos seus depredadores naturais e de haber promovido a s\u00faa crianza ao ser unha fonte importante de carne e pelo; foi o m\u00e9dico franc\u00e9s Paul-F\u00e9lix Armand-Delille o que creeu encontrar a soluci\u00f3n. Introduciu artificialmente en Francia en 1952 uns cantos coellos inoculados co virus produtor da mixomatose que rapidamente se estendeu polo continente europeo de forma natural, e decimou a poboaci\u00f3n francesa en dous anos (90\u00a0% de mortalidade). A mixomatose (xunto coa pneumon\u00eda hemorraxicov\u00edrica), \u00e9 a causante do declive do coello na pen\u00ednsula Ib\u00e9rica, o que causou a decadencia de animaies emblem\u00e1ticos, at\u00e9 o punto de que da aguia imperial ib\u00e9rica se perderon o 70\u00a0% dos ni\u00f1os e o lince ib\u00e9rico encontrouse sen o seu sustento b\u00e1sico. Existe unha vacina do vector v\u00edrico para coellos dom\u00e9sticos, pero en Europa exemplares silvestres desvolveron inmunidade e se extinguen paulatinamente.\nEvoluci\u00f3n e filoxenia.\nOs f\u00f3siles m\u00e1is antigos de animais con aspecto de lebre ou de coello rem\u00f3ntanse ao paleoceno, hai uns 60 mill\u00f3ns de anos, e encontr\u00e1rosen na China. \nOs representantes deste x\u00e9nero chin\u00e9s (\"Mimotona\") comparten as caracter\u00edsticas dos coellos. Por\u00e9n, presentan unha serie doutras caracter\u00edsticas que os identifican como unha rama lateral temper\u00e1 dun coello, cun antepasado com\u00fan. Pouco despois encontr\u00e1ronse outros f\u00f3siles en Norteam\u00e9rica.\nAs afinidades filoxen\u00e9ticas dos lagomorfos son controvertidas, a\u00ednda que probas recentes suxiren que poden estar relacionados cos roedores. No cladograma aqu\u00ed exposto ind\u00edcanse as relaci\u00f3ns filoxen\u00e9ticas dos gliros, que mostra a separaci\u00f3n dos roedores dos lagomorfos, e a destes dos ocot\u00f3nidos e os lep\u00f3ridos. Por\u00e9n, alg\u00fans autores tam\u00e9n suxeriron como parentes m\u00e1is achegados, entre outros, os marsupiais, insect\u00edvoros, primates, artiod\u00e1ctilos e outros grupos de ungulados."}
{"id": "191003", "revid": "56817", "url": "https://gl.wikipedia.org/wiki?curid=191003", "title": "Trofeo Luis Otero 1993", "text": "A 34\u00ba edici\u00f3n do Trofeo Luis Otero celebrouse en Pontevedra o 3 de agosto de 1993 a partido \u00fanico. O campi\u00f3n foi o Deportivo da Coru\u00f1a."}
{"id": "191004", "revid": "56817", "url": "https://gl.wikipedia.org/wiki?curid=191004", "title": "Trofeo Luis Otero 1996", "text": "A 37\u00ba edici\u00f3n do Trofeo Luis Otero celebrouse en Pontevedra o 29 de outubro de 1996 a partido \u00fanico. O campi\u00f3n foi o Deportivo da Coru\u00f1a."}
{"id": "191005", "revid": "16394", "url": "https://gl.wikipedia.org/wiki?curid=191005", "title": "Lagomorpha", "text": ""}
{"id": "191006", "revid": "12452", "url": "https://gl.wikipedia.org/wiki?curid=191006", "title": "Os\u00edxeno at\u00f3mico", "text": ""}
{"id": "191007", "revid": "16394", "url": "https://gl.wikipedia.org/wiki?curid=191007", "title": "Santa Eulalia de Batall\u00e1ns", "text": ""}
{"id": "191008", "revid": "1131", "url": "https://gl.wikipedia.org/wiki?curid=191008", "title": "Prem Tinsulanonda", "text": "Prem Tinsulanonda, nado na provincia de Songkhla o 28 de agosto de 1920, \u00e9 un militar tailand\u00e9s retirado que foi Primeiro Ministro do seu pa\u00eds de 1980 a 1988. Desde o seu retiro \u00e9 conselleiro do rei Bhumibol Adulyadej.\nTraxectoria.\nCursou os seus estudos na s\u00faa provincia de nacemento e m\u00e1is tarde en Bangkok. En 1941 ingresou na Real Academia Militar de Tailandia e m\u00e1is tarde na Escola de Defensa Nacional. En 1959 participou na comisi\u00f3n encargada do novo texto constitucional. Entre 1968 e 1971 foi Senador, de 1972 a 1973 deputado no Parlamento e en 1976 foi nomeado membro do Consello Asesor do Primeiro Ministro Tanin Kraivixien. Con Kriangsak Chomanan foi nomeado Ministro do Interior (1977-1978) e Ministro de Defensa (1979-1980). Tras a sa\u00edda de Chomanan foi elixido Primeiro Ministro e conservou a carteira de defensa at\u00e9 1986. En 1988 dimitiu e foi designado polo Rei como Presidente do seu Consello Privado. Durante o golpe de estado en Tailandia en 2006 especulouse coa posibilidade de que fose nomeado de novo Primeiro Ministro de transici\u00f3n."}
{"id": "191010", "revid": "56817", "url": "https://gl.wikipedia.org/wiki?curid=191010", "title": "Trofeo Luis Otero 2002", "text": "A 43\u00ba edici\u00f3n do Trofeo Luis Otero celebrouse en Pontevedra o 5 de agosto de 2002 a partido \u00fanico. O campi\u00f3n foi o Deportivo da Coru\u00f1a."}
{"id": "191011", "revid": "56817", "url": "https://gl.wikipedia.org/wiki?curid=191011", "title": "Efecto Venturi", "text": "O efecto Venturi consiste no fen\u00f3meno no que un flu\u00eddo en movemento dentro dun conduto cerrado dimin\u00fae a s\u00faa presi\u00f3n ao aumentar a velocidade despois de pasar por unha zona de secci\u00f3n menor. Se neste punto do conduto se introduce o extremo doutro conduto, prod\u00facese unha aspiraci\u00f3n do flu\u00eddo contido neste segundo conduto. Este efecto, demostrado en 1797, recibe o seu nome do f\u00edsico italiano Giovanni Battista Venturi (1746-1822).\nCaracter\u00edsticas.\nO efecto Venturi expl\u00edcase polo Principio de Bernoulli e a o principio de continuidade da masa. Se o caudal dun flu\u00eddo \u00e9 constante pero a secci\u00f3n dimin\u00fae, necesariamente a velocidade aumenta tras atravesar esta secci\u00f3n. Polo teorema da conservaci\u00f3n da enerx\u00eda mec\u00e1nica, se a enerx\u00eda cin\u00e9tica aumenta, a enerx\u00eda determinada polo valor da presi\u00f3n dimin\u00fae forzosamente.\nTubo de Venturi.\nUn tubo de Venturi \u00e9 un dispositivo inicialmente dese\u00f1ado para medir a velocidade dun flu\u00eddo aproveitando o efecto Venturi. Non obstante, alg\u00fans util\u00edzanse para acelerar a velocidade dun flu\u00eddo obrig\u00e1ndoo a atravesar un tubo estreito en forma de cono. Estes modelos util\u00edzanse en numerosos dispositivos nos que a velocidade dun flu\u00eddo \u00e9 importante e constit\u00faen a base de aparatos como o carburador.\nA aplicaci\u00f3n cl\u00e1sica de medida de velocidade dun flu\u00eddo consiste nun tubo formado por d\u00faas secci\u00f3ns c\u00f3nicas unidas por un tubo estreito no que o flu\u00eddo se despraza consecuentemente a maior velocidade. A presi\u00f3n no tubo Venturi pode medirse cun tubo vertical en forma de U conectando a rexi\u00f3n ancha e a canalizaci\u00f3n estreita. A diferenza de alturas do l\u00edquido no tubo en U permite medir a presi\u00f3n en ambos puntos e consecuentemente a velocidade.\nCando se utiliza un tubo de Venturi hai que ter en conta o fen\u00f3meno que se denomina cavitaci\u00f3n. Este fen\u00f3meno ocorre se a presi\u00f3n nalgunha secci\u00f3n do tubo \u00e9 menor que a presi\u00f3n de vapor do flu\u00eddo. Para este tipo particular de tubo, o risco de cavitaci\u00f3n at\u00f3pase na garganta do mesmo, xa que aqu\u00ed, ao ser m\u00ednima a \u00e1rea e m\u00e1xima a velocidade, a presi\u00f3n \u00e9 a menor que se pode encontrar no tubo. Cando ocorre a cavitaci\u00f3n, aparecen burbullas localmente, que se trasladan por todo o tubo. Se estas burbullas chegan a zonas de presi\u00f3n m\u00e1is elevada, poden estourar producindo as\u00ed picos de presi\u00f3n local con risco potencial de danar a parede do tubo."}
{"id": "191012", "revid": "66942", "url": "https://gl.wikipedia.org/wiki?curid=191012", "title": "Venturi", "text": "Venturi pode referirse a:"}
{"id": "191013", "revid": "56817", "url": "https://gl.wikipedia.org/wiki?curid=191013", "title": "Boris Kodjoe", "text": "Boris Frederic Cecil Tay-Natey Ofuatey-Kodjoe, nado o 8 de marzo de 1973 en Viena, \u00e9 un exmodelo e actor austr\u00edaco radicado nos Estados Unidos."}
{"id": "191014", "revid": "1131", "url": "https://gl.wikipedia.org/wiki?curid=191014", "title": "\u00c9variste Galois", "text": "\u00c9variste Galois, nado en Bourg-la-Reine o 25 de outubro de 1811 e finado en Par\u00eds o 31 de maio de 1832, foi un matem\u00e1tico franc\u00e9s. Mentres a\u00ednda era un adolescente, foi capaz de determinar a condici\u00f3n necesaria e suficiente para que un polinomio sexa resolto por radicais, dando unha soluci\u00f3n a un problema que permanecera sen resolver. O seu traballo ofreceu as bases fundamentais para a teor\u00eda que leva o seu nome, unha rama principal da \u00e1lxebra abstracta. Foi o primeiro en utilizar o termo \"grupo\" nun contexto matem\u00e1tico. A teor\u00eda constit\u00fae unha das bases matem\u00e1ticas da modulaci\u00f3n CDMA utilizada en comunicaci\u00f3ns e, especialmente, nos sistemas de navegaci\u00f3n por sat\u00e9lite, como GPS, GLONASS etc.\nTraxectoria.\n\u00c9variste Galois naceu en Bourg-la-Reine, concello nos arredores de Par\u00eds. O seu pai foi Nicolas-Gabriel Galois, director da escola local que chegou a ser elixido alcalde polo Partido Liberal, partidario de Napole\u00f3n. A s\u00faa nai, Adelaide-Marie Demante, era unha persoa de indubidables calidades intelectuais filla dunha familia de avogados moi influentes de Par\u00eds.\nAta os doce anos foi educado pola s\u00faa nai xunto coa s\u00faa irm\u00e1 m\u00e1is vella Nathalie-Th\u00e9odore, conseguindo unha s\u00f3lida formaci\u00f3n en lat\u00edn e grego, as\u00ed como nos cl\u00e1sicos. Era un rapaz moi intelixente, mais non \u00e9 probable que durante a s\u00faa educaci\u00f3n m\u00e1is temper\u00e1 tivese unha fonda exposici\u00f3n \u00e1s matem\u00e1ticas al\u00e9n da aritm\u00e9tica elemental.\nA s\u00faa educaci\u00f3n acad\u00e9mica comezou aos 12 anos cando ingresou no liceo real Louis-le-Grand, de Par\u00eds, onde estudaran Robespierre e Victor Hugo. Al\u00ed tivo os primeiros contactos pol\u00edticos (un enfrontamento co director do internado) que acabaron coa expulsi\u00f3n de varios alumnos, entre os que non estaba el, mais que forxaron unha incipiente rebeld\u00eda ante a autoridade, especialmente un ideario antieclesi\u00e1stico e antimon\u00e1rquico que mantivo ata a s\u00faa morte. Durante os dous primeiros anos no liceo tivo un rendemento normal e mesmo chegou a ga\u00f1ar alg\u00fans premios en grego e lat\u00edn. Por\u00e9n, no terceiro curso o seu traballo de ret\u00f3rica foi reprobado e tivo que repetir. Foi ent\u00f3n, aos 15 anos, cando entrou en contacto coas matem\u00e1ticas. Despois tivo tam\u00e9n interese na xeograf\u00eda.\nO programa de matem\u00e1ticas do liceo era semellante aos outros programas, mais Galois atopou nel o pracer intelectual que lle faltaba. O curso impartido por M. Vernier, espertou o xenio matem\u00e1tico de Galois. Tras asimilar sen esforzo o texto oficial da escola e os manuais ao uso, Galois comezou cos textos m\u00e1is avanzados do momento: estudou a xeometr\u00eda de Legendre e a \u00e1lxebra de Lagrange. Galois afondou considerablemente no estudo da \u00e1lxebra, unha materia que a\u00ednda ti\u00f1a moitas cuesti\u00f3ns escuras. As\u00ed chegou a co\u00f1ecer a cantidade de problemas sen resolver que encerraba esa disciplina, e que pasaron a ocupar a maior parte do seu tempo de estudo. Comezou a descoidar as outras materias, atraendo a hostilidade dos profesores de humanidades e o propio Vernier suxeriulle a necesidade de traballar m\u00e1is noutras disciplinas.\nCon todo, Galois ti\u00f1a unha idea clara: quer\u00eda ser matem\u00e1tico e entrar na \"\u00c9cole polytechnique\". As\u00ed decidiu presentarse cun ano de antelaci\u00f3n (1828) ao exame de acceso. Ao carecer da formaci\u00f3n fundamental en diversos aspectos e non recibir o curso habitual preparatorio de matem\u00e1ticas, foi rexeitado. Galois no aceptou este rexeitamento inicial e aumentou a s\u00faa rebeld\u00eda e a s\u00faa oposici\u00f3n \u00e1 autoridade. Non obstante, continuou progresando rapidamente no estudo das matem\u00e1ticas durante o segundo curso impartido no liceo Louis-le-Grand, neste caso por M. Richard, quen soubo ver as calidades do mozo e solicitou que fose admitido na \"\u00c9cole polytechnique\". A\u00ednda que a solicitude de Richard non foi atendida, a dedicaci\u00f3n e o pulo que Galois recibiu do seu profesor tivo uns resultados notables.\nSendo estudante do liceo, logrou publicar o seu primeiro traballo (unha demostraci\u00f3n dun teorema sobre fracci\u00f3ns continuas peri\u00f3dicas) e pouco despois deu coa clave para resolver un problema que estudaban os matem\u00e1ticos dende hab\u00eda m\u00e1is dun s\u00e9culo (as condici\u00f3ns de resoluci\u00f3n de ecuaci\u00f3ns polin\u00f3micas por radicais). Por\u00e9n, os seus avances m\u00e1is notables foron os relacionados co desenvolvemento dunha nova teor\u00eda con aplicaci\u00f3ns que desbordaban con moito os l\u00edmites das ecuaci\u00f3ns alx\u00e9bricas: a teor\u00eda de grupos.\nNon obstante, poucos d\u00edas antes de presentarse ao segundo e definitivo exame de acceso \u00e1 \"\u00c9cole polytechnique\", o pai de \u00c9variste quitouse a vida. Galois presentouse e coas s\u00faas habituais maneiras rebeldes e o seu desprezo pola autoridade, negouse a seguir as indicaci\u00f3ns dos examinadores e rexeitou xustificar os seus enunciados, polo que foi rexeitado definitivamente.\nV\u00e9ndose obrigado considerar a ent\u00f3n menos prestixiosa \"\u00c9cole normale\", Galois presentouse aos exames de bacharelato (necesario para ser admitido) e esta vez foi aprobado grazas \u00e1 s\u00faa excepcional cualificaci\u00f3n en matem\u00e1ticas. Foi admitido na \"\u00c9cole normale\" m\u00e1is ou menos ao mesmo tempo que os seus revolucionarios traballos sobre teor\u00eda de grupos eran avaliados pola Academia de Ciencias. Con todo, os seus artigos nunca chegaron a ser publicados en vida. Inicialmente envioullos a Cauchy, quen os rexeitou porque o seu traballo ti\u00f1a puntos en com\u00fan cun recente artigo publicado por Abel. Galois revisouno e volveullo remitir e nesta ocasi\u00f3n, Cauchy enviouno \u00e1 academia para a s\u00faa consideraci\u00f3n; pero Fourier, o secretario vitalicio da mesma e o encargado da s\u00faa publicaci\u00f3n, finou pouco despois de recibilo e a memoria foi perdida. O premio foi outorgado \"ex \u00e6quo\" a Abel e a Jacobi, e \u00c9variste acusou a academia dunha farsa para desacreditalo.\nA pesar da perda da memoria enviada a Fourier, Galois publicou tres artigos aquel mesmo ano no \"Bulletin des sciences math\u00e9matiques, astronomiques, physiques et chimiques\" do Bar\u00f3n de F\u00e9russac. Estes traballos presentan os fundamentos da s\u00faa teor\u00eda e, a\u00ednda que se trataba dun traballo inconcluso, proban que chegara m\u00e1is lonxe que ning\u00fan outro matem\u00e1tico no campo da \u00e1lxebra relacionado coa resoluci\u00f3n de ecuaci\u00f3ns polin\u00f3micas.\nPara ent\u00f3n, a vida de Galois comezaba a estar moi influ\u00edda pola pol\u00edtica. En xullo de 1830 os republicanos levant\u00e1ronse e obrigaron a exiliarse ao rei Carlos X. Non obstante, o triunfo dos republicanos, entre os que se atopaba Galois, foi esmagado pola chegada ao trono dun novo rei: Lu\u00eds Filipe de Orle\u00e1ns. Galois participou activamente nas manifestaci\u00f3ns e sociedades republicanas, motivo polo que foi expulsado da \"\u00c9cole normale\". Na primavera de 1831, foi detido e encarcerado durante m\u00e1is dun mes acusado de sedici\u00f3n, tras un desafiante brinde en nome do rei. Volveu ser arrestado por levar un uniforme ilegalmente en xullo e esta segunda vez pasou seis meses en prisi\u00f3n.\nDurante 1831 Galois por fin redondeara as cuesti\u00f3ns pendentes no seu traballo e somet\u00e9rao \u00e1 consideraci\u00f3n de Poisson, quen lle recomendou que o presentase de novo \u00e1 Academia. M\u00e1is tarde, aquel mesmo ano, o propio Poisson recomendou \u00e1 Academia que rexeitase o seu traballo coa indicaci\u00f3n de que \u00abas s\u00faas argumentaci\u00f3ns non estaban nin o suficientemente claras nin o suficientemente desenvolvidas para permitirlles xulgar o seu rigor\u00bb. O propio Poisson, a pesar do seu enorme prestixio matem\u00e1tico e dos seus esforzos, non chegou a comprender os resultados que presentaba aquela memoria. Galois recibiu a carta de rexeitamento en prisi\u00f3n. O 29 de abril de 1832, foi liberado da s\u00faa prisi\u00f3n.\nO duelo.\nOs detalles que conduciron ao seu duelo (suponse que a causa dunha muller) non est\u00e1n claros. Galois estaba tan convencido da inminencia da s\u00faa morte que pasou toda a noite anterior escribindo unha carta a \"todos os republicanos\", cartas a Napol\u00e9on Lebon e a Vincent Delaunay e resumiu o estado dos seus descubrimentos nunca carta a Auguste Chevalier. Esta \u00faltima consid\u00e9rase o seu testamento matem\u00e1tico, no que describiu por riba as implicaci\u00f3ns do traballo que desenvolvera en detalle e anotou unha copia do manuscrito que remitira \u00e1 Academia xunto con outros artigos.\nO 30 de maio de 1832, a primeira hora da ma\u00f1\u00e1, perdeu un duelo de espadas contra o campi\u00f3n de esgrima do ex\u00e9rcito franc\u00e9s, falecendo ao d\u00eda seguinte \u00e1s dez da ma\u00f1\u00e1, probablemente de peritonite, no hospital Cochin, despois de rexeitar os servizos dun sacerdote. S\u00f3 o irm\u00e1n m\u00e1is novo de Galois, Alfred, soubo as circunstancias previas \u00e1 s\u00faa morte. As s\u00faas \u00faltimas palabras ao seu irm\u00e1n foron:\nO 2 de xu\u00f1o, \u00c9variste Galois foi enterrado nunha fosa com\u00fan do cemiterio de Montparnasse da que non se co\u00f1ece a localizaci\u00f3n exacta.\nAs contribuci\u00f3ns matem\u00e1ticas de Galois foron publicadas finalmente en 1843 cando Joseph Liouville revisou os seus manuscritos. Este declarou que aquel mozo, en verdade, resolvera o problema de Abel por outros medios que supu\u00f1an unha verdadeira revoluci\u00f3n na teor\u00eda das matem\u00e1ticas empregadas. O manuscrito foi publicado no n\u00famero de outubro de 1846 do \"Journal des math\u00e9matiques pures et appliqu\u00e9es\".\nContribuci\u00f3n \u00e1s matem\u00e1ticas.\nEntre as aproximadamente 60 p\u00e1xinas das obras de Galois est\u00e1n moitas importantes ideas que tiveron grandes consecuencias en case todas as ramas das matem\u00e1ticas. A s\u00faa obra foi comparada coa de Niels Henrik Abel, outro matem\u00e1tico que tam\u00e9n faleceu novo e cun traballo que o sobreviviu de xeito significativo.\n\u00c1lxebra.\nMentres moitos matem\u00e1ticos anteriores a Galois daban consideraci\u00f3n ao que hoxe se co\u00f1ece como grupo, foi Galois o primeiro en usar a palabra \"group\" (en franc\u00e9s \"groupe\") nun sentido pr\u00f3ximo ao actual, convert\u00e9ndoo nun dos fundadores da rama da \u00e1lxebra chamada teor\u00eda de grupos. Desenvolveu o concepto co\u00f1ecido como subgrupo normal: considerou que a descomposici\u00f3n dun grupo nas s\u00faas clases laterais esquerda e dereita era unha \"descomposici\u00f3n propia\" se as clases esquerda e dereita coinciden, que \u00e9 o que se chama hoxe subgrupo normal. Introduciu ademais o concepto de corpo finito na forma na que se entende actualmente.\nNa s\u00faa \u00faltima carta a Chevalier fixo estudos b\u00e1sicos de grupos lineares sobre corpos finitos:\nTeor\u00eda de Galois.\nA contribuci\u00f3n m\u00e1is significativa de Galois \u00e1s matem\u00e1ticas foi o desenvolvemento do que se co\u00f1ece como teor\u00eda de Galois. Descubriu que a soluci\u00f3n alx\u00e9brica dunha ecuaci\u00f3n polin\u00f3mica est\u00e1 relacionada coa estrutura dun grupo de permutaci\u00f3ns asociado coas ra\u00edces do polinomio, o grupo de Galois do polinomio.\nAn\u00e1lise.\nGalois tam\u00e9n fixo contribuci\u00f3ns \u00e1 teor\u00eda das integrais abelianas e as fracci\u00f3ns continuas.\nFracci\u00f3ns continuas.\nNo seu primeiro artigo de 1828, demostrou que a fracci\u00f3n continua regular que representa un radical cuadr\u00e1tico \u03b6 \u00e9 puramente peri\u00f3dica se e s\u00f3 se \u03b6 \u00e9 un radical reducido, \u00e9 dicir, formula_1 e o seu conxugado formula_2\nsatisfai formula_3.\nDe feito, Galois demostrou m\u00e1is ca iso. Probou que se \u03b6 \u00e9 un radical cuadr\u00e1tico reducido e \u03b7 \u00e9 o seu conxugado, ent\u00f3n as fracci\u00f3ns continuas para \u03b6 e para (\u22121/\u03b7) son ambas puramente peri\u00f3dicas, e o bloque repetido nunha destas fracci\u00f3ns continuas \u00e9 a imaxe especular do bloque repetido da outra. Simbolicamente tense\nonde \u03b6 \u00e9 calquera radical reducido e \u03b7 \u00e9 o seu conxugado.\nDestes dous teoremas de Galois pode deducirse un resultado xa co\u00f1ecido por Lagrange. Se \"r\"\u00a0&gt;\u00a01 \u00e9 un n\u00famero racional que non \u00e9 un cadrado perfecto, ent\u00f3n\nHonores.\nNo cemiterio da s\u00faa localidade natal ergueuse un cenotafio \u00e1 s\u00faa memoria xunto as tumbas dos seus familiares.\nO cr\u00e1ter lunar Galois foi bautizado no seu nome."}
{"id": "191015", "revid": "22570", "url": "https://gl.wikipedia.org/wiki?curid=191015", "title": "Trofeo Emma Cuervo 2011", "text": "A 60\u00ba edici\u00f3n do Trofeo Emma Cuervo celebrouse en Ribadeo o 30 de xullo de 2011 a partido \u00fanico. O campi\u00f3n foi o Oviedo."}
{"id": "191016", "revid": "89787", "url": "https://gl.wikipedia.org/wiki?curid=191016", "title": "Trofeo Emma Cuervo 2010", "text": "A 59\u00ba edici\u00f3n do Trofeo Emma Cuervo celebrouse en Ribadeo o 14 de agosto de 2010 a partido \u00fanico. O campi\u00f3n foi o Celta de Vigo."}
{"id": "191018", "revid": "25871", "url": "https://gl.wikipedia.org/wiki?curid=191018", "title": "Hidroxilo", "text": "Un hidroxilo \u00e9 un grupo formado por un \u00e1tomo de os\u00edxeno unido covalentemente cun \u00e1tomo de hidr\u00f3xeno, que aparece en compostos como os alcohois, fenois, \u00e1cidos carbox\u00edlicos e sulf\u00f3nicos, oxo\u00e1cidos e bases . Por hidroxilo p\u00f3dense entender estas tres cousas:\nGrupo hidroxilo.\nO termo grupo hidroxilo util\u00edzase para designar ao grupo funcional -OH cando \u00e9 un substitu\u00ednte dun composto org\u00e1nico, ao cal est\u00e1 unido covalentemente. As mol\u00e9culas org\u00e1nicas m\u00e1is representativas con grupos -OH son os alcohois. Tam\u00e9n os fenois e os carbohidratos levan caracter\u00edsticamente estes grupos.\nOs grupos hidroxilo son moi importantes en bioqu\u00edmica porque poden facilmente formar pontes de hidr\u00f3xeno como dadores ou coma aceptores. Esta propiedade est\u00e1 relacionada co feito de que incrementan a hidrofilidade e a solubilidade en auga \u00e1s mol\u00e9culas que os levan. O grupo hidroxilo das mol\u00e9culas org\u00e1nicas pode ser substitu\u00eddo por outros grupos ou pode reaccionar formando enlaces \u00e9ster e enlaces glicos\u00eddicos entre outros.\nUn grupo -OH forma parte do grupo carboxilo (COOH) dos \u00e1cidos org\u00e1nicos e tam\u00e9n est\u00e1 presente nos oxo\u00e1cidos inorg\u00e1nicos. Se o \u00e1cido \u00e9 forte este grupo -OH pode desprotonarse facilmente.\nCando \u00e9 necesario po\u00f1er un prefixo nas mol\u00e9culas org\u00e1nicas \u00e1s que se une un grupo hidroxilo, segundo a IUPAC, debe utilizarse \"hidroxi\" (e non \"hidroxil\"). Por exemplo, hidroxiprolina.\nAni\u00f3n hidroxilo.\nHidr\u00f3xidos.\nO ani\u00f3n hidroxilo ou oxhidrilo presente nos hidr\u00f3xidos (OH-) est\u00e1 cargado e comp\u00f3rtase de forma completamente distinta dos grupos funcionais OH unidos covalentemente. Os hidr\u00f3xidos dis\u00f3cianse en auga liberando o seu grupo OH- (hidroxilo ou oxhidrilo), o que \u00e9 caracter\u00edstico das bases, e leva a un aumento do pH (maior basicidade). Polo contrario, os grupos funcionais OH dun alcohol ou dun \u00e1cido non se liberan como OH-, sen\u00f3n que como moito liberar\u00edan un prot\u00f3n (H+).\nA disociaci\u00f3n da auga tam\u00e9n orixina OH-, xunto con H+.\npH e pOH.\nA concentraci\u00f3n dos i\u00f3ns H+ e OH- nunha disoluci\u00f3n determina a s\u00faa acidez ou basicidade, medidos polo pH e pOH. Entre ambos sempre suman 14, polo que se o pH \u00e9, por exemplo, 5, o pOH ten que ser 9.\nRadical hidroxilo.\nO radical hidroxilo (\u00b7OH) \u00e9 a forma neutra do i\u00f3n hidr\u00f3xido, polo que ten un electr\u00f3n menos ca este. Prod\u00facense pola descomposici\u00f3n de hidroper\u00f3xidos (ROOH) ou por fot\u00f3lise. Os radicais hidr\u00f3xido son enormemente reactivos, polo que duran moi pouco libres (uns 10\u22129 segundos ), xa que reaccionan inmediatamente con outras substancias, e son moi importantes na qu\u00edmica dos radicais.\nOs radicais libres hidroxilo poden causar un dano oxidativo na c\u00e9lula, especialmente nos eritrocitos. Danan o ADN, os l\u00edpidos, e prote\u00ednas, polo que son moi prexudiciais. A c\u00e9lula ten diversos antioxidantes para eliminar os radicais libres que se formen ."}
{"id": "191020", "revid": "89787", "url": "https://gl.wikipedia.org/wiki?curid=191020", "title": "Trofeo Emma Cuervo 2009", "text": "A 58\u00ba edici\u00f3n do Trofeo Emma Cuervo celebrouse en Ribadeo o 8 de agosto de 2009 a partido \u00fanico. O campi\u00f3n foi o Racing de Ferrol."}
{"id": "191021", "revid": "23204", "url": "https://gl.wikipedia.org/wiki?curid=191021", "title": "Carta de Brest", "text": "A Carta de Brest foi un documento asinado polo Movemento Republicano Irland\u00e9s (IRM, do que formaban parte o IRA e o Sinn F\u00e9in), Uni\u00f3n Democr\u00e1tica Bretoa (UDB) e a Uni\u00f3n do Pobo Galego (UPG) o febreiro do 1972 en Brest, Breta\u00f1a. A Carta propu\u00f1a a loita conxunta pola autodeterminaci\u00f3n dos pobos de europeos para unha futura Europa socialista e dos pobos. M\u00e1is tarde asin\u00e1rono Herri Alderdi Sozialista Iraultzailea (HASI), Cymru Goch, Partido Socialista de Liberaci\u00f3n Nacional-Provisional, Esquerra Catalana dels Traballadors, Su Populu Sardu e Loita Occitana (LOC)."}
{"id": "191022", "revid": "45576", "url": "https://gl.wikipedia.org/wiki?curid=191022", "title": "Gran Premio de Abu Zabi", "text": "O Gran Premio de Abu Dabi (en \u00e1rabe: \u0623\u0628\u0648\u0638\u0628\u064a \u0633\u0628\u0627\u0642 \u0627\u0644\u062c\u0627\u0626\u0632\u0629 \u0627\u0644\u0643\u0628\u0631\u0649) \u00e9 unha carreira de F\u00f3rmula 1. An\u00fanciouse a principios de 2007 no Festival de F1 de Abu Dabi nos Emiratos \u00c1rabes. A primeira carreira disputouse o 1 de novembro de 2009, no Circu\u00edto de Yas Marina dese\u00f1ado por Hermann Tilke.\nO 25 de xu\u00f1o de 2008, a FIA presentou o calendario provisional de F\u00f3rmula 1 de , que inclu\u00eda o Gran Premio de Abu Dabi como a 19\u00aa carreira e \u00faltima da tempada o 15 de novembro. O 5 de novembro de 2008, anunciouse que a carreira ser\u00eda disputada o 1 de novembro, d\u00faas semanas antes da data inicialmente prevista, como 17\u00aa carreira e \u00faltima da tempada.\nA carreira foi a primeira carreira nocturna da F\u00f3rmula 1, comezando \u00e1s 17:00 hora local. Os reflectores que serven para iluminar o circu\u00edto son encendidos desde o inicio do evento para garantir que hai unha transici\u00f3n suave da luz do d\u00eda a escuridade da noite.\nHistoria.\nOrixe.\nA F\u00f3rmula 1 chegou por primeira vez a Abu Dabi en 2007 baixo o disfrace de Festival de F\u00f3rmula 1. Anunciado en xaneiro de 2007, o evento que tivo lugar o 3 de febreiro de 2007 foi libre, e o maior encontro de coches e pilotos da actual F\u00f3rmula 1 f\u00f3ra dun Gran Premio. No festival, anunciouse que Abu Dabi acoller\u00eda un Gran Premio a partir de ata . M\u00e1is tarde, aquel ano, Etihad Airways negociou un acordo por tres anos para ser os patrocinadores do Gran Premio.\nGran Premio Inaugural.\nNa tempada , o Gran Premio de Abu Dabi foi engadido ao calendario. Provisionalmente anunciouse como disputado o 15 de novembro de 2009, como 19 e \u00faltimo Gran Premio da tempada. Tanto o Gran Premio do Canad\u00e1 como o Gran Premio de Francia foron posteriormente eliminados do calendario provisional, e como resultado, o Gran premio de Abu Dabi foi trasladado para o 1 de novembro de 2009. Convert\u00e9ndose na \u00faltima das 17 carreiras. En agosto de 2009, anunciouse que o horario de inicio ser\u00edan as 17:00 hora local (13:00 UTC), e que a carreira ser\u00eda con iluminaci\u00f3n. A carreira inaugural foi ga\u00f1ada por Sebastian Vettel para Red Bull Racing\nGran Premio de 2010.\nNa tempada , o Gran Premio de Abu Dabi foi disputado no Circu\u00edto de Yas Marina, na fin de semana do 12, 13, 14 de novembro de 2010. Na primeira carreira en Abu Dabi en 2009, xa estaba decidido o campionato. Esta vez, decidiuse por primeira vez o Campionato de Pilotos en Abu Dabi. O l\u00edder do campionato Fernando Alonso perdeu con Sebastian Vettel que conseguiu a s\u00faa segunda vitoria nesta pista, o novo piloto alem\u00e1n, acadou o campionato mundial.\nCircu\u00edto.\nO Circu\u00edto Yas Marina est\u00e1 situado na Illa Yas, unha illa de 25\u00b450\u00a0km\u00b2 na costa leste de Abu Dabi, e o Gran Premio de Abu Dabi de 2009 foi o primeiro grande evento que tivo lugar no circu\u00edto.\nPatrocinadores.\nEtihad Airways \u00e9 o patrocinador principal actual do Gran Premio de Abu Dabi.\nGa\u00f1adores do Gran Premio de Abu Dabi.\nGa\u00f1adores m\u00faltiples (pilotos).\nOs pilotos en letra grosa a\u00ednda compiten no campionato de F\u00f3rmula Un\nGa\u00f1adores m\u00faltiples (construtores).\nOs construtores en letra grosa a\u00ednda compiten no campionato de F\u00f3rmula Un"}
{"id": "191023", "revid": "89787", "url": "https://gl.wikipedia.org/wiki?curid=191023", "title": "Trofeo Emma Cuervo 2008", "text": "A 57\u00ba edici\u00f3n do Trofeo Emma Cuervo celebrouse en Ribadeo o 23 de agosto de 2008 a partido \u00fanico. O campi\u00f3n foi o Sporting de Gij\u00f3n B."}
{"id": "191026", "revid": "56817", "url": "https://gl.wikipedia.org/wiki?curid=191026", "title": "Petchtai Wongkamlao", "text": "Petchtai Wongkamlao (en ) nado o 24 de xu\u00f1o de 1965 en Yasothon, \u00e9 un actor, c\u00f3mico e director tailand\u00e9s."}
{"id": "191027", "revid": "27155", "url": "https://gl.wikipedia.org/wiki?curid=191027", "title": "Grupo hidroxilo", "text": ""}
{"id": "191028", "revid": "27155", "url": "https://gl.wikipedia.org/wiki?curid=191028", "title": "Oxhidrilo", "text": ""}
{"id": "191029", "revid": "27155", "url": "https://gl.wikipedia.org/wiki?curid=191029", "title": "Grupo OH", "text": ""}
{"id": "191030", "revid": "85894", "url": "https://gl.wikipedia.org/wiki?curid=191030", "title": "Josh Radnor", "text": "Joshua Michael \"Josh\" Radnor nado o 27 de xullo de 1974 en Columbus, Ohio, \u00e9 un actor, director e guionista estadounidense. \u00c9 co\u00f1ecido por interpretar o papel de Ted Mosby na serie de televisi\u00f3n estadounidense \"How I Met Your Mother\"."}
{"id": "191031", "revid": "5863", "url": "https://gl.wikipedia.org/wiki?curid=191031", "title": "Lagomorfo", "text": ""}
{"id": "191033", "revid": "1822", "url": "https://gl.wikipedia.org/wiki?curid=191033", "title": "Bombilla", "text": ""}
{"id": "191034", "revid": "85894", "url": "https://gl.wikipedia.org/wiki?curid=191034", "title": "Jason Segel", "text": "Jason Jordan Segel nado nos \u00c1nxeles (California) o 18 de xaneiro de 1980, \u00e9 un actor, guionista, compositor e m\u00fasico estadounidense. Co\u00f1ecido polo seu traballo co produtor Judd Apatow nas series de televisi\u00f3n \"Freaks and Geeks\" e \"Undeclared\", os filmes \"Forgetting Sarah Marshall\", \"Knocked Up\", \"I Love You, Man\", \"Gulliver's Travels\", \"Bad Teacher\", e \"Despicable Me\", e polo seu papel de Marshall Eriksen na serie de televisi\u00f3n estadounidense da CBS \"How I Met Your Mother\"."}
{"id": "191036", "revid": "85894", "url": "https://gl.wikipedia.org/wiki?curid=191036", "title": "I\u00f1aki Perurena", "text": "I\u00f1aki Perurena Gartziarena, nado en Leitza, Navarra o 23 de setembro de 1956, \u00e9 un deportista navarro especialista na modalidade de deporte rural vasco de \"harri-jasotze\". Tam\u00e9n fixo incursi\u00f3ns no eido cultural como poeta, escultor, actor e bertsolari. \u00c9 membro da asociaci\u00f3n cultural Nabarralde e publicou artigos na defensa da identidade de Navarra como eixe da nacionalidade vasca.\nTam\u00e9n foi popular polo seu papel na serie de ETB 1 \"Goenkale\", onde interpretou a Imanol. Na televisi\u00f3n tam\u00e9n participou nos programas \"Euskal Herrian Barrena\", \"Herriko Plaza\" e \"Piratak\", entre outros.\nSeu fillo, Inaxio Perurena, tam\u00e9n se dedica a erguer pedras.\nComo harri-jasotzaile, o seu r\u00e9cord de levantamento de pedra cunha man est\u00e1 fixado en 267\u00a0kg, pode levantar 320\u00a0kg de pedra utilizando ambas.\nComo reco\u00f1ecemento pola s\u00faa carreira profesional foi galardoado coa Medalla de Ouro ao M\u00e9rito Deportivo de Navarra."}
{"id": "191038", "revid": "7596", "url": "https://gl.wikipedia.org/wiki?curid=191038", "title": "Aldehido", "text": "Os aldehidos son compostos org\u00e1nicos caracterizados por posu\u00edr o grupo funcional -CHO. En xeral, denom\u00ednanse igual c\u00f3s alcohois correspondentes, cambiando a terminaci\u00f3n -ol por -al:\nNo grupo aldehido (H-C=O) o grupo carbonilo (C=O) est\u00e1 unido a un s\u00f3 radical org\u00e1nico. Nunca se encontra no interior de cadeas carbonadas (enlazado a dous carbonos), como pasa coas cetonas.\nOs aldehidos son olorosos, polo que moitos deles son fragrancias, como a vanilina (aldehido fen\u00f3lico da vainilla).\nPoden obterse a partir da oxidaci\u00f3n suave dos alcohois primarios. Isto p\u00f3dese levar a cabo quentando o alcohol nunha disoluci\u00f3n \u00e1cida de dicromato de potasio (tam\u00e9n hai outros m\u00e9todos nos que se emprega Cr en estado de oxidaci\u00f3n +6). O dicromato red\u00facese a Cr3+ (de cor verde). Tam\u00e9n por medio da oxidaci\u00f3n de Swern, na que se emprega sulf\u00f3xido de dimetilo, (Me)2SO, dicloruro de oxalilo, (CO)2Cl2, e unha base. Esquematicamente o proceso de oxidaci\u00f3n \u00e9 o seguinte:\nEtimoloxicamente, a palabra aldehido procede do lat\u00edn cient\u00edfico \"alcohol dehydrogenatum\" (alcohol deshidroxenado), e o termo foi acu\u00f1ado por Justus von Liebig .\nEstrutura e enlaces.\nOs grupos aldehido caracter\u00edzanse por ter un carbono planar con hibridaci\u00f3n sp2, que est\u00e1 unido con dobre enlace ao os\u00edxeno e por enlace simple ao hidr\u00f3xeno. O enlace C-H non \u00e9 \u00e1cido.\nA\u00ednda as\u00ed, debido \u00e1 estabilizaci\u00f3n por resonancia da base conxugada, o hidr\u00f3xeno en posici\u00f3n alfa dun aldehido ten caracter\u00edsticas moito m\u00e1is \u00e1cidas (pKa de case 17), c\u00f3 enlace C-H dun alcano t\u00edpico (pKa de arredor de 50). Esta acidificaci\u00f3n atrib\u00faese a (1\u00ba) a propiedade de retirar electr\u00f3ns do centro formilo e (2\u00ba) ao feito de que a base conxugada, un ani\u00f3n enolato, deslocaliza a s\u00faa carga negativa. En relaci\u00f3n co punto 1\u00ba, o grupo aldehido \u00e9 algo polar.\nOs aldehidos, excepto os que non te\u00f1en prot\u00f3ns no carbono alfa, como o formaldehido e o benzaldehido, poden existir tanto en forma ceto coma na s\u00faa forma taut\u00f3mera enol. O tautomerismo ceto-enol est\u00e1 catalizado por \u00e1cidos ou bases. Normalmente a forma enol \u00e9 o taut\u00f3mero minoritario, pero \u00e9 o m\u00e1is reactivo dos dous.\nPropiedades.\nPropiedades qu\u00edmicas.\nA reacci\u00f3n t\u00edpica dos aldehidos e as cetonas \u00e9 a adici\u00f3n nucleof\u00edlica.\nNomenclatura.\nEn xeral, nom\u00e9anse engadindo a terminaci\u00f3n -al ao nome do hidrocarburo do que proceden. Os aldehidos m\u00e1is simples (metanal e etanal) te\u00f1en outros nomes que non seguen o est\u00e1ndar da IUPAC pero son m\u00e1is utilizados (formaldehido e acetaldehido, respectivamente) .\nA IUPAC prescribe a seguinte nomenclatura para os aldehidos:\nF\u00f3rmula xeral: CnH2n+1CHO (n = 0, 1, 2, 3, 4, ...)\nReacci\u00f3ns.\nOs aldehidos arom\u00e1ticos como o benzaldehido dismutan en presenza dunha base dando o alcohol e o \u00e1cido carbox\u00edlico correspondente:\n2 C6H5C(=O)H \u2192 C6H5C(=O)OH + C6H5CH2OH\nCon aminas primarias dan as iminas correspondentes nunha reacci\u00f3n exot\u00e9rmica, que adoita ser espont\u00e1nea:\nR-CH=O + H2N-R' \u2192 R-CH=N-R'\nEn presenza de substancias redutoras como alg\u00fans hidruros ou mesmo outros aldehidos poden ser reducidos ao alcohol correspondente, entanto que os oxidantes fortes transf\u00f3rmanos no correspondente \u00e1cido carbox\u00edlico.\nCon cetonas que levan un hidr\u00f3xeno sobre un carbono sp\u00b3 en presenza de catalizadores \u00e1cidos ou b\u00e1sicos orix\u00ednanse condensaci\u00f3ns ald\u00f3licas.\nCon alcohois ou tioles en presenza de substancias higrosc\u00f3picas p\u00f3dense obter acetais por condensaci\u00f3n. Como a reacci\u00f3n \u00e9 reversible e os aldehidos se reconstit\u00faen en medio \u00e1cido e en presenza de auga, esta reacci\u00f3n util\u00edzase para a protecci\u00f3n do grupo funcional.\nUsos.\nOs usos principais dos aldehidos son a fabricaci\u00f3n dos seguintes produtos: resinas, pl\u00e1sticos , solventes, pinturas, perfumes e esencias.\nOs aldehidos est\u00e1n presentes en numerosos produtos naturais e en moitos produtos de uso coti\u00e1n. A glicosa, por exemplo, existe nunha forma aberta que presenta un grupo aldehido, que se pode ciclar formando un hemiacetal. O acetaldehido formado como intermediario na metabolizaci\u00f3n do etanol \u00e9 o responsable de parte dos s\u00edntomas da resaca que se experimenta despois da inxesti\u00f3n excesiva de bebidas alcoh\u00f3licas.\nO formaldehido \u00e9 un conservante que se encontra nalgunhas composici\u00f3ns de produtos cosm\u00e9ticos. Por\u00e9n, esta aplicaci\u00f3n debe verse con cautela, xa que en experimentos con animais o composto demostrou un poder cancer\u00edxeno. Tam\u00e9n se utiliza na fabricaci\u00f3n de numerosos compostos qu\u00edmicos como a baquelita, a melamina etc."}
{"id": "191041", "revid": "1888", "url": "https://gl.wikipedia.org/wiki?curid=191041", "title": "Manuel Jaime Cabezas Enr\u00edquez", "text": ""}
{"id": "191044", "revid": "1888", "url": "https://gl.wikipedia.org/wiki?curid=191044", "title": "Xos\u00e9 Lu\u00eds Baltar Pumar", "text": ""}
{"id": "191046", "revid": "89787", "url": "https://gl.wikipedia.org/wiki?curid=191046", "title": "Conxectura de Poincar\u00e9", "text": "A Conxectura de Poincar\u00e9, hoxe xa Teorema de Poincar\u00e9, \u00e9 un dos sete problemas do milenio propostos polo Instituto Clay de Matem\u00e1ticas a finais do s\u00e9culo XX para se resolveren no s\u00e9culo entrante. A idea imitaba \u00e1 de David Hilbert no Congreso Internacional de Matem\u00e1ticos (ICM) de Par\u00eds en 1900, cando propuxo 23 problemas para seren resoltos no s\u00e9culo que comezaba.\n\u00c9 o \u00fanico problema do milenio que foi resolto ata o momento. O m\u00e9rito d\u00e9bese ao matem\u00e1tico ruso Grigori Perelman, quen renunciou en 2010 ao mill\u00f3n de d\u00f3lares con que o Instituto Clay premia a resoluci\u00f3n de cada problema.\nEnunciado.\nA conxectura foi enunciada por Henri Poincar\u00e9 en 1904 e di:\n\"Calquera variedade compacta simplemente conexa e sen fronteira de dimensi\u00f3n 3 \u00e9 homeomorfa \u00e1 3-esfera\"\nPara entender o enunciado \u00e9 preciso explicar os distintos conceptos topol\u00f3xicos que aparecen nel. Non se dan definici\u00f3ns formais sen\u00f3n unha idea delas para unha m\u00e1is f\u00e1cil comprensi\u00f3n.\nHomeomorfismos.\nEn topolox\u00eda, un homeomorfismo \u00e9 toda transformaci\u00f3n continua que conserva a forma. Por exemplo, unha cunca de caf\u00e9 e un donut son homeomorfos pois hai unha transformaci\u00f3n continua, sen cortes nin esmagamentos, que pasa dunha a outra. Pola contra, unha cunca de caf\u00e9 \u00e9 unha pelota non son homeomorfas pois por moito que se deforme a cunca, non deixar\u00e1 de ter un asa, cousa que a pelota non ten. Unha pelota \u00e9 homeomorfa a calquera obxecto compacto sen buratos como, por exemplo, un cubo.\nB\u00f3las e variedades.\nA b\u00f3la unitaria (pechada) de dimensi\u00f3n \"n\" \u00e9 o subconxunto de Rn cuxos elementos distan da orixe menos ou igual c\u00e1 unidade. As\u00ed, a b\u00f3la de dimensi\u00f3n 1 \u00e9 o intervalo pechado [-1,1] da recta real; a b\u00f3la de dimensi\u00f3n 2 \u00e9 o disco centrado na orixe de raio 1; e a b\u00f3la de dimensi\u00f3n 3 corresponde \u00e1 b\u00f3la f\u00edsica de raio 1.\nUnha variedade de dimensi\u00f3n \"n\" \u00e9 o espazo obtido mediante a deformaci\u00f3n e pegado de b\u00f3las de dimensi\u00f3n \"n\". As variedades m\u00e1is sinxelas son as esferas e as\u00ed, unha 1-esfera \u00e9 unha circunferencia que se obt\u00e9n arqueando e pegando dous intervalos da recta, isto \u00e9, d\u00faas b\u00f3las de dimensi\u00f3n 1; unha 2-esfera \u00e9 unha superficie esf\u00e9rica, obtida aboiando e pegando dous discos, \u00e9 dicir, d\u00faas b\u00f3las de dimensi\u00f3n 2.\nEn xeral, a \"n\"-esfera obt\u00e9nse deformando e pegando d\u00faas b\u00f3las de dimensi\u00f3n \"n\". A 3-esfera, \u00e1 que se fai referencia no enunciado da conxectura, obtense, xa que logo, mediante a deformaci\u00f3n e pegado de d\u00faas b\u00f3las tridimensionais. Obs\u00e9rvese que a 3-esfera \u00e9 unha \"hipersuperficie\" no espazo 4-dimensional R4, inaprens\u00edbel polos nosos sentidos.\nVariedades compactas, simplemente conexas e sen fronteira.\nUnha variedade \u00e9 compacta cando resulta da uni\u00f3n dun n\u00famero finito de b\u00f3las. A idea dunha variedade compacta en Rn \u00e9 de que non \u00e9 ilimitada.\nA idea de \"sen fronteira\" \u00e9 moi sinxela, significa que non ten pinchos nin bordos estra\u00f1os. As formas redondeadas son as permitidas.\nColoquialmente falando, unha variedade simplemente conexa \u00e9 aquela que non ten buratos. Dun xeito m\u00e1is rigoroso d\u00edse que unha superficie \u00e9 simplemente conexa se, escollido calquera punto P da superficie, calquera curva pechada que pase por P e estea na superficie, pode deformarse ata converterse nun punto, ou dito doutro modo, cando calquera curva pechada da superficie \u00e9 homeomorfa a un punto. Adoitase po\u00f1er como exemplo de superficie simplemente conexa \u00e1 2-esfera, e \u00e1 superficie toroidal (un donut sen o interior) como superficie que non o \u00e9: se se traza unha curva pechada ao longo da parte superior do donut, \u00e9 impos\u00edbel deformala a un punto sen sa\u00edr da superficie; o mesmo ocorre se collemos unha curva transversalmente como se fose un anel que abraza ao donut, \u00e9 impos\u00edbel deformala a un punto sen cortar o donut.\nEnunciado informal.\nEn definitiva, o que afirma a conxectura de Poincar\u00e9 \u00e9 que en dimensi\u00f3n tres, salvo homeomorfismos, a 3-esfera \u00e9 a \u00fanica superficie limitada, redondeada, sen bordos nin buratos, tal que todo lazo sobre ela se contrae a un punto (as ideas de limitada, redondeada, bordo e burato son ditas con todas as reservas pois, como xa se dixo, non podemos \"visualizar\" eses conceptos; menci\u00f3nanse s\u00f3 por comparaci\u00f3n coa 2-esfera)\nA chamada conxectura de Poincar\u00e9 xeneralizada estende o resultado a calquera dimensi\u00f3n:\n\"Calquera variedade compacta simplemente conexa e sen fronteira de dimensi\u00f3n n \u00e9 homeomorfa \u00e1 n-esfera\"\nO resultado \u00e9 evidente en dimensi\u00f3n un, a circunferencia \u00e9 a \u00fanica variedade que cumpre a condici\u00f3n, e en dimensi\u00f3n dous, como se aprecia cos exemplos anteriores da 2-esfera e a superficie toroidal de dimensi\u00f3n dous.\nTam\u00e9n estaba demostrada para dimensi\u00f3ns maiores ou iguais ca catro. En 1960 Stephen Smale demostrouno para \"n\" maior ou igual ca cinco. Michael Freedman demostrouno para \"n\"=4 en 1982, recibindo, en gran parte por esta demostraci\u00f3n, a medalla Fields en 1986.\nA demostraci\u00f3n.\nParece un paradoxo que a demostraci\u00f3n para dimensi\u00f3n cinco e maiores se conseguise moito antes que para dimensi\u00f3ns catro e tres. Isto \u00e9 debido a que para aquelas \u00fasouse o teorema de Whitney, que s\u00f3 se aplica en dimensi\u00f3ns superiores ou iguais a seis. Os top\u00f3logos dic\u00edan ironicamente que se sent\u00edan \"claustrof\u00f3bicos\" nas dimensi\u00f3ns tres e catro porque non pod\u00edan aplicar o teorema de Whitney.\nPara superar a claustrofobia en dimensi\u00f3n catro, Freedman botou man das chamadas \"ansas de Casson\".\nQuedaba pendente a demostraci\u00f3n para n=3. Na d\u00e9cada dos setenta, o medallista Fields, William Thurston estableceu uns criterios en forma de conxectura que, se se probaban, levaban consigo a demostraci\u00f3n da conxectura de Poincar\u00e9; o problema foi que non conseguiu demostralos. Nese momento interv\u00e9n Richard Hamilton quen propuxo unha estratexia para atacar o problema base\u00e1ndose nun concepto con connotaci\u00f3ns f\u00edsicas que el mesmo ideara, o \"fluxo de Ricci\". Dito fluxo \u00e9 unha deformaci\u00f3n da m\u00e9trica dunha variedade, moi parecido \u00e1 difusi\u00f3n da calor.\nPerelman seguiu o cami\u00f1o iniciado por Hamilton, e mesmo refinou o seu concepto ideando o \"fluxo de Ricci con cirurx\u00eda\". Finalmente, usando unhas matem\u00e1ticas moi avanzadas, conseguiu demostrar un resultado a\u00ednda m\u00e1is xeral que os propostos por Thurston e, xa que logo, a conxectura de Poincar\u00e9, que se deduc\u00eda daqueles.\nNa s\u00faa renuncia ao premio do mill\u00f3n de d\u00f3lares argumentou, entre outras cousas, que Hamilton era tam\u00e9n merecedor do galard\u00f3n pois el s\u00f3 seguiu o cami\u00f1o que iniciara Hamilton. Este non foi o \u00fanico galard\u00f3n que rexeitou Perelman. En 2006, no Congreso Internacional de Matem\u00e1ticas celebrado en Madrid, foi galardoado coa medalla Fields, a m\u00e1is alta distinci\u00f3n no campo das matem\u00e1ticas, que tam\u00e9n rexeitou."}
{"id": "191047", "revid": "5132", "url": "https://gl.wikipedia.org/wiki?curid=191047", "title": "Hapoel Gilboa Galil", "text": "O Hapoel Gilboa Galil (en hebreo: \u05d4\u05e4\u05d5\u05e2\u05dc \u05d2\u05dc\u05d1\u05d5\u05e2 \u05d2\u05dc\u05d9\u05dc\u200e) \u00e9 un equipo profesional de baloncesto israel\u00ed con sede na cidade de Gan Ner. O club xoga na Liga Lemuit, a segunda divisi\u00f3n israel\u00ed. O equipo xoga os seus partidos como local no pavill\u00f3n Gan Ner con capacidade para 2500 espectadores.\nHistoria.\nO club foi fundado en 2008 pola fusi\u00f3n do Hapoel Gilboa (que previamente se fusionara co Hapoel Afula, os cales recuperaron a s\u00faa independencia) e o Hapoel Galil Elyon. O club continuou coa praza do Hapoel Galil Elyon na Ligat ha'Al, a primeira divisi\u00f3n de baloncesto israel\u00ed. O acordo de fusi\u00f3n foi nun principio para xogar o 70% dos partidos na cidade de Gan Ner e o outro 30% do Hapoel Galil Elyon en Kfar Blum, a\u00ednda que na pr\u00e1ctica a gran maior\u00eda dos encontro x\u00f3ganse en Gan Ner.\nEn maio de 2010, o Hapoel Gilboa Galil ga\u00f1ou o campionato despois de derrotar aos campi\u00f3ns defensores do t\u00edtulo, e grandes dominadores do baloncesto de Israel, o Maccabi Tel Aviv, cun marcador de 90-77 na final dos playoffs."}
{"id": "191048", "revid": "5132", "url": "https://gl.wikipedia.org/wiki?curid=191048", "title": "Hapoel Gilboa Galil Elyon", "text": ""}
{"id": "191049", "revid": "5132", "url": "https://gl.wikipedia.org/wiki?curid=191049", "title": "Gilboa Galil Elyon", "text": ""}
{"id": "191050", "revid": "5132", "url": "https://gl.wikipedia.org/wiki?curid=191050", "title": "Gilboa Galil", "text": ""}
{"id": "191051", "revid": "5132", "url": "https://gl.wikipedia.org/wiki?curid=191051", "title": "Galil Gilboa", "text": ""}
{"id": "191052", "revid": "5132", "url": "https://gl.wikipedia.org/wiki?curid=191052", "title": "Hapoel Galil Gilboa", "text": ""}
{"id": "191054", "revid": "12452", "url": "https://gl.wikipedia.org/wiki?curid=191054", "title": "Gran Premio de Abu Dhabi", "text": ""}
{"id": "191055", "revid": "54336", "url": "https://gl.wikipedia.org/wiki?curid=191055", "title": "Gregorio Nacianceno", "text": "Gregorio Nacianceno nado en Nazancio o ano 330 e finado en Arianzo o ano 390 \u00e9 un dos denominados Pais da Igrexa, os seus escritos e pensamento son base da doutrina cristi\u00e1 sobre a Santa Trindade.\nTraxectoria.\nDunha familia de honestiores, era fillo do bispo de Nazancio. Estudou na escola de Cesarea de Capadocia fundada por Or\u00edxenes, continu\u00e1ndoos logo en Alexandr\u00eda e Atenas onde deu clases de elocuencia, al\u00ed coincidiu con Basilio o Grande, con quen trabara amizade en Cesarea, e co futuro emperador Valente cos que compartiu inquedanzas morais e intelectuais.\nCando regresou a Cesarea no ano 367 recibiu o bautismo. Gregorio combateu a tendencia do arianismo e o apolinarismo a reducir o dogma \u00e1 l\u00f3xica racional. Contra o primeiro defendeu a natureza divina do Verbo encarnado, contra os segundos, algo aparentemente contraditorio co anterior: a natureza humana de Xes\u00fas de Nazaret Reclamou o dereito a discutir sobre todo, pero partindo da simplicidade da fe transmitida dende as primeiras testemu\u00f1as e tendo sempre como referencia as Escrituras. Emprendeu, xa que logo, a tarefa de defender os dogmas de Primeiro Concilio de Nicea fronte aos emperadores Xuliano e Valente.\nViviu unha vida asc\u00e9tica como un monxe na ribeira do r\u00edo Iris no Ponto.\nO seu pai f\u00edxoo presb\u00edtero contra \u00e1 s\u00faa \u00edntima vontade, o que provocou que fuxira a Nazancio. O que m\u00e1is tarde atribuir\u00eda \u00e1 s\u00faa \"covard\u00eda e febleza\".\nBasilio conseguiu convencelo para que aceptara o bispado de S\u00e1sima, o que aceptou con repugnancia no ano 372. Novamente acabou fuxindo \u00e1 monta\u00f1a. Volveu a Nazancio onde axudou ao seu pai nas s\u00faas labores de bispo, pero non quixo sucedelo no bispado cando aquel finou.\nRetirouse ent\u00f3n a Seleucia en Isauria, onde se entregou \u00e1 meditaci\u00f3n e \u00e1 vida espiritual mantendo abundante correspondencia na que orientaba aos cada vez m\u00e1is minoritarios e acurralados partidarios do Primeiro Concilio de Nicea. A solidez da s\u00faa argumentaci\u00f3n f\u00edxoo un l\u00edder de opini\u00f3n no partido niceno.\nM\u00e1is tarde, no ano 381, tam\u00e9n contra o seu desexo, foi elixido bispo de Constantinopla cando participaba nesa cidade no segundo concilio ecum\u00e9nico convocado por Teodosio I e sendo a cidade maioritariamente ariana. Foi apreciado pola s\u00faa oratoria e escritos, foron c\u00e9lebres os seus discursos na igrexi\u00f1a Anastase; entre os ouvintes deixou pegada en Xerome de Estrid\u00f3n. No concilio, en colaboraci\u00f3n co seu amigo Gregorio de Nisa foi neutralizando nos debates \u00e1 preponderancia das teses arianas. En troques, a s\u00faa administraci\u00f3n dos asuntos da diocese foron moi deficientes. Durante as vivas disputas do Primeiro Concilio de Constantinopla preferiu dimitir co fin de non avivar a discordia e a tensi\u00f3n ao redor das s\u00faas ideas a da s\u00faa persoa.\nVolveu a Nazancio onde se adicou ao coidado pastoral da comunidade cristi\u00e1 e finalmente retirouse \u00e1s terras de Azancio en busca de soidade. Al\u00ed dedicouse \u00e1 escritura, a esmola, a oraci\u00f3n e a reunir e publicar \u00e1s s\u00faas cartas. Foi o primeiro autor en grego que o fixo. Nos seus poemas, ademais de defender \u00e1s s\u00faas ideas, expresa as s\u00faas inquedanzas existenciais:\nGregorio Nacianceno escribiu discursos, homil\u00edas, panex\u00edricos e case 18.000 versos nuns 400 poemas, onde se aprecia a influencia de Homero e Virxilio. Son significativas a apolox\u00eda que fai \u00e1 s\u00faa fuga (\"Apologeticus de Fuga\") e a s\u00faa autobiograf\u00eda, antecedente das Confesi\u00f3ns da Agosti\u00f1o de Hipona.\nPensamento.\nDende unha perspectiva filos\u00f3fica, a\u00ednda que apoi\u00e1ndose tam\u00e9n nas Escrituras, Gregorio Nacianceno rexeita a idea de Epicuro que identificaba a Deus cun corpo. Nin sequera \u00e9 un sutil \"\u00e9ter\". Apr\u00e9ciase nel unha influencia de Plotino, de quen recolle esquemas de pensamento para afastarse expresamente del no que \u00e9 incompatible coa experiencia cristi\u00e1. Para el a divindade \u00e9 unha \"p\u00e9lagos ous\u00edas\", un oc\u00e9ano de realidade, infinito e sen l\u00edmites enteiramente libre da natureza e do tempo. Considera que o azar non \u00e9 unha hip\u00f3tese que dea unha explicaci\u00f3n racional \u00e1 orde do cosmos, por iso adh\u00edrese aos que afirman a necesidade dun \"Logos\" que explique a orde do mundo. O salto da filosof\u00eda \u00e1 teolox\u00eda consistir\u00e1 en afirmar que ese Logos se identifica co Verbo divino encarnado na persoa de Xes\u00fas. Tr\u00e1tase non dun \"nous\" mudo sen\u00f3n dunha Palabra que se manifesta.\nAs\u00ed pois, se segundo ensinan os fil\u00f3sofos, Deus \u00e9 incomprensible, hai que comezar a desenvolver a raz\u00f3n dende a humildade de aceptar o que o Logos di de si mesmo. Dende esa base s\u00f3lida \u00e9 posible especular racionalmente sen l\u00edmites para dar resposta, non a meras inquedanzas especulativas, sen\u00f3n a interrogantes existenciais:\nGregorio Nacianceno defende que en Deus hai unha \u00fanica esencia e, asemade, relaci\u00f3n entre unha hipostase inx\u00e9nita, outra enxendrada dende toda a eternidade e outra que procede da primeira e que se encontra entre as d\u00faas:\nPara Gregorio, a experiencia cristi\u00e1 e o dep\u00f3sito da fe \u00e9 inintelixible sen a aceptaci\u00f3n da Trindade, \"tripla luz nun \u00fanico resplandor\", sen mingua nin supresi\u00f3n ningunha. Non \u00e9 admisible renunciar a esta revelaci\u00f3n para facer compatible a fe cristi\u00e1 coa raz\u00f3n:\nMalia o anterior, Gregorio Nacianceno defende a cultura cl\u00e1sica, e pretende que a Igrexa incorpore a tradici\u00f3n cultural da antig\u00fcidade. Por iso, cando Xuliano prohibe aos cristi\u00e1ns estudar aos cl\u00e1sicos, desaf\u00edao cualific\u00e1ndoo de monstruoso campi\u00f3n da estupidez.\nContra os apolinaristas, defende que Cristo foi verdadeiro e \u00edntegro home. Esa \u00e9 a raz\u00f3n da dignidade do home e o destino glorioso da humanidade, redimida da escravitude do pecado e a morte.\nFronte ao gnosticismo e o manique\u00edsmo defende a bondade fundamental da Natureza:\nFinalmente, fronte aos \"pneumat\u00f3macos\", que negan a divindade do Esp\u00edrito, afirma que nel est\u00e1n todas as operaci\u00f3ns divinas e que todas as cousas existen nel. Procedendo do Pai, e estando entre o Pai e o Fillo, atrib\u00faeselle a mesma beleza, o mesmo amor e a mesma gloria.\nGregorio Nacianceno defende unha moral evanx\u00e9lica e polo tanto denuncia os desexos de poder, incluso entre os bispos\nRealiza tam\u00e9n serias advertencias aos ricos:\nInsiste, no valor da solidariedade que nace da experiencia do amor de Deus\nGregorio Nacianceno tam\u00e9n influir\u00e1 na espiritualidade da Igrexa Ortodoxa polo seu concepto de misticismo e oraci\u00f3n. Para el Deus ten sede de que os homes te\u00f1an sede del.\nEn Gregorio Nacianceno at\u00f3pase tam\u00e9n unha alta consideraci\u00f3n da amizade, sobre todo a partir da s\u00faa reflexi\u00f3n sobre a s\u00faa relaci\u00f3n con Basilio o Grande, con quen compartir\u00eda angueiras e ledicias, pero con quen tam\u00e9n ter\u00eda fondos desencontros. A \"madurez e seriedade\" do seu amigo foi \nA s\u00faa concepci\u00f3n da Igrexa.\nPara Gregorio Nacianceno, seguindo a Paulo de Tarso, cada igrexa \u00e9 a Igrexa enteira, xermolo dunha nova humanidade saneada e chamada \u00e1 unidade polo amor de Deus manifestado no Verbo encarnado, morto e resucitado e operante no Esp\u00edrito:\nCon todo, \u00e9 moi cr\u00edtico coa realidade eclesial, especialmente cos te\u00f3logos e bispos, polo que denuncia a hipocris\u00eda e as contradici\u00f3ns empregando unha linguaxe paradoxal:\nSignificaci\u00f3n.\nO Papa P\u00edo V proclamouno doutor da Igrexa en 1568. Est\u00e1 considerado un dos catro grandes Pais da Igrexa Oriental xunto con Basilio o Grande, Gregorio de Nisa e Xo\u00e1n Cris\u00f3stomo. A s\u00faa importancia como pensador cristi\u00e1n levou a que sexa co\u00f1ecido como Gregorio \"o Te\u00f3logo\".\nXo\u00e1n Paulo II devolveu gran parte das s\u00faas reliquias ao Patriarcado Ecum\u00e9nico de Constantinopla debido a que estas foran subtra\u00eddas polos cruzados en 1204.\nA s\u00faa festa cel\u00e9brase o 2 de xaneiro na Igrexa Occidental. Con anterioridade celebr\u00e1base o 9 de maio, por un erro na dataci\u00f3n do seu pasamento. Na Igrexa Ortodoxa cel\u00e9brase o d\u00eda 25 de xaneiro e tam\u00e9n o d\u00eda 30 xunto cos outros Pais capadocios."}
{"id": "191056", "revid": "98629", "url": "https://gl.wikipedia.org/wiki?curid=191056", "title": "Ram\u00f3n Ferreiro Rodr\u00edguez", "text": "Ram\u00f3n Ferreiro Rodr\u00edguez-Lago, nado en Valladolid o 17 de xu\u00f1o de 1903 e finado en Madrid o 10 de setembro de 1978, foi un avogado, falanxista e pol\u00edtico galego.\nTraxectoria.\nFillo de Fernando Ferreiro Lago e sobri\u00f1o de Ram\u00f3n Ferreiro Lago (notario en Carballo), e de Mar\u00eda Esclavitud Ferreiro Lago, muller do tam\u00e9n notario de Carballo Julio Garc\u00eda Gabil\u00e1n. Avogado e profesor de Artes e Oficios. Ingresou en Falange en decembro de 1933. Logo do golpe de Estado do 18 de xullo de 1936 interveu na guerra como voluntario de milicias. Foi xefe da Falange de Ubeda, desenvolveu na provincia de Xa\u00e9n unha intensa actividade falanxista. Despois foi subxefe provincial de Lugo. Foi nomeado Xefe provincial da Falange de Lugo o 27 de agosto de 1938 para substitu\u00edr a Ram\u00f3n Mart\u00ednez Losada, e gobernador civil e xefe provincial do Movimiento da provincia de Lugo en 1941. Permaneceu no cargo de gobernador at\u00e9 1943, cando foi nomeado director xeral de ensinanza profesional e t\u00e9cnica. Foi substitu\u00eddo como xefe provincial por Santiago Vallejo Heredia. Despois foi xefe da Obra Sindical de Formaci\u00f3n Profesional, posto do que foi substitu\u00eddo por Antonio Aparisi Mocholi en 1957, xerente xeral da Prensa do Movimiento (1956) e presidente da Asociaci\u00f3n Espa\u00f1ola de Pintores y Escultores (1972). Foi procurador a Cortes durante as cinco primeiras lexislaturas do per\u00edodo franquista sendo designado pola Xunta Extraordinaria da Delegaci\u00f3n Nacional de Sindicatos.\nO seu irm\u00e1n Fernando foi alcalde de Valladolid (1943-1949) e tam\u00e9n procurador en Cortes."}
{"id": "191058", "revid": "103786", "url": "https://gl.wikipedia.org/wiki?curid=191058", "title": "C\u00e9sar Parente P\u00e9rez", "text": "Jos\u00e9 C\u00e9sar Parente P\u00e9rez \u00e9 un pol\u00edtico galego do PPdeG.\nTraxectoria.\nDirector dunha entidade bancaria, foi tenente de alcalde no concello de Nogueira de Ramu\u00edn ata 2011. Presentouse \u00e1s elecci\u00f3ns municipais de 2011 encabezando a candidatura do PPdeG en substituci\u00f3n de Carlos Temes Pereira e foi elixido alcalde por maior\u00eda absoluta. Mantivo as maior\u00edas absolutas nas elecci\u00f3ns municipais do 2015 e 2019. En marzo de 2022 renuncia ao cargo, e \u00e9 substitu\u00eddo polo anterior alcalde, Carlos Temes Pereira"}
{"id": "191059", "revid": "1888", "url": "https://gl.wikipedia.org/wiki?curid=191059", "title": "Jos\u00e9 C\u00e9sar Parente P\u00e9rez", "text": ""}
{"id": "191060", "revid": "85894", "url": "https://gl.wikipedia.org/wiki?curid=191060", "title": "Jes\u00fas N\u00fa\u00f1ez D\u00edaz", "text": "Jes\u00fas Manuel N\u00fa\u00f1ez D\u00edaz, nado nas Nogais o 4 de setembro de 1957, \u00e9 un empresario e pol\u00edtico galego do PPdeG.\nTraxectoria.\n\u00c9 diplomado en Administraci\u00f3n e Direcci\u00f3n de Empresas e dirixe unha empresa propia. Dende 2007 foi concelleiro e portavoz do grupo municipal do PPdeG no concello das Nogais. Presentouse \u00e1s elecci\u00f3ns municipais de 2011 encabezando a candidatura do PPdeG nas Nogais e foi elixido alcalde por maior\u00eda absoluta."}
{"id": "191062", "revid": "1888", "url": "https://gl.wikipedia.org/wiki?curid=191062", "title": "Jes\u00fas Manuel N\u00fa\u00f1ez D\u00edaz", "text": ""}
{"id": "191064", "revid": "85894", "url": "https://gl.wikipedia.org/wiki?curid=191064", "title": "Xos\u00e9 Esp\u00edn Mej\u00eda", "text": "Xos\u00e9 Esp\u00edn Mej\u00eda, nado en Doncos (As Nogais) o 4 de xullo de 1955, \u00e9 un pol\u00edtico galego do BNG.\nTraxectoria.\nEstudou formaci\u00f3n profesional pola rama de electr\u00f3nica e traballou na mina de Exminesa, onde foi sindicalista da CIG. Logo do peche da explotaci\u00f3n mineira, montou unha tenda de electrodom\u00e9sticos en Becerre\u00e1. Nas primeiras elecci\u00f3ns democr\u00e1ticas foi elixido alcalde das Nogais polo BN-PG. Nas municipais de 1983 presentouse polo PSdeG-PSOE e volveu ser elixido alcalde. En 2003 incorporouse de novo ao BNG e foi elixido concelleiro das Nogais en todas as lexislaturas."}
{"id": "191065", "revid": "12774", "url": "https://gl.wikipedia.org/wiki?curid=191065", "title": "Organizaci\u00f3n da Armada Secreta", "text": ""}
{"id": "191067", "revid": "27155", "url": "https://gl.wikipedia.org/wiki?curid=191067", "title": "Vitamina K", "text": "No termo vitamina K incl\u00faese un grupo de vitaminas liposolubles estruturalmente similares, entre as que destacan a vitamina K1 (tam\u00e9n chamada vitamina Kj, filoquinona, fitomenadiona ou fitonadiona), e a vitamina K2 (menaquinona). \nA vitamina K \u00e9 necesaria para realizar a modificaci\u00f3n postraducional de certas prote\u00ednas, principalmente as requiridas para a coagulaci\u00f3n do sangue, e est\u00e1 implicada tam\u00e9n en diversas rutas metab\u00f3licas do tecido \u00f3seo e outros tecidos. Existen d\u00faas formas naturais da vitamina K, a K1 e K2 (esta con varios subtipos), e tres formas sint\u00e9ticas (derivados da 2-metil-1,4-naftoquinona), a K3, K4, e K5.\nA vitamina K1 \u00e9 sintetizada polas plantas e at\u00f3pase nas hortalizas de grandes follas verdes e no aceite de soia.\nOs varios hom\u00f3logos que existen da vitamina K2 (menaquinonas) caracter\u00edzanse polo n\u00famero de residuos isoprenoides contidos na s\u00faa cadea lateral, que var\u00eda dunha menaquinona a outra. As menaquinonas abr\u00e9vianse como MK-n, onde n representa o n\u00famero de isoprenos da cadea lateral. As\u00ed, a menaquinona-4 (ou menatetrenona) abreviada como MK-4, ten 4 residuos de isopreno. As bacterias poden producir varias formas de vitamina K2, e as bacterias do noso intestino delgado poden tam\u00e9n converter a K1 en K2. Non se co\u00f1ece que as vitaminas K1 e K2 te\u00f1an toxicidade.\nCo\u00f1\u00e9cense tres tipos sint\u00e9ticos de vitamina K: K3, K4 e K5. A\u00ednda que as vitaminas K1 e K2 naturais non son t\u00f3xicas, a forma sint\u00e9tica K3 (menadiona) ten toxicidade.\nA vitamina K foi identificada en 1929 polo cient\u00edfico dan\u00e9s Henrik Dam cando estaba investigando a funci\u00f3n do colesterol. Alimentou polos cunha dieta moi baixa en colesterol, e viu que a ausencia de certa substancia da dieta produc\u00eda nos polos hemorraxias. Esa substancia era a vitamina K, que recibiu o nome da palabra alem\u00e1 \"Koagulationsvitamin\" (K) .\nEstrutura qu\u00edmica.\nTodos os membros do grupo da vitamina K comparten unha estrutura c\u00edclica (menadiona) formada por unha naftoquinona metilada, que var\u00eda na s\u00faa cadea lateral alif\u00e1tica unida na posici\u00f3n 3 (v\u00e9xase a figura 1). A filoquinona (ou vitamina K1) sempre cont\u00e9n na s\u00faa cadea lateral catro residuos de isoprenoides, un dos cales est\u00e1 insaturado.\nAs menaquinonas te\u00f1en cades laterais compostas por un n\u00famero variable de residuos isoprenoides insaturados; xeralmente des\u00edgnanse como MK-n, onde n especifica o n\u00famero de isoprenoides.\nAc\u00e9ptase xeralmente que a naftoquinona \u00e9 o grupo funcional, polo que o mecanismo de acci\u00f3n \u00e9 similar en todas as vitaminas K. Deben esperarse, non obstante, substanciais diferenzas na s\u00faa absorci\u00f3n intestinal, transporte, distribuci\u00f3n nos tecidos, e biodispo\u00f1ibilidade. Estas diferenzas est\u00e1n causadas pola diferente lipofilia das distintas cadeas laterais, e polas diferentes fontes alimenticias nas que aparecen.\nHai tres formas sint\u00e9ticas de vitamina K, a K3, K4, e K5, que se utilizan en moitas \u00e1reas inclu\u00edndo a industria dos alimentos para mascotas (a vitamina K3) e para inhibir o crecemento de fungos (a vitamina K5).\nSubtipos de vitamina K2.\nA vitamina K2 (menaquinona) comprende moitos subtipos. Os dous subtipos que foron m\u00e1is estudados son a menaquinona-4 (menatetrenona, MK4) e a menaquinona-7 (MK7).\nA MK4 orix\u00ednase por conversi\u00f3n da vitamina K1 no corpo, nos test\u00edculos, p\u00e1ncreas e paredes arteriais. A\u00ednda que quedan moitas cousas por co\u00f1ecer sobre a v\u00eda metab\u00f3lica de transformaci\u00f3n da K1 en MK4, os estudos realizados demostran que a conversi\u00f3n non depende das bacterias intestinais, xa que ocorre tam\u00e9n en ratas de laboratorio libres de xermes e tam\u00e9n se realiza coa K1 administrada por v\u00eda parenteral en ratas. De feito, os tecidos que acumulan grandes cantidades de MK4 te\u00f1en unha notable capacidade de converter ata o 90% da K1 dispo\u00f1ible en MK4.\nA diferenza do caso anterior, a menaquinona-7 (MK7) non a poden producir os humanos pero conv\u00e9rtese en filoquinona nos intestinos pola acci\u00f3n bacteriana. Por\u00e9n, as menaquinonas (MK7) producidas polas bacterias parecen contribu\u00edr s\u00f3 minimamente ao total de vitamina K dispo\u00f1ible no corpo. Nalg\u00fans pa\u00edses os alimentos conte\u00f1en suplementos de MK4 e MK7 para favorecer a sa\u00fade \u00f3sea.\nFisiolox\u00eda.\nA vitamina K est\u00e1 implicada na carboxilaci\u00f3n de certos residuos de glutamato de prote\u00ednas orixinando residuos de gamma-carboxiglutamato(ou residuos Gla). Estes residuos modificados est\u00e1n a mi\u00fado (pero non sempre) situados en dominios proteicos espec\u00edficos chamados dominios Gla. Os residuos Gla xeralmente est\u00e1n implicados na uni\u00f3n ao calcio. Os residuos Gla son esenciais para a actividade biol\u00f3xica de todas as prote\u00ednas Gla co\u00f1ecidas.\nDescubr\u00edronse ata agora 15 prote\u00ednas humanas con dominios Gla, e s\u00e1bese que xogan un papel chave na regulaci\u00f3n de tres procesos fisiol\u00f3xicos:\nComo acontece con outras vitaminas liposolubles (A, D, E), a vitamina K almac\u00e9nase nos tecidos graxos do corpo humano.\nNecesidades dietarias.\nAbsorci\u00f3n da vitamina K.\nAs teor\u00edas iniciais sosti\u00f1an que a deficiencia dietaria de vitamina K \u00e9 extremadamente rara a non ser que o intestino delgado estea severamente danado e non se poida absorber debidamente a mol\u00e9cula. Outro grupo de risco para ter deficiencia desta vitamina eran os individuos nos cales a s\u00faa flora bacteriana intestinal diminu\u00edra a s\u00faa produci\u00f3n de K2, por exemplo, despois do tratamento cun antibi\u00f3tico de amplo espectro. Tomar antibi\u00f3ticos de amplo espectro pode reducir a produci\u00f3n de vitamina K nos intestinos en case o 74% da xente comparado coa que non tomou ditos antibi\u00f3ticos. As dietas baixas en vitamina K tam\u00e9n fan decrecer a concentraci\u00f3n de vitamina K no corpo. Ademais, nos anci\u00e1ns hai unha reduci\u00f3n da produci\u00f3n de vitamina K2.\nOs resultados de investigaci\u00f3ns recentes, polo contrario, demostran que o intestino delgado e o groso (colon) son bastante ineficientes para absorber a vitamina K, polo que a deficiencia poder\u00eda ser m\u00e1is com\u00fan. Estes resultados est\u00e1n apoiados por diversos estudos feitos en humanos, nos que a maior\u00eda dos individuos mostraban cantidades inadecuadas de vitamina K no corpo. Isto pode revelarse pola presenza de grandes cantidades de prote\u00ednas gamma-carboxiladas de forma incompleta no sangue, unha proba indirecta da deficiencia en vitamina K.\nCantidades recomendadas.\nNos Estados Unidos o Consumo Dietario de Referencia (\"Dietary Reference Intake\" ou DRI) para un consumo adecuado (AI) de vitamina K para un adulto masculino de 25 anos \u00e9 de 120 microgramos/d\u00eda. Para unha muller adulta o AI \u00e9 de 90 microgramos/d\u00eda.\nToxicidade.\nA\u00ednda que son posibles as reacci\u00f3ns al\u00e9rxicas \u00e1 suplementaci\u00f3n con vitamina K, non hai toxicidade asociada co consumo de altas doses de filoquinona (K1) ou menaquinona (K2).\nOs estudos sobre a coagulaci\u00f3n do sangue en humanos feitos subministrando 45\u00a0mg diarios de vitamina K2 (na forma MK4) e noutros ata 135\u00a0mg/d\u00eda (45\u00a0mg tres veces ao d\u00eda) de K2 (como MK4), non mostraron que se producise un incremento no risco de formaci\u00f3n de co\u00e1gulos sangu\u00edneos. En ratas mesmo doses altas de 250\u00a0mg/kg de peso corporal non alteraron a tendencia normal de formaci\u00f3n de co\u00e1gulos sangu\u00edneos.\nPor\u00e9n, unha forma sint\u00e9tica da vitamina K, a K3 (menadiona), \u00e9 demostrablemente t\u00f3xica. En pa\u00edses como EEUU, a FDA prohibiu a venda ao p\u00fablico como un suplemento desta forma sint\u00e9tica porque en grandes doses causa reacci\u00f3ns al\u00e9rxicas, anemia hemol\u00edtica, e citotoxicidade para as c\u00e9lulas hep\u00e1ticas.\nInteracci\u00f3ns.\nA filoquinona (K1) ou a menaquinona (K2) poden bloquear a acci\u00f3n fluidificante do sangue de anticoagulantes como a warfarina, a cal funciona interferindo a acci\u00f3n da vitamina K. Tam\u00e9n reverten a tendencia destes f\u00e1rmacos de causar calcificaci\u00f3n arterial a longo prazo.\nFontes.\nA vitamina K1 at\u00f3pase principalmente en vexetais de grandes follas verdes como as espinacas, acelga, e \"Brassica\" (por exemplo, col, coliflor, br\u00f3coli, e coles de Bruxelas); son tam\u00e9n ricas en vitamina K algunhas froitas como o aguacate, kiwi e uvas. A modo de referencia, d\u00faas culleradas de perexil conte\u00f1en un 153% da cantidade diaria recomendada de vitamina K. Alg\u00fans aceites vexetais, especialmente o de soia, conte\u00f1en vitamina K, pero en concentraci\u00f3ns que requirir\u00edan un consumo relativamente grande de calor\u00edas para obter o consumo de vitamina recomendado.\nAs bacterias do colon sintetizan unha parte da vitamina K necesaria para o home. Por esa raz\u00f3n se lles d\u00e1 vitamina K aos recentemente nados ata que en 5-7 d\u00edas se lle forma a s\u00faa flora bacteriana no colon.\nCrese que a estreita uni\u00f3n da filoquinona \u00e1s membranas dos tilacoides dos cloroplastos \u00e9 a raz\u00f3n que explica a escasa biodispo\u00f1ibilidade de vitamina K nas plantas verdes. Por exemplo, as espinacas cocidas te\u00f1en un 5% de biodispo\u00f1ibilidade de filoquinona. Por\u00e9n, cando un engade graxas \u00e1s espinacas, a biodispo\u00f1ibilidade aumenta ao 13% debido ao incremento de solubilidade da vitamina K nas graxas.\nA vitamina K2 (na forma menaquinona-4) sintet\u00edzase polos tecidos animais e at\u00f3pase na carne, ovos, e produtos l\u00e1cteos. A menaquinona-7 sintet\u00edzana as bacterias durante as s\u00faas fermentaci\u00f3ns e at\u00f3pase nas sementes de soia fermentadas (especialidade culinaria xaponesa chamada \"natto\"). No \"natto\" o 0% da vitamina K est\u00e1 en forma de MK-4 (pero te\u00f1en moita MK-7) e no queixo o 2\u20137% \u00e9 MK-4.\nDeficiencia.\nNas dietas normais xeralmente non escasea a vitamina K e a deficiencia primaria de vitamina K \u00e9 rara nos adultos sans. Os recentemente nados te\u00f1en un maior risco de deficiencia. Outras poboaci\u00f3ns cun maior risco de deficiencia son os individuos que sofren de danos ou doenzas hep\u00e1ticas (como os alcoh\u00f3licos), os que padecen fibrose qu\u00edstica, enfermidades intestinais ou os que acaban de sufrir unha intervenci\u00f3n cir\u00farxica abdominal. Os grupos que poden sufrir de deficiencia secundaria de vitamina K incl\u00faen os bul\u00edmicos, os que seguen dietas rigorosas, e os que toman anticoagulantes. Outros f\u00e1rmacos que foron asociados coa deficiencia en vitamina K son salicilatos, barbituratos, e \"cefamandole\", a\u00ednda que o seu mecanismo de acci\u00f3n \u00e9 desco\u00f1ecido. Non hai diferenza entre sexos nesta deficiencia. Os s\u00edntomas da deficiencia son sangrado menstrual abundante, anemia, negr\u00f3ns, e sangrado das enxivas e do nariz. Poden aparecer tam\u00e9n trastornos como coagulopat\u00edas.\nA osteoporose e as enfermidades coronarias est\u00e1n fortemente asociadas cos niveis baixos de K2 (menaquinona). A menaquinona non \u00e9 inhibida por salicilatos como si ocorre coa K1.\nBioqu\u00edmica.\nFunci\u00f3ns nas c\u00e9lulas.\nA funci\u00f3n da vitamina K na c\u00e9lula \u00e9 converter o glutamato (Glu) de certas prote\u00ednas en gamma-carboxiglutamato (Gla).\nNa c\u00e9lula a vitamina K sofre unha reduci\u00f3n a unha forma reducida chamada vitamina K hidroquinona nunha reacci\u00f3n catalizada polo encima vitamina K ep\u00f3xido redutase (ou VKOR). Outro encima, denominado gamma-glutamil carboxilase ou carboxilase dependente da vitamina K, oxida despois a vitamina K hidroquinona para permitir a carboxilaci\u00f3n do Glu a Gla . A reacci\u00f3n de carboxilaci\u00f3n s\u00f3 ten lugar se a carboxilase pode oxidar a vitamina K hidroquinona a vitamina K ep\u00f3xido ao mesmo tempo; as reacci\u00f3ns de carboxilaci\u00f3n e epoxidaci\u00f3n son d\u00faas reacci\u00f3ns combinadas. A vitamina K ep\u00f3xido \u00e9 despois reconvertida en vitamina K pola vitamina K ep\u00f3xido redutase. A reduci\u00f3n e subseguinte re-oxidaci\u00f3n da vitamina K combinada coa carboxilaci\u00f3n do Glu denom\u00ednase ciclo da vitamina K. Unha das raz\u00f3ns de que os seres humanos raramente te\u00f1an deficiencia de vitamina K \u00e9 que a vitamina K est\u00e1 recicl\u00e1ndose continuamente nas c\u00e9lulas.\nA warfarina e outras drogas coumar\u00ednicas bloquean a acci\u00f3n da vitamina K ep\u00f3xido redutase. Isto ten como resultado o producir unha diminuci\u00f3n nos tecidos das concentraci\u00f3ns de vitamina K e vitamina K hidroquinona, que fai que a reacci\u00f3n de carboxilaci\u00f3n catalizada pola glutamil carboxilase sexa ineficiente. Isto fai que se produzan factores de coagulaci\u00f3n con Gla inadecuados. Sen Gla no extremo amino terminal destes factores, xa non poden unirse establemente ao endotelio dos vasos sangu\u00edneos e non poden activar a coagulaci\u00f3n nos tecidos danados. Como \u00e9 imposible predicir que dose de warfarina dar\u00e1 o grao desexado de supresi\u00f3n da coagulaci\u00f3n, o tratamento con warfarina debe ser cuidadosamente monitorizado para evitar as sobredoses.\nProte\u00ednas gamma-carboxiglutamato ou prote\u00ednas Gla.\nActualmente, foron caracterizadas as seguintes prote\u00ednas que conte\u00f1en Gla humanas ata a s\u00faa estrutura primaria: o factor II de coagulaci\u00f3n sangu\u00edneo (protrombina), factores VII, IX, e X, as prote\u00ednas anticoagulantes C e S, e a prote\u00edna Z de uni\u00f3n ao factor X. A prote\u00edna Gla \u00f3sea osteocalcina, a prote\u00edna Gla da matriz inhibidora da calcificaci\u00f3n (MGP), a prote\u00edna Gas6, e as catro prote\u00ednas Gla transmembrana (TMGPs) cuxa funci\u00f3n se desco\u00f1ece. A Gas6 pode funcionar como un factor de crecemento que activa o receptor tirosina quinase Axl e estimula a proliferaci\u00f3n celular ou prev\u00e9n a apoptose nalgunhas c\u00e9lulas. En todos os casos nos que a funci\u00f3n \u00e9 co\u00f1ecida, a presenza de residuos Gla nestas prote\u00ednas \u00e9 esencial para a s\u00faa actividade funcional.\nAs prote\u00ednas Gla est\u00e1n presentes nunha ampla variedade de vertebrados: mam\u00edferos, aves, r\u00e9ptiles, e peixes. O veleno de varias serpes australianas act\u00faa activando o sistema de coagulaci\u00f3n sangu\u00edneo humano. Nalg\u00fans casos a activaci\u00f3n \u00e9 realizada por encimas das serpes que conte\u00f1en Gla, que se unen ao endotelio dos vasos sangu\u00edneos humanos e catalizan a conversi\u00f3n dos factores procoagulante ao seu estado activado, orixinando unha coagulaci\u00f3n sangu\u00ednea non desexada e potencialmente mortal.\nOutra interesante clase de prote\u00ednas que conte\u00f1en Gla, presentes en invertebrados \u00e9 sintetizada polo molusco depredador de peixes do grupo dos conos da especie \"Conus geographus\". Estes gaster\u00f3podos producen un veleno que cont\u00e9n centos de p\u00e9ptidos neuroactivos, ou conotoxinas, que \u00e9 o suficientemente t\u00f3xico para matar a un humano adulto. Varias das conotoxinas conte\u00f1en de 2\u20135 residuos Gla.\nFunci\u00f3ns nas bacterias.\nMoitas bacterias, como \"Escherichia coli\" presentes no intestino groso, poden sintetizar vitamina K2 (na forma menaquinona-7), pero non vitamina K1 (filoloquinona). Nestas bacterias, a menaquinona funciona transferindo dous electr\u00f3ns entre d\u00faas pequenas mol\u00e9culas, nun proceso chamado respiraci\u00f3n anaer\u00f3bica. Por exemplo, unha pequena mol\u00e9cula con exceso de electr\u00f3ns (ou doante de electr\u00f3ns) como o lactato, formiato, ou NADH, coa axuda dun encima, traspasa dous electr\u00f3ns \u00e1 menaquinona. A menaquinona, coa axuda doutro encima, transpasar\u00e1 \u00e1 s\u00faa vez os dous electr\u00f3ns a un oxidante axeitado, como fumarato ou nitrato (tam\u00e9n chamados aceptores de electr\u00f3ns). A menaquinona \u00e9, pois, un intermediario na transferencia de electr\u00f3ns. Ao ceder eses dous electr\u00f3ns ao fumarato ou nitrato converten estas mol\u00e9culas en succinato ou nitrito + auga, respectivamente. Algunhas destas reacci\u00f3ns xeran enerx\u00eda en forma de ATP, de modo similar a como acontece na respiraci\u00f3n aer\u00f3bica, pero sen utilizar o os\u00edxeno como aceptor final de electr\u00f3ns, sen\u00f3n fumarato ou nitrato. \"Escherichia coli\" pode realizar tanto a respiraci\u00f3n aer\u00f3bica coma a respiraci\u00f3n anaer\u00f3bica mediada pola menaquinona.\nVitamina K e sa\u00fade.\nExisten evidencias fisiol\u00f3xicas e observacionais de que a vitamina K xoga un papel no crecemento do \u00f3so e no mantemento da densidade \u00f3sea, pero os esforzos por atrasar o comezo da osteoporose con suplementaci\u00f3n con vitamina K demostraron ser ineficaces.\nNos Estados Unidos a FDA non aprobou o uso de ningunha forma de vitamina K para a prevenci\u00f3n e tratamento da osteoporose; a\u00ednda que certos estudos mostran que a MK4 fai decrecer as fracturas ata nun 87%. No Xap\u00f3n o Ministerio de Sanidade aprobou desde 1995 o uso da MK4 na cantidade de 45\u00a0mg diarios para a prevenci\u00f3n e o tratamento da osteoporose.\nA vitamina K2 (a forma MK4, pero non a MK7 nin a vitamina K1) tam\u00e9n se viu que axuda a previr as fracturas nas seguintes circunstancias: \nAlg\u00fans estudos sinalan que a vitamina K poder\u00eda protexer contra a enfermidade de Alzheimer.\nNo Xap\u00f3n certos estudos coa vitamina K2 na s\u00faa forma menaquinona-4 indicaban que pod\u00eda protexer contra o c\u00e1ncer hep\u00e1tico a mulleres con cirrose Un estudo alem\u00e1n sobre o c\u00e1ncer de pr\u00f3stata indicaba que hab\u00eda unha relaci\u00f3n inversa entre o consumo de vitamina K2 e o desenvolvemento de c\u00e1ncer de pr\u00f3stata avanzado.\nEn modelos animais a MK4 viuse que a MK4 prev\u00e9n a calcificaci\u00f3n arterial, o que indica o seu papel potencial na prevenci\u00f3n das doenzas cardiovasculares. Neste estudo a vitamina K1 foi tam\u00e9n probada e mostrou que non serv\u00eda de prevenci\u00f3n para a clacificaci\u00f3n arterial (a MK4 si).\nA vitamina K \u00e9 un ant\u00eddoto contra o envelenamento por anticoagulantes do grupo da coumarina (4-hidroxicoumarinas), entre as cales est\u00e1 a warfarina, e os anticoagulantes que se usan nos velenos para roedores.\nHistoria.\nA vitamina K foi identificada en 1929 polo cient\u00edfico dan\u00e9s Henrik Dam cando estaba investigando a funci\u00f3n do colesterol e alimentou polos cunha dieta moi baixa en colesterol. Despois de varias semanas, os animais desenvolveron hemorraxias e empezaron a sangrar. Estes trastornos non se pod\u00edan solucionar engadindo colesterol purificado na dieta. Parec\u00eda que xunto co colesterol dos alimentos \u00eda un segundo composto, que foi extra\u00eddo, e foi denominado vitamina da coagulaci\u00f3n. A nova vitamina recibiu a letra K porque o seu descubrimento apareceu inicialmente nunha publicaci\u00f3n alem\u00e1, e al\u00ed foi designada \"Koagulationsvitamin\".\nEdward Adelbert Doisy da Universidade de Saint Louis fixo a maior parte da investigaci\u00f3n que levou a descubrir a estrutura e natureza qu\u00edmica da vitamina K. Dam e Doisy compartiron o premio Nobel de Medicina de 1943 polos seus traballos sobre a vitamina K (K1 e K2) publicados en 1939. Varios laboratorios sintetizaron os compostos en 1939.\nDurante varias d\u00e9cadas o modelo de polo con deficiencia de vitamina K foi o \u00fanico m\u00e9todo de cuantificar a vitamina K nos alimentos: fac\u00edase que os polos fosen deficientes en vitamina K e seguidamente eran alimentados con cantidades co\u00f1ecidas de alimentos que conti\u00f1an vitamina K. O grao en que se recuperaba a coagulaci\u00f3n sangu\u00ednea coa dieta recibida serv\u00eda para cuantificar o seu contido en vitamina K. Tres grupos de m\u00e9dicos atoparon independentemente este m\u00e9todo: Instituto Bioqu\u00edmico da Universidade de Copenague (Dam e Johannes Glavind), Departamento de Patolox\u00eda da Universidade de Iowa (Emory Warner, Kenneth Brinkhous, e Harry Pratt Smith), e a Cl\u00ednica Mayo (Hugh Butt, Albert Snell, e Arnold Osterberg).\nO primeiro informe publicado dun tratamento exitoso con vitamina K dunha hemorraxia potencialmente mortal nun paciente afectado de deficiencia de protrombina data de 1938 e estaba asinado por Smith, Warner, e Brinkhous.\nA funci\u00f3n precisa da vitamina K non se descubriu ata 1974, cando tres laboratorios (Stenflo \"et al.\", Nelsestuen \"et al.\", e Magnusson \"et al.\") illaron o factor de coagulaci\u00f3n protrombina (factor II) dependente da vitamina K de vacas que recibiron unha alta dose de warfarina, un antagoista da vitamina K. Demostrouse que mentres que as vacas tratadas con warfarina ti\u00f1an unha forma de protrombina que conti\u00f1a 10 residuos do amino\u00e1cido glutamato (Glu) preto do extremo amino-terminal desta prote\u00edna, as vacas normais (non tratadas) conti\u00f1an 10 residuos infrecuentes que foron quimicamente identificados como gamma-carboxiglutamato, ou Gla. Os grupos carboxilo extra no Gla deixaban claro que a vitamina K xogaba un papel na reacci\u00f3n de carboxilaci\u00f3n durante a cal o Glu se convert\u00eda en Gla.\nOs mecanismos bioqu\u00edmicos por medio dos cales a vitamina K converte o Glu en Gla foron dilucidados nos \u00faltimos 30 anos."}
{"id": "191070", "revid": "5863", "url": "https://gl.wikipedia.org/wiki?curid=191070", "title": "Jer\u00f3nimo Berm\u00fadez de Castro", "text": "Jer\u00f3nimo Berm\u00fadez de Castro, nado en Ourense en 1530 e finado en Tui en 1599, foi un dramaturgo galego en lingua castel\u00e1, autor do S\u00e9culo de Ouro.\nTraxectoria.\nDe orixe nobre, viaxou pola pen\u00ednsula Ib\u00e9rica (residiu un tempo en Portugal), Francia e o norte de \u00c1frica. Ao seu regreso a Espa\u00f1a ingresou na Orde de San Domingos e foi catedr\u00e1tico de Teolox\u00eda na Universidade de Salamanca.\nEst\u00e1 considerado o primeiro autor de traxedias en lingua castel\u00e1. Presentou temas senequistas en lugar de temas cl\u00e1sicos. Os dramas de S\u00e9neca fix\u00e9ronse moi co\u00f1ecidos no reino de Castela trala traduci\u00f3n no s\u00e9culo XIV por parte do dramaturgo Antonio Vilaragut.\nEn 1577 publicou co pseud\u00f3nimo de Antonio Silva \"Nise lastimosa\" e \"Nise laureada\". Est\u00e1n inspiradas no personaxe de In\u00e9s de Castro, arist\u00f3crata galega amante do rei Pedro I de Portugal e executada por raz\u00f3n de Estado en 1355. Este tema tam\u00e9n foi tratado por dramaturgos como Luis V\u00e9lez de Guevara (\"Reinar despu\u00e9s de morir\"), Aphra Behn, Madame de Genlis ou Ant\u00f3nio Ferreira. A segunda peza \u00e9 a m\u00e1is orixinal, e nela aparece por vez primeira a coroaci\u00f3n do cad\u00e1ver de In\u00e9s. Est\u00e1 adicada, con data do 8 de maio de 1575, a Fernando Ruiz de Castro y Andrade, primox\u00e9nito do ent\u00f3n conde de Lemos.\nTam\u00e9n escribi\u00f3 un poema en cinco cantos de oitavas reais que describ\u00eda \"El viaje del gran duque de Alba, don Fernando \u00c1lvarez de Toledo, desde Italia a Flandes\", se ben quedou in\u00e9dito e actualmente est\u00e1 perdido. Ao parecer, este nobre foi o seu mecenas, pois escribiulle tam\u00e9n unha loa p\u00f3stuma en d\u00edsticos latinos chamado \"Hesperodia\" (1589), traducido despois en verso solto castel\u00e1n co propio t\u00edtulo de \"La Hespero\u00edda, paneg\u00edrico al grata duque de Alba\" ilustrado con prolixas glosas en que refiere algunhas noticias da s\u00faa propia vida.\nV\u00e9xase tam\u00e9n.\nBibliograf\u00eda.\nEugenio de Ochoa editou en \"Tesoro del teatro espa\u00f1ol\" (Par\u00eds, 1838, tomo I) as d\u00faas Nises, cuxa \"editio princeps\" \u00e9 \"Primeras tragedias espa\u00f1olas, Nise lastimosa y Nise laureada, do\u00f1a In\u00e9s de Casiro y Valladares, princesa de Portugal. Compuestas Por Antonio de Sylva\", Madrid, por Francisco S\u00e1nchez, 1577."}
{"id": "191071", "revid": "85894", "url": "https://gl.wikipedia.org/wiki?curid=191071", "title": "Alberto Valverde P\u00e9rez", "text": "Alberto Valverde P\u00e9rez, nado en Nigr\u00e1n, \u00e9 un pol\u00edtico galego do PPdeG. Foi alcalde de Nigr\u00e1n dende o 2011 ata o 2015.\nTraxectoria.\nLicenciado en Ciencias Pol\u00edticas, \u00e9 empregado de banca. Presentouse \u00e1s elecci\u00f3ns municipais de 2011 en Nigr\u00e1n encabezando a candidatura do PPdeG e foi elixido alcalde por maior\u00eda absoluta.\nNas elecci\u00f3ns municipais de 2015 perdeu a maior\u00eda absoluta, obtendo o seu partido, o PP, conseguindo 6 concelleiros fronte os 7 do PSdeG. SON conseguiu 2, U.C. Nigr\u00e1n e o BNG conseguiron un concelleiro cada un. O PP non deu pactado con ning\u00fan partido e o PSdeG conseguiu sen maior\u00eda absoluta a alcald\u00eda."}
{"id": "191073", "revid": "98629", "url": "https://gl.wikipedia.org/wiki?curid=191073", "title": "Chorale Roanne Basket", "text": "O Chorale Roanne Basket \u00e9 un club profesional de baloncesto franc\u00e9s con sede na cidade de Le Mans, na rexi\u00f3n de R\u00f3dano-Alpes. Actualmente xoga na Ligue Nationale de Basket Pro A (LNB Pro A), a m\u00e1xima categor\u00eda do baloncesto galo. No ano 1959 o club ga\u00f1ou o seu primeiro campionato de liga, repetindo t\u00edtulo en 2007. O seu pavill\u00f3n como local \u00e9 o Halle Andr\u00e9-Vacheresse, recinto con capacidade para 5\u00a0020 espectadores.\nHistoria.\nFundado en 1937, o Chorale Roanne pos\u00fae nas s\u00faas vitrinas dous t\u00edtulos nacionais, o primeiro en 1959 e o m\u00e1is recente en 2007. O palmar\u00e9s do equipo tam\u00e9n incl\u00fae unha La Semaine des As Cup (2007) e m\u00faltiples participaci\u00f3n en competici\u00f3ns europeas. Na temporada 2007\u221208, o club mesmo xogou na Euroliga. O club perdeu o seu posto na m\u00e1xima categor\u00eda pouco despois de ga\u00f1ar o seu segundo t\u00edtulo, na tempada 2013\u221214. Despois de cinco temporadas na LNB Pro B, o club regresou na temporada 2018\u221219 \u00e1 m\u00e1xima categor\u00eda."}
{"id": "191074", "revid": "5132", "url": "https://gl.wikipedia.org/wiki?curid=191074", "title": "Chorale Roanne", "text": ""}
{"id": "191075", "revid": "5132", "url": "https://gl.wikipedia.org/wiki?curid=191075", "title": "Chorale de Roanne", "text": ""}
{"id": "191076", "revid": "5132", "url": "https://gl.wikipedia.org/wiki?curid=191076", "title": "Roanne Basket", "text": ""}
{"id": "191079", "revid": "5863", "url": "https://gl.wikipedia.org/wiki?curid=191079", "title": "Efr\u00e9n Juanes", "text": "Efr\u00e9n Juanes Rodr\u00edguez, nado en Nigr\u00e1n, \u00e9 un pol\u00edtico galego do PSdeG-PSOE.\nTraxectoria.\nFillo de Humberto Juanes Fidalgo, fundador do PSOE de Nigr\u00e1n. \u00c9 profesor e foi director do CEIP Humberto Juanes. Presentouse \u00e1s elecci\u00f3ns municipais de 2007 en Nigr\u00e1n encabezando a candidatura do PSdeG-PSOE e foi elixido alcalde."}
{"id": "191080", "revid": "1888", "url": "https://gl.wikipedia.org/wiki?curid=191080", "title": "Efr\u00e9n Juanes Rodr\u00edguez", "text": ""}
{"id": "191081", "revid": "98629", "url": "https://gl.wikipedia.org/wiki?curid=191081", "title": "Los Chichos", "text": "Los Chichos \u00e9 un grupo de rumba flamenca formado polos irm\u00e1ns Julio e Emilio Gonz\u00e1lez Gabarre e mais polo fillo deste, Emilio Gonz\u00e1lez Garc\u00eda (\"Junior\"). Son os m\u00e1ximos expo\u00f1entes da rumba espa\u00f1ola e un dos grupos musicais espa\u00f1ois contempor\u00e1neos m\u00e1is importantes cuns vinte mill\u00f3ns de discos vendidos.\nTraxectoria.\nInicios (1973-1980).\nEmilio Gonz\u00e1lez Gabarre comezou a actuar en Salamanca, acompa\u00f1ando coa guitarra os cantes dun familiar seu. Regresou a Madrid acompa\u00f1ado polo seu irm\u00e1n Julio, sendo representados por Eduardo Guerv\u00f3s, que comezou a procurarlles actuaci\u00f3ns. O nome procede do alcume de Emilio, \"El Chicho\".\nDeron o seu primeiro concerto na sala Nuevo Electra de Vigo. A sala obrigounos a contratar a outro membro como percusionista, e acompa\u00f1ounos Juan Antonio J\u00edmenez Mu\u00f1oz \"Jero\", un rapaz valisoletano que marchou vivir a Madrid ao quedar orfo de pai con 5 anos. Na viaxe dos tres cara a Vigo, Jero amosoulles temas de composici\u00f3n propia, como \"Libre libre quiero ser\".\nO pai de Paco de Luc\u00eda presentounos ante a produtora Phillips, que comezou a editar os seus primeiros sinxelos. Producidos por Torregrosa, que colaborou na peculiar sonoridade do grupo: rumba-rock contundente gravada co exclusivo sistema Dolby-B, con deixe da m\u00fasica das pel\u00edculas de cine kinki e \"blaxploitation\" da \u00e9poca, cunha potente li\u00f1a de baixo-percusi\u00f3n e arranxos orquestrais na secci\u00f3n de vento. As s\u00faas letras falaban da vida nos barrios obreiros da periferia urbana, onde a droga e a delincuencia comezaban a facer estragos. Tam\u00e9n se fala das relaci\u00f3ns sociais, como o amor.\nAo tempo, \"Jero\" compuxo tres temas para o primeiro disco de Las Grecas, paradigma do gipsy-rock do momento, destacando \"Orgullo\".\nA partir do cuarto disco inclu\u00edron temas compostos por Emilio e sons de sintetizador. Isto achegou o seu son a discotecas, salas de billar e barracas de feira. O disco \"Hoy igual que ayer\" \u00e9 m\u00e1is lento, con temas case mel\u00f3dicos, se ben con \"Amor y ruleta\" (1979) retomaron a rumba-rock. Isto permitiulles aumentar as s\u00faas aparici\u00f3n televisivas e os concertos.\n\u00c9xito (1980-1985).\nNa d\u00e9cada de 1980 acadaron grande \u00e9xito, o que serviu para renovar o seu contrato con Philips, lanzando a ritmo dun LP por ano. O disco \"Adelante\" presenta novidades, con son de sintetizadores e arranxos lixeiramente tecno moi vangardistas, que substit\u00faen os antigos sons orquestrados. Con todo, regresaron \u00e1 antiga forma musical por considerala m\u00e1is aut\u00e9ntica no seguinte disco, \"Yo, el Vaquilla\" (1985), escrito expresamente para a pel\u00edcula hom\u00f3nima e que acadou unha popularidade sorprendente.\nDecadencia (1985-1990).\nNestes cinco anos editaron s\u00f3 dous discos de estudio, por mor das discusi\u00f3ns internas (especialmente entre Jero e Julio) e os problemas coas drogas, o que provocou a marcha de Juan Antonio Jim\u00e9nez. Como punto final, quedou un dobre \u00e1lbum en directo, gravado na sala J\u00e1cara de Madrid con todos os seus \u00e9xitos.\nNova formaci\u00f3n (1990-2009).\nOs irm\u00e1ns Gonz\u00e1lez retomaron o grupo coa incorporaci\u00f3n do fillo de Emilio, Junior, que xa substitu\u00edra a Jero nalgunhas galas. A admisi\u00f3n definitiva no grupo chegou tras un concerto en Montju\u00efc en 1991. Por\u00e9n, a calidade do tr\u00edo resentiuse, e os tres discos editados na d\u00e9cada de 1990 non acadaron o nivel dos anteriores.\nAo tempo, Jero (xa como \"Jeros\"), editou dous discos mediocres, se ben a s\u00faa figura seguiu sendo admirada e respectada. Por\u00e9n, non soportou a situaci\u00f3n e suicidouse en 1995.\nNo ano 2000 acadaron de novo os primeiros postos nas listas de vendas coa reedici\u00f3n dunha recompilaci\u00f3n en dobre CD. No 2001 editaron \"Ladr\u00f3n de amores\", cunha imaxe m\u00e1is elegante, cambios na tem\u00e1tica das canci\u00f3ns e unha boa produci\u00f3n, chegando a ser disco de ouro. No 2002 editaron \"Cabibi\", e en 2009 \"El amor deja Sentencia\"."}
{"id": "191083", "revid": "23204", "url": "https://gl.wikipedia.org/wiki?curid=191083", "title": "Scream", "text": "O nome Scream pode facer referencia:"}
{"id": "191084", "revid": "89787", "url": "https://gl.wikipedia.org/wiki?curid=191084", "title": "Negramaro", "text": "Negramaro \u00e9 unha banda de rock italiana creada en 1999 e exitosa dende o 2005. O seu nome prov\u00e9n do \"Negroamaro\", un vi\u00f1o producido na s\u00faa rexi\u00f3n natal, Salento, que forma parte da rexi\u00f3n administrativa de Puglia, no sur de Italia.\nO seu primeiro \u00e9xito foi o seu primeiro sinxelo, \"Come sempre\". Participaron no festival de San Remo en 2005 na secci\u00f3n \u00abnovas figuras\u00bb, oportunidade na que lanzaron o \u00e1lbum \"Mentre tutto scorre\", que inclu\u00eda sinxelos famosos como \"Estate\", \"Solo 3 minuti\" e \"Nuvole e lenzuola\", este \u00faltimo quedou no 9\u00ba lugar no r\u00e1nking italiano. En setembro do 2006 ga\u00f1aron o premio do Festival de Verona. Un ano despois, quedaron no primeiro posto da final do Festival de Verona coa canci\u00f3n \"Parlami d'amore\". No xogo Guitar Hero World Tour est\u00e1 dispo\u00f1ible a canci\u00f3n \"Nuvole e lenzuola\", da que existe unha versi\u00f3n en castel\u00e1n chamada \"Nubes y s\u00e1banas\"."}
{"id": "191085", "revid": "1131", "url": "https://gl.wikipedia.org/wiki?curid=191085", "title": "Henrique V de Inglaterra", "text": "Henrique V de Inglaterra foi un rei ingl\u00e9s nado no castelo de Monmouth o 16 de setembro de 1387, como segundo fillo \u2014o primox\u00e9nito, Eduardo, morrera \u00f3 nacer en 1382\u2014 de Henrique, duque de Lancaster \u2014despois Henrique IV\u2014 e de Mar\u00eda de Bohun. \u00d3 acceder \u00f3 trono seu pai, tras depo\u00f1er a Ricardo II (1399), converteuse en pr\u00edncipe de Gales e herdeiro do trono ingl\u00e9s.\nHenrique V foi nomeado cabaleiro en d\u00faas ocasi\u00f3ns. A primeira foi \u00f3s 12 anos de idade, no medio dun campo de batalla irland\u00e9s (1399), pola espada de Ricardo II. O rei ingl\u00e9s levaba o mozo Henrique \u00f3 combate en calidade de ref\u00e9n para garantir o bo comportamento do seu pai Henrique de Lancaster, opositor pol\u00edtico da coroa. Prisioneiro e todo, o rapaz demostrou o seu valor contra os rebeldes irlandeses, o que lle valeu este primeiro reco\u00f1ecemento. A segunda vez, foi polo seu pai Henrique IV (que xa derrocara e fixera asasinar a Ricardo II e usurpara o trono), un d\u00eda antes da coroaci\u00f3n daquel e da s\u00faa propia ascensi\u00f3n \u00f3 Principado de Gales.\n\u00d3 ano seguinte, 1400, Henrique IV mandou o seu fillo a reprimir unha gran rebeli\u00f3n dun xefe gal\u00e9s que reclamaba para si o principado. En menos de dous anos, o mozo conseguiu sufocar a rebeli\u00f3n, inclu\u00edndo os ex\u00e9rcitos de dous xefes ingleses que se pregaran a ela. Dos guerreiros galeses aprender\u00eda Henrique as t\u00e1cticas guerrilleiras que m\u00e1is tarde aplicar\u00eda en Francia.\nXuventude e reivindicaci\u00f3ns sobre Francia.\n\u00c1 morte de Henrique IV (20 de marzo de 1413), Henrique sobe \u00f3 trono como Henrique V e dende o comezo do seu reinado o seu obxectivo principal foi reivindicar para Inglaterra as posesi\u00f3ns francesas que el consideraba s\u00faas: os ducados de Aquitania, G\u00fciena, Gascu\u00f1a e Normand\u00eda; o que naquela \u00e9poca significaba, m\u00e1is ou menos, un terzo do reino de Francia.\nBaixo a an\u00e1lise da Historia moderna, poder\u00edanse considerar v\u00e1lidos os dereitos de Henrique a tales ducados: en 1152, a derradeira duquesa independente de Aquitania, a c\u00e9lebre Leonor, divorciada do rei Lu\u00eds VII de Francia, casou co ent\u00f3n Conde de Anjou e Normand\u00eda, Henrique Plantagenet, que logo (1154) ser\u00eda o rei Henrique II de Inglaterra. Como era l\u00f3xico, a duquesa Leonor leva en dote \u00f3 matrimonio t\u00f3dolos seus estados.\nOs ingleses perder\u00edan Aquitania baixo a reinado de Xo\u00e1n Sen Terra (1199-1216, irm\u00e1n de Ricardo Coraz\u00f3n de Le\u00f3n e logo perder\u00e1n os outros ducados baixo o reinado de Eduardo III, en plena Guerra dos Cen Anos.\nGuerra dos Cen Anos e Agincourt.\nHenrique V decide retomar a loita por recuperar os devanditos estados, e conseguirao, cunha sorte inimaxinable: os ataques de tolemia que padec\u00eda o rei Carlos VI de Francia e a guerra civil en dito pa\u00eds entre os duques de Borgo\u00f1a (Xo\u00e1n Sen Medo) e de Orleans, converteron ese momento no ideal para que Henrique decidise atacar.\nHenrique fixo formar unha gran frota, modernizou o sistema de recrutamento e agregou novas armas e pezas de artiller\u00eda para o seu grande ex\u00e9rcito: cruzou o Canal da Mancha e en setembro de 1415 asediou a estrat\u00e9xica cidade de Harfleur, sita no estuario do Sena. Pese a tomala, o cerco causou tantas baixas \u00f3s ingleses que Henrique decide retirarse ata Calais para volver a Inglaterra. No cami\u00f1o, el e o seu ex\u00e9rcito foron alcanzados polos franceses en Agincourt, onde acadou unha resoante vitoria a pesar de ser superado numericamente.\nEsta foi a vitoria final de Henrique: en Agincourt (25 de outubro) capturou importantes nobres franceses, entre eles o mesmo duque de Orleans, primo do rei, que non ser\u00e1 liberado do seu cativerio en Inglaterra ata 1440. As\u00ed mesmo, recuperou tres cuartas partes dos territorios que reclamaba.\nMatrimonio.\nPero, como h\u00e1bil estadista que era, Henrique V decide unirse \u00e1 dinast\u00eda real dos Valois por matrimonio, solicitando a man da xove princesa Catarina, a m\u00e1is nova das seis fillas do rei Carlos VI e a ra\u00ed\u00f1a Isabel de Baviera.\n\u00d3 mesmo tempo que xestionaba o seu matrimonio, meteu presi\u00f3n \u00f3 soberano franc\u00e9s a reco\u00f1ecerlle a s\u00faa vitoria e nomealo lex\u00edtimo herdeiro do trono de Francia.\nDeste modo, ch\u00e9gase a asinar o Tratado de Troyes de 1420, mediante o cal Carlos VI reco\u00f1eceu a Henrique V como o seu \u00fanico herdeiro tras o seu matrimonio con Catarina, celebrado na catedral da mesma cidades de Troyes o 2 de xu\u00f1o dese ano. No tratado estipulouse que os descendentes de Henrique V e Catarina ser\u00edan os sucesores do rei Carlos VI \u00e1 s\u00faa morte. As\u00ed mesmo, no Tratado desherdaba \u00f3 seu fillo o delf\u00edn Carlos, a quen a s\u00faa propia nai Isabel acusou de ser bastardo. A sinatura deste convenio, que equival\u00eda \u00f3 falecemento da coroa francesa, produciu unha grande onda de patriotismo: moitos dos grandes nobres franceses -como os duques da Breta\u00f1a, Alen\u00e7on, Berry e outros- rexeitaron o tratado e sostiveron a lexitimidade dos dereitos do delf\u00edn como herdeiro.\nMorte.\nA finais de 1420 Henrique decide retornar a Inglaterra, levando con el a s\u00faa esposa Catarina. Do seu matrimonio nacer\u00e1 un \u00fanico fillo: Henrique VI (nado no Castelo de Windsor, o 6 de decembro de 1421 - morto asasinado na Torre de Londres en 1471), sucesor do seu pai nos tronos de Inglaterra e Francia.\nComo a situaci\u00f3n en Francia era convulsa e insegura, Henrique V decide regresar \u00f3 pa\u00eds galo a principios de 1422, deixando \u00e1 s\u00faa esposa e fillo en Inglaterra. Non volver\u00eda a velos nunca m\u00e1is.\nEnfermo de disenter\u00eda, decide facer uns \u00faltimos esforzos por preservar os logros derivados das s\u00faas vitorias francesas. Xa tan feble que s\u00f3 pod\u00eda ser levado en liteira, morre no bosque de Vincennes o 31 de agosto de 1422, dezaseis d\u00edas antes de cumprir os 35 anos de idade. O seu corpo foi trasladado a Inglaterra e est\u00e1 soterrado na abad\u00eda de Westminster."}
{"id": "191092", "revid": "7596", "url": "https://gl.wikipedia.org/wiki?curid=191092", "title": "Ra\u00fal Emilio Castro", "text": "Ra\u00fal Emilio Castro Rodr\u00edguez, nado en 1953, \u00e9 un pol\u00edtico galego do PPdeG.\nTraxectoria.\nProfesor de EXB. Concelleiro e tenente de alcalde das Neves con Oswaldo Gonz\u00e1lez Pereira. Logo da decisi\u00f3n de Oswaldo Gonz\u00e1lez de non presentarse, presentouse \u00e1s elecci\u00f3ns municipais de 1999 nas Neves encabezando a candidatura do PPdeG e foi elixido alcalde por maior\u00eda absoluta. Volveu ser elixido alcalde nas sucesivas elecci\u00f3ns, sempre con maior\u00eda absoluta."}
{"id": "191094", "revid": "1888", "url": "https://gl.wikipedia.org/wiki?curid=191094", "title": "Ra\u00fal Emilio Castro Rodr\u00edguez", "text": ""}
{"id": "191108", "revid": "89787", "url": "https://gl.wikipedia.org/wiki?curid=191108", "title": "Alonso Mancebo", "text": "Alonso Mancebo foi un rexedor do concello de Pontedeume no s\u00e9culo XVI. A s\u00faa dona, Catalina Torquemada deixou no seu testamento en 1548 todos os seus bens ao seu marido, mais imp\u00f3n a condici\u00f3n de que se respectasen as catro capelan\u00edas na capela que fundaran, e que o sobrante do destinado a tal fin fora para casar orfos e vestir pobres.\nO testamento de Alonso Mancebo e do ano 1557, e nel mant\u00e9n as condici\u00f3ns impostas pola s\u00faa dona. Xorde deste modo a que ser\u00eda co\u00f1ecida como Obra P\u00eda de Mancebo, que actuou como tal durante tres s\u00e9culos. A partir de 1838 o di\u00f1eiro destinouse \u00e1 instruci\u00f3n p\u00fablica.\nUnha r\u00faa do centro hist\u00f3rico de Pontedeume leva o seu nome por acordo da corporaci\u00f3n municipal de 14 de decembro de 1895."}
{"id": "191113", "revid": "1888", "url": "https://gl.wikipedia.org/wiki?curid=191113", "title": "Jos\u00e9 Blanco Pazos", "text": "Jos\u00e9 Blanco Pazos, nado na Ba\u00f1a o 11 de marzo de 1929 e finado en Negreira o 24 de decembro de 2022, foi un pol\u00edtico galego do PPdeG.\nTraxectoria.\nEmigrante en Buenos Aires, onde casou cunha negreiresa, retornou aos 69 anos a Negreira. Presentouse \u00e1s elecci\u00f3ns municipais de 1995 en Negreira encabezando a candidatura do PPdeG e foi elixido alcalde por maior\u00eda absoluta. Volveu ser elixido alcalde en 1999 e 2003, sempre con maior\u00eda absoluta. Logo de abandonar o PPdeG presentouse \u00e1 alcald\u00eda de Negreira nas municipais de 2011 polo Partido Blanco de Negreira (PBN) e foi elixido alcalde grazas a un pacto co PPdeG. En virtude deste acordo, dimitiu en xu\u00f1o de 2013, e foi sucedido polo l\u00edder do PPdeG Juan Rey Maceira. A partir de ent\u00f3n foi primeiro tenente de alcalde e estivo \u00e1 fronte de varias competencias no goberno municipal. Foi n\u00famero 2 da lista do PPdeG nas municipais de 2015, por\u00e9n as elecci\u00f3ns foron ga\u00f1adas polo PSdeG-PSOE, polo que pasou \u00e1 oposici\u00f3n e renunciou \u00e1 s\u00faa acta pouco tempo despois. Finou en Negreira o 24 de decembro de 2022.\nEn 2002 recibiu a Medalla de Bronce de Galicia."}
{"id": "191116", "revid": "5863", "url": "https://gl.wikipedia.org/wiki?curid=191116", "title": "Jos\u00e9 Bouso", "text": "Jos\u00e9 Bouso Alvite, nado en Breto\u00f1a (A Pastoriza) o 3 de maio de 1953, \u00e9 un empresario lugu\u00e9s do sector da construci\u00f3n.\nTraxectoria.\nFoi o vix\u00e9simo segundo presidente do Club Deportivo Lugo, cargo que exerceu dende o ano 2004 ata o 2015, sendo substitu\u00eddo no cargo por Tino Saqu\u00e9s.\nO 17 de maio de 2023, coincidindo co D\u00eda das Letras Galegas, anunciouse de maneira oficial a s\u00faa integraci\u00f3n na refundaci\u00f3n da Sociedade Ximn\u00e1stica Lucense."}
{"id": "191117", "revid": "5863", "url": "https://gl.wikipedia.org/wiki?curid=191117", "title": "Jos\u00e9 Bouso Alvite", "text": ""}
{"id": "191118", "revid": "12452", "url": "https://gl.wikipedia.org/wiki?curid=191118", "title": "Mestre Soutullo", "text": ""}
{"id": "191119", "revid": "1131", "url": "https://gl.wikipedia.org/wiki?curid=191119", "title": "Xos\u00e9 Manuel Pose", "text": "O nome de Xos\u00e9 Manuel Pose pode referirse a:"}
{"id": "191120", "revid": "17467", "url": "https://gl.wikipedia.org/wiki?curid=191120", "title": "Nazario Gonz\u00e1lez Moxenas", "text": ""}
{"id": "191121", "revid": "56817", "url": "https://gl.wikipedia.org/wiki?curid=191121", "title": "Xeneral Morillo", "text": "Xeneral Morillo pode referirse a"}
{"id": "191122", "revid": "5863", "url": "https://gl.wikipedia.org/wiki?curid=191122", "title": "Pi y Margall", "text": ""}
{"id": "191123", "revid": "6459945", "url": "https://gl.wikipedia.org/wiki?curid=191123", "title": "Metro de Bak\u00fa", "text": "O Metro de Bak\u00fa () \u00e9 o sistema de metro que opera na cidade de Bak\u00fa, capital de Acerbaix\u00e1n. Foi inaugurado en 1967, constru\u00eddo a\u00ednda durante a URSS, e foi a primeira rede de metro da Rep\u00fablica Socialista Sovi\u00e9tica de Acerbaix\u00e1n. \u00c1 semellanza doutros metropolitanos sovi\u00e9ticos, as s\u00faas estaci\u00f3ns son moi ornamentadas.\nHistoria.\nNos anos 30, o alto desenvolvemento industrial e o aumento da poboaci\u00f3n da cidade fixeron dela unha das maiores e m\u00e1is importantes do C\u00e1ucaso. Seguindo o exemplo de Moscova e Leningrado (actualmente San Petersburgo) se decidiu en 1932 que o medio de transporte m\u00e1is c\u00f3modo \u00e1s necesidades da cidade en pleno desenvolvemento era o metropolitano, que aumentar\u00eda a mobilidade das persoas e diminuir\u00eda o tr\u00e1fico das r\u00faas de Bak\u00fa.\n\u00c1 semellanza doutras cidades da Uni\u00f3n Sovi\u00e9tica, os plans estiveron en suspenso debido \u00e1 segunda guerra mundial para a que foi canalizado todo o capital dispo\u00f1ible. Tras a guerra foi retomada a idea de constru\u00edr un metro en Bak\u00fa, e en 1947 o proxecto foi aprobado. A primeira li\u00f1a ti\u00f1a unha lonxitude aproximada de 10\u00a0km, e abriu o 6 de novembro de 1967. Un ano m\u00e1is tarde, en 1968, foi constru\u00eddo un novo treito de li\u00f1a con 2,2\u00a0km entre as estaci\u00f3ns de 28 de Maio e \u015eah \u0130smail X\u0259tai. Un novo tramo entre as estaci\u00f3ns de N\u0259riman N\u0259rimanov e Neft\u00e7il\u0259r foi constru\u00eddo para servir os suburbios da cidade. A rede prolongouse ata o nordeste desde a estaci\u00f3n de Nizami G\u0259nc\u0259vi en 1976. A construci\u00f3n de estaci\u00f3ns avanzou a ritmo apresurado e en 1986 a rede ti\u00f1a xa a configuraci\u00f3n actual.\nDespois da ca\u00edda da Uni\u00f3n Sovi\u00e9tica non houbo ningunha alteraci\u00f3n no metro de Bak\u00fa, as limitaci\u00f3ns econ\u00f3micas non permitiron que as obras proseguisen. Esp\u00e9rase un investimento da Uni\u00f3n Europea de varios mill\u00f3ns de euros para axuda no desenvolvemento da rede. Os \u00faltimos anos foron de adversidades para o metro e para o seu funcionamento, en particular, o feito de teren ocorrido dous atentados terroristas, un en 1994 e outro en 1995 (oficialmente foi un atentado, pero ata hoxe a\u00ednda non foi confirmado).\nEn 2015, o sistema levou a un total de 608.000 de persoas por d\u00eda e 222 mill\u00f3ns de persoas anuais en 228 vag\u00f3ns de metro."}
{"id": "191125", "revid": "865", "url": "https://gl.wikipedia.org/wiki?curid=191125", "title": "Scream (banda)", "text": ""}
{"id": "191126", "revid": "89787", "url": "https://gl.wikipedia.org/wiki?curid=191126", "title": "BC Donetsk", "text": "O Basketball Club Donetsk (en ucra\u00edno: \"\u0411\u0430\u0441\u043a\u0435\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u0414\u043e\u043d\u0435\u0446\u044c\u043a\", romanizado: \"Basketbol'nij klub Donets'k\") \u00e9 un equipo de baloncesto profesional da cidade de Donetsk que actualmente milita na Superliga de Baloncesto de Ucra\u00edna. A mascota do equipo \u00e9 un tigre, o cal tam\u00e9n aparece no escudo do equipo.\nHistoria.\nNa \u00e9poca da Uni\u00f3n Sovi\u00e9tica hab\u00eda un equipo profesional de baloncesto chamado \"Shakhtar\". Despois da independencia de Ucra\u00edna, o equipo consegue chegar ao segundo posto en Liga e mesmo xogar vinte e catro partidos en competici\u00f3ns europeas. No ano 2006 \u00e9 fundado o BC \"Donetsk\" para continuar coa tradici\u00f3n do baloncesto na capita do Donbass. O fundador do club foi Valery Plekhanov, quen ademais foi o primeiro adestrador do club. O equipo comeza xogando na terceira divisi\u00f3n do pa\u00eds, conseguindo o ascenso \u00e1 Segunda Divisi\u00f3n cun destac\u00e1bel r\u00e9cord de 34 vitorias e 34 partidos. Ao ano seguinte segue a s\u00faa serie de vitorias, conseguindo ascender \u00e1 Superliga cun rexistro de 53 vitorias en 56 partidos. \u00c9 precisamente ao final dese temporada cando o equipo encontra ao seu primeiro patrocinador, Sergei Dyadechko, que tam\u00e9n se converteu no presidente do club. Ao ano seguinte, a pesar de ser un equipo novo na m\u00e1xima categor\u00eda, o club recibe unha \"wild card\" para poder participa no EuroChallenge de 2008\u221209. A persoa que axudou ao equipo a conseguila foi o campi\u00f3n ol\u00edmpico Sergey Bubka.\nXusto antes de comezar a temporada 2008\u221209 o club contrata un novo adestrador Igors Miglinieks, reforzando ao equipo con xogadores de nivel internacional da propia Ucra\u00edna, Belar\u00fas e Porto Rico. O equipo m\u00e1rcase ent\u00f3n un obxectivo ambicioso, quedar entre os tres primeiros equipos da Superliga no seu ano de debut e ter unha boa actuaci\u00f3n no EuroChallenge. O obxectivo ser\u00eda finalmente acadado, ao rematar na segundo posici\u00f3n tras perder na final ante o BC Azovmash. Desde ese ano o club mantense na m\u00e1xima categor\u00eda, conseguindo ga\u00f1ar o t\u00edtulo na temporada 2011\u221212 tras vencer na final por 4-0 ao propio Azovmash. A nivel europeo destaca a s\u00faa chegada aos cuartos de final da Eurocup ese mesmo ano.\nPalmar\u00e9s.\nLiga de Ucra\u00edna\nCopa de Ucra\u00edna"}
{"id": "191127", "revid": "5132", "url": "https://gl.wikipedia.org/wiki?curid=191127", "title": "B.C. Donetsk", "text": ""}
{"id": "191128", "revid": "5132", "url": "https://gl.wikipedia.org/wiki?curid=191128", "title": "BK Donetsk", "text": ""}
{"id": "191129", "revid": "5132", "url": "https://gl.wikipedia.org/wiki?curid=191129", "title": "B.K. Donetsk", "text": ""}
{"id": "191130", "revid": "5132", "url": "https://gl.wikipedia.org/wiki?curid=191130", "title": "Basketbol'nij klub Donets'k", "text": ""}
{"id": "191131", "revid": "5132", "url": "https://gl.wikipedia.org/wiki?curid=191131", "title": "Basketbol'nij klub Donec'k", "text": ""}
{"id": "191132", "revid": "5132", "url": "https://gl.wikipedia.org/wiki?curid=191132", "title": "BK Donec'k", "text": ""}
{"id": "191133", "revid": "5132", "url": "https://gl.wikipedia.org/wiki?curid=191133", "title": "Basketball Club Donetsk", "text": ""}
{"id": "191134", "revid": "5132", "url": "https://gl.wikipedia.org/wiki?curid=191134", "title": "Basketball Klub Donetsk", "text": ""}
{"id": "191138", "revid": "98629", "url": "https://gl.wikipedia.org/wiki?curid=191138", "title": "Fern\u00e1n P\u00e9rez de Andrade o Mozo", "text": "Fern\u00e1n P\u00e9rez de Andrade, chamado o Mozo foi o sexto se\u00f1or de Pontedeume, Ferrol e Vilalba sucedendo \u00e1 s\u00faa sobri\u00f1a Mar\u00eda de Andrade, morta prematuramente. Xa fora rexente durante o mandato de Mar\u00eda de Andrade pola minor\u00eda de idade desta.\nO feito m\u00e1is salient\u00e1bel do seu mandato foi a revolta irmandi\u00f1a.\nLitixios coa Igrexa de Santiago.\nAo igual que os seus antecesores no se\u00f1or\u00edo, non foi demasiado respectuoso coa propiedade allea. Chegou a tomar como se fosen seus os coutos de Muniferral e Fe\u00e1s, que ti\u00f1a en arrendo \u00e1 Igrexa de Santiago. Xa os seus devanceiros, o primeiro Pedro Fern\u00e1ndez de Andrade e Nuno Freire de Andrade, o Mao, tiveran litixios por eses coutos.\nA situaci\u00f3n deb\u00eda ser habitual nas propiedades eclesi\u00e1sticas pois en 1445 o papa Ux\u00edo IV excomulgou a todos os nobres que usurparan terras, coutos e xurisdici\u00f3ns da igrexa de Santiago. Non produciu moito efecto, pois o 23 de setembro de 1449 o arcebispo de Santiago, Rodrigo de Luna, autorizou ao cardeal Mart\u00edn L\u00f3pez a negociar con Fern\u00e1n P\u00e9rez de Andrade para ver de chegar a unha avinza. Esta xesti\u00f3n non deu moitos resultados, xa que o 5 de xullo de 1450, Rodrigo de Luna ameaza a Fern\u00e1n P\u00e9rez de Andrade cunha sanci\u00f3n de 2.000 marabed\u00eds se continuaba esixindo pechos e servizos aos caseiros das terras pertencentes aos c\u00f3engos de Compostela pois estaban libres deles por concesi\u00f3n real e eclesi\u00e1stica.\nA revolta irmandi\u00f1a.\nNa primavera de 1467 tivo lugar o levantamento irmandi\u00f1o. A s\u00faa rapidez colleu por sorpresa aos nobres, fuxindo a maior\u00eda deles a Castela e Portugal. Os feitos acontecidos son co\u00f1ecidos con bastante exactitude grazas en parte ao relato que fixo deles poucos anos despois o cronista de Fernando de Andrade, Vasco da Ponte.\nNas terras dos Andrade as tropas irmandi\u00f1as estaban ao mando de Afonso de Lanz\u00f3s, antigo vasalo de Fern\u00e1n P\u00e9rez de Andrade, quen tomou a vila de Pontedeume facendo fuxir ao que fora seu se\u00f1or. Non lle debeu faltar a axuda dos subxefes irmandi\u00f1os na vila: Afonso de Casal e Gonzalo Pillarte.\nA contraofensiva dos nobres iniciaraa na primavera de 1469 desde Portugal Pedro \u00c1lvarez de Soutomaior, alcumado Pedro Madruga, quen, aliado co arcebispo de Santiago Alonso de Fonseca e con Xo\u00e1n Pimentel, derrotou preto de Santiago a dez mil homes liderados por Pedro Osorio.\nLogo desta vitoria, Fern\u00e1n P\u00e9rez de Andrade, que se achaba desposu\u00eddo dos seus dominios, acudiu \u00e1 chamada de Pedro Madruga xunto con outros nobres como G\u00f3mez P\u00e9rez das Mari\u00f1as I, Sancho S\u00e1nchez de Ulloa e Lopo S\u00e1nchez de Moscoso.\nA coalici\u00f3n dos se\u00f1ores foi tomando paulatinamente os se\u00f1or\u00edos arrebatados. Chegado o momento dispux\u00e9ronse para tomar a fortaleza de Pontedeume onde se fixera forte Afonso de Lanz\u00f3s, mais este, sorprendido pola r\u00e1pida chegada dos se\u00f1ores mandou mensaxeiros pedindo axuda a Diego de Lemos e fortificouse no Castro de Gundi\u00e1n. A chegada da noite impediu a vitoria dos nobres. Afonso de Lanz\u00f3s, sospeitando que non chegar\u00eda a axuda, aproveitou a escuridade para fuxir.\nPor\u00e9n, \u00e1 ma\u00f1\u00e1 seguinte os nobres ach\u00e1ronse con Diego de Lemos que vi\u00f1a \u00e1 fronte dun amplo n\u00famero de irmandi\u00f1os para axudar, e aquela xornada ter\u00eda sido mala para os nobres de non fuxir Afonso de Lanz\u00f3s. Logo dun parlamento entre Pedro Madruga e Diego de Lemos, que eran cu\u00f1ados, este volveu sobre os seus pasos deixando v\u00eda libre aos nobres para perseguiren a Afonso de Lanz\u00f3s quen, ante a imposibilidade de defender Pontedeume, cedeuna ao arcebispo de Santiago, Alonso de Fonseca.\nAfonso de Lanz\u00f3s caera por fin en poder de Fern\u00e1n P\u00e9rez Parragu\u00e9s, quen o entregou a Fern\u00e1n P\u00e9rez de Andrade. Non sabemos cal foi a fin de Afonso de Lanz\u00f3s mais \u00e9 seguro que finou a mans de Fern\u00e1n P\u00e9rez de Andrade. Relata este feito Vasco da Ponte dicindo \"xurara acabar coa casa de Andrade, e esta acabara con el\".\nPouco despois da prisi\u00f3n e morte de Afonso de Lanz\u00f3s produciuse o pasamento de Fern\u00e1n P\u00e9rez de Andrade sen que puidese retornar a Pontedeume, a\u00ednda en poder de Alonso de Fonseca. Debeu morrer pouco despois do 3 de novembro de 1470, data na que testa. Os seus restos foran enterrados no mosteiro de Monfero.\nSer\u00e1 o seu fillo e sucesor Diego de Andrade quen recupere a vila de Pontedeume."}
{"id": "191139", "revid": "29029", "url": "https://gl.wikipedia.org/wiki?curid=191139", "title": "Vasco de Aponte", "text": ""}
{"id": "191140", "revid": "56817", "url": "https://gl.wikipedia.org/wiki?curid=191140", "title": "San Pedro de la Paz", "text": "San Pedro de la Paz \u00e9 un municipio, unha cidade e unha comuna da provincia de Concepci\u00f3n, na rexi\u00f3n de Biob\u00edo, forma unha conurbaci\u00f3n coa capital rexional e veci\u00f1a de Concepci\u00f3n, a comuna sit\u00faase a uns 8 quil\u00f3metros da mesma cidade, ao sur do r\u00edo Biob\u00edo. O seu municipio foi fundado en 1995. Segundo o censo INE de 2002, en termos de poboaci\u00f3n, a comuna ti\u00f1a un total de 80.447 habitantes, unha \u00e1rea \u00e9 de 112,5\u00a0km2 e unha densidade de poboaci\u00f3n de 715,1 hab/km\u00b2. O xentilicio da comuna \u00e9 sanpedrino/a."}
{"id": "191141", "revid": "29029", "url": "https://gl.wikipedia.org/wiki?curid=191141", "title": "Fern\u00e1n Peres de Andrade", "text": "Co nome de Fern\u00e1n Peres de Andrade houbo catro nobres medievais galegos da casa de Andrade:"}
{"id": "191143", "revid": "12452", "url": "https://gl.wikipedia.org/wiki?curid=191143", "title": "Fern\u00e1n P\u00e9rez de Andrade, O Boo", "text": ""}
{"id": "191149", "revid": "124656", "url": "https://gl.wikipedia.org/wiki?curid=191149", "title": "Xes\u00fas Mar\u00eda Barrientos", "text": "Xes\u00fas Mar\u00eda Barrientos Antelo, tam\u00e9n citado como Jes\u00fas Mar\u00eda, nado en A\u00f1obres (Moraime, Mux\u00eda) en 1945, \u00e9 un empresario e pol\u00edtico galego. Foi alcalde de Mux\u00eda 14 anos.\nTraxectoria.\nO pai de Barrientos emigrou \u00e1 Arxentina e nunca volveu, as\u00ed que de moi neni\u00f1o tivo que traballar nunha casa de labranza. Escolarizado, traballou como albanel e, \u00e1 volta do servizo militar montou empresa de seu, dedicada \u00e1 albaneler\u00eda e \u00e1 construci\u00f3n, onde traballou at\u00e9 a s\u00faa xubilaci\u00f3n.\nNa d\u00e9cada de 1970 vinculouse \u00e1 c\u00e1mara agraria e deseguido presentouse \u00e1s primeiras elecci\u00f3ns democr\u00e1ticas en Mux\u00eda encabezando unha candidatura independente. Foi elixido alcalde co apoio de UCD, e foi reelixido nas municipais de 1983 pola Coalici\u00f3n Popular cunha ampla maior\u00eda absoluta. Nas elecci\u00f3ns de 1987 presentouse pola CPG, e foi de novo reelixido alcalde, e como na ocasi\u00f3n anterior cunha ampla maior\u00eda absoluta. Foi un dos alcaldes desta formaci\u00f3n que respaldou o apoio de 3 dos seus deputados provinciais desta formaci\u00f3n \u00e1 moci\u00f3n de censura presentada na Deputaci\u00f3n da Coru\u00f1a polos socialistas de Salvador Fern\u00e1ndez Moreda, fronte \u00f3 aliancista Jos\u00e9 Manuel Romay Beccar\u00eda.\nNas elecci\u00f3ns de 1991 presentouse polo PSdeG-PSOE e ga\u00f1ou novamente, pero sen maior\u00eda absoluta, e perdeu a alcald\u00eda tras apoiaren os concelleiros do PPdeG o \u00fanico edil do BNG. De novo candidato do PSdeG nas municipais de 1995, logrou recuperar a alcald\u00eda grazas a que desta vez si acadou o apoio do BNG, pero en setembro dese mesmo ano viuse obrigado presentar a s\u00faa renuncia \u00e1 alcald\u00eda logo de ser inhabilitado.\nTras isto abandonou a pol\u00edtica durante uns anos, pero tras cumprir a inhabilitaci\u00f3n en 2002 volveu presentarse como independente na candidatura do CDI (unha forza que conseguiu bastante apoio na bisbarra da Costa da Morte) nas municipais de 2003, e foi o \u00fanico concelleiro elixido por esa formaci\u00f3n. En 2007 abandonou a pol\u00edtica para dedicarse \u00e1 empresa.\nVida persoal.\nCasou d\u00faas veces, a primeira na d\u00e9cada dos sesenta con Matilde Varela, a mestra que lle dera clase, e a segunda en 2006 con Pilar Lago Mato. Tivo un fillo (empresario) e d\u00faas fillas (entre elas Merc\u00e9 Barrientos).\nEn 2008 sufriu un ictus."}
{"id": "191152", "revid": "1131", "url": "https://gl.wikipedia.org/wiki?curid=191152", "title": "Lorena Souto", "text": "Lorena Souto, nada no P\u00e1ramo en 1983, \u00e9 unha poeta galega.\nTraxectoria.\nLicenciada en Filolox\u00eda Galega pola Universidade de Santiago de Compostela, cidade onde reside. Foi membro do consello de redacci\u00f3n da revista \"Dorna\" dende 2007. En 2017 ga\u00f1ou o Certame de Poes\u00eda Manuel Leiras Pulpeiro coa obra \"Cole\u00f3pteros\"."}
{"id": "191154", "revid": "89787", "url": "https://gl.wikipedia.org/wiki?curid=191154", "title": "Koninklijk Concertgebouworkest", "text": "A Orquestra Real do Concertgebouw (en neerland\u00e9s \"Koninklijk Concertgebouworkest\") \u00e9 unha orquestra sinf\u00f3nica da cidade de \u00c1msterdam (Pa\u00edses Baixos) con base no Concertgebouw (en galego sala de concertos). A orquestra foi fundada pouco despois da apertura do teatro (1 de abril de 1888), dando o seu primeiro concerto o 3 de novembro de 1888 baixo a direcci\u00f3n de Willem Kes, quen ser\u00eda o seu principal director nos seus primeiros sete anos de historia. En 1988, a Ra\u00ed\u00f1a Beatriz dos Pa\u00edses Baixos deulle o t\u00edtulo de \"Real\" \u00e1 orquestra. En decembro do 2008, un grupo de cr\u00edticos, convidados pola revista Gramophone, elixiu \u00e1 orquestra como a mellor sinf\u00f3nica do mundo."}
{"id": "191156", "revid": "19415", "url": "https://gl.wikipedia.org/wiki?curid=191156", "title": "Orquestra Real do Concertgebouw", "text": ""}
{"id": "191159", "revid": "88215", "url": "https://gl.wikipedia.org/wiki?curid=191159", "title": "BC Budivelnyk", "text": "O Basketball Club Budivelnyk (en ucra\u00edno: \u0411\u0430\u0441\u043a\u0435\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u0411\u0443\u0434\u0456\u0432\u0435\u043b\u044c\u043d\u0438\u043a, romanizado: \"Basketbol'nij klub Budivelnyk\") \u00e9 un equipo de baloncesto profesional da cidade de K\u00ediv, capital de Ucra\u00edna. Actualmente milita na Ukrajina Super-Liha, a m\u00e1xima categor\u00eda do baloncesto ucra\u00edno.\nHistoria.\nFundado coa s\u00faa estrutura actual en 1962, o Budivelnyk foi un dos principais clubs da Liga Sovi\u00e9tica de baloncesto. Formouse a partir doutro equipo da cidade de K\u00ediv, o SKIF, que fora fundado orixinalmente en 1945 como o equipo da Sociedade Deportiva Sindical Republicana \"Avanhard\" baixo o patrocinio da empresa construtora local Kyivmiskbud-4. Desde a \u00e9poca sovi\u00e9tica o club xoga os seus partidos como local no Kyivskyi Palats Sportu, pavill\u00f3n con capacidade para 7.000 espectadores. O equipo ga\u00f1ou o Liga Sovi\u00e9tica en 1989, e a Liga Ucra\u00edna nove veces. O nome do equipo significa \"construtor\" en ucra\u00edno, sendo \u00e1s veces alcumado \"Konstruktor\" (construtor) e \"Stroitel\" (do ruso: \"construtor\").\nPalmar\u00e9s.\nLiga da Uni\u00f3n Sovi\u00e9tica\nCopa da Uni\u00f3n Sovi\u00e9tica\nLiga de Ucra\u00edna\nCopa de Ucra\u00edna\nDestacados.\nXogadores not\u00e1beis.\nPara aparecer nesta secci\u00f3n un xogador debe ter:"}
{"id": "191162", "revid": "5132", "url": "https://gl.wikipedia.org/wiki?curid=191162", "title": "B.C. Budivelnik", "text": ""}
{"id": "191163", "revid": "5132", "url": "https://gl.wikipedia.org/wiki?curid=191163", "title": "B.C. Budivelnyk", "text": ""}
{"id": "191164", "revid": "5132", "url": "https://gl.wikipedia.org/wiki?curid=191164", "title": "BK Budivelnyk", "text": ""}
{"id": "191165", "revid": "5132", "url": "https://gl.wikipedia.org/wiki?curid=191165", "title": "BK Budivelnik", "text": ""}
{"id": "191166", "revid": "5132", "url": "https://gl.wikipedia.org/wiki?curid=191166", "title": "Basketball Club Budivelnik", "text": ""}
{"id": "191167", "revid": "5132", "url": "https://gl.wikipedia.org/wiki?curid=191167", "title": "Basketball Club Budivelnyk", "text": ""}
{"id": "191168", "revid": "5132", "url": "https://gl.wikipedia.org/wiki?curid=191168", "title": "BC Budivelnik Kiev", "text": ""}
{"id": "191169", "revid": "5132", "url": "https://gl.wikipedia.org/wiki?curid=191169", "title": "BC Budivelnyk Kyiv", "text": ""}
{"id": "191170", "revid": "5132", "url": "https://gl.wikipedia.org/wiki?curid=191170", "title": "Budivelnik Kiev", "text": ""}
{"id": "191171", "revid": "5132", "url": "https://gl.wikipedia.org/wiki?curid=191171", "title": "Budivelnyk Kiev", "text": ""}
{"id": "191172", "revid": "5132", "url": "https://gl.wikipedia.org/wiki?curid=191172", "title": "Budivelnyk Kyiv", "text": ""}
{"id": "191173", "revid": "5132", "url": "https://gl.wikipedia.org/wiki?curid=191173", "title": "MBK Kyivskyi Budivelnyk Kyiv", "text": ""}
{"id": "191174", "revid": "5132", "url": "https://gl.wikipedia.org/wiki?curid=191174", "title": "Basketbol'nij klub Budivelnyk Ky\u00efv", "text": ""}
{"id": "191175", "revid": "5132", "url": "https://gl.wikipedia.org/wiki?curid=191175", "title": "FEB Eredivisie", "text": ""}
{"id": "191176", "revid": "5132", "url": "https://gl.wikipedia.org/wiki?curid=191176", "title": "Donar Groningen", "text": "O Donar \u00e9 un club profesional de baloncesto neerland\u00e9s con sede na cidade de Groninga, na provincia hom\u00f3nima. Actualmente xoga na BNXT League, a m\u00e1xima categor\u00eda dos baloncestos neerland\u00e9s e belga. No ano 1982 o club ga\u00f1ou o seu primeiro campionato de liga, t\u00edtulo que repetir\u00eda varias veces posteriomente.\nHistoria.\nNomes.\nAo longo da s\u00faa historia o club tivo diversos nomes:"}
{"id": "191177", "revid": "12452", "url": "https://gl.wikipedia.org/wiki?curid=191177", "title": "GasTerra Flames Groningen", "text": ""}
{"id": "191178", "revid": "12452", "url": "https://gl.wikipedia.org/wiki?curid=191178", "title": "GasTerra Flames Groninga", "text": ""}
{"id": "191179", "revid": "12452", "url": "https://gl.wikipedia.org/wiki?curid=191179", "title": "Hanzevast Capitals", "text": ""}
{"id": "191180", "revid": "12452", "url": "https://gl.wikipedia.org/wiki?curid=191180", "title": "MPC Capitals", "text": ""}
{"id": "191181", "revid": "12452", "url": "https://gl.wikipedia.org/wiki?curid=191181", "title": "MPC Capitals Groningen", "text": ""}
{"id": "191182", "revid": "12452", "url": "https://gl.wikipedia.org/wiki?curid=191182", "title": "MPC Capitals Groninga", "text": ""}
{"id": "191184", "revid": "12452", "url": "https://gl.wikipedia.org/wiki?curid=191184", "title": "DONAR Groningen", "text": ""}
{"id": "191185", "revid": "12452", "url": "https://gl.wikipedia.org/wiki?curid=191185", "title": "DONAR Groninga", "text": ""}
{"id": "191186", "revid": "12452", "url": "https://gl.wikipedia.org/wiki?curid=191186", "title": "Donar Groninga", "text": ""}
{"id": "191187", "revid": "12452", "url": "https://gl.wikipedia.org/wiki?curid=191187", "title": "GSSV Donar", "text": ""}
{"id": "191188", "revid": "12452", "url": "https://gl.wikipedia.org/wiki?curid=191188", "title": "GBV Donar", "text": ""}
{"id": "191192", "revid": "85894", "url": "https://gl.wikipedia.org/wiki?curid=191192", "title": "F\u00e9lix Porto Serantes", "text": "F\u00e9lix Porto Serantes, nado en Ferrol en 1965, \u00e9 un pol\u00edtico galego do PSdeG-PSOE.\nTraxectoria.\nAfincado en Mux\u00eda coa s\u00faa muller, foi Secretario de Gander\u00eda de Uni\u00f3ns Agrarias. Foi candidato do PSdeG-PSOE en Mux\u00eda en 1999 e 2003, sendo a principal forza da oposici\u00f3n. Foi deputado provincial entre 1999 e 2003. Presentouse de novo \u00e1s elecci\u00f3ns municipais de 2007 e nesta ocasi\u00f3n ga\u00f1ou e foi elixido alcalde co apoio do BNG. Nas municipais de 2011 e 2015 foi reelixido alcalde con maior\u00eda absoluta.\nNas elecci\u00f3ns municipais de 2019 optou por non presentarse \u00e1 reelecci\u00f3n, para centrarse no seu traballo en Uni\u00f3ns Agrarias, concorrendo polo PSdeG Iago Toba Campa\u00f1a, que acadou a alcald\u00eda con maior\u00eda absoluta."}
{"id": "191193", "revid": "1888", "url": "https://gl.wikipedia.org/wiki?curid=191193", "title": "Xo\u00e1n Gato D\u00edaz", "text": ""}
{"id": "191194", "revid": "23204", "url": "https://gl.wikipedia.org/wiki?curid=191194", "title": "Frankie Muniz", "text": "Francisco \"Frankie\" Muniz IV nado o 5 de decembro de 1985 en Ridgewood, Nova Jersey, \u00e9 un actor estadounidense famoso pola s\u00faa interpretaci\u00f3n de Malcolm na \"Malcolm in the Middle\"."}
{"id": "191195", "revid": "23204", "url": "https://gl.wikipedia.org/wiki?curid=191195", "title": "Justin Berfield", "text": "Justin Tyler Berfield, nado en Agoura Hills, no condado dos \u00c1nxeles (California), o 25 de febreiro de 1986, \u00e9 un actor, escritor e produtor estadounidense, co\u00f1ecido por interpretar a Reese na serie de televisi\u00f3n \"Malcolm in the Middle\"."}
{"id": "191196", "revid": "23204", "url": "https://gl.wikipedia.org/wiki?curid=191196", "title": "Erik Per Sullivan", "text": "Erik Per Sullivan, nado o 12 de xullo de 1991 en Worcester, Massachusetts, \u00e9 un actor estadounidense co\u00f1ecido polo seu papel de Dewey na serie de televisi\u00f3n da FOX \"Malcolm in the Middle\". Apareceu en numerosos filmes, entre eles os m\u00e1is destac\u00e1beis: un papel protagonista no filme de terror de 2001 \"Wendigo\", aparece no filme de 2002 \"Unfaithful\" e o neno orfo Fuzzy Stone, no filme \"As normas da casa da sidra\"."}
{"id": "191197", "revid": "23204", "url": "https://gl.wikipedia.org/wiki?curid=191197", "title": "Jane Kaczmarek", "text": "Jane Frances Kaczmarek nada o 21 de decembro de 1955 en Milwaukee, Wisconsin, \u00e9 unha actriz estadounidense. Principalmente co\u00f1ecida polo seu papel de Lois na serie de televisi\u00f3n \" Malcolm in the Middle\"."}
{"id": "191198", "revid": "88628", "url": "https://gl.wikipedia.org/wiki?curid=191198", "title": "Issam Alnagm Azzam", "text": "Issam Alnagm Azzam, nado en Siria o 25 de xullo de 1948, \u00e9 un m\u00e9dico e pol\u00edtico galego do PPdeG.\nTraxectoria.\nA s\u00faa traxectoria pol\u00edtica empezou aos 16 anos en Siria, onde xa militaba nun partido. Chegou a Espa\u00f1a en 1968 para estudar Medicina. Matriculouse na Universidade de Santiago de Compostela e casou cunha compa\u00f1eira de estudos. Chegou a Muras en 1989 como m\u00e9dico do Centro de Sa\u00fade. Presentouse \u00e1s elecci\u00f3ns municipais de 1991 en Muras encabezando a candidatura do PPdeG e foi elixido alcalde por maior\u00eda absoluta. Volveu ser elixido nas sucesivas elecci\u00f3ns, sempre con maior\u00eda absoluta, maior\u00eda que perdeu nas elecci\u00f3ns municipais de 2015. En 2016 foi acusado e condenado por inxurias ao alcalde do BNG Manuel Requeijo ao que acusou de quedar con cartos que eran para os xitanos."}
{"id": "191200", "revid": "23204", "url": "https://gl.wikipedia.org/wiki?curid=191200", "title": "Bryan Cranston", "text": "Bryan Lee Cranston, nado no barrio de Canoga Park nos \u00c1nxeles (California), o 7 de marzo de 1956, \u00e9 un actor, actor de dobraxe, guionista e director de cine estadounidense. \u00c9 co\u00f1ecido polo seu papel de Hal na serie da FOX \"Malcolm in the Middle\", dende 2000 ata 2006, e a Walter White na serie \"Breaking Bad\" dende 2008 ata 2013. Por \"Breaking Bad\", ga\u00f1ou un Emmy \u00f3 mellor actor nunha serie dram\u00e1tica tres veces consecutivas. Despois de converterse nun dos produtores de \"Breaking Bad\" en 2011, tam\u00e9n ga\u00f1ou o premio Emmy \u00e1 mellor serie dram\u00e1tica.\nCranston dirixiu episodios de varias series de televisi\u00f3n, inclu\u00edndo sete episodios de \"Malcolm in the Middle\", tres episodios de \"Breaking Bad\", e dous de \"Modern Family\". Tam\u00e9n \u00e9 famoso polas s\u00faas s\u00faas interpretaci\u00f3ns en filmes como \"Saving Private Ryan\" (1998), \"Little Miss Sunshine\" (2006), \"Drive\" (2011), \"Argo\" (2012) e \"Godzilla\" (2014)."}
{"id": "191201", "revid": "98629", "url": "https://gl.wikipedia.org/wiki?curid=191201", "title": "VJ", "text": "Denom\u00ednase videojockey ou VJ ao creador que xera sesi\u00f3ns visuais mesturando en directo v\u00eddeo con m\u00fasica ou outro tipo de acci\u00f3n.\nPor extensi\u00f3n, o acto denom\u00ednase \"veejing\" ou \"veejaying\".\nA s\u00faa orixe rem\u00f3ntase aos clubs de baile da d\u00e9cada de 1980, nos que o videojockey mesturaba os seus loops de v\u00eddeo (v\u00eddeos en bucle) ao ritmo da m\u00fasica que daba o DJ.\nNos seus inicios, a forma de facelo era mediante a utilizaci\u00f3n de reprodutores de VHS, mesas de edici\u00f3n broadcast e grandes proxectores de v\u00eddeo.\nCoa aparici\u00f3n e xeneralizaci\u00f3n da inform\u00e1tica port\u00e1til, este movemento transformouse e estendeuse debido ao abaratamento e reduci\u00f3n de tama\u00f1o dos elementos necesarios, empreg\u00e1ndose ordenadores port\u00e1tiles, c\u00e1maras dixitais e pequenos proxectores de v\u00eddeo.\nActualmente traspasou o seu marco nativo, puramente l\u00fadico e underground, e o campo de actuaci\u00f3n dun VJ non se limita s\u00f3 a clubs, estend\u00e9ndose a concertos, publicidade, eventos p\u00fablicos, presentaci\u00f3ns, televisi\u00f3n etc.\nMetodolox\u00eda.\nO proceso creativo do VJ comeza coa produci\u00f3n do material de v\u00eddeo que logo se ha proxectar. \nA mesma produci\u00f3n de v\u00eddeo \u00e9 un campo moi aberto, no que se incorporan novas t\u00e9cnicas cada pouco tempo, a\u00ednda que podemos definir dous grandes m\u00e9todos de produci\u00f3n de v\u00eddeo:\nEntendemos s\u00edntese visual aquel m\u00e9todo que comeza coa creaci\u00f3n de v\u00eddeo desde cero mediante software, como por exemplo, animaci\u00f3ns.\nO m\u00e9todo de gravaci\u00f3n consiste na rodaxe de planos que posteriormente se recortan e procesan mediante filtros para obter loops de v\u00eddeo.\nProcesado do material rodado ou sampleado que se caracteriza por crear un loop de v\u00eddeo cun ritmo por repetici\u00f3n. No proceso ad\u00f3itase postproducir o material alterando cores, niveis de luz etc, a fin de conseguir unha maior expresividade.\nEquipo.\nHardware\nComo artista, ao igual que un pintor ou escultor, un VJ utiliza diferentes ferramentas para crear unha sesi\u00f3n visual, sendo o equipamento:\n- Ordenadores port\u00e1tiles dotados de programas especializados e desde os que se lanzan as composici\u00f3ns de v\u00eddeo.\n- C\u00e1maras de v\u00eddeo dixital coas que inclu\u00edr o que ocorre en directo con composici\u00f3ns de v\u00eddeo v\u00eda mesa de mesturas.\n- Reprodutores de DVD.\n- Dispositivos MIDI utilizados para controlar de forma m\u00e1is directa o software, sexan os efectos que se aplican aos v\u00eddeos, variar a velocidade de reproduci\u00f3n, disparar loops etc\u00e9tera.\n- Mesa de mesturas (VideoMixer) de v\u00eddeo para poder mixturar os v\u00eddeos disparados por m\u00e1is dunha fonte.\nParalelamente, a infraestrutura m\u00ednima necesaria para expo\u00f1er este tipo de arte consta de pantallas de v\u00eddeo e proxectores de v\u00eddeo ou pantallas de plasma, de LEDs...\nSoftware\nO software utilizado polos VJs difire en funci\u00f3n da plataforma inform\u00e1tica que se empregue, a\u00ednda que a un nivel funcional todos ofrecen as mesmas capacidades b\u00e1sicas. Estas son: selecci\u00f3n de loops de v\u00eddeo, creaci\u00f3n de \"patterns\" (grupos de loops), control de velocidade e transparencia, a aplicaci\u00f3n de efectos de v\u00eddeo, as\u00ed como a capacidade de mestura multicapa (mesturar varios loops simultaneamente desde o ordenador).\nCoa aparici\u00f3n de programas como Resolume (para plataforma Windows), Modul8 (para MacOSX) e MotionDive (para ambas plataformas), a cultura VJ experimentou un grande avance ao dotarse dunha ferramenta dese\u00f1ada \"ex profeso\" para este tipo de arte, sendo o iniciador de todos estes Arkaos, que creou NuVj como controlador."}
{"id": "191202", "revid": "56817", "url": "https://gl.wikipedia.org/wiki?curid=191202", "title": "Hemiacetal", "text": "Os Hemiacetais e os hemicetais son dous tipos de compostos diferentes, que derivan, respectivamente, de aldehidos e cetonas, e que se orixinan pola adici\u00f3n nucle\u00f3fila dun alcohol ao grupo carbonilo (C=O) do aldehido ou da cetona . Te\u00f1en un grupo -OH e un residuo alc\u00f3xido (-OR) unidos a un mesmo carbono.\nNon deben confundirse cos acetais e cetais, os cales se orixinan cando o grupo alcoh\u00f3lico do hemiacetal ou do hemicetal, respectivamente, \u00e9 substitu\u00eddo por un segundo grupo alcoxi.\nF\u00f3rmula xeral e formaci\u00f3n.\nA f\u00f3rmula xeral dun hemiacetal \u00e9 R1R2C(OH)OR, onde R1 ou R2 \u00e9 xeralmente hidr\u00f3xeno e o R (unido ao O) non \u00e9 hidr\u00f3xeno.\nNa definici\u00f3n da IUPAC de hemiacetal R1 ou R2 poden ser ou non un H, en tanto que nun hemicetal ning\u00fan dos grupos R pode ser H. En realidade, os hemicetais son considerados como unha subclase dentro dos hemiacetais na cal os grupos R non son H.\nHemiacetais e hemicetais c\u00edclicos.\nTanto os hemiacetais coma os hemicetais son compostos xeralmente inestables, que reaccionan axi\u00f1a e poden considerarse intermediarios na formaci\u00f3n dos acetais e cetais. Por\u00e9n, nalg\u00fans casos, pode orixinarse un hemiacetal ou hemicetal c\u00edclico estable, chamado lactol, especialmente cando se poden formar ciclos de 5 ou 6 membros. O que ocorre \u00e9 que se produce un enlace intramolecular entre un OH e o grupo carbonilo. Estas mol\u00e9culas c\u00edclicas son especialmente importantes na qu\u00edmica dos carbohidratos. Por exemplo, a glicosa e moitas outras aldosas existen como hemiacetais c\u00edclicos, e a frutosa e outras cetosas existen como hemicetais c\u00edclicos.\nS\u00edntese.\nEn s\u00edntese org\u00e1nica, os hemiacetais poden obterse de diferentes xeitos:\nReacci\u00f3ns.\nOs hemiacetais e hemicetais poden considerarse intermediarios na transformaci\u00f3n de alcohois, aldehidos e cetonas en acetais e cetais:\nUn hemiacetal pode reaccionar cun alcohol en condici\u00f3ns \u00e1cidas para formar un acetal, e pode disociarse para formar un aldehido e un alcohol.\nUn aldehido disolvido en auga existe en equilibrio con baixas concentraci\u00f3ns do seu hidrato, R-CH(OH)2. De xeito similar, con exceso de alcohol, o aldehido, o seu hemiacetal, e o seu acetal poden existir todos en disoluci\u00f3n.\nOs hemiacetais orix\u00ednanse pola adici\u00f3n do grupo hidroxilo dun alcohol ao carbono do grupo C=O. Os acetais son produtos de reacci\u00f3ns de substituci\u00f3n catalizadas por \u00e1cido. A presenza de \u00e1cido mellora a capacidade de reacci\u00f3n do grupo hidroxilo e permite a s\u00faa substituci\u00f3n por un grupo alcoxilo (-OR). A conversi\u00f3n de hemiacetal a acetal \u00e9 unha reacci\u00f3n SN1.\nAs cetonas dan hemicetais e cetais, que non se forman tan rapidamente coma os hemiacetais e acetais. Para aumentar o rendemento na formaci\u00f3n de cetais ou acetais, hai que retirar a auga que se forma durante a reacci\u00f3n."}
{"id": "191204", "revid": "85894", "url": "https://gl.wikipedia.org/wiki?curid=191204", "title": "Michel Tel\u00f3", "text": "Michel Tel\u00f3, nado en Medianeira (Paran\u00e1) o 21 de xaneiro de 1981, \u00e9 un cantante e compositor brasileiro. Formou parte de d\u00faas bandas, pero foi co grupo Tradi\u00e7\u00e3o co que obtivo os primeiros \u00e9xitos na s\u00faa carreira como cantante, entre os que destacan \"Barquinho\", \"O Caldeir\u00e3o\", \"Pra Sempre Minha Vida\", \"A Brasileira\", \"Ai Se Eu te Pego\" e \"Eu Quero Voc\u00ea\". Ademais de cantante e compositor \u00e9 un bailar\u00edn, e toca o acorde\u00f3n e harm\u00f3nica.\nTraxectoria.\nA pesar de nacer en Paran\u00e1, vive en Campo Grande, Mato Groso do Sur.\nA s\u00faa canci\u00f3n \"Ei, Psiu! Beijo Me Liga\" foi un grande \u00e9xito en 2010. Ademais desta, tam\u00e9n foi todo un \u00e9xito a canci\u00f3n \"Fugidinha\", cuxos autores son Rodriguinho e Tiaguinho, integrantes dun grupo brasileiro de pagode orixinario de S\u00e3o Paulo: Exaltasamba. A versi\u00f3n de \"Fugidinha\" que \u00e9 interpretada por Michel Tel\u00f3 foi un grande \u00e9xito nun programa de televisi\u00f3n brasileiro, co\u00f1ecido baixo o nome O Melhor do Brasil da cadea Rede Record, e foi parte dous anos consecutivos da banda sonora dunha telenovela xuvenil chamada \"Malha\u00e7\u00e3o\", da cadea Rede Globo.\nNo \"reality show\" Big Brother Brasil 11, transmitido no d\u00eda 16 de marzo de 2011, Michel Tel\u00f3 participou na festa titulada Sertanejo Universit\u00e1rio, coa participaci\u00f3n tam\u00e9n de Jo\u00e3o Bosco &amp; Vin\u00edcius e Fernando &amp; Sorocaba.\nNo 2011 a s\u00faa canci\u00f3n \"Ai Se Eu Te Pego\" foi un \u00e9xito.\nFama internacional.\nCoa canci\u00f3n \"Ai se eu te Pego\" acadou a fama f\u00f3ra do Brasil debido ao baile do xogador de f\u00fatbol profesional Neymar. En Espa\u00f1a p\u00faxose de moda logo da celebraci\u00f3n de Cristiano Ronaldo e Marcelo despois de marcar un gol co Real Madrid."}
{"id": "191205", "revid": "92340", "url": "https://gl.wikipedia.org/wiki?curid=191205", "title": "Modesto V\u00e1zquez-Gund\u00edn", "text": "Modesto Jos\u00e9 V\u00e1zquez-Gund\u00edn Teijeiro \u00e9 un sacerdote e pol\u00edtico galego.\nTraxectoria.\nXesu\u00edta. Presentouse \u00e1s primeiras elecci\u00f3ns democr\u00e1ticas en Muras encabezando unha candidatura independente e foi elixido alcalde. \u00c9 profesor de Teolox\u00eda no Centro Fonseca da Coru\u00f1a. Colaborou en \"Sal Terrae\"."}
{"id": "191206", "revid": "1888", "url": "https://gl.wikipedia.org/wiki?curid=191206", "title": "Modesto Jos\u00e9 V\u00e1zquez-Gund\u00edn Teijeiro", "text": ""}
{"id": "191207", "revid": "27155", "url": "https://gl.wikipedia.org/wiki?curid=191207", "title": "Hemicetal", "text": ""}
{"id": "191209", "revid": "23204", "url": "https://gl.wikipedia.org/wiki?curid=191209", "title": "Catherine Lloyd Burns", "text": "Catherine Lloyd Burns, nada o 19 de abril de 1961 en Nova York, \u00e9 unha actriz estadounidense co\u00f1ecida polo seu papel de Caroline Miller na serie de televisi\u00f3n \"Malcolm in the Middle\"."}
{"id": "191210", "revid": "7596", "url": "https://gl.wikipedia.org/wiki?curid=191210", "title": "Acetal", "text": "En qu\u00edmica, os acetais e os cetais son mol\u00e9culas con dous grupos alcoxi (-OR) unidos a un mesmo \u00e1tomo de carbono. Na definici\u00f3n actual da IUPAC o termo acetal \u00e9 m\u00e1is amplo e abrangue tam\u00e9n aos cetais, de modo que estes \u00faltimos ser\u00edan unha subclase dentro dos acetais. Nos cetais o \u00e1tomo de carbono funcional est\u00e1 unido necesariamente a dous \u00e1tomos de carbono, entanto que nos acetais ese \u00e1tomo est\u00e1 unido polo menos a un hidr\u00f3xeno.\nA formaci\u00f3n dun acetal ten lugar cando o grupo hidroxilo dun hemiacetal \u00e9 protonado e p\u00e9rdese en forma dunha mol\u00e9cula de auga. O i\u00f3n (carbocati\u00f3n) que se produce \u00e9 rapidisimamente atacado por unha mol\u00e9cula de alcohol, e orix\u00ednase o acetal.\nA maior\u00eda dos enlaces glicos\u00eddicos dos carbohidratos e compostos como os glic\u00f3sidos son enlaces acetal.\nNomenclatura IUPAC.\nA IUPAC admite dous tipos de nomenclatura para os acetais e cetais. Unha, baseada na construci\u00f3n sistem\u00e1tica de nomes, utilizando prefixos: alcoxi, hidroxi etc. A outra, m\u00e1is com\u00fan, consiste na construci\u00f3n do nome do aduto utilzando o nome do composto carbon\u00edlico orixinal e os nomes dos radicais que conforman o sistema acet\u00e1lico. Por exemplo: o aduto cet\u00e1lico da reacci\u00f3n de acetona con etanol en condici\u00f3ns axeitadas pode chamarse \"cetal diet\u00edlico da acetona\".\nPropiedades qu\u00edmicas.\nOs acetais e cetais son moi inertes \u00e1 acci\u00f3n das bases ou de reactivos nucle\u00f3filos. Son tam\u00e9n resistentes aos \u00e1cidos en ausencia de nucle\u00f3filos moderadamente fortes. Polo contrario, reaccionan con nucle\u00f3filos en presenza de cantidades catal\u00edticas de \u00e1cidos minerais, producindo a rotura do enlace acet\u00e1lico. Por exemplo, o cetal diet\u00edlico da acetona, disolvido en auga (nucle\u00f3filo) e en cantidades pequenas de \u00e1cido clorh\u00eddrico (HCl), dis\u00f3ciase en acetona e etanol.\nPreparaci\u00f3n.\nOs acetais e cetais prep\u00e1ranse a partir da cetona ou aldehido correspondente e un alcohol, en presenza de \u00e1cido mineral. A reacci\u00f3n est\u00e1 en equilibrio, as\u00ed que se utilizan condici\u00f3ns que favorezan a formaci\u00f3n do produto acet\u00e1lico, por exemplo, facendo uso da lei de acci\u00f3n de masas. Esta reacci\u00f3n ten lugar en d\u00faas fases, levadas a cabo no mesmo reactor. Na primeira, o composto carbon\u00edlico reacciona cunha cantidade equivalente de alcohol, para formar un hemiacetal (ou hemicetal, segundo sexa aldehido ou cetona). O hemiacetal prot\u00f3nase posteriormente para formar o acetal.\nNos compostos org\u00e1nicos m\u00e1is sinxelos, o equilibrio cetona + alcohol e hemicetal + auga adoita estar desprazado cara \u00e1 esquerda. Por\u00e9n, en compostos m\u00e1is complexos (carbohidratos), onde outros factores poden estabilizar o hemiacetal (por exemplo, a formaci\u00f3n dun anel de 4 ou 5 membros), predomina o hemiacetal. A glicosa en soluci\u00f3n acuosa est\u00e1 principalmente en forma c\u00edclica hemiacet\u00e1lica.\nA formaci\u00f3n de acetais reduce o n\u00famero total de mol\u00e9culas presentes e, en consecuencia, non \u00e9 favorable en termos de entrop\u00eda. Unha forma de mellorar isto \u00e9 co uso dun orto\u00e9ster como fonte de alcohol. Os aldehidos e cetonas poden sufrir un proceso denominado intercambio acet\u00e1lico cos orto\u00e9steres para producir acetais. A auga producida xunto co produto acet\u00e1lico \u00e9 utilizada en hidrolizar o orto\u00e9ster e producir m\u00e1is alcohol para ser usado na reacci\u00f3n. O mecanismo de formaci\u00f3n de acetais catal\u00edzase con medio \u00e1cido.\nAplicaci\u00f3ns.\nO acetal diet\u00edlico do acetaldehido \u00e9 un composto utilizado como saborizante nos destilados alcoh\u00f3licos.\nA transformaci\u00f3n dun aldehido, cetona ou alcohol en acetal, denominada acetalizaci\u00f3n, constit\u00fae un m\u00e9todo para introducir un grupo protector de ditos grupos funcionais aos reactivos b\u00e1sicos.\nOs acetais tam\u00e9n son utilizados para preparar pol\u00edmeros pl\u00e1sticos. Os pl\u00e1sticos baseados en acetais te\u00f1en as seguintes vantaxes: son resistentes quimicamente, a s\u00faa absorci\u00f3n de auga \u00e9 moi baixa, e son resistentes \u00e1 hidr\u00f3lise por bases. Tam\u00e9n te\u00f1en algunhas desvantaxes, como son: pouca resistencia ao impacto, baixo punto de fusi\u00f3n, e maior rixidez c\u00f3s nailons."}
{"id": "191211", "revid": "23204", "url": "https://gl.wikipedia.org/wiki?curid=191211", "title": "Christopher Masterson", "text": "Christopher Kennedy Masterson nado o 22 de xaneiro de 1980 en Long Island, Nova York \u00e9 un actor estadounidense co\u00f1ecido polo seu papel de Francis na serie de televisi\u00f3n \"Malcolm in the Middle\"."}
{"id": "191212", "revid": "895", "url": "https://gl.wikipedia.org/wiki?curid=191212", "title": "Lubo Penev", "text": ""}
{"id": "191213", "revid": "92340", "url": "https://gl.wikipedia.org/wiki?curid=191213", "title": "Pl\u00e1cido \u00c1lvarez Doba\u00f1o", "text": "Pl\u00e1cido \u00c1lvarez Doba\u00f1o, nado en 1958, \u00e9 un pol\u00edtico galego do PPdeG\nTraxectoria.\nSecretario municipal do concello de Pereiro de Aguiar. Presentouse \u00e1s elecci\u00f3ns municipais de 1995 en Mu\u00ed\u00f1os encabezando a candidatura do PPdeG e foi elixido alcalde por maior\u00eda absoluta. Volveu ser elixido nas sucesivas elecci\u00f3ns, sempre con maior\u00eda absoluta. \u00c9 deputado provincial dende 2003 e en maio de 2009 foi nomeado vicepresidente primeiro da Deputaci\u00f3n e voceiro do grupo provincial do Partido Popular na Deputaci\u00f3n."}
{"id": "191215", "revid": "27155", "url": "https://gl.wikipedia.org/wiki?curid=191215", "title": "Cetal", "text": ""}
{"id": "191218", "revid": "25871", "url": "https://gl.wikipedia.org/wiki?curid=191218", "title": "Gran Premio de Abu Zabi de 2011", "text": "O Gran Premio de Abu Dhabi de 2011 (oficialmente o Etihad Airways Gran Premio de Abu Dhabi de F\u00f3rmula 1 de 2011) foi a d\u00e9cimo oitava e pen\u00faltima proba da tempada de . Disputouse o 13 de novembro de 2011 no Circu\u00edto de Yas Marina na Illa Yas, unha illa nos arredores de Abu Dabi nos Emiratos \u00c1rabes Unidos. Foi a terceira carreira do Gran Premio de Abu Dhabi.\nInforme.\nAntecedentes.\nVitantonio Liuzzi volver\u00e1 a Hispania para a carreira, logo de ser substitu\u00eddo por Narain Karthikeyan no Gran Premio da India para que puidese correr na casa diante do seu p\u00fablico.\nO piloto de Williams Pastor Maldonado tivo unha penalizaci\u00f3n de dez posici\u00f3ns por exceder a s\u00faa cota de motores para a tempada. Cada piloto ten dereito a utilizar un m\u00e1ximo de oito motores ao longo da tempada sen penalizaci\u00f3n, pero o oitavo e \u00faltimo motor de Maldonado foi danado sen posibilidade de reparaci\u00f3n cando se retirou do Gran Premio da India de 2011."}
{"id": "191219", "revid": "1131", "url": "https://gl.wikipedia.org/wiki?curid=191219", "title": "Spotify", "text": "Spotify \u00e9 un servizo, fundado por Daniel Ek e Martin Lorentzon, para a reproduci\u00f3n de m\u00fasica v\u00eda streaming dispo\u00f1ible nos sistemas operativos Microsoft Windows, Mac OS X e Linux (para este \u00faltimo, s\u00f3 nas s\u00faas versi\u00f3ns de pago) e nos sistemas operativos de dispositivos m\u00f3biles Symbian, iPhone e Android. Permite escoitar temas musicais buscando por artista, \u00e1lbum ou listas de reproduci\u00f3n creadas polos propios usuarios. O programa foi lanzado o 7 de outubro de 2008 ao mercado europeo, mentres que a s\u00faa implantaci\u00f3n noutros pa\u00edses realizouse ao longo de 2009.\nA empresa, que ten a s\u00faa sede en Estocolmo, Suecia, asinou acordos coas discogr\u00e1ficas Universal Music, Sony BMG, EMI Music, Hollywood Records e Warner Music entre outras. Spotify contaba, o 15 de setembro de 2010, con preto de dez mill\u00f3ns de usuarios, dos que ao redor dun mill\u00f3n eran usuarios de pago. O Spotify cambiou o seu logotipo tres veces na s\u00faa historia: primeiro en 2013, despois en 2015 e, m\u00e1is recentemente, en 2019, reflictindo a evoluci\u00f3n da identidade da marca e o compromiso da empresa de manterse actualizada na industria de streaming de m\u00fasica.\nEn cifras oficiais, Spotify Ltd. declarou un ingreso bruto de 1.945 mill\u00f3ns de d\u00f3lares en 2015. Este dato causou pol\u00e9mica, xa que a compa\u00f1\u00eda, malia ter m\u00e1is de 50 mill\u00f3ns de usuarios de pagamentos rexistrados, rexistrou perdas no mesmo ano."}
{"id": "191220", "revid": "89787", "url": "https://gl.wikipedia.org/wiki?curid=191220", "title": "J\u00f4 Soares", "text": "Jos\u00e9 Eug\u00eanio Soares, nado no R\u00edo de Xaneiro o 16 de xaneiro de 1938 e finado en S\u00e3o Paulo en 5 de agosto de 2022, m\u00e1is co\u00f1ecido como J\u00f4 Soares ou simplemente J\u00f4, foi un humorista, presentador de televisi\u00f3n, escritor, artista pl\u00e1stico, dramaturgo, director teatral, m\u00fasico e actor brasileiro.\nBiograf\u00eda.\nFillo do empresario paraibano Orlando Soares e da dona de casa Mercedes Leal, J\u00f4 quer\u00eda ser diplom\u00e1tico de pequeno. Estudou no Col\u00e9gio S\u00e3o Bento do R\u00edo de Xaneiro e en Lausana na Su\u00edza, no Lyc\u00e9e Jaccard, con este obxectivo. Por\u00e9n, percibiu que o senso de humor apurado e a creatividade innatas apunt\u00e1bano para outra direcci\u00f3n.\nDono dun talento vers\u00e1til, al\u00e9n de actuar, dirixir, escribir gui\u00f3ns, libros e pezas de teatro, J\u00f4 Soares tam\u00e9n era apreciador de jazz e chegou a presentar un programa de radio na extinta Jornal do Brasil AM, no R\u00edo de Xaneiro, al\u00e9n dunha experiencia na tam\u00e9n extinta Antena 1 Rio de Janeiro.\nVida persoal.\nEntre 1959 e 1979, J\u00f4 Soares estivo casado coa actriz Teresa Austreg\u00e9silo. Con ela tivo un fillo: Rafael Soares (nacido en 1964). De 1980 a 1983, a actriz S\u00edlvia Bandeira, doce anos m\u00e1is nova, foi a s\u00faa esposa. Logo namorou a actriz Mika Lins. En 1987, casou coa dese\u00f1adora gr\u00e1fica Fl\u00e1via Junqueira Pedras Soares, de quen se separou en 1998. \nJ\u00f4 admitiu sufrir de TOC. \nEra sobri\u00f1o de Kanela, ex-t\u00e9cnico da selecci\u00f3n brasileira de baloncesto.\nFalaba, con diferentes niveis de desenvoltura, cinco idiomas estranxeiros: ingl\u00e9s, franc\u00e9s, italiano, alem\u00e1n e espa\u00f1ol. Traduciu edici\u00f3ns de \"Barbarella\" do franc\u00e9s."}
{"id": "191222", "revid": "55340", "url": "https://gl.wikipedia.org/wiki?curid=191222", "title": "Programa do J\u00f4", "text": "O Programa do J\u00f4 \u00e9 un programa televisivo liderado polo humorista J\u00f4 Soares, defin\u00edndose basicamente como un programa de entrevistas. \u00c9 producido pola Rede Globo de S\u00e3o Paulo transmitido por este canal e pola R\u00e1dio CBN e mestura entretemento, entrevistas, e m\u00fasica. \u00c9 considerado unha continuaci\u00f3n na Rede Globo dun programa moi similar exhibido polo presentador cando fora contratado polo SBT (emisora rival da Rede Globo), chamado \"J\u00f4 Soares Onze e Meia\". Vai ao ar de segunda a sexta feira, logo ap\u00f3s o \"Jornal da Globo\". O horario de inicio var\u00eda, podendo iniciar con extremos entre 0h15 e 1h, sendo m\u00e1is frecuente o inicio \u00e1s 0h45.\nCaracter\u00edsticas.\nO programa tradicionalmente presenta entrevistas con convidados diversos. Tales entrevistas son co\u00f1ecidas por demostrar a co\u00f1ecida irreverencia de J\u00f4 Soares, as\u00ed como a s\u00faa experiencia na comedia. Conta tam\u00e9n cun sexteto musical propio, responsable da abertura do programa e do acompa\u00f1amento dalg\u00fans musicais. J\u00f4 Soares sempre termina o programa coa frase \"Beijo do Gordo\".\nO seu escenario inicial foi proxectado por Lia Renha (escen\u00f3grafa da Rede Globo que constru\u00edu diversos escenarios, como os do infantil-xuvenil TV Colosso).\nDesde 2007 quen asina o novo escenario \u00e9 Jo\u00e3o Ir\u00eanio (escen\u00f3grafo da TV Globo que tam\u00e9n proxectou os escenarios de \"Hoje \u00e9 Dia de Maria\" I e II, al\u00e9n da miniserie \"A Pedra do Reino\" do director Luiz Fernando Carvalho)."}
{"id": "191223", "revid": "89787", "url": "https://gl.wikipedia.org/wiki?curid=191223", "title": "Euroliga 2008-09", "text": "A Euroliga 2008-09 foi a novena edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero 52. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Panathinaikos grego, o CSKA Moscow ruso, o Regal FC Barcelona espa\u00f1ol e o Olympiacos grego disputaronse o t\u00edtulo na Final Four, nesta edici\u00f3n disputada no O2 World de Berl\u00edn, capital de Alema\u00f1a. A final disput\u00e1rona o Panathinaikos de Atenas e o CSKA de Moscova, proclam\u00e1ndose campi\u00f3n o equipo grego tras vencer por tan s\u00f3 dous puntos de diferenza, 73 a 71, o que supuxo o seu quinto campionato at\u00e9 esta edici\u00f3n.\nPrimeira fase.\nOs catro primeiros de cada grupo acadan o Top 16.\nTop 16.\nOs dous primeiros de cada grupo acceden aos Cuartos de Final.\nCuartos de final.\nOs vencedores de cada eliminatoria pasan a xogar a Final Four.\nFinal Four.\nA Final Four desta edici\u00f3n da Euroliga foi xogada no pavill\u00f3n O2 World de Berl\u00edn, Alema\u00f1a, entre o 1 e o 3 de maio de 2009."}
{"id": "191224", "revid": "5132", "url": "https://gl.wikipedia.org/wiki?curid=191224", "title": "BC Olympiacos", "text": ""}
{"id": "191227", "revid": "98629", "url": "https://gl.wikipedia.org/wiki?curid=191227", "title": "Illa Yas", "text": "Illa Yas (\u00e1rabe: \u062c\u0632\u064a\u0631\u0629 \u064a\u0627\u0633) \u00e9 unha illa natural en Abu Dabi, Emiratos \u00c1rabes Unidos. \nDescrici\u00f3n.\nA illa \u00e9 o lugar elixido para un proxecto de desenvolvemento promovido por Aldar Properties cun orzamento duns 40 mil mill\u00f3ns de d\u00f3lares dos Estados Unidos. Ocupa unha superficie total de 2.500 hect\u00e1reas (25 km\u00b2), das cales 1.700 hect\u00e1reas (17 km\u00b2) res\u00e9rvanse para o desenvolvemento. A illa conta con atracci\u00f3ns como o Circu\u00edto de Yas Marina que se utiliza para o Gran Premio de Abu Dabi de F\u00f3rmula Un, anexo a este o parque tem\u00e1tico Ferrari World, un parque tem\u00e1tico da Warner Bros chamado Movie World e hoteis singulares, un parque acu\u00e1tico, e unha zona de desenvolvemento polo mi\u00fado para Abu Dabi de 300.000 metros cadrados, zonas verdes, campos de golf, hoteis lagoa, mari\u00f1as, clubs de polo, apartamentos, vilas e numerosos puntos de venda de alimentos e bebidas, pretendendo crear un destino tur\u00edstico internacional.\nO futuro e a poboaci\u00f3n activa residente na illa est\u00edmase en ao redor de 110.000.\nIlla Yas foi nomeada l\u00edder mundial de proxectos tur\u00edsticos na World Travel Awards en novembro de 2009."}
{"id": "191230", "revid": "1576", "url": "https://gl.wikipedia.org/wiki?curid=191230", "title": "CC-BY-SA", "text": ""}
{"id": "191231", "revid": "5132", "url": "https://gl.wikipedia.org/wiki?curid=191231", "title": "Panionios On Telecoms", "text": ""}
{"id": "191240", "revid": "27249", "url": "https://gl.wikipedia.org/wiki?curid=191240", "title": "Magnitudes f\u00edsicas", "text": ""}
{"id": "191241", "revid": "56817", "url": "https://gl.wikipedia.org/wiki?curid=191241", "title": "About a Girl", "text": "\"About a Girl\" \u00e9 unha canci\u00f3n da banda estadounidense de grunge Nirvana. O tema apareceu no \u00e1lbum, \"Bleach\", o seu traballo de estrea, e tam\u00e9n no disco ac\u00fastico \"MTV Unplugged in New York\", versi\u00f3n que ser\u00eda lanzada como \u00fanico sinxelo comercial o 24 de outubro de 1994.\nO sinxelo acadou o n\u00famero 1 na lista da \"Billboard\" \"Modern Rock Tracks\" a finais de 1994. Unha edici\u00f3n de 5\u00a0000 copias numeradas foi publicada en Australia, ademais de 200 copias m\u00e1is sen numerar para uso promocional. En Europa endeuse un sinxelo est\u00e1ndar con d\u00faas canci\u00f3ns."}
{"id": "191242", "revid": "56817", "url": "https://gl.wikipedia.org/wiki?curid=191242", "title": "All Apologies", "text": "\"All Apologies\" \u00e9 unha canci\u00f3n da banda estadounidense de grunge Nirvana, editada como segundo sinxelo (como dobre cara-A xunto con \"Rape Me\") do seu terceiro \u00e1lbum, \"In Utero\". \"All Apologies\" foi o terceiro n\u00famero 1 de Nirvana na lista \"Modern Rock\" e acadou o posto 32 na lista brit\u00e1nica de sinxelos. Kurt Cobain dedicou a canci\u00f3n \u00e1 s\u00faa muller Courtney Love e \u00e1 s\u00faa filla Frances Bean Cobain.\nListaxe de canci\u00f3ns.\nTodos os temas compostos por Kurt Cobain.\nAlgunhas versi\u00f3ns do sinxelo listan \"Moist Vagina\" como \"MV\"."}
{"id": "191243", "revid": "17467", "url": "https://gl.wikipedia.org/wiki?curid=191243", "title": "Rape Me", "text": "\"Rape Me\" \u00e9 unha canci\u00f3n da banda estadounidense de grunge Nirvana, editada como segundo sinxelo (como dobre cara-A xunto con \"All Apologies\") do seu terceiro \u00e1lbum, \"In Utero\". O sinxelo acadou o posto 32 na lista brit\u00e1nica de sinxelos.\nListaxe de canci\u00f3ns.\nTodos os temas compostos por Kurt Cobain.\nAlgunhas versi\u00f3ns do sinxelo listan \"Moist Vagina\" como \"MV\".\nOutras versi\u00f3ns.\nUnha versi\u00f3n ao vivo de \"Rape Me\", gravada no programa \"Saturday Night Live\" o 25 de setembro de 1993, aparece no \u00e1lbum recompilatorio \"Saturday Night Live: The Musical Performances, Volume 2\" e no DVD \"Saturday Night Live: 25 Years of Music, Volume 4\".\nD\u00faas versi\u00f3ns do tema aparecen no box set do 2004 \"With the Lights Out\": unha versi\u00f3n caseira ac\u00fastica en solitario, e a vesi\u00f3n de estudio de 1992. \u00c1mbalas d\u00faas tam\u00e9n est\u00e1n no recompilatorio do 2005 \"\". Pode escoitarse a Frances Bean Cobain chorando ao fondo da versi\u00f3n demo de estudio.\nOutra versi\u00f3n ao vivo, gravada o 31 de outubro de 1991 no Paramount Theatre de Seattle, Washington, est\u00e1 no disco catro e no DVD da versi\u00f3n \"Super Deluxe\" da re-edici\u00f3n do \"Nevermind\" do ano 2011, e tam\u00e9n no v\u00eddeo do mesmo ano \"Live at the Paramount\".\nA canci\u00f3n foi renomeada como \"Waif Me\" no empaquetado para as tendas Wal-Mart e Kmart, que atopaban o seu t\u00edtulo demasiado controvertido; a canci\u00f3n en si permaneceu sen cambios e tam\u00e9n aparece co seu nome real no libreto.\nA versi\u00f3n de \"In Utero\" est\u00e1 inclu\u00edda nos dous recompilatorios de grandes \u00e9xitos da banda, \"Nirvana\" (2002) e \"Icon\" (2010)."}
{"id": "191244", "revid": "5863", "url": "https://gl.wikipedia.org/wiki?curid=191244", "title": "Nidia Ar\u00e9valo", "text": "Nidia Mar\u00eda Ar\u00e9valo G\u00f3mez, nada en Vigo o 25 de abril de 1975, \u00e9 unha pol\u00edtica galega do PPdeG.\nTraxectoria.\nEstudou Qu\u00edmicas, a\u00ednda que non acadou a licenciatura. Concelleira en Mos polo PPdeG, foi deputada provincial e presidenta da Comisi\u00f3n Informativa de Benestar Social e Muller da Deputaci\u00f3n de Pontevedra en 2006. Presentouse \u00e1s elecci\u00f3ns municipais de 2007 encabezando a candidatura do PPdeG que obtivo 8 concelleiros, fronte a 6 do PSdeG-PSOE e 3 do BNG. Despois dunhas longas e tensas negociaci\u00f3ns, cun ano de goberno en minor\u00eda do PSdeG, formouse un goberno de coalici\u00f3n co BNG.\nO 12 de decembro de 2008 encabezou unha moci\u00f3n de censura contra a alcaldesa Mar\u00eda Xes\u00fas Escudero Lago (PSdeG-PSOE) co apoio do concelleiro Gerardo Alonso, tr\u00e1nsfuga do PSdeG. Despois dun tenso pleno no que centos de veci\u00f1os se manifestaron en contra da moci\u00f3n, Nidia Ar\u00e9valo converteuse en alcaldesa de Mos, declarando que se acababa coa situaci\u00f3n de \"desgoberno\". Tanto ela como os seus compa\u00f1eiros de partido e Gerardo Alonso tiveron que abandonar o pleno en veh\u00edculos da Garda Civil escoltados polos antidisturbios.\nA Comisi\u00f3n de Seguimento do Pacto Antitransfuguismo declarou en setembro de 2009 como \"caso claro de tr\u00e1nsfugas\" en referencia ao concelleiro que fora elixido na lista do PSdeG Gerardo Alonso, as\u00ed como se declara a Nidia Ar\u00e9valo e aos sete ed\u00eds do PP en Mos, que pediron a baixa do partido, beneficiarios do caso de transfuguismo.\nNas municipais de 2011 foi elixida alcaldesa de Mos polo PPdeG con maior\u00eda absoluta."}
{"id": "191246", "revid": "1888", "url": "https://gl.wikipedia.org/wiki?curid=191246", "title": "Nidia Ar\u00e9valo G\u00f3mez", "text": ""}
{"id": "191247", "revid": "111586", "url": "https://gl.wikipedia.org/wiki?curid=191247", "title": "Universidade Albert Ludwig de Friburgo", "text": "A Universidade de Friburgo (coloquialmente ), oficialmente a Universidade Albert Ludwig de Friburgo (, \u00e9 unha universidade p\u00fablica de investigaci\u00f3n situada en Friburgo, Baden-W\u00fcrttemberg, Alema\u00f1a. \nHistoria.\nFundaci\u00f3n.\nA Universidade Albert Ludwig de Friburgo foi fundada o 21 de setembro de 1457 polo arquiduque Alberte VI de Austria. Foi a segunda universidade fundada no territorio dominado pola casa dos Habsburgo, despois da Universidade de Viena, e hoxe \u00e9 a sexta universidade m\u00e1is antiga de Alema\u00f1a, ap\u00f3s a Universidade de Heidelberg e a Universidade de Colonia (s\u00e9culo XIV) e a Universidade de W\u00fcrzburg, Universidade de Leipzig e Universidade de Rostock (s\u00e9culo XV) .\nEstrutura docente.\nA universidade est\u00e1 formada por 11 facultades e atrae estudantes de toda Alema\u00f1a e doutros 120 pa\u00edses. Os estudantes estranxeiros constit\u00faen preto do 18,2% do n\u00famero total de estudantes (en 2020 foron un total de 24.391 alumnos).\n\u00c9 especialmente reco\u00f1ecida en \u00e1reas como medicina, ciencias forestais, biolox\u00eda, intelixencia artificial e tecnolox\u00eda de microsistemas.\nProfesores, investigadores e alumnos c\u00e9lebres.\nA Universidade de Friburgo estivo asociada con figuras como Hannah Arendt, Rudolf Carnap, David Daube, Johann Eck, Hans-Georg Gadamer, Friedrich Hayek, Martin Heidegger, Edmund Husserl, Herbert Marcuse, Friedrich Meinecke, Edith Stein, Paul Uhlenhuth, Max Weber ou Ernst Zermelo. \nReco\u00f1ecementos.\nA data de outubro de 2020, 22 premios Nobel est\u00e1n afiliados \u00e1 Universidade de Friburgo como antigos alumnos, profesores ou investigadores, e 15 acad\u00e9micos foron galardoados co m\u00e1ximo premio de investigaci\u00f3n alem\u00e1n, o Premio Gottfried Wilhelm Leibniz, mentres traballaban na universidade."}
{"id": "191258", "revid": "43749", "url": "https://gl.wikipedia.org/wiki?curid=191258", "title": "Albert-Ludwigs-Universit\u00e4t Freiburg", "text": ""}
{"id": "191260", "revid": "7802", "url": "https://gl.wikipedia.org/wiki?curid=191260", "title": "Universidade de Freiburg", "text": ""}
{"id": "191279", "revid": "23204", "url": "https://gl.wikipedia.org/wiki?curid=191279", "title": "Oll\u00e1paro (revista)", "text": "Oll\u00e1paro, co subt\u00edtulo \"Revista da Sociedade Cultural Chirlateira\" \u00e9 unha revista de informaci\u00f3n e creaci\u00f3n fundada en Cedeira co obxectivo de revitalizar, dende unha perspectiva local, o pensamento cr\u00edtico e os estudos cedeirenses logo da ditadura franquista, con especial atenci\u00f3n \u00e1 memoria hist\u00f3rica, \u00e1 normalizaci\u00f3n ling\u00fc\u00edstica e \u00e1 recuperaci\u00f3n cultural. O dese\u00f1o integral de cada portada por un ilustrador foi un dos seus sinais de identidade.\nPublicouse de forma irregular dende 1984 a 1999 en Gr\u00e1ficas Param\u00e9s e Gr\u00e1ficas Adral e dende 2011 ten formato dixital.\nCaracter\u00edsticas.\nA versi\u00f3n en papel estivo coordinada en diferentes etapas por X. A. Villar Pi\u00f1\u00f3n, Xos\u00e9 A. Brocos e Vicente Loureiro e contou cun comit\u00e9 de redacci\u00f3n composto por Xos\u00e9 F. Nebril, Fernando Igrexas, Gabriel Beceiro e Bernardo Bereijo, entre outros. O seu dep\u00f3sito legal \u00e9 C-549/84, e o seu obxectivo vai ser a divulgaci\u00f3n da creaci\u00f3n cultural, dende unha perspectiva galeguista, cr\u00edtica e independente.\nOs primeiros n\u00fameros da revista van ser ilustrados por diversos artistas, como Laxeiro, Permuy, Siro, Masito ou Rafael L. Loureiro, e contou coa colaboraci\u00f3n de escritores e intelectuais galegos como Xos\u00e9 Lu\u00eds M\u00e9ndez Ferr\u00edn, Montero Santalha, Carvalho Calero, Ram\u00f3n Mart\u00ednez L\u00f3pez, Xos\u00e9 Neira Vilas, Carlos Casares, o poeta Henrique Rabu\u00f1al, os historiadores Felipe Sen\u00e9n e Elixio Villaverde, o economista Xos\u00e9 Manuel Beiras Torrado, o cineasta Chano Pi\u00f1eiro, o arque\u00f3logo Emilio Ramil entre outros autores cedeireses. Presenta ademais estudos locais do historiador Rafael Usero.\nEn formato electr\u00f3nico, est\u00e1 coordinada dende Xirona por Gabriel Beceiro e dende Cedeira por Fernando Igrexas. Este novo \"Oll\u00e1paro\" retoma a li\u00f1a editorial da primeira xeira dende unha perspectiva altermundista que tenta ensarillar o local e o global.\nN\u00fameros.\nComo proxecto dixital \"Ollaparo\" deu comezo en 2011 con \"Ollaparo. Blogue\" e co proceso de dixitalizaci\u00f3n retrospectiva."}
{"id": "191289", "revid": "22570", "url": "https://gl.wikipedia.org/wiki?curid=191289", "title": "Intensidade luminosa", "text": "En fotometr\u00eda, a intensidade luminosa def\u00ednese como a cantidade de fluxo luminoso que emite unha fonte por unidade de \u00e1ngulo s\u00f3lido. A s\u00faa unidade de medida no Sistema Internacional de Unidades \u00e9 a candela (cd). Matematicamente, a s\u00faa expresi\u00f3n \u00e9 a seguinte:\nonde:\nA intensidade luminosa p\u00f3dese definir a partir da magnitude radiom\u00e9trica da intensidade radiante sen m\u00e1is que ponderando cada lonxitude de onda pola curva de sensibilidade do ollo. As\u00ed, se formula_5 \u00e9 a intensidade luminosa, formula_6representa a intensidade radiante espectral e formula_7 simboliza a curva de sensibilidade do ollo, ent\u00f3n:\nIntensidade luminosa e diferentes tipos de fontes.\nEn fotometr\u00eda, denom\u00ednase fonte puntual aquela que emite a mesma intensidade luminosa en todas as direcci\u00f3ns consideradas. Un exemplo pr\u00e1ctico ser\u00eda unha l\u00e1mpada. Polo contrario, denom\u00ednase fonte ou superficie reflectora de Lambert aquela na que a intensidade var\u00eda co coseno do \u00e1ngulo entre a direcci\u00f3n considerada e a normal \u00e1 superficie (ou eixe de simetr\u00eda da fonte).\nUnidades.\nUnha candela def\u00ednese como a intensidade luminosa dunha fonte de luz monocrom\u00e1tica de 540 THz que ten unha intensidade radiante de 1/683\u00a0vatios por estereorradi\u00e1n, ou aproximadamente 1.464\u00a0mW/sr. A frecuencia de 540 THz corresponde a unha lonxitude de onda de 555\u00a0nm, que se corresponde coa luz verde p\u00e1lida preto do l\u00edmite de visi\u00f3n do ollo. Xa que hai aproximadamente 12.6 estereorradi\u00e1ns nunha esfera, o fluxo radiante total ser\u00eda de aproximadamente 18.40\u00a0mW, se a fonte emitise de forma uniforme en todas as s\u00faas direcci\u00f3ns. Unha candea corrente produce con pouca precisi\u00f3n unha candela de intensidade luminosa."}
{"id": "191291", "revid": "1131", "url": "https://gl.wikipedia.org/wiki?curid=191291", "title": "Oll\u00e1paro. Revista da Sociedade Cultural Chirlateira", "text": ""}
{"id": "191294", "revid": "55340", "url": "https://gl.wikipedia.org/wiki?curid=191294", "title": "Lucas Papadimos", "text": "Lucas Demetrios Papadimos (en grego \u039b\u03bf\u03c5\u03ba\u03ac\u03c2 \u03a0\u03b1\u03c0\u03b1\u03b4\u03ae\u03bc\u03bf\u03c2, pronunciado /lu\u02c8kas papa\u02c8\u00f0imos/), nado o 11 de outubro de 1947 en Atenas, \u00e9 un pol\u00edtico, f\u00edsico e economista grego. En novembro de 2011 foi elixido por consenso dos partidos para o posto de primeiro ministro do seu pa\u00eds.\nTraxectoria.\nPapadimos licenciouse en F\u00edsica en 1970 no Instituto de Tecnolox\u00eda de Massachusetts (MIT), onde posteriormente conseguiu un mestrado en enxe\u00f1ar\u00eda el\u00e9ctrica en 1972 e o doutoramento en econom\u00eda en 1978. Posteriormente incoporouse como docente na Universidade de Columbia, ao tempo que traballaba como economista para a Reserva Federal de Boston. En 1985 regresa ao seu pa\u00eds natal e comeza a traballar en 1985 como director econ\u00f3mico do Banco de Grecia. En 1993 conv\u00e9rtese no vicegobernador e un ano despois, en 1994 no gobernador do banco estatal grego.\nO seu labor como economista complementouno como catedr\u00e1tico da Universidade de Atenas. En 2002 deixa o seu posto como gobernador do banco central heleno e accede \u00e1 vicepresidencia do Banco Central Europeo, onde permanece ata 2010. Tam\u00e9n foi membro da Comisi\u00f3n Trilateral desde 1998.\nO 10 de novembro de 2011 foi elixido por consenso dos principais partidos para o posto de primeiro ministro do seu pa\u00eds, logo da dimisi\u00f3n de Georgios Papandreu, no contexto dunha severa crise econ\u00f3mica e pol\u00edtica. O goberno de Papadimos inclu\u00edu trece ministros do ata daquela gobernante PASOK, entre eles o ministro de Econom\u00eda Evangelos Venizelos, dous ministros da conservadora Nova Democracia, entre eles Stavros Dimas na responsabilidade de ministro de Exteriores, e un da tam\u00e9n conservadora e nacionalista LAOS, nunha carteira menor. O encargo do seu goberno \u00e9 dirixir o pa\u00eds ata as elecci\u00f3ns lexislativas convocadas para febreiro de 2012."}
{"id": "191296", "revid": "1093", "url": "https://gl.wikipedia.org/wiki?curid=191296", "title": "Lucas Papademos", "text": ""}
{"id": "191302", "revid": "23204", "url": "https://gl.wikipedia.org/wiki?curid=191302", "title": "Carregal, Paradela, Meis", "text": "Carregal \u00e9 un lugar da parroquia de Paradela, no concello pontevedr\u00e9s de Meis, na comarca do Saln\u00e9s. Segundo o IGE, en 2016 ti\u00f1a 23 habitantes (10 mulleres e 13 homes), o que sup\u00f3n un aumento respecto \u00f3s anos 2010, cando ti\u00f1a 20 veci\u00f1os, e 2005, cando eran 21.\nToponimia.\nO top\u00f3nimo Carregal \u00e9 un fit\u00f3nimo que fai referencia, tanto en galego como en portugu\u00e9s, a un terreo pantanoso no cal abunda a \u00abc\u00e1rrega\u00bb ou \u00abcarrega\u00bb, planta gram\u00ednea tam\u00e9n denominada carriza, propia dese tipo de lugares h\u00famidos ou bra\u00f1as. Procede do lat\u00edn (de ra\u00edz *) co sufixo derivativo ."}
{"id": "191303", "revid": "98629", "url": "https://gl.wikipedia.org/wiki?curid=191303", "title": "\u00c1cido carbox\u00edlico", "text": "Os \u00e1cidos carbox\u00edlicos son un tipo de compostos caracterizados por levaren o grupo funcional carboxilo ou carboxi (\u2013COOH ou -C(=O)OH). Este grupo est\u00e1 formado por un grupo carbonilo (C=O) e un grupo hidroxilo (-OH) unido ao mesmo carbono. Os \u00e1cidos carbox\u00edlicos poden representarse por R-COOH . Os m\u00e1is pequenos son o \u00e1cido f\u00f3rmico (H-COOH) e o \u00e1cido ac\u00e9tico (CH3-COOH), pero poden ter cadeas carbonadas moi longas, como as dalg\u00fans \u00e1cidos graxos.\n\u00c1s veces \u00e1cido carbox\u00edlico t\u00f3mase como sin\u00f3nimo de \u00e1cido org\u00e1nico, pero isto non \u00e9 de todo exacto, xa que o termo \u00e1cido org\u00e1nico \u00e9 m\u00e1is amplo. A maior\u00eda dos \u00e1cidos org\u00e1nicos son carbox\u00edlicos, pero tam\u00e9n o son os \u00e1cidos sulf\u00f3nicos, \u00e1cido \u00farico ou outros compostos con grupos desprotonables.\nOs \u00e1cidos carbox\u00edlicos comp\u00f3rtanse como \u00e1cidos de Br\u00f8nsted-Lowry porque son doantes de prot\u00f3ns, ao poderen desprotonizar o grupo OH do seu carboxilo. Os \u00e1cidos carbox\u00edlicos poden ter un s\u00f3 gupo COOH e denom\u00ednanse monocarbox\u00edlicos, ou poden ter dous grupos COOH e ser\u00edan \u00e1cidos dicarbox\u00edlicos, e se te\u00f1en 3 COOH son \u00e1cidos tricarbox\u00edlicos, como o \u00e1cido c\u00edtrico etc. O \u00e1cido mel\u00edtico \u00e9 hexacarbox\u00edlico.\nOs sales e \u00e9steres dos \u00e1cidos carbox\u00edlicos denom\u00ednanse carboxilatos. Cando un grupo carboxilo se desprotona \u00e1 s\u00faa base conxugada, f\u00f3rmase un ani\u00f3n carboxilato. En certas circunstancias os grupos carboxilo poden descarboxilarse liberando di\u00f3xido de carbono.\nCaracter\u00edsticas e propiedades.\nOs \u00e1cidos carbox\u00edlicos te\u00f1en propiedades \u00e1cidas. Os dous \u00e1tomos de os\u00edxeno son electronegativos e tenden a atraer aos electr\u00f3ns do \u00e1tomo de hidr\u00f3xeno do grupo hidroxilo, o que debilita o enlace, produc\u00edndose en certas condici\u00f3ns unha rotura heterol\u00edtica cedendo o correspondente prot\u00f3n, H+, e quedando o resto da mol\u00e9cula con carga -1 debido ao electr\u00f3n que perdeu o \u00e1tomo de hidr\u00f3xeno, polo que a mol\u00e9cula queda como R-COO-.\n formula_1 \nAdemais, neste ani\u00f3n, a carga negativa distrib\u00faese (deslocal\u00edzase) simetricamente entre os dous \u00e1tomos de os\u00edxeno, de forma que os enlaces carbono-os\u00edxeno adquiren un car\u00e1cter de enlace parcialmente dobre.\nXeralmente os \u00e1cidos carbox\u00edlicos son \u00e1cidos febles, con s\u00f3 un 1% das s\u00faas mol\u00e9culas disociadas para dar os correspondentes i\u00f3ns, a temperatura ambiente e en disoluci\u00f3n acuosa.\nPero son m\u00e1is \u00e1cidos ca outros compostos, nos que non se produce esa deslocalizaci\u00f3n electr\u00f3nica, como por exemplo os alcohois. Isto d\u00e9bese a que a estabilizaci\u00f3n por resonancia ou deslocalizaci\u00f3n electr\u00f3nica, provoca que a base conxugada do \u00e1cido sexa m\u00e1is estable ca a base conxugada do alcohol e, por tanto, a concentraci\u00f3n de prot\u00f3ns procedentes da disociaci\u00f3n do \u00e1cido carbox\u00edlico sexa maior ca a concentraci\u00f3n de prot\u00f3ns procedentes do alcohol; feito que se verifica experimentalmente polos seus valores relativos menores de pKa. O i\u00f3n resultante, R-COOH-, nom\u00e9ase co sufixo \"-ato\".\nPor exemplo, o ani\u00f3n procedente do \u00e1cido ac\u00e9tico ch\u00e1mase i\u00f3n acetato. O grupo RCOO- denom\u00ednase carboxilato.\nPropiedades f\u00edsicas.\nOs \u00e1cidos de masa molar baixa (ata 10 \u00e1tomos de carbono) son l\u00edquidos incoloros, de cheiro moi desagradable. O olor do vinagre d\u00e9bese ao \u00e1cido ac\u00e9tico; o da manteiga rancia ao \u00e1cido but\u00edrico. O \u00e1cido caproico at\u00f3pase no pelo e secreci\u00f3ns do gando caprino. Os \u00e1cidos C5 a C10 pos\u00faen cheiros a \u201ccabra\u201d. O resto son s\u00f3lidos cerosos e inodoros a temperatura ambiente. Os \u00e9steres dos \u00e1cidos carbox\u00edlicos tenden a ter bo olor e moitos util\u00edzanse como compo\u00f1entes de perfumes.\nOs seus puntos de fusi\u00f3n e ebulici\u00f3n crecen ao aumentar a masa molar.\nOs \u00e1cidos inferiores son bastante solubles en auga (o ac\u00e9tico, por exemplo, \u00e9 soluble en todas as proporci\u00f3ns). A s\u00faa solubilidade en auga decrece a partir do \u00e1cido but\u00edrico, co aumento do car\u00e1cter hidrocarbonado da mol\u00e9cula. Todos os \u00e1cidos carbox\u00edlicos son totalmente solubles en disolventes org\u00e1nicos.\nO grupo carboxilo \u00e9 polar. Como para a formaci\u00f3n de pontes de hidr\u00f3xeno poden ser tanto aceptores (o C=O) como dadores (o OH), forman facilmente pontes de hidr\u00f3xeno. En medios non polares os \u00e1cidos carbox\u00edlicos existen xeralmente en forma de d\u00edmeros pola s\u00faa tendencia a autoasociarse.\nPoden identificarse facilmente con espectroscop\u00eda de infravermellos, xa que mostran unha banda asociada coa vibraci\u00f3n do C-O (\u03bdC=O) entre 1680 e 1725\u00a0cm\u22121, e unha caracter\u00edstica subbanda \u03bdO-H na rexi\u00f3n entre 2500 e 3000\u00a0cm\u22121.\nS\u00edntese.\nProduci\u00f3n industrial.\nAs rutas para a produci\u00f3n industrial de \u00e1cidos carbox\u00edlicos difiren xeralmente das usadas a pequena escala porque requiren equipamento especializado.\nM\u00e9todos de laboratorio.\nOs m\u00e9todos de preparaci\u00f3n para reacci\u00f3ns a pequena escala con fins de investigaci\u00f3n, instruci\u00f3n, ou produci\u00f3n de pequenas cantidades de qu\u00edmicos, adoitan utilizar reactivos caros.\nReacci\u00f3ns menos com\u00fans.\nHai moitas reacci\u00f3ns que orixinan \u00e1cidos carbox\u00edlicos, pero util\u00edzanse s\u00f3 en casos moi espec\u00edficos, ou principalmente son de interese acad\u00e9mico:\nReacci\u00f3ns.\n formula_2 \nUnha vez obtido o sal, podemos quentar dito sal para que por deshidrataci\u00f3n cheguemos \u00e1 amida. A reacci\u00f3n xeral e o seu mecanismo son os seguintes: \nOs grupos carboxilos reaccionan cos grupos amino para formaren amidas. No caso de amino\u00e1cidos que reaccionan con outros amino\u00e1cidos para daren prote\u00ednas, o enlace de tipo amida que se forma \u00e9 un enlace pept\u00eddico. Igualmente, os \u00e1cidos carbox\u00edlicos poden reaccionar con alcohois para daren \u00e9steres, ou ben con haloxenuros para daren haloxenuros de \u00e1cido, ou entre si para daren anh\u00eddridos. Os \u00e9steres, anh\u00eddridos, haloxenuros de \u00e1cido e amidas ch\u00e1manse derivados de \u00e1cido.\nNomenclatura.\nOs \u00e1cidos carbox\u00edlicos nom\u00e9anse utilizando a terminaci\u00f3n \u2013oico ou \u2013ico, que se une ao nome do hidrocarburo de referencia :\nExemplo\nCH3-CH2-CH3 propano\nCH3-CH2-COOH Acido propanoico (propano + oico)\nOs nomes dos \u00e1cidos carbox\u00edlicos proceden do da fonte natural da que inicialmente se illaron. Clasif\u00edcanse as\u00ed:\nNa nomenclatura da IUPAC os nomes dos \u00e1cidos carbox\u00edlicos f\u00f3rmanse substitu\u00edndo a terminaci\u00f3n \u201co\u201d dos alcanos por \u201coico\u201d, e antepo\u00f1endo a palabra \u00e1cido.\nO esqueleto dos \u00e1cidos alcanoicos num\u00e9rase asignando o n\u00famero 1 ao carbono carbox\u00edlico e continuando pola cadea m\u00e1is longa que incl\u00faa o grupo COOH.\nExemplos de \u00e1cidos carbox\u00edlicos.\nExemplo 1\nHOCH3-CH3-CH=CH-CH(CH3-CH=CH3)-CHBr-COOH\nNeste composto, \u00e1 parte do grupo funcional COOH, hai unha funci\u00f3n alcohol, pero de acordo coa s\u00faa importancia o grupo COOH \u00e9 o principal; polo que o grupo alcohol se nomea como un substitu\u00ednte. Por tanto, o nome \u00e9 \u00e1cido 3-alil-2-bromo-7-hidroxi-4-hexenoico.\nExemplo 2\nCompostos con dous grupos COOH\nA palabra carboxi tam\u00e9n se utiliza para nomear ao grupo COOH cando na mol\u00e9cula hai outro grupo funcional que ten prioridade sobre el.\n\u00c1cido palm\u00edtico ou \u00e1cido hexadecanoico, repres\u00e9ntase coa f\u00f3rmula CH3(CH2)14COOH \nAplicaci\u00f3ns.\nMoitos \u00e1cidos carbox\u00edlicos prod\u00facense industrialmente a longa escala. Son tam\u00e9n com\u00fans na natureza. Util\u00edzanse na produci\u00f3n de pol\u00edmeros, produtos farmac\u00e9uticos, solventes, e aditivos alimentarios. Son exemplos de \u00e1cidos carbox\u00edlicos importantes industrialmente os seguintes: \u00e1cido ac\u00e9tico (compo\u00f1ente do vinagre, precursor de disolventes e pinturas), \u00e1cido acr\u00edlico e metaacr\u00edlico (precursores de pol\u00edmeros e adhesivos), \u00e1cido ad\u00edpico (pol\u00edmeros), \u00e1cido c\u00edtrco (bebidas), \u00e1cido etilendiaminotetraac\u00e9tico (axente quelante), \u00e1cidos graxos (pinturas), \u00e1cido maleico (pol\u00edmeros), \u00e1cido propi\u00f3nico (conservante alimentario), e \u00e1cido tereft\u00e1lico (pol\u00edmeros).\nRadical carboxilo.\nO radical libre \u00b7COOH (CAS# 2564-86-5) ten s\u00f3 unha existencia fugaz como grupo separado. Mediuse a constante de disociaci\u00f3n de \u00e1cido do \u00b7COOH por espectroscop\u00eda de resonancia electr\u00f3nica paramagn\u00e9tica. O valor do pKa = -0.2 \u00b1 0.1 ."}
{"id": "191307", "revid": "23562", "url": "https://gl.wikipedia.org/wiki?curid=191307", "title": "Fenerbah\u00e7e SK", "text": ""}
{"id": "191309", "revid": "89787", "url": "https://gl.wikipedia.org/wiki?curid=191309", "title": "Pobo ainu", "text": "Os , tam\u00e9n chamados aynu, aino (\u30a2\u30a4\u30ce), e nos textos hist\u00f3ricos xaponeses ezo/emishi/ebisu (\u8766\u5937), son unha etnia ind\u00edxena que vive no Xap\u00f3n e Rusia. Historicamente falan a lingua ainu e variedades relacionadas e viven en Hokkaido, as Illas Kuriles, e en Sakhalin. A maior\u00eda dos que se identifican como ainu a\u00ednda viven na mesma rexi\u00f3n, a\u00ednda que o n\u00famero exacto de individuos \u00e9 desco\u00f1ecida. Isto \u00e9 debido \u00e1 confusi\u00f3n sobre as herdanzas mixtas e pola cuesti\u00f3n \u00e9tnica no Xap\u00f3n, polo que persoas con orixe prefiren agochar as s\u00faas identidades. No Xap\u00f3n, por mor dos matrimonios cos xaponeses durante moitos anos, o concepto dun grupo \u00e9tnico ainu non \u00e9 factible. As estimaci\u00f3ns oficiais roldan arredor dunha poboaci\u00f3n de 25.000, mestres que as cifras non oficiais falan de 200.000 individuos.\nHistoria.\nA cultura ainu data preto do ano 1200dC. e investigaci\u00f3ns recentes suxiren que se orixinou nunha fusi\u00f3n da Okhotsk e da Satsumon. En 1264, o pobo nivkh relatou \u00e1 Dinast\u00eda Yuan do Imperio Mongol que os ainus invadiron a terra dos nivkh, resultado de batallas entre ainus e a Dinast\u00eda Yuan. Os contactos activos entre os Wajin (o grupo \u00e9tnico xapon\u00e9s) e os ainus de Ezochi (co\u00f1ecido hoxe como Hokkaido) comezaron no s\u00e9culo XIII. Os ainus foron unha sociedade de cazadores-recoletores, que viv\u00edan principalmente da caza e da pesca, e segu\u00edan unha relixi\u00f3n baseada nos fen\u00f3menos da natureza.\nDurante o per\u00edodo Tokugawa (1600\u20131868) os ainus implic\u00e1ronse cada vez m\u00e1is no comercio cos xaponeses, que controlaban a parte sur da illa de Hokkaido. O goberno Bakufu concedeu \u00f3 clan Matsumae dereitos exclusivos de comercio cos ainus na parte norte da illa. M\u00e1is tarde, o clan Matsumae comezou a alugar os dereitos de negociaci\u00f3n \u00f3s comerciantes xaponeses, e o contacto entre xaponeses e ainus f\u00edxose m\u00e1is intenso. Durante todo este per\u00edodo os ainus torn\u00e1ronse cada vez m\u00e1is dependentes dos bens importados dos xaponeses, e sufr\u00edan de doenzas epid\u00e9micas como a var\u00edola. A\u00ednda que o comercio contribu\u00edu a mellorar o entendemento entre os xaponeses e os ainus, \u00e1s veces, tam\u00e9n levou a conflitos, e alg\u00fans deles convert\u00e9ronse en violentas revoltas, a m\u00e1is importante das cales foi a Revolta de Shakushain (1669-1672).\nO xiro radical para a cultura ainu foi o inicio da Restauraci\u00f3n Meiji en 1868. Unha variedade de reformas sociais, pol\u00edticas e econ\u00f3micas foron introducidas polo goberno xapon\u00e9s, na esperanza de modernizaci\u00f3n do pa\u00eds no estilo occidental, e contou coa anexi\u00f3n de Hokkaido. Sj\u00f6berg cita o relato de Baba (1980) sobre o razoamento do goberno xapon\u00e9s:\n\u2018 \u2026 O desenvolvemento da gran illa do norte do Xap\u00f3n ti\u00f1a varios obxectivos: En primeiro lugar, foi visto como un medio para defender a Xap\u00f3n do r\u00e1pido desenvolvemento e o expansionismo de Rusia. Segundo ... ofreceu unha soluci\u00f3n para o desemprego para a ex-clase samurai ... Finalmente, o desenvolvemento prometido para producir os recursos necesarios para unha econom\u00eda capitalista en crecemento.\nEn 1899, o goberno xapon\u00e9s aprobou unha lei de etiquetaxe dos ainus como aborixes, coa idea de que ser\u00edan asimilados, e resultou que a terra do pobo ainu pasou a formar parte do goberno xapon\u00e9s. Tam\u00e9n nesa \u00e9poca, conced\u00e9ronlles a cidadan\u00eda xaponesa, neg\u00e1ndolles deste xeito o rango de grupo ind\u00edxena.\nOs ainus foron cada vez m\u00e1is marxinados na s\u00faa propia terra - nun per\u00edodo de s\u00f3 36 anos, os ainus deixaron de ser un grupo relativamente illado de persoas, a ter as s\u00faas terras, lingua, relixi\u00f3n e costumes asimilados \u00e1s dos xaponeses. Ademais, as s\u00faas terras do foron distribu\u00eddas entre os Wajin que decidiran establecerse en Hokkaido. Isto foi incentivado polo goberno xapon\u00e9s da era Meiji para sacar proveito da abundancia dos recursos naturais da illa, e para crear e manter facendas no modelo de agricultura industrial occidental. Este desenvolvemento foi denominado \"Kaitakushi\". Deste xeito xurdiron f\u00e1bricas, mu\u00ed\u00f1os de fari\u00f1a e cervexa, e infraestrutura como estradas e li\u00f1as ferroviarias durante un per\u00edodo de desenvolvemento que durou ata 1904. Durante este tempo os ainus foron forzados a aprender xapon\u00e9s, obrigados a adoptar nomes xaponeses e condenados a cesar as pr\u00e1cticas relixiosas, como o sacrificio de animais e o costume de tatuarse.\nO acto 1899 mencionado arriba foi substitu\u00eddo en 1997-ata ent\u00f3n o goberno afirmara que non hab\u00eda grupos \u00e9tnicos minoritarios. Non foi ata o 6 de xu\u00f1o de 2008 que o Xap\u00f3n reco\u00f1eceu formalmente \u00f3s ainus como un grupo ind\u00edxena (ver Reco\u00f1ecemento Oficial, abaixo).\nAs vodas entre xaponeses e ainus foron activamente promovidas polos ainus para diminu\u00edr as posibilidades de discriminaci\u00f3n contra os seus fillos. Como resultado, moitos ainus son indistinguibles dos seus veci\u00f1os xaponeses, mais alg\u00fans ainus-xaponeses est\u00e1n interesados \u200b\u200bna cultura ainu tradicional. Por exemplo, Oki, nado como un neno dun pai ainu e unha nai xaponesa, tornouse un m\u00fasico que toca o instrumento tradicional ainu \"tonkori\". Hai moitos pequenas cidades do sueste ou da rexi\u00f3n de Hidaka onde a\u00ednda se poden ver ainus puros, como en Nibutani (ainu :\"Niputay\").\nO seu et\u00f3nimo m\u00e1is co\u00f1ecido deriva da palabra \"ainu\", que significa \"humano\" (en oposici\u00f3n a \"kamui\", seres divinos), e non de etnia, nin o nome dunha raza, nos dialectos de Hokkaido da lingua ainu; Emishi (Ebisu) e Ezo (Yezo) son termos xaponeses, que se pensa que derivan doutra palabra para \"humanos\", que doutra forma sobreviviu no ainu de Sakhalin en \"enciw\" ou \"enju\". Hoxe en d\u00eda, moitos ainus rexeitan o termo \"ainu\" porque fora usado con sentido pexorativo, e prefiren chamarse a si mesmos \"Utari\" (\"camarada\" ou \"compa\u00f1eiro\" na lingua ainu). Os documentos oficiais empregan ambas formas.\nReco\u00f1ecemento oficial.\nO 6 de xu\u00f1o de 2008, unha resoluci\u00f3n bi-partidista non vinculante foi aprobada polo Kokkai, invitando \u00f3 goberno a reco\u00f1ecer \u00f3 pobo ainu como un pobo ind\u00edxena do Xap\u00f3n e pedir a fin da discriminaci\u00f3n contra eles. A resoluci\u00f3n reco\u00f1eceu \u00f3 pobo ainu como \"un pobo ind\u00edxena cunha lingua, relixi\u00f3n e cultura distintas\" e rescinde a lei aprobada en 1899.\nA\u00ednda que a resoluci\u00f3n \u00e9 historicamente significativa, Hideaki Uemura, profesor da Universidade de Keisen en Toquio, e especialista en dereitos dos pobos ind\u00edxenas, comentou que o movemento \u00e9 \"feble no senso de reco\u00f1ecer os feitos hist\u00f3ricos\" como que os ainus foron \"forzados\" a converterse en xaponeses.\nOrixes.\nAs orixes dos ainus foron moitas veces considerados como J\u014dmon-jin, os nativos do Xap\u00f3n dende o per\u00edodo J\u014dmon. \"Os ainus viviron neste lugar cen mil anos antes de que vi\u00f1eran os Fillos do Sol\" \u00e9 unha das s\u00faas Yukar Upopo (lendas ainus).\nA s\u00faa cultura, como \u00e9 co\u00f1ecida hoxe, data aproximadamente do ano 1200 e investigaci\u00f3ns recentes suxiren que se orixinou nunha fusi\u00f3n da cultura Okhotsk e da cultura Satsumon, unha das m\u00e1is antigas culturas xaponesas. A s\u00faa econom\u00eda estaba baseada na agricultura, as\u00ed como a caza, a pesca e a recolecci\u00f3n.\nOs ainus mestizos son m\u00e1is lixeiros de pel que os seus veci\u00f1os xaponeses e te\u00f1en m\u00e1is pelos no corpo. Moitos investigadores propuxeron unha ascendencia cauc\u00e1sica, malia que estudos recentes de ADN non atoparon similitudes xen\u00e9ticas nos modernos europeos cauc\u00e1sicos. Moitos ainus te\u00f1en o cabelo ondulado, pero alg\u00fans t\u00e9\u00f1eno liso e negro. Moi poucos deles te\u00f1en cabelos casta\u00f1os ondulados. A s\u00faa pel adoita ser m\u00e1is morena pero isto \u00e9 debido \u00f3 feito de que traballan sobre todo no mar e con ventos salgados durante todo o d\u00eda. Tam\u00e9n se caracterizan por ter barbas moi longas.\nProbas xen\u00e9ticas amosan que pertencen principalmente \u00f3 Y-haplogroup D2. Y-DNA haplogroup D2 at\u00f3pase no Arquip\u00e9lago xapon\u00e9s inclu\u00edndo Okinawa. Os \u00fanicos lugares f\u00f3ra do Xap\u00f3n onde \u00e9 com\u00fan o Y-haplogroupo D \u00e9 o T\u00edbet e as illas Andaman no Oc\u00e9ano \u00cdndico.\nUnha recente avaliaci\u00f3n dos trazos craniais suxire que os ainus semellan m\u00e1is Okhotsk que J\u014dmon. Isto concorda coa referencia \u00e1 cultura ainu, sendo unha fusi\u00f3n da cultura Okhotsk e a cultura Satsumon referenciado enriba.\nTras unha nova onda de inmigraci\u00f3n, probabelmente a partir da Pen\u00ednsula de Corea fai 2.300 anos, os Yayoi empurraron \u00f3s J\u014dmon cara o norte do Xap\u00f3n. Os datos xen\u00e9ticos indican que os xaponeses modernos son descendentes de ambos, dos Yayoi e dos J\u014dmon.\nXeograf\u00eda.\nOs ainus estaban distribu\u00eddos nas illas do norte e centrais do Xap\u00f3n, a illa Sakhalin no norte, as Illas Kuriles, a illa de Hokkaido e o norte de Honshu, a pesar de que alg\u00fans investigadores po\u00f1en o seu territorio en toda a illa de Honshu e tan ao norte como o extremo sur da pen\u00ednsula de Kamchatka no que \u00e9 hoxe o Cabo Lopatka. A illa de Hokkaido era co\u00f1ecido polos ainus como Ainu Mosher, e foi formalmente anexionada polos xaponeses a finais de 1868, en parte como un medio de previr a intrusi\u00f3n dos rusos, e en parte por raz\u00f3ns imperialistas.\nDe acordo co censo do Imperio Ruso de 1897, 1446 persoas no Imperio reportaron a lingua ainu como a s\u00faa lingua materna, 1434 delas na illa de Sakhalin.\nA metade sur de Sakhalin foi conseguida polo Xap\u00f3n como resultado da Guerra ruso-xaponesa de 1904\u201305, pero \u00f3 cabo da segunda guerra mundial en 1945, os sovi\u00e9ticos declararon a guerra ao Xap\u00f3n e tomaron posesi\u00f3n das Illas Kuriles e do sur de Sakhalin. A poboaci\u00f3n ainu, como individuos xaponeses, foron \"repatriados\" ao Xap\u00f3n.\nOs derradeiros falantes ainus que quedan (ademais de quizais alg\u00fans falantes parciais) viven soamente no Xap\u00f3n. Al\u00ed, est\u00e1n principalmente concentrados na costa sur e leste da illa de Hokkaid\u014d.\nDebido \u00f3 matrimonio entre ainus e xaponeses e a absorci\u00f3n da cultura dominante xaponesa, hoxe non existen verdadeiros asentamentos no Xap\u00f3n. O pobo de Nibutani (ainu: \"Niputay\") na rexi\u00f3n de Hidaka (prefectura de Hokkaido) ten certo n\u00famero de fogares ainus e tendas de artesan\u00eda preto do Museo Ainu (Existen dous en Nibutani). Moitas das \"aut\u00e9nticas vilas ainus\" anunciadas en Hokkaido como a de Akan e Shiraoi son atracci\u00f3ns tur\u00edsticas e proporcionan unha oportunidade de ver e co\u00f1ecer \u00f3 pobo ainu.\nLingua.\nCalc\u00falase que quedan menos de 100 falantes da lingua ainu, mentres que outras investigaci\u00f3ns sit\u00faan o n\u00famero en 15 persoas - a lingua est\u00e1 considerada como \"en perigo\". Como resultado disto, o estudo da lingua ainu \u00e9 limitada e bas\u00e9ase principalmente na investigaci\u00f3n hist\u00f3rica.\nA lingua ainu \u00e9 significativamente diferente \u00e1 lingua xaponesa na sintaxe, fonolox\u00eda, morfolox\u00eda e vocabulario. A\u00ednda que houbo intentos para demostrar que est\u00e1n relacionados, os expertos modernos rexeitan que a relaci\u00f3n vaia m\u00e1is al\u00f3 do contacto, tales como o pr\u00e9stamo mutuo de verbas entre os xaponeses e os ainus. De feito, ning\u00fan intento por mostrar unha relaci\u00f3n da lingua ainu con calquera outro idioma \u00e9 aceptado actualmente, e \u00e9 considerada como unha lingua illada.\nAs palabras empregadas como preposici\u00f3ns no galego (por exemplo, cara, dende, por, en, a...) son posposicionais no ainu, xa que se colocan despois da palabra \u00e1 que modifican. Unha soa frase en ainu p\u00f3dese facer coa adhesi\u00f3n de moitos sons e morfemas que representan nomes ou ideas.\nA lingua ainu non tivo nunca un sistema de escritura de seu, e historicamente foi transcrito polos xaponeses kana ou o cir\u00edlico ruso. Hoxe en d\u00eda, \u00e9 polo xeral escrito en katakana ou no alfabeto latino. A rixidez do kana xapon\u00e9s, pola s\u00faa incapacidade para representar con precisi\u00f3n as consoantes terminais, contribu\u00edu \u00e1 degradaci\u00f3n do ainu orixinal. Por exemplo, unha palabra como \"Kor\" (que significa \"celebrar\"), agora pron\u00fanciase cun son da vocal terminal, \"Koro\".\nMoitos dos dialectos do ainu, non eran mutuamente intelixibles; por\u00e9n, a cl\u00e1sica lingua ainu dos Yukar, que \u00e9 o ainu das historias \u00e9picas, \u00e9 entendido por todos. Sen un sistema de escritura, os ainus eran mestres da narraci\u00f3n, e a s\u00faa cultura e tradici\u00f3ns eran transmitidas a trav\u00e9s da memoria e das reuni\u00f3ns (de moitas horas de duraci\u00f3n, ou mesmo d\u00edas)."}
{"id": "191314", "revid": "27155", "url": "https://gl.wikipedia.org/wiki?curid=191314", "title": "Carboxilo", "text": ""}
{"id": "191317", "revid": "85894", "url": "https://gl.wikipedia.org/wiki?curid=191317", "title": "Lu\u00edsa Pi\u00f1eiro Arcos", "text": "Mar\u00eda Lu\u00edsa Pi\u00f1eiro Arcos, nada en Mora\u00f1a en 1975, \u00e9 unha pol\u00edtica galega do PPdeG.\nTraxectoria.\n\u00c9 enxe\u00f1eira t\u00e9cnica industrial forestal e m\u00e1ster en Consultar\u00eda e Verificaci\u00f3n Medioambiental. Foi xefa do Proxecto Galicia-Sur do Servizo de Tramitaci\u00f3ns da empresa Applus-Norcontrol. Presentouse \u00e1s elecci\u00f3ns municipais de 2011 en Mora\u00f1a encabezando a candidatura do PPdeG e foi elixida alcaldesa como l\u00edder da forza m\u00e1is votada, gobernando en minor\u00eda ao non prosperar o tripartito que impulsaba o PSdeG-PSOE con AEM e o BNG. Nas sucesivas elecci\u00f3ns municipais de 2015 e 2019 volver\u00eda a ser elixida alcaldesa, en ambas ocasi\u00f3ns por maior\u00eda absoluta. \nEn setembro do 2020, foi nomeada delegada territorial da Xunta de Galicia na provincia de Pontevedra, sendo substitu\u00edda na alcald\u00eda de Mora\u00f1a por Jos\u00e9 Cela Cami\u00f1o. O 5 de febreiro de 2021 dimitiu logo de co\u00f1ecerse a sentenza do Xulgado do Penal n\u00famero 3 de Pontevedra pola que foi condenada por fraude a dous anos de c\u00e1rcere e oito de inhabilitaci\u00f3n para cargo p\u00fablico, xunto con Rafael Louz\u00e1n."}
{"id": "191319", "revid": "1888", "url": "https://gl.wikipedia.org/wiki?curid=191319", "title": "Mar\u00eda Lu\u00edsa Pi\u00f1eiro Arcos", "text": ""}
{"id": "191320", "revid": "89787", "url": "https://gl.wikipedia.org/wiki?curid=191320", "title": "Jos\u00e9 Eiras", "text": "Jos\u00e9 Amador Eiras Paz, nado en Mora\u00f1a en 1938 e finado o 30 de decembro de 2020, foi un mestre e pol\u00edtico galego do PSdeG-PSOE.\nTraxectoria.\nMestre de profesi\u00f3n, presentouse \u00e1s elecci\u00f3ns municipais de 1979 en Mora\u00f1a e sa\u00edu elixido concelleiro. \u00e1s elecci\u00f3ns municipais de 1983 en Mora\u00f1a encabezando a candidatura do PSdeG-PSOE e foi elixido alcalde. Continuou como alcalde nas sucesivas elecci\u00f3ns ata 2011 cando se retirou da pol\u00edtica activa.\nDurante o seu mandato foi moi pol\u00e9mica a construci\u00f3n dun encoro sobre o r\u00edo Umia que provocou unha crise na agrupaci\u00f3n local coa marcha de varios militantes. Foi presidente do grupo de acci\u00f3n local ADR Ulla-Umia (2003) e deputado provincial (2007-2011)."}
{"id": "191325", "revid": "1987", "url": "https://gl.wikipedia.org/wiki?curid=191325", "title": "Erupci\u00f3n de El Hierro de 2011", "text": " \nA erupci\u00f3n volc\u00e1nica de El Hierro de outubro de 2011 ref\u00edrese \u00e1 erupci\u00f3n volc\u00e1nica submarina iniciada o 10 de outubro de 2011, na illa de El Hierro, no arquip\u00e9lago canario, en Espa\u00f1a. \u00c1 espera dun bautizo popular, o nome cient\u00edfico do novo volc\u00e1n submarino \u00e9 1803-02.\nXeolox\u00eda de El Hierro.\nA orixe de El Hierro est\u00e1 asociada \u00e1 s\u00faa actividade volc\u00e1nica. A illa formouse como consecuencia dun abombamiento do manto, que conduciu finalmente \u00e1 rotura da codia, por onde xurdiu o magma. O proceso iniciado fai 100 mill\u00f3ns de anos non finalizou a\u00ednda, e o Pico de Malpaso, o m\u00e1is elevado de El Hierro con 1.500 metros de altura, segue crecendo a d\u00eda de hoxe a base de erupciones volc\u00e1nicas. Fronte ao crecemento por superposici\u00f3n volc\u00e1nica, a illa perde material polos grandes deslizamientos gravitacionales, dos cales dous son visibles perfectamente hoxe en d\u00eda: o do Golfo, que deu lugar ao val do mesmo nome, na fachada noroccidental; e o das Playas, que tam\u00e9n procede do top\u00f3nino local, na oriental. As formaci\u00f3ns m\u00e1is co\u00f1ecidas, son as columnas de basalto que outrora foron columnas de magma l\u00edquido, at\u00f3panse agora por toda a illa, visibles nos cant\u00eds do extremo norte, e l\u00e1valas cordadas, tam\u00e9n de material bas\u00e1ltico, cuxas superficies forman paisaxes sorprendentes, na zona sur, nos arredores de La Restinga."}
{"id": "191327", "revid": "89787", "url": "https://gl.wikipedia.org/wiki?curid=191327", "title": "V\u00eda metab\u00f3lica", "text": "En bioqu\u00edmica, unha v\u00eda metab\u00f3lica ou ruta metab\u00f3lica \u00e9 un conxunto de reacci\u00f3ns qu\u00edmicas de tipo encim\u00e1tico, que te\u00f1en lugar unha detr\u00e1s da outra e van transformando pouco a pouco un substrato inicial, que orixina ao final da v\u00eda un ou varios produtos finais. A v\u00eda progresa a trav\u00e9s dunha serie de metabolitos intermediarios, de modo que o produto final dunha reacci\u00f3n da v\u00eda \u00e9 o substrato inicial da seguinte reacci\u00f3n . Por exemplo, nunha v\u00eda metab\u00f3lica que incl\u00faa a seguinte secuencia de reacci\u00f3ns:\nA \u00a0\u00a0\u00a0 \u2192 \u00a0\u00a0\u00a0 B \u00a0\u00a0\u00a0 \u2192\u00a0\u00a0\u00a0 C \u00a0\u00a0\u00a0 \u2192 \u00a0\u00a0\u00a0 D \u00a0\u00a0\u00a0 \u2192\u00a0\u00a0\u00a0 E\nA \u00e9 o substrato inicial, E \u00e9 o produto final, e B, C, D son os metabolitos intermediarios da v\u00eda metab\u00f3lica. En cada unha das reacci\u00f3ns intervir\u00eda un encima.\nUnha mutaci\u00f3n xen\u00e9tica nun xene que codificaba un dos encimas da v\u00eda pode facer que a v\u00eda non funcione ben o que orixinar\u00e1 un trastorno, que pode ser moi grave.\nMoitas destas rutas son moi complexas e implican unha modificaci\u00f3n paso a paso da substancia inicial para darlle a forma do produto coa estrutura qu\u00edmica desexada. Xeralmente cada encima introduce s\u00f3 pequenas modificaci\u00f3ns no substrato. As reacci\u00f3ns encim\u00e1ticas da ruta son na s\u00faa maior\u00eda reversibles e pr\u00f3ximas ao equilibrio, pero nas condici\u00f3ns celulares est\u00e1n desprazadas nun dos sentidos, a\u00ednda que as rutas incl\u00faen tam\u00e9n algunhas reacci\u00f3ns irreversibles.\nTodas as rutas metab\u00f3licas est\u00e1n interconectadas e moitas non te\u00f1en sentido illadamente; por\u00e9n, dada a enorme complexidade do metabolismo, a s\u00faa subdivisi\u00f3n en series relativamente curtas de reacci\u00f3ns facilita moito a s\u00faa comprensi\u00f3n. Moitas rutas metab\u00f3licas entrecr\u00fazanse e existen alg\u00fans metabolitos que son importantes encrucilladas metab\u00f3licas, como o acetil-CoA.\nAs rutas metab\u00f3licas est\u00e1n perfectamente reguladas para que se produzan as substancias precisas nas cantidades precisas e nos momentos axeitados. Existen encimas reguladores, xeralmente alost\u00e9ricos, situados ao principio ou nalg\u00fan punto chave da v\u00eda, que controlan o funcionamento de toda a v\u00eda. \u00c9 frecuente a regulaci\u00f3n por retroalimentaci\u00f3n negativa ou inhibici\u00f3n por \"feed-back\" (cando se formou produto final dabondo nunha ruta, este produto inhibe os encimas da ruta).\nNos eucariotas as v\u00edas do anabolismo e catabolismo xeralmente funcionan independentemente e mesmo adoitan estar separadas fisicamente en compartimentos celulares ou org\u00e1nulos distintos . Por exemplo, a s\u00edntese dos \u00e1cidos graxos ten lugar fundamentalmente no citosol, entanto que a beta-oxidaci\u00f3n dos \u00e1cidos graxos ten lugar fundamentalmente nas mitocondrias.\nTipos de v\u00edas metab\u00f3licas.\nAs rutas metab\u00f3licas poden ser lineares, ramificadas ou c\u00edclicas. Poden ser rutas centrais, utilizadas para as reacci\u00f3ns metab\u00f3licas m\u00e1is b\u00e1sicas, nas cales confl\u00faen ou parten outras rutas m\u00e1is especializadas, que forman parte do metabolismo secundario.\nSegundo a funci\u00f3n da ruta no metabolismo distinguimos entre:\nPanor\u00e1mica do metabolismo.\nNo seguinte gr\u00e1fico m\u00f3stranse as principais rutas metab\u00f3licas e a s\u00faa interconexi\u00f3n no metabolismo animal.\nPrincipais v\u00edas metab\u00f3licas.\nA respiraci\u00f3n aer\u00f3bica \u00e9 unha ruta catab\u00f3lica central en case todos os seres vivos. Comprende varias rutas.\nAlg\u00fans organismos utilizan v\u00edas metab\u00f3licas como as fermentaci\u00f3ns ou a respiraci\u00f3n anaer\u00f3bica ou o ciclo do glioxilato.\nOutras v\u00edas importantes presentes en moitos ou en todos ou seres vivos son as seguintes:\nA s\u00edntese de compostos enerx\u00e9ticos nos organismos aut\u00f3trofos pode facerse por:"}
{"id": "191332", "revid": "1410", "url": "https://gl.wikipedia.org/wiki?curid=191332", "title": "Exposici\u00f3n Internacional de Par\u00eds de 1937", "text": "A Exposici\u00f3n Internacional de Par\u00eds de 1937, baixo o lema \"Exposici\u00f3n Internacional das Artes e das T\u00e9cnicas na vida moderna\", foi a sexta celebrada nesta cidade desde que naceron en Londres, en 1851. Anteriormente a esta data celebr\u00e1ranse outras exposici\u00f3ns similares pero ti\u00f1an un car\u00e1cter nacional ou sectorial.\nInaugurouse o 25 de maio de 1937 , da man do presidente Albert Lebrun (1871-1950), e pechou o 25 de novembro. No pavill\u00f3n que instalou o Goberno republicano espa\u00f1ol estivo exposto o Guernica, o co\u00f1ecido mural de Picasso que denuncia o bombardeo da cidade vasca do mesmo nome pola aviaci\u00f3n alem\u00e1 no transcurso da Guerra civil espa\u00f1ola.\nOrganizaci\u00f3n e construci\u00f3n.\nConstitu\u00edu un notable traballo de organizaci\u00f3n e urban\u00edstico, con m\u00e1is de dous quil\u00f3metros de paseos e un n\u00famero considerable de pavill\u00f3ns que representaban a pa\u00edses de todo o mundo. Constru\u00eduse no centro de Par\u00eds, \u00f3 redor da Torre Eiffel, inicialmente sobre o Campo de Marte e os xard\u00edns de Trocadero, para irse ampliando \u00f3 longo das beiras do Sena, entre Inv\u00e1lidos e Trocadero. A maior parte dos pavill\u00f3ns foron construci\u00f3ns temporais pero alg\u00fans permanecen actualmente, como o palacio de Chaillot, que substitu\u00edu \u00f3 antigo Palacio de Trocadero.\nA declaraci\u00f3n de intenci\u00f3n de organizar a mostra internacional adoptouse o 7 de outubro de 1932, e o nomeamento de comisario xeral, na persoa de Edmond Labb\u00e9, o 15 de xullo de 1934. A exposici\u00f3n presentouse como proba de que a arte e a tecnolox\u00eda non eran conceptos incompatibles. Dada a situaci\u00f3n internacional do momento, trala depresi\u00f3n econ\u00f3mica de 1929 e ante o crecemento das tensi\u00f3ns pol\u00edticas derivadas dos fascismos alem\u00e1n e italiano, a Exposici\u00f3n Internacional tam\u00e9n se marcou como obxectivo promover a paz mundial.\nDentro dese obxectivo de exaltar a incidencia da ciencia, dos novos co\u00f1ecementos cient\u00edficos, creouse unha mostra para ser expostos \u00f3s visitantes, no Palacio do Descubrimento.\nA inauguraci\u00f3n estaba prevista para o 1 de maio, d\u00eda dos traballadores, pero as obras sufriron continuos atrasos por mor de folgas e sabotaxes, polo que a apertura non tivo lugar ata o d\u00eda 25, case un mes despois da data prevista. Mesmo numerosos pavill\u00f3ns continuaron en obras despois da inauguraci\u00f3n, como foi o caso do espa\u00f1ol, que non se rematar\u00eda ata o 12 de xullo.\nOs pavill\u00f3ns.\nEntre os distintos pavill\u00f3ns abertos destacaron como m\u00e1is espectaculares o de Alema\u00f1a, do arquitecto nazi Albert Speer, e o da Uni\u00f3n Sovi\u00e9tica, do arquitecto Bor\u00eds Iofan, que mereceron a medalla de ouro da Exposici\u00f3n.\nO pavill\u00f3n de Espa\u00f1a nesta Exposici\u00f3n Internacional foi dese\u00f1ado polos arquitectos Josep Llu\u00eds Sert e Luis Lacasa, e realizado por Sert e Antonio Bonet, nunha clara mostra do racionalismo espa\u00f1ol. Os arquitectos foron nomeados para constru\u00edlo o 17 de decembro de 1936 e a finais de mes xa presentaran o proxecto. A primeira pedra colocouse o 27 de febreiro .\nSituouse na avenida de Trocadero, sobre un terreo irregular e en pendente, cunha superficie de 1.400 m2. O edificio, de tendencia racionalista, constru\u00eduse nunha estrutura de aceiro \u00e1 vista pintada en cores planos (branco, negro, gris e vermello). Sert, m\u00e1is vangardista, foi quen decidiu o dese\u00f1o final, de li\u00f1as b\u00e1sicas e modernistas, sobre a idea de Lacasa, de car\u00e1cter m\u00e1is historicista. Parece ser que se trataba dun dos pavill\u00f3ns m\u00e1is pequenos e humildes da Exposici\u00f3n, o que non impediu que recibise os eloxios dos cr\u00edticos contempor\u00e1neos pola moderna concepci\u00f3n arquitect\u00f3nica, unha obra mestra de dese\u00f1o vangardista .\n (\"Hacia una arquitectura racional espa\u00f1ola. Ep\u00edlogo: de Barcelona (1929 a Par\u00eds (1937)\"(Summa Artis Antolog\u00eda XIII, Espasa 2004, 157-160).)\nA participaci\u00f3n nesta obra supuxo para os dous arquitectos ser posteriormente xulgados por responsabilidades pol\u00edticas, e foi a \u00faltima obra constru\u00edda por Sert en Espa\u00f1a. Pero a represi\u00f3n non s\u00f3 alcanzou a Sert: Giner de los R\u00edos publicou en 1952 a listaxe completa dos arquitectos espa\u00f1ois represaliados e exiliados, conclu\u00edndo que a ausencia de tan excelentes artistas explica a profunda ca\u00edda sufrida pola arquitectura espa\u00f1ola a partir de 1939.\nA construci\u00f3n, descrita como moi barata, f\u00edxose con fortes limitaci\u00f3ns temporais e econ\u00f3micas, froito das circunstancias que atravesaba o pa\u00eds, polo que se recorreu a elementos prefabricados (de fibrocemento ondulado, paneis de aglomerado e de material sint\u00e9tico) que permitiran unha f\u00e1cil montaxe (constru\u00eduse nun prazo de tan s\u00f3 cinco meses). O edificio estaba repartido nunha planta baixa, destinada a administraci\u00f3n e servizos, e d\u00faas plantas, destinadas a exposici\u00f3ns; estas comunic\u00e1banse entre si cunha rampla en ferradura, a\u00ednda que tam\u00e9n exist\u00eda unha escaleira interior. Abr\u00edase a un espazo central aberto, de grandes dimensi\u00f3ns, cuberto cun toldo pregable, que se utilizou para proxecci\u00f3ns, actuaci\u00f3ns musicais e teatro \u00f3 aire libre. Parte das fachadas estaban cubertas por grandes fotomontaxes m\u00f3biles.\nOs cr\u00edticos coinciden en que o principal obxectivo do Goberno republicano era achegar a simpat\u00eda do mundo ante a Guerra Civil que desde un ano antes divid\u00eda Espa\u00f1a. As circunstancias derivadas da guerra determinaron a concepci\u00f3n do proxecto, esquecendo o lema inicial da Exposici\u00f3n referido \u00e1 arte e as ciencias. Intentaba ser un manifesto \u00f3 mundo con resonancias antifascistas e acabou convert\u00e9ndose na testemu\u00f1a da tr\u00e1xica situaci\u00f3n pol\u00edtica do pa\u00eds. Da intencionalidade pol\u00edtica do proxecto e o seu contido \u00e9 exemplo a inscrici\u00f3n que figuraba na fachada: \"Hai m\u00e1is de medio mill\u00f3n con baionetas nas trincheiras que non vai deixar avanzar m\u00e1is\" .\nO pavill\u00f3n inaugurouse o 12 de xullo, coa asistencia dos artistas al\u00ed representados (Picasso, Mir\u00f3 ou Calder) e outros artistas que daquela resid\u00edan en Par\u00eds, como Vicente Huidobro ou Juan Larrea. Celebrouse unha gran festa, con m\u00fasica popular e actuaci\u00f3ns de grupos de bailes rexionais. \u00c1 noite, celebrouse outra festa na sede da embaixada de Espa\u00f1a en Par\u00eds. Durante a Exposici\u00f3n proxect\u00e1ronse doce pel\u00edculas e documentais de car\u00e1cter hist\u00f3rico, cultural e pol\u00edtico, sen especial referencia \u00e1 Guerra Civil. Este aspecto da mostra foi programado por Luis Bu\u00f1uel, daquela Coordinador de Propaganda \u00f3 Servizo da Informaci\u00f3n na Embaixada espa\u00f1ola en Par\u00eds. Bu\u00f1uel foi, tam\u00e9n, o produtor da longametraxe \"La hija de Juan Sim\u00f3n\" (1935), que se proxectou no patio cuberto do pavill\u00f3n.\nExterior.\nNo exterior do pavill\u00f3n coloc\u00e1ronse catro esculturas. \n. Tam\u00e9n foi realizada con anterioridade (en 1933), no estudio de Boisgeloup.\nA estatua de Alberto S\u00e1nchez foi reconstru\u00edda e colocada ante a fachada do Museo Ra\u00ed\u00f1a Sof\u00eda. O museo conserva dous bosquexos da obra tallados en 1937 co gallo da Exposici\u00f3n.\n\"A Montserrat\" hoxe exponse no Museo Stedelijk, de \u00c1msterdan.\nPlanta baixa.\nNa planta baixa, o elemento m\u00e1is destacado foi o mural \"Guernica\", pintado por Picasso ex profeso para esta Exposici\u00f3n. Fronte \u00f3 cadro, no centro do acceso \u00f3 pavill\u00f3n, instalouse unha escultura de Alexander Calder, baixo o t\u00edtulo de \"A fonte de mercurio\" , na honra dos mineiros de Almad\u00e9n. A obra estaba constru\u00edda a ras do chan, para que non obstaculizase a vista do \"Guernica\" e de forma que semellase un di\u00e1logo entre as d\u00faas obras. As dimensi\u00f3ns e protagonismo do mural obrigaron no \u00faltimo momento \u00e1 eliminaci\u00f3n dun piar met\u00e1lico no edificio, co que se consegu\u00eda unha mellor visibilidade.\nO mural non resultou satisfactorio para t\u00f3dolos responsables da embaixada e organizadores do pavill\u00f3n, de gustos est\u00e9ticos m\u00e1is realistas. Mesmo chegou a propo\u00f1erse a substituci\u00f3n por outro mural que estaba instalado na segunda planta, de Horacio Ferrer, titulado \"Madrid 1937 (avi\u00f3ns negros)\" , e foi a insistencia de Sert () a que conseguiu manter o cadro no seu lugar de honra e recoll\u00eda as\u00ed o efecto que causou no p\u00fablico:\nNo pavill\u00f3n expux\u00e9ronse seis esculturas de Picasso completando a mostra , de Par\u00eds entre elas: \"Busto de muller\" e \"Cabeza de muller con ollos salt\u00f3ns\", de cemento, realizadas expresamente para a ocasi\u00f3n, e \"Ba\u00f1ista\", en bronce, propiedade do autor. Igualmente present\u00e1ronse na exposici\u00f3n os seus gravados titulados \"So\u00f1o e mentira de Franco\", moi cr\u00edticos coa figura de Franco.\n\u00c1 esquerda coloc\u00e1ronse varias vitrinas para expo\u00f1er folletos e diversas publicaci\u00f3ns, e un punto de venda de postais, libros, obxectos e reproduci\u00f3ns.\nA montaxe de Alexander Calder pretend\u00eda po\u00f1er en evidencia a importancia estrat\u00e9xica do mercurio que, ademais do seu elevado prezo, se utilizaba para as bater\u00edas antia\u00e9reas. Trat\u00e1base dunha cascada de mercurio sobre un vaso pintado de alcatr\u00e1n, para resaltar o brillo do metal l\u00edquido.\nOutro elemento salientable neste espazo foi unha gran fotograf\u00eda do poeta Federico Garc\u00eda Lorca, asasinado o 18 de agosto de 1936. Nunha das fotomontaxes transcribiuse parte do poema \"Romance da Garda Civil\".\nO \"Guernica\" e \"A dama oferente\" est\u00e1n hoxe expostas no Museo Ra\u00ed\u00f1a Sof\u00eda. As outras estatuas do mesmo autor est\u00e1n no Museo Picasso, de Antibes.\nO conxunto \"A Fonte de mercurio\" at\u00f3pase na Fundaci\u00f3n Mir\u00f3, de Barcelona.\nPrimeira planta.\nNa primeira planta coloc\u00e1ronse distintas fotomontaxes sobre as actividades econ\u00f3micas do pa\u00eds, con fotograf\u00edas e textos sobre a industria nacional, a agricultura, a educaci\u00f3n, a sanidade etc. Foron realizados polo artista e cartelista Josep Renau. Inclu\u00edase unha secci\u00f3n sobre os desastres da guerra, con grandes fotograf\u00edas das v\u00edtimas, os meni\u00f1os orfos, a destruci\u00f3n do patrimonio art\u00edstico e monumental etc.\nNo relanzo entre esta planta e a superior, un gran mural de Joan Mir\u00f3 representaba unha alegaci\u00f3n sobre a liberdade: \"Pay\u00e9s catal\u00e1n en rebeld\u00eda\" . Baixo o mural escribiuse o texto do himno catal\u00e1n \"Els Segadors\". Mir\u00f3 explicou as\u00ed a s\u00faa intervenci\u00f3n :\nO mural foi destru\u00eddo cando se desmantelou a Exposici\u00f3n.\nSegunda planta.\nEstaba destinada \u00e1s secci\u00f3ns de artes pl\u00e1sticas e artes populares.\nO pavill\u00f3n espa\u00f1ol de Barcelona.\nEn 1992 e co gallo dos Xogos Ol\u00edmpicos de Barcelona, o concello encargou a construci\u00f3n dunha r\u00e9plica exacta do pavill\u00f3n, inclu\u00edda unha reproduci\u00f3n do \"Guernica\". Foi realizada polos arquitectos Espinet/Ubach e J. M. Hern\u00e1ndez Le\u00f3n no parque do val de Hebr\u00f3n e, tras ser cedido \u00e1 Universidade de Barcelona, hoxe est\u00e1 dedicado a biblioteca especializada na Segunda Rep\u00fablica .\nAlg\u00fans elementos da Exposici\u00f3n na actualidade.\nAdemais dos elementos conservados do pavill\u00f3n espa\u00f1ol, xa citados anteriormente, moitos outros foron recuperados trala clausura da Exposici\u00f3n e cons\u00e9rvanse hoxe en diferentes pa\u00edses do mundo: "}
{"id": "191334", "revid": "27155", "url": "https://gl.wikipedia.org/wiki?curid=191334", "title": "Ruta metab\u00f3lica", "text": ""}
{"id": "191336", "revid": "98629", "url": "https://gl.wikipedia.org/wiki?curid=191336", "title": "Escola T\u00e9cnica Superior de Enxe\u00f1eiros de Cami\u00f1os, Canles e Portos de Barcelona", "text": "A Escola T\u00e9cnica Superior de Enxe\u00f1eiros de Cami\u00f1os, Canles e Portos de Barcelona (ETSECCPB, en catal\u00e1n: \"Escola T\u00e8cnica Superior d'Enginyers de Camins, Canals i Ports de Barcelona\") \u00e9 unha escola creada no ano 1973 por unha serie de enxe\u00f1eiros de cami\u00f1os e empresas catal\u00e1s, integrandose as\u00ed na Universidade Polit\u00e9cnica de Catalu\u00f1a, creada en 1971.\nTr\u00e1tase do \u00fanico centro de enxe\u00f1er\u00eda civil de Catalu\u00f1a. O seu obxectivo \u00e9 formar profesionais altamente cualificados nos campos da enxe\u00f1er\u00eda civil, enxe\u00f1er\u00eda xeol\u00f3xica e medio ambiente cunha formaci\u00f3n cient\u00edfica para a reciclaxe continua ao longo da s\u00faa carreira profesional.\nA Escola conta cun equipo de profesores de reco\u00f1ecido prestixio nacional e internacional que compaxinan a docencia coa investigaci\u00f3n de alto nivel, as publicaci\u00f3ns en revistas cient\u00edficas internacionais, os proxectos de transferencia de tecnolox\u00eda etc.\nHistoria.\nA ETSECCPB crear o ano 1973 por unha serie de enxe\u00f1eiros de cami\u00f1os e empresas catal\u00e1s, constitu\u00edndo un padroado presidido por Victoriano Mu\u00f1oz Oms.\nA primeira promoci\u00f3n titulouse en xu\u00f1o de 1978 e desde ent\u00f3n titul\u00e1ronse 1.734 enxe\u00f1eiros de cami\u00f1os, canles e portos.\nO ano 1978 in\u00edcianse os estudos de 1\u00b0 ciclo de Enxe\u00f1er\u00eda T\u00e9cnica de Obras P\u00fablicas. A primeira promoci\u00f3n titulouse en 1990 e desde ent\u00f3n titul\u00e1ronse 1.285 enxe\u00f1eiros t\u00e9cnicos de obras publicas.\nNo ano 1990 nacen os estudos de 1\u00b0 e 2\u00ba ciclo de enxe\u00f1er\u00eda xeol\u00f3xica co obxectivo de cubrir un campo profesional espec\u00edfico da \u00e1rea da enxe\u00f1er\u00eda do terreo. Isto foi posible grazas ao acordo entre a ETSECCPB (UPC) e a Facultat de Geologia (UB), convert\u00e9ndose nunha titulaci\u00f3n propia compartida, sendo a primeira deste tipo creada en Espa\u00f1a. Estes estudos foron homologados no ano 1999. Desde o curso 1994-1995 titul\u00e1ronse 86 enxe\u00f1eiros xe\u00f3logos.\nAo longo da historia ocuparon o cargo de director os profesores seguintes:\nTitulaci\u00f3ns.\nT\u00edtulos de grao.\nOs seguintes estudos son cualificados para a profesi\u00f3n de Enxe\u00f1eiro/a T\u00e9cnico/a da Obras P\u00fablicas. Unha vez completados os estudos de grao, obt\u00e9n acceso ao mestrado en Enxe\u00f1ar\u00eda de Cami\u00f1os, Canles e Portos.\nOs seguintes estudos son cualificados para a profesi\u00f3n de Enxe\u00f1eiro/a T\u00e9cnico/a da Minas. Unha vez finalizados os estudos de grao, accede ao mestrado en Enxe\u00f1ar\u00eda da Minas.\nA seguinte titulaci\u00f3n imp\u00e1rtese na Escola T\u00e9cnica Superior de Enxe\u00f1ar\u00eda Civil, na Escola Superior de Agricultura de Barcelona (Castelldefels) e na Escola Polit\u00e9cnica Superior de Enxe\u00f1ar\u00eda de Vilanova i la Geltr\u00fa.\nA Escola de Estradas ofrece diferentes posibilidades de obtenci\u00f3n de titulaci\u00f3ns dobre e triplo. Estes estudos imp\u00e1rtense conxuntamente con outros centros e universidades nacionais e estranxeiros para que os alumnos poidan participar na s\u00faa formaci\u00f3n en cada centro: Escola Polit\u00e8cnica Superior d'Enginyeria de Manresa (EPSEM), \u00c9cole Centrale de Nantes, Centrale Sup\u00e9lec, \u00c9cole des Ing\u00e9nieurs de la Ville de Paris (EIVP), \u00c9cole Polytechnique, \u00c9cole Sup\u00e9rieur d'Ingenieurs des Travaux de la Construction de Caen (ESITC-Caen), \u00c9cole Sup\u00e9rieure des Travaux Publics (ESTP), Politecnico di Milano, Tongji University, \u00c9cole des Hautes \u00c9tudes Commerciales (HEC) e Illinois Institute of Tecnology (IIT).\nT\u00edtulos de mestrado.\nA Escola de Cami\u00f1os ofrece 1 mestrado con atribuci\u00f3ns:\nEste mestrado \u00e9 cualificado para a profesi\u00f3n de Enxe\u00f1eiro/a de Cami\u00f1os, Canles e Portos.\nA Escola de Cami\u00f1os ofrece 7 mestrados especializados:\nA Escola de Cami\u00f1os ofrece 3 Mestrado Erasmus Mundus, un selo europeo de calidade:\nEstes estudos imp\u00e1rtense conxuntamente con universidades estranxeiras, dando as\u00ed a posibilidade aos alumnos de participar na s\u00faa formaci\u00f3n en cada centro.\nProgramas de doutoramento.\nA Escola de Cami\u00f1os ofrece 9 programas de doutoramento:\nAcordos internacionais.\nA Escola participa en varios programas de intercambio de estudantes con universidades estranxeiras no \u00e1mbito do programa S\u00f3crates, Am\u00e9rica Latina, Cinda, Vulcanus e Unitech. Tam\u00e9n participa na rede Cluster e \u00e9 membro activo da Agrupaci\u00f3n Europea de Escolas de Enxe\u00f1er\u00eda Civil (EUCEET).\nNesta direcci\u00f3n, a Escola tam\u00e9n subscribiu convenios para a obtenci\u00f3n de dous t\u00edtulos coa \"\u00c9cole Polytechnique\", a \"\u00c9cole Centrale de Nantes\", a \"\u00c9cole Nationale des Ponts et Chaus\u00e9es\" e a \"\u00c9cole des Hautes Etudes Commerciales\" (HEC-Paris), de Francia. Tam\u00e9n disp\u00f3n dun acordo espec\u00edfico coa ESSEC Business School (\"\u00c9cole Sup\u00e9rieure des Sciences \u00c9conomiques et Commerciales - ESSEC\") para cursar un MBA."}
{"id": "191337", "revid": "22570", "url": "https://gl.wikipedia.org/wiki?curid=191337", "title": "Morl\u00e1s, A Torre, Taboada", "text": "Morl\u00e1s \u00e9 un lugar da parroquia da Torre no concello lugu\u00e9s de Taboada na comarca de Chantada. Segundo o IGE en 2010 ti\u00f1a 6 habitantes (3 homes e 3 mulleres), o que sup\u00f3n unha diminuci\u00f3n respecto do ano 1999 cando ti\u00f1a 9 habitantes."}
{"id": "191338", "revid": "5863", "url": "https://gl.wikipedia.org/wiki?curid=191338", "title": "Manuel Rajo", "text": "Manuel Rajo L\u00f3pez, nado o 25 de marzo de 1959, \u00e9 un poeta galego que se deu a co\u00f1ecer nos anos 70 cun poemario breve.\nTraxectoria.\nEn \"Pensamentos\" fai referencia \u00e1 situaci\u00f3n pol\u00edtica do momento en clave ir\u00f3nica e de denuncia.\nVive en Monforte de Lemos."}
{"id": "191340", "revid": "5132", "url": "https://gl.wikipedia.org/wiki?curid=191340", "title": "BC Panathinaikos", "text": ""}
{"id": "191341", "revid": "56817", "url": "https://gl.wikipedia.org/wiki?curid=191341", "title": "Ecuaci\u00f3n de onda electromagn\u00e9tica", "text": "Os campos electromagn\u00e9ticos prop\u00e1ganse polo espazo en forma de ondas, que poden viaxar a trav\u00e9s dun medio as\u00ed como no baleiro. As ecuaci\u00f3ns de onda electromagn\u00e9ticas son necesarias para describir a propagaci\u00f3n das ondas electromagn\u00e9ticas, tanto en presenza de materia como no baleiro.\nEcuaci\u00f3ns de onda e as ecuaci\u00f3ns de Maxwell.\nComo se pode apreciar, temos ecuaci\u00f3ns de onda tanto para o campo el\u00e9ctrico formula_1 como para o fluxo magn\u00e9tico formula_2 , que se obte\u00f1en a partir das ecuaci\u00f3ns de Maxwell, tendo que:\nformula_3\nformula_4\nPara obtermos as ecuaci\u00f3ns \u00e9 necesario aplicar o operador rotacional a ambas.\nEcuaci\u00f3n de onda para E.\nformula_5\nSubstitu\u00edndo formula_6 e aplicando identidade de rotacional temos:\nformula_7\nOra ben, sabemos que a segunda parte do lado esquerdo \u00e9 cero e formula_8 \u00e9 cero no baleiro, qued\u00e1ndonos s\u00f3\nformula_9\nAgora, igualando a cero e sabendo que formula_10, sendo \"c\" a velocidade da luz, temos a ecuaci\u00f3n de onda para formula_1:\nformula_12\nEcuaci\u00f3n de onda para B.\nformula_13\nAplicando as mesmas identidades que con formula_1 e sabendo que formula_8, tam\u00e9n \u00e9 cero, qu\u00e9danos:\nformula_16\nSubstitu\u00edndo formula_17 e igualando a cero, temos a ecuaci\u00f3n de onda para formula_2.\nformula_19"}
{"id": "191342", "revid": "29398", "url": "https://gl.wikipedia.org/wiki?curid=191342", "title": "Luis Pereiro V\u00e1zquez", "text": "Luis Pereiro V\u00e1zquez \u00e9 un pol\u00edtico galego vinculado ao PPdeG.\nTraxectoria.\nCon 22 anos foi concelleiro en Monterroso, e exerceu en varias ocasi\u00f3ns de alcalde. Presentouse \u00e1s primeiras elecci\u00f3ns democr\u00e1ticas encabezando a candidatura da UCD e foi elixido alcalde con maior\u00eda absoluta. Continuou como alcalde primeiro por Coalici\u00f3n Galega, logo por AP e finalmente polo PPdeG, nas sucesivas elecci\u00f3ns ata 1991, sempre con maior\u00eda absoluta. Foi deputado provincial."}
{"id": "191343", "revid": "1888", "url": "https://gl.wikipedia.org/wiki?curid=191343", "title": "Jos\u00e9 Lu\u00eds Su\u00e1rez Conde", "text": "Jos\u00e9 Lu\u00eds Su\u00e1rez Conde, nado en 1942, \u00e9 un pol\u00edtico galego do PPdeG.\nTraxectoria.\nIndustrial. Presentouse \u00e1s elecci\u00f3ns municipais de 1983 en Monterrei por Coalici\u00f3n Galega e foi elixido alcalde con maior\u00eda absoluta. Continuou como alcalde primeiro por AP, logo por Centristas de Galicia e finalmente polo PPdeG, nas sucesivas elecci\u00f3ns, sempre con maior\u00eda absoluta. Foi presidente da Mancomunidade de concellos da comarca de Ver\u00edn, En 2013 cedeulle a presidencia do PPdeG de Monterrei ao seu fillo, Jos\u00e9 Lu\u00eds Su\u00e1rez Mart\u00ednez, concelleiro en Monterrei e xefe de Persoal na Deputaci\u00f3n de Ourense."}
{"id": "191345", "revid": "5132", "url": "https://gl.wikipedia.org/wiki?curid=191345", "title": "Maccabi Elite", "text": ""}
{"id": "191346", "revid": "89787", "url": "https://gl.wikipedia.org/wiki?curid=191346", "title": "Euroliga 2007-08", "text": "A Euroliga 2007-08 foi a oitava edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero 51. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Montepaschi Siena italiano, o Maccabi Elite israel\u00ed, o Tau Cer\u00e1mica espa\u00f1ol e o CSKA Moscow ruso disputaronse o t\u00edtulo na Final Four, nesta edici\u00f3n disputada no Pazo de Deportes da Comunidade de Madrid de Madrid, capital de Espa\u00f1a. A final disput\u00e1rona o Maccabi Elite de Tel Aviv e o CSKA de Moscova, proclam\u00e1ndose campi\u00f3n o equipo grego tras vencer por catorce puntos de diferenza, 91 a 77, o que supuxo o seu sexto campionato at\u00e9 esta edici\u00f3n.\nFormato.\nA primeira fase \u00e9 a \"Fase regular\" (en ingl\u00e9s: \"Regular Season\") na que participan vinte e catro equipos divididos en tres grupos con oito equipos cada un. Cada equipo xoga dous partidos (ida e volta) contra os demais equipos do seu grupo. Ao final da \"fase regular\", os equipos red\u00facense de 24 a 16, clasific\u00e1ndose os cinco primeiros m\u00e1is o mellor sexto clasificado de t\u00f3dolos grupos.\nA segunda fase, co\u00f1ecida como \"Top 16\", consiste en catro grupos de catro equipos. Do mesmo xeito que na tempada regular, cada grupo de \"Top 16\" os equipos enfr\u00f3ntanse a partidos de ida e volta. A terceira fase, a \"Rolda de cuartos de final\" (en ingl\u00e9s: \"Quarterfinal round\") vense xogando dende 2004. Antes, s\u00f3 os ga\u00f1adores de cada grupo avanzaron cara a \"Final Four\", agora o primeiro e segundo de cada grupo enfr\u00f3ntanse nunha serie de playoffs ao mellor de tres encontros. A vantaxe de campo e para os equipos que acabaron en primeiro lugar nos grupos do \"Top 16\".\nNa \"Final Four\", celebrada nesta edici\u00f3n no Pazo de Deportes da Comunidade de Madrid (Espa\u00f1a), enfr\u00f3ntanse os ga\u00f1adores das eliminatorias de cuartos de final a un s\u00f3 partido. Estes encontros cel\u00e9bronse en tan s\u00f3 tres d\u00edas, xogando primeiro unhas semifinais e posteriormente a final os ga\u00f1adores e o encontro polo terceiro posto os perdedores.\nPrimeira fase.\nOs cinco primeiros de cada grupo m\u00e1is o mellor sexto clasif\u00edcanse ao Top 16.\nTop 16.\nOs dous primeiros de cada grupo acceden aos Cuartos de Final.\nCuartos de final.\nOs vencedores de cada eliminatoria pasan a xogar a Final Four. Cada un dos partidos de cuartos de final xogouse ao mellor de tres, pasando de rolda ent\u00f3n o primeiro en acadar d\u00faas vitorias. Os cruces foron entre os equipos que quedaron en primeiro lugar no Top 16 e os equipos do segundo lugar dun grupo diferente, co equipo do primeiro lugar xogando o primeiro encontro na casa. T\u00f3dolos primeiros encontros xog\u00e1ronse o 1 de abril, os segundos o 3 de abril, e os terceiros, cando os houbo, o 9 e o 10 de abril.\nFinal Four.\nA Final Four desta edici\u00f3n da Euroliga foi xogada no Pazo de Deportes da Comunidade de Madrid en Madrid, Espa\u00f1a, entre o 2 e o 4 de maio de 2008."}
{"id": "191347", "revid": "88215", "url": "https://gl.wikipedia.org/wiki?curid=191347", "title": "Juan Carlos Navarro", "text": "Juan Carlos Navarro Feijoo, nado o 13 de xu\u00f1o de 1980 en Sant Feliu de Llobregat, \u00e9 un ex-baloncestista catal\u00e1n que xogaba de escolta. Dende 2021 \u00e9 director xeral da secci\u00f3n de baloncesto do FC Barcelona.\nTraxectoria.\nNado na localidade barcelonesa de Sant Feliu de Llobregat, s\u00faa nai \u00e9 natural de Meira, na provincia de Lugo, onde Juan Carlos pasaba os ver\u00e1ns na s\u00faa infancia.\nA maior parte da s\u00faa carreira deportiva transcorreu no FC Barcelona, equipo co cal debutou como profesional en 1997, e co que ga\u00f1ou 2 veces a Euroliga e 6 veces a Liga ACB, entre outros t\u00edtulos. Internacional absoluto coa selecci\u00f3n espa\u00f1ola dende 1999, formou parte do equipo campi\u00f3n do mundo en 2006 e dos equipos campi\u00f3ns europeos en 2009 e 2011.\nA \u00fanica tempada na que non xogou coas cores do FC Barcelona foi a 2007-08, tempada na que provou sorte na NBA cos Memphis Grizzlies, convencido polo seu amigo Pau Gasol."}
{"id": "191348", "revid": "5132", "url": "https://gl.wikipedia.org/wiki?curid=191348", "title": "Aris TT Bank", "text": ""}
{"id": "191349", "revid": "88215", "url": "https://gl.wikipedia.org/wiki?curid=191349", "title": "Calypso (barco)", "text": "Calypso foi o nome dun buque de investigaci\u00f3n de Jacques-Yves Cousteau, un dos m\u00e1is importantes investigadores do oc\u00e9ano, que orixinalmente foi constru\u00eddo como dragaminas de clase BYMS con casco de madeira, e equipado cun laboratorio m\u00f3bil. Na actualidade, p\u00f3dese ver nun museo en La Rochelle (Francia)."}
{"id": "191350", "revid": "56817", "url": "https://gl.wikipedia.org/wiki?curid=191350", "title": "Esv\u00e1stica", "text": "A esv\u00e1stica \u00e9 un s\u00edmbolo m\u00edstico encontrado en moitas culturas en tempos distintos, dos indios hopi aos aztecas, dos celtas aos budistas, dos gregos aos hind\u00fas. Alg\u00fans autores cren que a esv\u00e1stica ten un valor especial por ser encontrada en moitas culturas sen contactos unhas coas outras. A considerada a m\u00e1is antiga representaci\u00f3n dunha esv\u00e1stica que se co\u00f1ece apareceu nunha figuri\u00f1a dunha ave realizada en almaf\u00ed de mamut que se atopou en Ucra\u00edna e que data do ano 10.000 a.C a\u00ednda que publicaci\u00f3ns detalladas desa escavaci\u00f3n arqueol\u00f3xica non mencionan a aparici\u00f3n da esv\u00e1stica \nCaracter\u00edsticas.\nOs s\u00edmbolos a que chamamos as\u00ed pos\u00faen detalles gr\u00e1ficos bastante distinguidos. Varios dese\u00f1os usan figuras con tres li\u00f1as. A nazi ten os brazos apuntando para o sentido horario, ou sexa, indo para a dereita e roda a figura de modo a un dos brazos estar no cumio. Outras non te\u00f1en brazos e consisten de cruces con li\u00f1as curvas. Os s\u00edmbolos isl\u00e1micos e malteses parecen m\u00e1is h\u00e9lices do que propiamente esv\u00e1sticas.\nNa China hai un s\u00edmbolo de orientaci\u00f3n cu\u00e1drupla, que segue os puntos cardeais; desde o ano 700 ela asume al\u00ed o significado de n\u00famero dez mil. No Xap\u00f3n, \u00e9 usada para representar templos e santuarios en mapas, ben como noutros pa\u00edses do extremo oriente."}
{"id": "191351", "revid": "89787", "url": "https://gl.wikipedia.org/wiki?curid=191351", "title": "Orquestra Filharm\u00f3nica Cidade de Pontevedra", "text": "A Orquestra Filharm\u00f3nica Cidade de Pontevedra \u00e9 unha orquestra filharm\u00f3nica da cidade de Pontevedra, fundada en 2007. O seu presidente \u00e9 Francisco Javier Morgade Dobarro, e est\u00e1 dirixida por Javier Viceiro e coordinada por Lu\u00eds Costa, o director do Conservatorio Profesional de M\u00fasica Manuel Quiroga.\nHistoria.\nNo seu inicio contou con 43 membros entre profesionais e alumnos de cursos superiores, a maior parte da comarca de Pontevedra. Deu o seu concerto de presentaci\u00f3n o 6 de xu\u00f1o de 2007. Est\u00e1 patrocinada pola Xunta de Galiza, a Deputaci\u00f3n de Pontevedra e o Concello de Pontevedra."}
{"id": "191352", "revid": "89787", "url": "https://gl.wikipedia.org/wiki?curid=191352", "title": "The Help", "text": "The Help \u00e9 unha novela da escritora norteamericana Kathryn Stockett, publicada en 2009. Trata da vida de empregadas dom\u00e9sticas afroamericanas que traballan en casas de brancos en Jackson (Mississippi) a comezos da d\u00e9cada de 1960, a\u00ednda que sen ser un libro hist\u00f3rico.\nA novela \u00e9 a primeira de Stockett. A escritora tardou cinco anos en finalizar o libro, que foi rexeitada por polo menos 45 axentes literarios. Foi escrito por Kathryn como homenaxe a Demetrie, a empregada negra que a coidou de nena. \"The Help\" foi publicada en 35 pa\u00edses, e en xeral ten recibido cr\u00edticas favor\u00e1beis.\nTrama.\nA novela comeza narrada en primeira persoa por tres mulleres: Aibileen, Minny e Skeeter. Aibileen \u00e9 unha criada afroamericana que limpa casas e coida os nenos de varias familias de brancos. O seu primeiro traballo desde que o seu fillo de 24 anos, Treelore, morrese nun accidente laboral \u00e9 atender o fogar dos Leefolt e coidar da s\u00faa filla pequena, Mae Mobley. Minny \u00e9 a amiga de Aibileen que frecuentemente conta aos seus xefes o que pensa deles, polo que foi despedida de dezanove traballos. A xefa m\u00e1is recente de Minny era Mrs. Walters, nai de Hilly Holbrook. Hilly \u00e9 a l\u00edder social da comunidade e cabeza da Junior League.\nEugenia \"Skeeter\" Phelan \u00e9 a filla dunha prominente familia de brancos cuxa granxa de algod\u00f3n d\u00e1 emprego a moitos afroamericanos nos campos, e tam\u00e9n no fogar. Skeeter acaba de terminar a universidade e volve a casa co so\u00f1o de converterse nunha escritora. O so\u00f1o da s\u00faa nai \u00e9 que Skeeter case. Skeeter frecuentemente preg\u00fantase pola desaparici\u00f3n de Constantine, a criada que a viu crecer. Esta estivera escribindo a Skeeter mentres estaba na universidade e na s\u00faa \u00faltima carta promet\u00edalle unha sorpresa cando volvese. A familia de Skeeter c\u00f3ntalle que Constantine dimitiu e que fora vivir cos seus parentes a Chicago. Skeeter non cre que Constantine os deixase e intenta descubrir o que pasou, mais ningu\u00e9n quere falar do tema.\nA vida que levaba Constantine mentres axudaba \u00e1 familia Phelan leva a Skeeter a decatarse de que \u00e1s s\u00faas amigas criadas non son tratadas como as empregadas brancas. Decide (coa axuda dunha editorial) que quere revelar a verdade sobre ser unha criada de cor en Mississippi. Skeeter empeza a comunicarse coas criadas e a ga\u00f1ar a s\u00faa confianza. Os perigos de escribir un libro sobre afroamericanos no Sur a comezos da d\u00e9cada de 1960 penden sobre as tres mulleres.\nAdaptaci\u00f3n cinematogr\u00e1fica.\nEn decembro de 2009, a \"Variety\" informaba de que Chris Columbus, Michael Barnathan e Michael Radcliffe producir\u00edan unha pel\u00edcula de \"The Help\". O 13 de outubro de 2010, a DreamWorks divulgaba a previsi\u00f3n da data de estrea do filme: 12 de agosto de 2011."}
{"id": "191353", "revid": "89787", "url": "https://gl.wikipedia.org/wiki?curid=191353", "title": "Kathryn Stockett", "text": "Kathryn Stockett, nada en Jackson (Mississippi) en 1969, \u00e9 unha escritora norteamericana.\nTraxectoria.\nKathryn \u00e9 filla de Robert Stockett e Ruth Elliott Stockett, e ten outros catro irm\u00e1ns. At\u00e9 2001, viviu en Nova York, onde traballou no mercado editorial, por\u00e9n reside actualmente en Atlanta.\nO seu primeiro libro, \"The Help\", a cerca de empregadas dom\u00e9sticas afroamericanas que traballan en lares brancos, na d\u00e9cada de 1960, converteuse en \"bestseller\" poucos meses despois de ser lanzado. A adaptaci\u00f3n cinematogr\u00e1fica do libro estreouse no 2011, sendo o seu gui\u00f3n escrito por Tate Taylor, un amigo de infancia de Kathryn. A novela foi escrita como homenaxe a Demetrie, a empregada negra que foi a s\u00faa coidadora nunha infancia fracturada polas separaci\u00f3ns e ausencias dos pais."}
{"id": "191354", "revid": "1131", "url": "https://gl.wikipedia.org/wiki?curid=191354", "title": "Coordinadora para o Estudo dos Mam\u00edferos Mari\u00f1os", "text": "A Coordinadora para o Estudo dos Mam\u00edferos Mari\u00f1os (CEMMA), \u00e9 unha ONG galega adicada ao estudo e divulgaci\u00f3n dos mam\u00edferos mari\u00f1os e tartarugas mari\u00f1as de Galiza. \u00c9 membro fundador da Sociedad Espa\u00f1ola de Cet\u00e1ceos e membro da \"European Cetacean Society\".\nTraxectoria.\nFundada en 1992, participa en diferentes proxectos de investigaci\u00f3n sobre cet\u00e1ceos con instituci\u00f3ns estatais e internacionais, ademais de levar a cabo exposici\u00f3ns, conferencias e cursos. Grazas a un convenio asinado coa Xunta de Galicia en 1999, \u00e9 a \u00fanica instituci\u00f3n responsable da asistencia aos animais varados na costa galega, a xesti\u00f3n do banco de mostras oficial, a recuperaci\u00f3n de exemplares feridos, o estudo poboacional das especies que son obxecto da s\u00faa atenci\u00f3n e a redacci\u00f3n dos plans de xesti\u00f3n daquelas especies cuxo estado de conservaci\u00f3n \u00e9 m\u00e1is preocupante. En 2010 foi declarada Asociaci\u00f3n de Utilidade P\u00fablica.\nEst\u00e1 constitu\u00edda por socios colectivos e outros socios a t\u00edtulo individual. As organizaci\u00f3ns ecoloxistas que forman parte da CEMMA son ERVA de Vigo, Asociaci\u00f3n Naturalista do Baixo Mi\u00f1o (ANABAM) da Guarda, Sociedade Galega de Historia Natural (SGHN), Asociaci\u00f3n Galega para a Defensa Ambiental de Galicia (ADEGA), H\u00c1BITAT da Coru\u00f1a e o Colectivo Ecoloxista do Saln\u00e9s (CES). En canto \u00e1 afiliaci\u00f3n individual ascende a m\u00e1is de 180 socios. Ademais, disp\u00f3n dun local propio no concello de Nigr\u00e1n."}
{"id": "191355", "revid": "1131", "url": "https://gl.wikipedia.org/wiki?curid=191355", "title": "Coordinadora para o Estudio dos Mam\u00edferos Mari\u00f1os", "text": ""}
{"id": "191356", "revid": "16394", "url": "https://gl.wikipedia.org/wiki?curid=191356", "title": "Asociaci\u00f3n Galega para a Defensa Ambiental de Galicia", "text": ""}
{"id": "191357", "revid": "5132", "url": "https://gl.wikipedia.org/wiki?curid=191357", "title": "Partizan Igokea", "text": ""}
{"id": "191359", "revid": "5132", "url": "https://gl.wikipedia.org/wiki?curid=191359", "title": "Virtus VidiVici", "text": ""}
{"id": "191360", "revid": "5132", "url": "https://gl.wikipedia.org/wiki?curid=191360", "title": "VidiVici Bologna", "text": ""}
{"id": "191361", "revid": "27155", "url": "https://gl.wikipedia.org/wiki?curid=191361", "title": "Tiol", "text": "En qu\u00edmica org\u00e1nica, un tiol \u00e9 un composto que cont\u00e9n un grupo funcional formado por un \u00e1tomo de xofre e un \u00e1tomo de hidr\u00f3xeno (-SH), chamado grupo tiol ou grupo sulfhidrilo. Este grupo con xofre \u00e9 an\u00e1logo a un grupo alcohol (-OH) e o seu nome v\u00e9n precisamente do grego \"thion\" (xofre) e da terminaci\u00f3n -ol dos alcohois. Tradicionalmente os tioles denom\u00ednanse mercaptanos (do lat\u00edn \"mercurius captans\", que significa \"capturado por mercurio\", debido a que o grupo \u2013SH se une fortemente ao elemento mercurio).\nNomenclatura.\nCando un grupo tiol \u00e9 un substitu\u00ednte dun alcano, hai varias formas de nomear o tiol resultante:\nPropiedades f\u00edsicas.\nOlor.\nMoitos tioles son l\u00edquidos incoloros que te\u00f1en un olor parecido ao do allo. O cheiro dos tioles \u00e9 a mi\u00fado forte e repulsivo, en particular os de baixo peso molecular. Os tioles \u00fanense fortemente \u00e1s prote\u00ednas da pel e son responsables da intolerable persistencia dos cheiros producidos polas mofetas . Os distribuidores de gas natural comezaron a engadir diversas formas de tioles acres, polo xeral etanotiol ou ter-butiltiol, ao gas natural que \u00e9 inodoro, despois da mort\u00edfera explosi\u00f3n de 1937 na escola de New London, Texas, para que se detecten mellor as fugas. Os tioles son tam\u00e9n responsables dunha clase de defectos na produci\u00f3n de vi\u00f1os causados pola reacci\u00f3n non desexada entre o xofre e o l\u00e9vedo ou do cheiro da cervexa exposta \u00e1 luz ultravioleta. Na industria do petr\u00f3leo util\u00edzanse catalizadores oxidantes para neutralizar o cheiro dos tioles. Por\u00e9n, non todos os tioles te\u00f1en cheiros desagradables. Por exemplo, os mercaptanos do pomelo son tioles monoterpenoides responsables do aroma caracter\u00edstico deste cando est\u00e1n presentes en pequena proporci\u00f3n (puros son tam\u00e9n desagradables).\nPuntos de ebulici\u00f3n e solubilidade.\nDebido \u00e1 pequena diferenza de electronegatividade entre o xofre e o hidr\u00f3xeno, un enlace S-H \u00e9 practicamente apolar covalente. Polo tanto, o enlace S-H nos tioles ten menor momento dipolar en comparaci\u00f3n co enlace O-H do alcohol. Os tioles mostran pouca asociaci\u00f3n por enlaces de hidr\u00f3xeno coa auga ou as mol\u00e9culas entre si. Polo tanto, te\u00f1en puntos de ebulici\u00f3n inferiores e son menos solubles en auga e outros disolventes polares c\u00f3s alcohois de similar peso molecular, pero son tan solubles e con similares puntos de ebulici\u00f3n coma os sulfuros isom\u00e9ricos.\nPropiedades qu\u00edmicas.\nS\u00edntese.\nPara a s\u00faa produci\u00f3n industrial, os tioles obt\u00e9\u00f1ense principalmente por reacci\u00f3n do sulfuro de hidr\u00f3xeno co alcohol requirido. Este \u00e9 o m\u00e9todo utilizado para a s\u00edntese industrial de metanotiol e etanotiol:\nEstas reacci\u00f3ns real\u00edzanse en presenza de catalizadores \u00e1cidos.\nOutro m\u00e9todo importante para producir tioles industrialmente implica a adici\u00f3n de sulfuro de hidr\u00f3xeno a alquenos, xeralmente en presenza dun metal que funciona como catalizador.\nPara a s\u00edntese no laboratorio a pequena escala os m\u00e9todos utilizados para sintetizar tioles son an\u00e1logos aos utilizados para a s\u00edntese de alcohois e \u00e9teres. As reacci\u00f3ns son m\u00e1is r\u00e1pidas e de maior rendemento porque os ani\u00f3ns de xofre son mellores nucle\u00f3filos c\u00f3s \u00e1tomos de os\u00edxeno.\nOs tioles f\u00f3rmanse cando un haloalcano se quenta cunha soluci\u00f3n de hidrosulfuro de sodio, pero a eficiencia non \u00e9 moi grande porque se forman tio\u00e9teres\nEn vez disto, poden converterse haluros de alquilo en tioles por medio dunha S-alquilaci\u00f3n da tiourea, que \u00e9 unha reacci\u00f3n en m\u00faltiples pasos:\nA ruta da tiourea funciona ben con haluros primarios, especialmente os activados. Os tioles secundarios e terciarios son m\u00e1is dif\u00edciles de preparar. Os tioles secundarios poden obterse de cetonas por intermedio dos correspondentes ditiocetais.\nCompostos de organolitio e o reactivo de Grignard reaccionan co xofre dando tiolatos, que se hidrolizan rapidamente:\nOs fenois poden transformarse en tiofenois por rearranxo dos seus O-aril dialquiltiocarbamatos.\nMoitos tioles obt\u00e9\u00f1ense por desalquilaci\u00f3n redutiva de tio\u00e9teres, especialmente derivados benc\u00edlicos e tioacetais.\nReacci\u00f3ns.\nO grupo tiol \u00e9 un an\u00e1logo con xofre do grupo hidroxilo (-OH) que se encontra nos alcohois. Debido a que o xofre e o os\u00edxeno pertencen ao mesmo grupo da t\u00e1boa peri\u00f3dica, comparten algunhas propiedades de enlace semellantes. Igual que o alcohol, en xeral a forma desprotonada RS\u2212 (chamada tiolato) \u00e9 quimicamente m\u00e1is reactiva c\u00e1 forma tiol protonada RSH.\nA qu\u00edmica de tioles est\u00e1 relacionada coa dos alcohois: os tioles forman tio\u00e9teres, tioacetais e tio\u00e9steres, que son an\u00e1logos aos \u00e9teres, acetais e \u00e9steres. Por outra parte, un grupo tiol pode reaccionar cun alqueno para formar un tio\u00e9ter. (De feito, bioquimicamente, os grupos tiol poden reaccionar con grupos vinilo para formar un enlace tio\u00e9ter.)\nAcidez.\nO \u00e1tomo de xofre dun tiol \u00e9 moi nucleof\u00edlico, bastante m\u00e1is c\u00f3 \u00e1tomo de os\u00edxeno do alcohol. O grupo tiol \u00e9 bastante \u00e1cido, cun pKa habitualmente entre 10 e 11. En presenza dunha base f\u00f3rmase un ani\u00f3n tiolato, que \u00e9 un nucle\u00f3filo moi potente. O grupo e o seu correspondente ani\u00f3n son facilmente oxidados por reactivos como o bromo para daren disulfuro org\u00e1nico (R-S-S-R).\nA oxidaci\u00f3n por reactivos m\u00e1is potentes como o hipoclorito de sodio ou o per\u00f3xido de hidr\u00f3xeno orixina \u00e1cidos sulf\u00f3nicos (RSO3H).\nImportancia biol\u00f3xica.\nDado que \u00e9 o grupo funcional do amino\u00e1cido ciste\u00edna, o grupo tiol desempe\u00f1a un papel importante nos sistemas biol\u00f3xicos. Cando os grupos tiol de dous residuos de ciste\u00edna se achegan un ao outro durante o pregamento de prote\u00ednas, unha reacci\u00f3n de oxidaci\u00f3n pode crear unha unidade de cistina cun enlace disulfuro (-S-S-). Estes poden contribu\u00edr \u00e1 estrutura terciaria duna prote\u00edna se as c\u00edsteinas forman parte dunha mesma cadea polipept\u00eddica ou contribu\u00edren \u00e1 estrutura cuaternaria de prote\u00ednas multim\u00e9ricas formando fortes enlaces covalentes entre diferentes cadeas de polip\u00e9ptidos. Por exemplo, as cadeas pesadas e lixeiras dos anticorpos mant\u00e9\u00f1ense unidas por pontes disulfuro e os pregamentos no pelo rizo son produto da formaci\u00f3n de cistina. Os produtos qu\u00edmicos utilizados no alisamento do cabelo son redutores de pontes disulfuro de cistina a ciste\u00edna con grupos sulfhidrilo libres, entanto que os produtos qu\u00edmicos utilizados para o rizado son oxidantes que oxidan os grupos sulfhidrilo da ciste\u00edna e forman pontes disulfuro de cistina. Os grupos sulfhidrilo no sitio activo dun encima poden formar enlaces non covalentes co encima e o substrato, o que contrib\u00fae \u00e1 actividade catal\u00edtica. Os residuos de ciste\u00edna do sitio activo son a unidade funcional nas proteases de ciste\u00edna.\nExemplos de tioles.\nSon tam\u00e9n tioles:"}
{"id": "191363", "revid": "57023", "url": "https://gl.wikipedia.org/wiki?curid=191363", "title": "Facultade de Inform\u00e1tica da Coru\u00f1a", "text": "A Facultade de Inform\u00e1tica da Coru\u00f1a (FIC) \u00e9 un centro educativo da Universidade da Coru\u00f1a situado no campus de Elvi\u00f1a.\nHistoria.\nA idea de crear na Coru\u00f1a unha escola universitaria de inform\u00e1tica comezou a tomar corpo entre 1983 e 1985, promovida desde diferentes sectores e entidades. Desta demanda f\u00edxose eco Alfredo Berm\u00fadez de Castro, por ent\u00f3n vicerreitor na Universidade de Santiago de Compostela, conseguindo que a reitor\u00eda convocase a debate \u00e1s empresas inform\u00e1ticas e \u00f3s profesionais m\u00e1is relevantes do pa\u00eds naquel momento, as\u00ed como \u00f3s representantes das facultades e escolas de inform\u00e1tica existentes, coa finalidade de determinar a mellor orientaci\u00f3n dos futuros estudos superiores de Inform\u00e1tica en Galicia. Esta reuni\u00f3n, que se celebrou co apoio da Deputaci\u00f3n da Coru\u00f1a no pazo de Mari\u00f1\u00e1n, deixou sentadas as bases da carreira.\nEn 1985 o reitor da USC, Carlos Pajares Vales, nomeou \u00f3 profesor Jos\u00e9 Luis Freire Nistal comisionado do proxecto e en 1986 creouse a Escola Universitaria de Inform\u00e1tica da Coru\u00f1a baixo a s\u00faa direcci\u00f3n. Desde o inicio das reuni\u00f3ns participaron activamente distintas figuras acad\u00e9micas e profesionais que se comprometeron coa idea, pod\u00e9ndose destacar a Miguel Rodr\u00edguez Rubio e a Sebasti\u00e1n Bamonde Rodr\u00edguez, que despois se incorporar\u00edan coma profesores da Escola. Entre todos elaboraron un primeiro plan de estudos que ser\u00eda posteriormente aprobado polo Consello de Universidades: a Diplomatura en Inform\u00e1tica. Nesta etapa foi destacable o apoio do concello da Coru\u00f1a.\nA Escola comezou a s\u00faa andaina en 1986 nalgunhas aulas e locais que lle cedeu a Escola de Aparelladores, onde chegaron a compartir un despacho entre cinco profesores. O alumnado examin\u00e1base en taboleiros de debuxo.\nEn 1989, durante o mandato do profesor Antonio Blanco Ferro -primeiro director electo do Centro- conseguiuse a aprobaci\u00f3n do segundo ciclo de estudos en inform\u00e1tica e sentaron as bases para o financiamento dun edificio: era a etapa da fundaci\u00f3n da Universidade da Coru\u00f1a sendo o primeiro reitor Jos\u00e9 Antonio Portero Molina.\nEn 1991 cr\u00e9ase a Facultade de Inform\u00e1tica coa implantaci\u00f3n da Licenciatura en Inform\u00e1tica e o director da Escola naquel momento, Juan Ares Casal, decide que \u00e9 mellor que non coexistan a Facultade e a Escola, polo que \u00f3 remate do curso desaparece esta \u00faltima. Con motivo da creaci\u00f3n da Facultade, o reitor Jos\u00e9 Luis Meil\u00e1n Gil nomea como decano comisionado a Jos\u00e9 Luis Freire Nistal e Juan Ares Casal ser\u00e1 vicedecano.\nNo ano 1993 inaugurouse o actual edificio e en 1994 chegar\u00edan as enxe\u00f1ar\u00edas en inform\u00e1tica en forma de tres titulaci\u00f3ns: Enxe\u00f1ar\u00eda Inform\u00e1tica, Enxe\u00f1ar\u00eda T\u00e9cnica en Inform\u00e1tica de Sistemas e Enxe\u00f1ar\u00eda T\u00e9cnica en Inform\u00e1tica de Xesti\u00f3n. Nesta etapa xorde o acr\u00f3nimo \"FIC\" proposto polos estudantes para identificar \u00e1 Facultade de Inform\u00e1tica da Coru\u00f1a.\nNo 2006, sendo decano Alberto Valderruten Vidal e vicedecano de Relaci\u00f3ns coa Industria V\u00edctor M. Gul\u00edas, a Facultade prop\u00f3n a creaci\u00f3n dun punto de encontro entre a universidade e a empresa que se materializa coa posta en marcha un ano m\u00e1is tarde do CITIC, no que confl\u00faen os departamentos de I+D de empresas do sector TIC cos grupos de investigaci\u00f3n da UDC nun edificio do Parque Tecnol\u00f3xico pr\u00f3ximo \u00e1 FIC.\nA implantaci\u00f3n do Espazo Europeo de Educaci\u00f3n Superior determinou que as antigas titulaci\u00f3ns deran paso no curso 2010/2011 \u00f3s novos t\u00edtulos de grao e mestrado, proceso que ten lugar durante o mandato coma reitor do ex-decano da Facultade Jos\u00e9 Mar\u00eda Barja e que comezara coa implantaci\u00f3n do Mestrado en Inform\u00e1tica en 2006, o cal se acabar\u00eda transformando, no ano 2009, no Mestrado Universitario en Enxe\u00f1ar\u00edas de Sistemas Inform\u00e1ticos.\nDesde o curso 2010/2011 se imparte o t\u00edtulo de grao en Enxe\u00f1ar\u00eda Inform\u00e1tica pola UDC, que prop\u00f3n a integraci\u00f3n de t\u00f3dalas especialidades previstas no Consello de Universidades para a formaci\u00f3n de profesionais en Enxe\u00f1ar\u00eda T\u00e9cnica en Inform\u00e1tica.\nNo curso 2012/2013 impl\u00e1ntase o Mestrado Universitario en Enxe\u00f1er\u00eda Inform\u00e1tica, t\u00edtulo co que a Facultade remata o proceso de adaptaci\u00f3n da s\u00faa oferta acad\u00e9mica \u00f3 Espazo Europeo de Educaci\u00f3n Superior e que se corresponde coa formaci\u00f3n do Enxe\u00f1eiro en Inform\u00e1tica seguindo as recomendaci\u00f3ns do marco profesional. Neste mesmo curso se oferta por \u00faltima vez a posibilidade de que un enxe\u00f1eiro t\u00e9cnico acceda \u00f3 segundo ciclo da enxe\u00f1er\u00eda en extinci\u00f3n e por primeira vez a posibilidade de acceso \u00f3 curso de adaptaci\u00f3n \u00f3 Grao.\nTitulaci\u00f3ns.\nA Facultade est\u00e1 en proceso de adaptaci\u00f3n \u00f3 EEES nado a ra\u00edz do proceso de Bologna\nGraos.\nTras a reforma universitaria, na Facultade imp\u00e1rtense os graos de:\nMestrados.\nImp\u00e1rtense tam\u00e9n os seguintes mestrados xa adaptados \u00f3 EEES:\nEquipo decanal.\nO actual decano \u00e9 Mariano Cabrero Canosa, elixido nas elecci\u00f3ns do d\u00eda 29 de abril de 2023 e convert\u00e9ndose as\u00ed no quinto decano da historia da Facultade.\nNa etapa de Escola Universitaria foron directores:\nDesde a s\u00faa fundaci\u00f3n coma Facultade foron decanos:\nO equipo decanal neste momento \u00e9 o seguinte:\nDepartamentos.\nOs departamentos cos que conta a Facultade son:"}
{"id": "191365", "revid": "1888", "url": "https://gl.wikipedia.org/wiki?curid=191365", "title": "Antonio Rodr\u00edguez \u00c1lvarez", "text": "Antonio Rodr\u00edguez \u00c1lvarez, nado en 1953, \u00e9 un pol\u00edtico galego do PPdeG.\nTraxectoria.\nAxente forestal. Nas elecci\u00f3ns municipais de 1987 foi elixido concelleiro pola candidatura de Alianza Popular-Centristas de Galicia, e logo da dimisi\u00f3n do alcalde Francisco Jaime V\u00e1zquez D\u00edaz en febreiro de 1988, foi elixido alcalde en marzo. Presentouse \u00e1s municipais de 1991 en Montederramo encabezando a candidatura de Centristas de Galicia e foi elixido alcalde por maior\u00eda absoluta. Volveu ser elixido polo PPdeG nas sucesivas elecci\u00f3ns, sempre con maior\u00eda absoluta. Foi condenado en 2006 a inhabilitaci\u00f3n por falsificaci\u00f3n de certificaci\u00f3n para obter unha subvenci\u00f3n, a\u00ednda que librou do c\u00e1rcere; en marzo de 2007, ao rematar o per\u00edodo de inhabilitaci\u00f3n, volveu \u00e1 pol\u00edtica."}
{"id": "191367", "revid": "895", "url": "https://gl.wikipedia.org/wiki?curid=191367", "title": "Estadio da Luz", "text": ""}
{"id": "191370", "revid": "1131", "url": "https://gl.wikipedia.org/wiki?curid=191370", "title": "Campo de Cond\u00fas", "text": "O Campo municipal de f\u00fatbol de Cond\u00fas ou Eugenio Pardo Conchado \u00e9 un campo de f\u00fatbol situado na capital municipal de Oleiros, o seu propietario \u00e9 o Concello de Oleiros. Nel xogan como locais o CD Dorneda e o Club Deportivo Obrero de Oleiros. Leva o nome de Eugenio Pardo Conchado, presidente do CD Obrero a mediados do s\u00e9culo XX.\nO seu terreo de xogo \u00e9 de 95x48 metros de c\u00e9spede artificial. Conta cunha bancada cuberta con capacidade para 350 persoas e pode acoller en total outras 650 persoas de p\u00e9.\nFoi reinaugurado ap\u00f3s as obras de reforma polo alcalde \u00c1ngel Garc\u00eda Seoane e o daquela respons\u00e1bel da \u00e1rea de deportes da Deputaci\u00f3n Provincial da Coru\u00f1a e presidente da Federaci\u00f3n Galega de F\u00fatbol, Jos\u00e9 Garc\u00eda Li\u00f1ares, en 2008."}
{"id": "191372", "revid": "89787", "url": "https://gl.wikipedia.org/wiki?curid=191372", "title": "Black Elk", "text": "He\u021f\u00e1ka S\u00e1pa (Black Elk) (en galego Alce Negro), nado en decembro de 1863 e finado o 19 de agosto de 1950, foi un famoso \"Wi\u010dh\u00e1\u0161a Wak\u021f\u00e1\u014b\" (m\u00e9dico ou home santo) dos Oglala Lakota (Sioux). Foi un Heyoka e primo segundo de Cabalo Tolo.\nCon 12 anos participou na batalla de Little Bighorn de 1876, e foi ferido no Masacre de Wounded Knee en 1890. Black Elk casou coa s\u00faa primeira muller, Katie War Bonnett, en 1892. Ela converteuse \u00f3 catolicismo e os seus tres fillos foron bautizados. Despois da morte da s\u00faa esposa en 1903, Black Elk tam\u00e9n foi bautizado, tomando o nome de Nicholas Black Elk, e continuando como l\u00edder espiritual da tribo, xa que el no v\u00eda contradici\u00f3n entre as tradici\u00f3ns tribais e o cristianismo.\nEn 1905 volveu casar, cunha vi\u00fava con d\u00faas fillas de nome Anna Brings White, e coa que tivo tres fillos m\u00e1is. permanecendo con ela ata que morreu en 1941.\nCara a fin da s\u00faa vida, Black Elk contou a historia da s\u00faa vida e un bo n\u00famero de rituais sagrados Sioux a John Neihardt e a Joseph Epes Brown para que fose publicado. As s\u00faas narraci\u00f3ns obtiveron un considerable interese por parte do p\u00fablico."}
{"id": "191374", "revid": "23204", "url": "https://gl.wikipedia.org/wiki?curid=191374", "title": "Emishi", "text": "O termo era empregado no Xap\u00f3n (antes do s\u00e9culo VII escrito como \u6bdb\u4eba) para designar \u00f3s habitantes do nordeste de Honsh\u016b, no que hoxe se co\u00f1ece como a rexi\u00f3n de T\u014dhoku. Algunhas tribos desta rexi\u00f3n opux\u00e9ronse e resistiron \u00f3 goberno do Emperador do Xap\u00f3n a finais do per\u00edodo Nara e comezos do per\u00edodo Heian. Alg\u00fans historiadores contempor\u00e1neos aseguran que os \"emishi\" eran nativos descendentes da cultura \"J\u014dmon\" e que estaban relacionados cos ainus. A diferenza \u00e9tnica dos habitantes de yamato cos \"emishi\" non est\u00e1 en d\u00fabida, pois os \"emishi\" contaban cunha lingua moi diferente que os acad\u00e9micos non puideron reconstru\u00edr.\nOrixe da verba \"Emishi\".\nA primeira menci\u00f3n deste pobo f\u00f3ra do Xap\u00f3n \u00e9 no libro chin\u00e9s \"Song Shu\" onde se fai referencia \u00f3s \"55 reinos (\u56fd) de xente peluda (\u6bdb\u4eba) do leste...\" Os xaponeses empregaron os mesmos kanjis para describilos, pero mudaron a s\u00faa lectura de \"kebito\" ou \"mojin\" a \"emishi\". M\u00e1is adiante os kanjis cambiaron a \u8766\u5937.\nConquista.\nOs emishi estaban constitu\u00eddos por moitas tribos, algunhas aliadas dos xaponeses (\"fushu, ifu\"), mentres que outras permaneceron host\u00eds (\"iteki\"). Os emishi do nordeste de Honsh\u016b depend\u00edan dos seus cabalos durante o combate, polo que desenvolveron un sistema \u00fanico de ataque e fuxida por medio de arqueiros a cabalo que era moi efectivo contra o lento ex\u00e9rcito imperial xapon\u00e9s desa \u00e9poca, composto case exclusivamente por infanter\u00eda pesada. Os primeiros intentos de subxugar a estas tribos foron un fracaso pois a t\u00e9cnica de guerra de guerrillas utilizada polos emishi era superior."}
{"id": "191375", "revid": "6268388", "url": "https://gl.wikipedia.org/wiki?curid=191375", "title": "Sarxento Keroro", "text": " \n \nSarxento Keroro (xapon\u00e9s \u00e9 un manga xapon\u00e9s creado por Mine Yoshizaki. M\u00e1is tarde foi serializado nun anime series dirixido por Junichi Sato. Ambos, anime e manga, son comedias que seguen as aventuras dunha banda de ras-alien invasoras que queren conquistar a Terra. O anime foi emitido polo programa infantil-xuvenil da TVG \"Xabar\u00edn Club\".\nA serie anime foi creada por Sunrise e componse de 358 episodios que se emitiron orixinalmente dende abril de 2004 at\u00e9 abril de 2011."}
{"id": "191380", "revid": "27155", "url": "https://gl.wikipedia.org/wiki?curid=191380", "title": "Sulfhidrilo", "text": ""}
{"id": "191382", "revid": "88215", "url": "https://gl.wikipedia.org/wiki?curid=191382", "title": "AJ Auxerre", "text": "A Association de la Jeunesse Auxerroise, m\u00e1is co\u00f1ecido como AJ Auxerre ou simplemente Auxerre, \u00e9 un club de f\u00fatbol franc\u00e9s da cidade de Auxerre, na Borgo\u00f1a. Foi fundado en 1905 e actualmente compite na Ligue 2, logo de descender na tempada 2011\u201312.\nHistoria.\nO AJ Auxerre foi fundado o 29 de decembro de 1905 polo Abade Ernest Deschamps. O Auxerre empezou sendo un club polideportivo no que hab\u00eda diferentes secci\u00f3ns. A secci\u00f3n de f\u00fatbol creouse en 1906.\nEn 1980 o equipo debuta na Ligue 1 francesa. En 1994 o Auxerre consegue o seu primeiro t\u00edtulo, a Copa de Francia.\nAuxerre \u00e9 un club moi particular pola s\u00faa historia, a s\u00faa pequena cidade, o seu estilo de xogo, non moi similar ao resto de clubs franceses. O antigo xogador do Auxerre \u00c9ric Cantona, sa\u00eddo da canteira do equipo, declarou sobre o seu antigo club : \"Francia non merece o Auxerre, Inglaterra sen d\u00fabida pero non Francia\"\nEstadio.\nO Auxerre xoga no Stade de l'Abb\u00e9-Deschamps fundado o 13 de outubro de 1918 co nome de \"Stade de la Route de Vaux\". En 1950 o estadio c\u00e1mbiase o nome polo actual en honra ao fundador do club, que acababa de falecer ese ano. O estadio ten unha capacidade de 23\u00a0467 persoas."}
{"id": "191387", "revid": "114944", "url": "https://gl.wikipedia.org/wiki?curid=191387", "title": "Euroliga 2006-07", "text": "A Euroliga 2006-07 foi a s\u00e9tima edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero cincuenta. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Panathinaikos grego, o Tau Cer\u00e1mica e Unicaja espa\u00f1ois e o CSKA Moscow ruso disputaronse o t\u00edtulo na Final Four, nesta edici\u00f3n disputada no Olympic Indoor Hall (OAKA) de Atenas, capital de Grecia. A final disput\u00e1rona o Panathinaikos de Atenas, que xogaba no seu pavill\u00f3n habitual, e o CSKA de Moscova. Finalmente proclamouse campi\u00f3n o equipo grego tras vencer por tan s\u00f3 dous puntos de diferenza, 93 a 91, o que supuxo o seu quinto campionato at\u00e9 esta edici\u00f3n.\nFormato.\nA primeira fase \u00e9 a \"Fase regular\" (en ingl\u00e9s: \"Regular Season\") na que participan vinte e catro equipos divididos en tres grupos con oito equipos cada un. Cada equipo xoga dous partidos (ida e volta) contra os demais equipos do seu grupo. Ao final da \"fase regular\", os equipos red\u00facense de 24 a 16, clasific\u00e1ndose os cinco primeiros m\u00e1is o mellor sexto clasificado de t\u00f3dolos grupos.\nA segunda fase, co\u00f1ecida como \"Top 16\", consiste en catro grupos de catro equipos. Do mesmo xeito que na tempada regular, cada grupo de \"Top 16\" os equipos enfr\u00f3ntanse a partidos de ida e volta. A terceira fase, a \"Rolda de cuartos de final\" (en ingl\u00e9s: \"Quarterfinal round\") vense xogando dende 2004. Antes, s\u00f3 os ga\u00f1adores de cada grupo avanzaron cara a \"Final Four\", agora o primeiro e segundo de cada grupo enfr\u00f3ntanse nunha serie de playoffs ao mellor de tres encontros. A vantaxe de campo e para os equipos que acabaron en primeiro lugar nos grupos do \"Top 16\".\nNa \"Final Four\", celebrada nesta edici\u00f3n no Olympiako Kleisto Gymnastirio de Atenas, enfr\u00f3ntanse os ga\u00f1adores das eliminatorias de cuartos de final a un s\u00f3 partido. Estes encontros cel\u00e9bronse en tan s\u00f3 tres d\u00edas, xogando primeiro unhas semifinais e posteriormente a final os ga\u00f1adores e o encontro polo terceiro posto os perdedores.\nPrimeira fase.\nOs cinco primeiros de cada grupo m\u00e1is o mellor sexto clasif\u00edcanse ao Top 16.\nTop 16.\nOs dous primeiros de cada grupo acceden aos Cuartos de Final.\nCuartos de final.\nOs vencedores de cada eliminatoria pasaron xogar a Final Four. Cada un dos partidos de cuartos de final xogouse ao mellor de tres, pasando de rolda ent\u00f3n o primeiro en acadar d\u00faas vitorias. Os cruces foron entre os equipos que quedaron en primeiro lugar no Top 16 e os equipos do segundo lugar dun grupo diferente, co equipo do primeiro lugar xogando o primeiro encontro na casa. T\u00f3dolos primeiros encontros xog\u00e1ronse o 3 de abril, os segundos o 5, e os terceiros, cando os houbo, o 12.\nFinal Four.\nA Final Four desta edici\u00f3n da Euroliga foi xogada no Olympic Indoor Hall (en grego: \u039f\u03bb\u03c5\u03bc\u03c0\u03b9\u03b1\u03ba\u03cc \u039a\u03bb\u03b5\u03b9\u03c3\u03c4\u03cc \u0393\u03c5\u03bc\u03bd\u03b1\u03c3\u03c4\u03ae\u03c1\u03b9\u03bf, \"Olympiako Kleisto Gymnastirio\") en Atenas, Grecia, entre o 4 e o 6 de maio de 2008.\nFinal.\n&lt;br&gt;\n&lt;br&gt;"}
{"id": "191388", "revid": "16599", "url": "https://gl.wikipedia.org/wiki?curid=191388", "title": "Comarca de As\u00f3n-Ag\u00fcera", "text": "A Comarca de As\u00f3n-Ag\u00fcera \u00e9 unha comarca hist\u00f3rica de Cantabria, en Espa\u00f1a. At\u00f3pase nos cursos altos dos r\u00edos As\u00f3n e Ag\u00fcera, moi preto do l\u00edmite con Biscaia (Pa\u00eds Vasco). Abarca a conca pola que discorre o r\u00edo As\u00f3n e os seus afluentes como o r\u00edo G\u00e1ndara. A s\u00faa capital \u00e9 Ramales de la Victoria.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.\nA poboaci\u00f3n total da comarca alcanza a cifra de 14.240 habitantes, segundo datos do INE do ano 2006. Segundo os datos do mesmo ano, os seus tres n\u00facleos m\u00e1is poboados, de maio a menor, son: Ampuero (3.951), Ramales de la Victoria (2.333) e Guriezo (2.101). E os seus tres n\u00facleos menos poboados, de menor a maior, son: Valle de Villaverde (373), Arredondo (558) e Rasines (999).\nXeograf\u00eda.\nVal do As\u00f3n.\nO val do As\u00f3n destaca polos seus escabrosos macizos calcarios, que albergan no seu interior unha extraordinaria riqueza espeleol\u00f3xica, as\u00ed como maxestosos e interesantes centenarios bosques de faias, carballos e aci\u00f1eiras, sen d\u00fabida os m\u00e1is notables da zona oriental de Cantabria. Cabe destacar as s\u00faas belas paisaxes de monta\u00f1a aos que se unen os vales con verdes praderias.\nVal de Soba.\nEste val \u00e9 percorrido polo r\u00edo G\u00e1ndara, afluente do As\u00f3n. Os l\u00edmites hist\u00f3ricos e municipais de Soba exceden aos do val xeograficamente entendido, e incl\u00faen tam\u00e9n a cabeceira do As\u00f3n, a marxe dereita do val do r\u00edo Miera (Valdici\u00f3, localidade do municipio de Soba) e a marxe esquerda do val do r\u00edo Calera, lim\u00edtrofe coa provincia de Biscaia."}
{"id": "191389", "revid": "5132", "url": "https://gl.wikipedia.org/wiki?curid=191389", "title": "Climamio Bologna", "text": ""}
{"id": "191392", "revid": "1822", "url": "https://gl.wikipedia.org/wiki?curid=191392", "title": "Exposici\u00f3n Internacional de 1937", "text": ""}
{"id": "191393", "revid": "5863", "url": "https://gl.wikipedia.org/wiki?curid=191393", "title": "Horacio Ferrer", "text": "O nome de Horacio Ferrer pode referirse a:"}
{"id": "191394", "revid": "16599", "url": "https://gl.wikipedia.org/wiki?curid=191394", "title": "Comarca do Besaya", "text": "A Comarca do Besaya \u00e9 unha comarca de Cantabria, en Espa\u00f1a. \nAt\u00f3pase situada no centro de Cantabria e a s\u00faa capital \u00e9 Torrelavega. A comarca discorre ao longo do r\u00edo Besaya.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.\nXeograf\u00eda.\nConca hidrogr\u00e1fica do Besaya.\nA conca hidrogr\u00e1fica do r\u00edo Besaya \u00e9 a maior conca que existe en Cantabria, ao abarcar unha superficie de 1.025,5 km\u00b2. Recibe unha precipitaci\u00f3n anual de 1.214,3 hect\u00f3metros c\u00fabicos e rexistra un achegue de 777,5 hect\u00f3metros c\u00fabicos, o que representa na desembocadura do Besaya, a trav\u00e9s da r\u00eda de Suances, un caudal bruto de 24,65 metros c\u00fabicos por segundo.\nSen ter en conta a conca do r\u00edo Saja, principal afluente do Besaya, a conca do Besaya presenta unha extensi\u00f3n de 556 km\u00b2, englobando os termos municipais de Campoo de Enmedio, Pesquera, Santiurde de Reinosa, San Miguel de Aguayo, B\u00e1rcena de Pie de Concha, Molledo, Arenas de Igu\u00f1a, Anievas, Cieza, San Felices de Buelna, Los Corrales de Buelna, Cartes, Torrelavega, Polanco e Suances.\nO Besaya, do mesmo xeito que os principais r\u00edos c\u00e1ntabros, orixina un val transversal \u00e1 li\u00f1a de costa que vai canalizando, a trav\u00e9s dun gran n\u00famero de afluentes, entre os que destacan o Bisue\u00f1a, o Torina, o Erecia e o Llares. As augas procedentes da serra de B\u00e1rcenamayor, dos Altos de Haro, Mediajo Fr\u00edo, Castrucos, Cild\u00e1 e dos montes de Tejas, Dobra, Orza, Pedrazo e Rebujas.\nNo seu percorrido sur-norte, o Besaya atravesa permotri\u00e1sticos, onde o r\u00edo se encaga dando orixe a areniscas tri\u00e1sicas, un val en forma de \"V\" e de fortes pendentes. \u00c9 nestes tramos, e en funci\u00f3n dos acusados desniveis, onde se instalaron alg\u00fans encoros, que te\u00f1en un aproveitamento enerx\u00e9tico.\nPor outra banda, f\u00f3ra destes tramos, e en especial nos cursos medio e baixo, o Besaya discorre por extensas veigas, que en momentode fortes avenidas dan lugar a catastr\u00f3ficas inundaci\u00f3ns como as de outubro de 1983.\nDemograf\u00eda.\nA poboaci\u00f3n total da comarca alcanza a cifra de 98.579 habitantes, segundo datos do INE do ano 2010 (). Segundo os datos do mesmo ano, os seus tres n\u00facleos m\u00e1is poboados, de maior a menor, son: Torrelavega (55.888), Los Corrales de Buelna (11.622) e Suances (8.365). E os seus tres n\u00facleos menos poboados, de menor a maior, son: Anievas (363), B\u00e1rcena de Pie de Concha (788) e Molledo (1.655), coincidindo estes \u00faltimos, coa parte situada m\u00e1is ao sur da comarca."}
{"id": "191395", "revid": "16599", "url": "https://gl.wikipedia.org/wiki?curid=191395", "title": "Comarca de Santander", "text": "A comarca de Santander (ou da \"Ba\u00eda de Santander\") \u00e9 unha comarca de Cantabria, en Espa\u00f1a. Est\u00e1 limitada ao oeste pola Comarca do Besaya, ao sur coa dos Valles Pasiegos, ao leste coa de Trasmiera e ao norte linda co mar Cant\u00e1brico. \u00c9 de car\u00e1cter claramente industrial e urbano, est\u00e1 constitu\u00edda polo propio municipio de Santander (capital da comarca), e o arco da ba\u00eda e ao sur ata o municipio de Penagos e a serra da Matanza.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.\nDemograf\u00eda.\nA poboaci\u00f3n total da comarca alcanza a cifra de 262.595 habitantes, segundo datos do INE do ano 2007. Segundo os datos do mesmo ano, os seus tres n\u00facleos m\u00e1is poboados, de maio a menor, son: Santander (181.802), Camargo (30.663) e Pi\u00e9lagos (17.681). E os seus menos poboados son: Penagos (1.679) e Villaescusa (3.481).\nCabe destacar que unha porci\u00f3n desta comarca xunto con parte da comarca do Besaya e alg\u00fans municipios doutros territorios, forma a \u00e1rea metropolitana de Santander-Torrelavega. Esta conurbaci\u00f3n est\u00e1 formada principalmente por ambas as cidades, pero que xunto \u00e1s localidades e municipios lindeiros constit\u00fae unha importante \u00e1rea de servizos e industria, que na lista das \u00e1reas metropolitanas que exced\u00edan en 2007 os 300.000 habitantes en Espa\u00f1a, ocupa a 21\u00ba posici\u00f3n."}
{"id": "191396", "revid": "85894", "url": "https://gl.wikipedia.org/wiki?curid=191396", "title": "Cieza, Murcia", "text": "Cieza \u00e9 un concello espa\u00f1ol situado ao norte da Rexi\u00f3n de Murcia, capital da comarca da Vega Alta del Segura e porta natural \u00e1 Rexi\u00f3n de Murcia polo norte desde a meseta manchega. Actualmente ten 34.987 habitantes (INE 2017), sendo a sexta cidade por poboaci\u00f3n da rexi\u00f3n, detr\u00e1s de Murcia, Cartagena, Lorca, Molina de Segura e Alcantarilla.\nCieza pos\u00fae un rico e vivo patrimonio cultural, no que cada ano p\u00f3dese gozar das s\u00faas festas, como as de Semana Santa e San Bartolomeu; tam\u00e9n garda moitos tesouros arqueol\u00f3xicos que percorren todas as \u00e9pocas: pinturas rupestres, poboados iberos, restos romanos, e a impresionante cidade \u00e1rabe Medina Siy\u00e2sa, que domina a actual localizaci\u00f3n de Cieza, dende a saia do Castelo e con exposici\u00f3n permanente no museo da cidade."}
{"id": "191397", "revid": "1131", "url": "https://gl.wikipedia.org/wiki?curid=191397", "title": "Cieza, Cantabria", "text": "Cieza \u00e9 un concello da comunidade aut\u00f3noma de Cantabria, en Espa\u00f1a. Limita ao norte con Mazcuerras e Los Corrales de Buelna, ao oeste con Ruente e ao sueste con Arenas de Igu\u00f1a. Est\u00e1 situado na comarca do Besaya, na parte oriental da Reserva Nacional de Caza do Saja.\nA proximidade aos centros industriais de Torrelavega e Los Corrales, as\u00ed como a situaci\u00f3n na principal v\u00eda de comunicaci\u00f3n con Castela e Le\u00f3n fixeron que a xente de Cieza pronto abandonase, ou polo menos compartise, as actividades agropecuarias e dedic\u00e1sese a traballar nas f\u00e1bricas de devanditas localidades.\nA pesar desta situaci\u00f3n, a poboaci\u00f3n local est\u00e1 sufrindo unha regresi\u00f3n debido \u00e1 emigraci\u00f3n e ao envellecemento. \u00c9 por iso que se estean levando a cabo algunhas iniciativas para recuperar a econom\u00eda da zona base\u00e1ndose na actividade tur\u00edstica rural, entre outras. \u00c9 de destacar que se espera no val que a construci\u00f3n da Autov\u00eda da Meseta contrib\u00faa tam\u00e9n a recuperar efectivos tanto econ\u00f3micos como poboacionais, ademais da propia mellora da comunicaci\u00f3n.\nEntre o patrimonio hist\u00f3rico que alberga Cieza destaca a calzada romana que en tempos da Antiga Roma conectaba \"Pisoraca\" (Herrera de Pisuerga, Palencia) con \"Portus Blendium\" (Suances, Cantabria) e usado durante anos como paso entre os vales de Buelna e Cieza. Da Idade de Ferro prov\u00e9n o castro do Cueto da auga.\nDemograf\u00eda.\nFonte: INE"}
{"id": "191398", "revid": "85894", "url": "https://gl.wikipedia.org/wiki?curid=191398", "title": "Benjam\u00edn Rodr\u00edguez Abad", "text": "Benjam\u00edn Modesto Rodr\u00edguez Abad, nado en Arz\u00faa en 1963, \u00e9 un pol\u00edtico galego que foi alcalde de Monfero.\nTraxectoria.\n\u00c9 practicante titular do concello de Monfero dende 1983. Presentouse \u00e1s elecci\u00f3ns municipais de 2007 en Monfero encabezando a candidatura de Independientes do Concello de Monfero e obtivo 3 concelleiros. Nas municipais de 2011 obtiveron 5 concelleiros e foi elixido alcalde grazas a un pacto co PPdeG. \u00c1s municipais de 2015 presentouse \u00e1 alcald\u00eda desta vez como cabeza de lista polo PP, acadando catro concelleiros e pasando \u00e1 oposici\u00f3n."}
{"id": "191399", "revid": "23204", "url": "https://gl.wikipedia.org/wiki?curid=191399", "title": "Administraci\u00f3n Espacial Nacional Chinesa", "text": "A Administraci\u00f3n Espacial Nacional Chinesa (CNSA polas s\u00faa siglas en ingl\u00e9s; en chin\u00e9s: \u56fd\u5bb6\u822a\u5929\u5c40; en pinyin: \"Gu\u00f3ji\u0101 H\u00e1ngti\u0101n J\u00fa\") \u00e9 a axencia espacial nacional da China, respons\u00e1bel do programa espacial nacional. A China lanzou o seu prim\u00e9riro sat\u00e9lite o 24 de abril de 1970, o Dong Fang Dong (DFH-1), que durou 26 d\u00edas en \u00f3rbita, nunha operaci\u00f3n da Academia de Tecnolox\u00eda Espacial Chinesa (CAST polas s\u00faas siglas en ingl\u00e9s) dirixida por Qian Xuesen.\nHistoria.\nA CNSA creouse en 1993, ao separarse da axencia aeroespacial. \nO 14 de outubro de 2003 converteuse na terceira axencia en enviar un home ao espazo, o tenente coronel Yang Liwei. En 2007 lanzou a s\u00faa primeira misi\u00f3n \u00e1 L\u00faa; a Chang'e 1.\nEn xullo de 2020 lanzou a s\u00faa primeira misi\u00f3n a Marte, Tianwen-1 (\"Preguntando \u00f3s ceos\"). No 2021 trouxo as s\u00faas primeiras mostras de chan da L\u00faa a misi\u00f3n Chang'e-5.\nA axencia mant\u00e9n diversas colaboraci\u00f3ns, entre elas, coa ESA, coa que en 2022 leva a cabo o Balloon boom."}
{"id": "191400", "revid": "6939", "url": "https://gl.wikipedia.org/wiki?curid=191400", "title": "CNSA", "text": ""}
{"id": "191401", "revid": "15490", "url": "https://gl.wikipedia.org/wiki?curid=191401", "title": "Julio Gonz\u00e1lez Pellicer", "text": "Julio Gonz\u00e1lez Pellicer, nado en Barcelona, en 1876, e morto en Par\u00eds, en 1942, foi un escultor espa\u00f1ol. Foi un dos artistas modernos m\u00e1is importantes da primeira metade do s\u00e9culo XX.\nTraxectoria.\nOs seus pais foron Concordio Gonz\u00e1lez e Pilar Pellicer, de orixe castel\u00e1, que se trasladaron a Barcelona para traballar no taller familiar de forxa e ourivar\u00eda, xunto \u00f3 seu irm\u00e1n Joan.\n\u00c1mbolos dous irm\u00e1ns asistiron \u00e1 Escola de Belas Artes de Barcelona e frecuentaron o ambiente cultural dos artistas barceloneses en \"Els Quatre Gats\", onde co\u00f1eceron a Pablo Picasso. En 1897 visitou a colecci\u00f3n do Museo do Prado e descubriu a s\u00faa vocaci\u00f3n de pintor.\nEn 1890 a familia trasladouse a Par\u00eds, onde pasou gran parte da s\u00faa vida. Al\u00ed entrou en contacto e colaboraci\u00f3n cos artistas m\u00e1is renovadores da \u00e9poca, como Picasso, Max Jacob, Modigliani, Brancusi, Juan Gris, Manolo Hugu\u00e9 e Pablo Gargallo. As s\u00faas esculturas recibiron influencias especialmente de Picasso e Pablo Gargallo.\nO seu irm\u00e1n Joan morreu en 1908, o que lle provocou unha fonda depresi\u00f3n. En 1910 esculpiu unha serie de m\u00e1scaras de metal, nas que xa mostra claramente unha est\u00e9tica cubista, apoiada nos seus co\u00f1ecementos do metal forxado, na que experimentou novas formas.\nAprendeu as t\u00e9cnicas da soldadura e o metal cando traballou nos talleres Renault durante a Primeira guerra mundial. Xa nesta \u00e9poca traballaba preferentemente sobre o ferro forxado e o bronce e, a partir de 1927 deixou definitivamente a pintura.\nNo ano 1937 realizou algunhas das s\u00faas obras m\u00e1is importantes, no realismo expresionista e na abstracci\u00f3n. Nese ano presentou a que se considera a s\u00faa obra mestra, \"La Montserrat\" (ou \"Maternidade\"), no pavill\u00f3n espa\u00f1ol da Exposici\u00f3n Internacional de Par\u00eds. No mesmo ano \u00e9 \"Muller mir\u00e1ndose no espello\".\nObras.\nA s\u00faa obra, entre a figuraci\u00f3n e a abstracci\u00f3n responde \u00f3 estilo cubista. As s\u00faas innovadoras esculturas ref\u00edrense predominantemente \u00e1 figura humana, frecuentemente de grandes proporci\u00f3ns.\nJulio Gonz\u00e1lez est\u00e1 presente en diferentes museos, como o Museo Nacional de Arte de Catalu\u00f1a (Barcelona), o Instituto Valenciano de Arte Moderna (IVAM) (Valencia), o Museo Ra\u00ed\u00f1a Sof\u00eda (Madrid), o Centro Georges Pompidou (Par\u00eds). No IVAM tenlle dedicado un espazo espec\u00edfico, o \"Centro Julio Gonz\u00e1lez\", a partir da doaz\u00f3n das obras efectuada polas s\u00faas herdeiras Carmen Mart\u00ednez e Viviane Grimminger, completada cos anos con adquisici\u00f3ns. Pos\u00fae en total 394 obras (esculturas, debuxos e pinturas), e tam\u00e9n algunhas obras do irm\u00e1n e de Roberta, filla de Julio Gonz\u00e1lez."}
{"id": "191402", "revid": "98629", "url": "https://gl.wikipedia.org/wiki?curid=191402", "title": "Giovanni Battista Libero Badar\u00f2", "text": "Giovanni Battista Libero Badar\u00f2, nado entre 1793 e 1798 e finado en 1830, foi un pol\u00edtico, xornalista e bot\u00e1nico italiano. Estudou medicina na Universidade de Torino e na Universidade de Pavia. En 1826 emigrou ao Brasil, partindo de X\u00e9nova, logo que o pa\u00eds obtivera a independencia de Portugal en 1822, durante o reinado do Emperador Pedro I (1822), que se mantivo no poder."}
{"id": "191403", "revid": "6279", "url": "https://gl.wikipedia.org/wiki?curid=191403", "title": "Ernst Busch", "text": "Ernst Busch pode estar referido a:"}
{"id": "191404", "revid": "89787", "url": "https://gl.wikipedia.org/wiki?curid=191404", "title": "Ernst Busch (actor)", "text": "Friedrich Wilhelm Ernst Busch, nado en Kiel o 22 de xaneiro de 1900 e finado en Berl\u00edn o 8 de xu\u00f1o de 1980, foi un cantante e actor alem\u00e1n.\nDurante a s\u00faa vida adoptou unha postura antifascista. Ga\u00f1ou o Premio Lenin da Paz entre 1970 e 1971. Unha das m\u00e1is prestixiosas escolas primarias de teatro de Berl\u00edn leva o seu nome.\nFixo unha versi\u00f3n en alem\u00e1n da canci\u00f3n \"Jarama Valley\" de Alex McDade, que cantou no filme \"Ich war neunzehn.\""}
{"id": "191405", "revid": "98629", "url": "https://gl.wikipedia.org/wiki?curid=191405", "title": "Ernst Busch (militar)", "text": "Ernst Busch, nado en Essen-Steele o 6 de xullo de 1885 e finado o 17 de xullo de 1945, foi un mariscal de campo alem\u00e1n durante a segunda guerra mundial.\nTraxectoria.\nFoi educado na Gro\u00df Lichterfelde Cadet Academy. Ingresou no ex\u00e9rcito alem\u00e1n en 1904, e serviu na fronteira occidental durante a primeira guerra mundial. Outorg\u00f3uselle a m\u00e1xima condecoraci\u00f3n prusiana, \"Pour le M\u00e9rite\", en 1918. Tras a guerra, Busch permaneceu no Ex\u00e9rcito, sendo nomeado Inspector de Transporte de Tropas en 1925. Foi ascendido a Tenente Coronel e outorg\u00f3uselle o mando do noveno Rexemento de infantar\u00eda.\nParticipou con \u00e9xito na batalla de Francia e na Operaci\u00f3n Barbarroxa ou invasi\u00f3n da Uni\u00f3n Sovi\u00e9tica. Aqu\u00ed acadar\u00eda a condici\u00f3n de mariscal de campo e tam\u00e9n a s\u00faa destituci\u00f3n por Adolf Hitler tras as derrotas xermanas de 1944 na fronte oriental.\nHitler chamar\u00edao para frear a Montgomery tras o avance aliado que seguiu ao desembarco de Normand\u00eda. Tarefa que lle resultou imposible. Finou nun campo de prisioneiros."}
{"id": "191406", "revid": "89787", "url": "https://gl.wikipedia.org/wiki?curid=191406", "title": "G\u00f3mez P\u00e9rez das Mari\u00f1as I", "text": "G\u00f3mez P\u00e9rez das Mari\u00f1as foi un nobre galego do s\u00e9culo XV. Probabelmente nado en Betanzos, os seus dominios estend\u00edanse polas terras comprendidas entre Betanzos e A Coru\u00f1a.\nTraxectoria.\nFoi home de sona e grande influencia en Galicia. Sendo a\u00ednda un mancebo estivo na corte do rei Xo\u00e1n II que sent\u00eda moito aprecio por el. Mesmo favoreceuno o 18 de agosto de 1452 ao estender unha c\u00e9dula pola que lle concede a fortaleza de Cillobre.\nTam\u00e9n serviu con lealdade ao rei Henrique IV. Por mandato seu defendeu a cidade da Coru\u00f1a contra o conde de Benavente. O rei concedeulle en 1467 a propiedade dunhas casas na Coru\u00f1a como compensaci\u00f3n dos gastos que lle ocasionara a defensa da cidade.\nXunto con outros nobres galegos, acudiu ao chamado de Pedro Madruga en 1469 para loitaren contra os irmandi\u00f1os. A uni\u00f3n dos nobres continuou para velaren polos foros dos se\u00f1ores galegos. As\u00ed, en 1471 o arcebispo de Santiago, Alonso de Fonseca, litigaba co se\u00f1or de Altamira, Lopo S\u00e1nchez de Moscoso, por considerar que algunhas terras do se\u00f1or de Altamira, lindantes coas da igrexa compostel\u00e1, lles foran arrebatadas e porque quer\u00eda impedir a reconstruci\u00f3n das torres de Altamira, capital dos estados dos Moscoso. Para iso encomend\u00e1ralle o arcebispo ao seu irm\u00e1n Lu\u00eds de Acevedo que o impedise. Nun primeiro intento fracasou. Cando estaba preparando a segunda tentativa, Lope S\u00e1nchez de Moscoso pediu axuda a Diego de Andrade, G\u00f3mez P\u00e9rez das Mari\u00f1as, Sancho S\u00e1nchez de Ulloa, Pedro \u00c1lvarez de Soutomaior e Pedro \u00c1lvarez Osorio, conde de Lemos. O 14 de xu\u00f1o de 1471 enfront\u00e1ronse ambos os bandos na batalla de Altamira coa vitoria dos de Moscoso. Isto obrigou a fuxir ao arcebispo e o seu irm\u00e1n.\nTam\u00e9n axudou a devolver a fortaleza de Vimianzo ao de Moscoso, e recobrou para si a fortaleza de Mes\u00eda, en poder do arcebispo de Santiago.\nCasou con Tareixa de Haro coa que tivo tres fillas, Mar\u00eda das Mari\u00f1as que casou con Diego de Andrade; Constanza das Mari\u00f1as e Xenebra das Mari\u00f1as.\nTestou o 4 de novembro de 1474 na Coru\u00f1a, deixando disposto que fose enterrado na igrexa do convento de San Domingos de dita cidade."}
{"id": "191408", "revid": "25871", "url": "https://gl.wikipedia.org/wiki?curid=191408", "title": "Nuria Varela (xornalista)", "text": "Nuria Varela, nada en Tur\u00f3n (Mieres) en 1967, \u00e9 unha xornalista e escritora asturiana.\nTraxectoria.\nLicenciouse en Ciencias de la Informaci\u00f3n na Universidade Complutense de Madrid. Conta con grande experiencia en conflitos b\u00e9licos, dando un punto de vista desde o activismo feminista. Cubriu para o semanario \"Panorama\" o golpe de estado sovi\u00e9tico de 1991 e mais a guerra de Bosnia, o sitio de Saraxevo e a situaci\u00f3n dos campos de refuxiados croatas durante as guerras iugoslavas. En 1993 pasou a traballar para \"Intervi\u00fa\", facendo reportaxes sobre os campos de refuxiados afg\u00e1ns en Paquist\u00e1n, os campamentos de refuxiados saharau\u00eds e sobre a matanza de Acteal en Chiapas. Foi correspondente de guerra en Chechenia, estivo cos ex-guerrilleiros no Salvador e coas brigadas de Nicaragua, amais de observadora dos campamentos civ\u00eds pola paz en Chiapas e Libia.\nEn 2003 publicou o seu primeiro libro, \"\u00cdbamos a ser reinas\". Nel analiza a enorme problem\u00e1tica da violencia de x\u00e9nero sufrida polas mulleres non s\u00f3 por parte das s\u00faas parellas, sen\u00f3n tam\u00e9n por parte do sistema xudicial, pol\u00edtico, social e mesmo polas s\u00faas propias compa\u00f1eiras e familias, por mor do fundamento patriarcal da maior parte das sociedades contempor\u00e1neas, en concreto a occidental.\nEn 2005 presentou o seu segundo libro, \"Feminismo para principiantes\", no que pretendeu facer un repaso \"da historia dos tres s\u00e9culos da historia do feminismo e a s\u00faa chegada a Espa\u00f1a\". No 2018 levou a cabo unha revisi\u00f3n do libro e se lle engadiron as ilustraci\u00f3ns realizadas por Antonia Santolaya."}
{"id": "191409", "revid": "75439", "url": "https://gl.wikipedia.org/wiki?curid=191409", "title": "Fernando Escart\u00edn", "text": "Fernando Escart\u00edn Coti, nado en Biescas (provincia de Huesca) o 24 de xaneiro de 1968 \u00e9 un ex-ciclista profesional espa\u00f1ol, que destacou como un gran escalador durante a d\u00e9cada de 1990, grazas \u00e1s s\u00faas grandes actuaci\u00f3ns na Volta a Espa\u00f1a e especialmente no Tour de Francia, onde chegou a subir ao podio."}
{"id": "191411", "revid": "6939", "url": "https://gl.wikipedia.org/wiki?curid=191411", "title": "Fernando Escart\u00edn Coti", "text": ""}
{"id": "191412", "revid": "1131", "url": "https://gl.wikipedia.org/wiki?curid=191412", "title": "London Symphony Orchestra", "text": "A London Symphony Orchestra (en galego Orquestra Sinf\u00f3nica de Londres, e frecuentemente abreviada como LSO) \u00e9 unha das orquestras sinf\u00f3nicas m\u00e1is importantes do Reino Unido e do mundo. Foi fundada en 1904, e dende 1982 ten a s\u00faa sede no Barbican Centre de Londres."}
{"id": "191414", "revid": "19415", "url": "https://gl.wikipedia.org/wiki?curid=191414", "title": "Orquestra Sinf\u00f3nica de Londres", "text": ""}
{"id": "191415", "revid": "23204", "url": "https://gl.wikipedia.org/wiki?curid=191415", "title": "Academy of St. Martin in the Fields", "text": "A Academy of St. Martin in the Fields (abreviada como ASMF) \u00e9 unha orquestra de c\u00e1mara con sede na cidade de Londres (Inglaterra). Foi fundada en 1959 e o seu nome fai referencia \u00e1 Igrexa de St. Martin-in-the-Fields, en Trafalgar Square (Londres), onde realizou o seu primeiro concerto.\nHistoria.\nA orquestra foi fundada en Londres por Sir Neville Marriner e atraeu a alg\u00fans dos mellores m\u00fasicos da cidade. O nome Academy of St Martin in the Fields d\u00e9bese \u00e1 igrexa hom\u00f3nima que se encontra xunto a Trafalgar Square e na cal realizou o seu primeiro concerto o 13 de novembro de 1959. Os concertos iniciais na Igrexa de St Martin-in-the-Fields tiveron un papel fundamental na revitalizaci\u00f3n dos concertos barrocos en Inglaterra.\nNeville Marriner continuou tocando solos obbligatos e como concertino da orquestra ata 1969 e dirixiu a orquestra nas gravaci\u00f3ns ata o outono de 1970, cando pasou a dirixir o conxunto dende o podio. Nas gravaci\u00f3ns, amais de Marriner, Iona Brown e Sillito Kenneth te\u00f1en dirixido \u00e1 ASMF. Dende o ano 2000, Murray Perahia mant\u00e9n o t\u00edtulo de director principal convidado da orquestra, e ten realizado gravaci\u00f3ns comerciais co grupo como pianista e director. En maio do 2011, a ASMF anunciou o nomeamento de Joshua Bell como novo director musical, a segunda persoa que obtivo o t\u00edtulo na historia da orquestra, a partir de setembro do 2011, cun contrato inicial de tres anos.\nA orquestra incorporou en febreiro de 1971 a sigla \"A.S.M.(Orchestra) Limited \" a\u00ednda con Neville Marriner como presidente ata 1992, cando foi sucedido por Malcolm Latchem, e posteriormente en 1994 por John Heley. Neville Marriner ten o t\u00edtulo de rexente vitalicio.\nEn 1988, a Academy of St. Martin in the Fields suprimiu os gui\u00f3ns do seu nome. A orquestra ampliouse para inclu\u00edr instrumentos de vento e mantense flexible no tama\u00f1o, trocando a s\u00faa composici\u00f3n para adaptarse ao seu repertorio, que abrangue dende o Barroco ata obras contempor\u00e1neas que alg\u00fans compositores crearon para a formaci\u00f3n.\nCoro.\nO coro asociado da Academy St. Martin in the Fields foi creado en 1975, e fixo a s\u00faa estrea en outubro daquel mesmo ano. Laszlo Heltay era dende o principio o director do coro, ata o nomeamento do seu alumno Johan Duijck no 2002. O coro da ASMF interpreta o Himno da Liga de Campi\u00f3ns da UEFA.\nDiscograf\u00eda.\nA orquestra gravou o seu primeiro \u00e1lbum para o selo L'Oiseau-Lyre o d\u00eda 25 de marzo de 1961, e posteriormente para outros selos como Argo, Capriccio Records, Chandos Records, Decca Records, EMI, H\u00e4nssler Classic, Philips Records e Hyperion Records. A orquestra ten unha extensa discograf\u00eda, sendo a orquestra de c\u00e1mara con m\u00e1is gravaci\u00f3ns do cun total de m\u00e1is de 500 rexistros. Moitas gravaci\u00f3ns foron dirixidas por Marrom de Iona e Kenneth Sillito cando Marriner estaba ausente. Tam\u00e9n realizou numerosas gravaci\u00f3ns de interpretaci\u00f3ns en directo.\nA orquestra ten gravado baixo o nome de \"Argo Orquesta de C\u00e1mara\", \"Londres de corda\", e \"Cadeas de Londres.\" A ASMF tocou nas bandas sonoras de pel\u00edculas como \"Amadeus\" (1984), \" O Paciente Ingl\u00e9s \", e \" Titanic\" (1997). A gravaci\u00f3n da banda sonora de \"Amadeus\" pola ASMF foi best-s\u00e9ller."}
{"id": "191420", "revid": "75439", "url": "https://gl.wikipedia.org/wiki?curid=191420", "title": "Enzo Maqueira", "text": "Enzo Sebasti\u00e1n Maqueira, nado en Buenos Aires o 5 de novembro de 1977, \u00e9 un xornalista arxentino, co\u00f1ecido profesionalmente como Enzo Maqueira. Formouse en Comunicaci\u00f3n Social no Centro de Altos Estudos en Ciencias Exactas de Buenos Aires. Tam\u00e9n \u00e9 profesor universitario, editor, m\u00fasico, actor e escritor de novelas.\nTraxectoria.\n\u00c9 teclista nunha banda chamada \"Monstruito\". Os seus \u00faltimos traballos foron \"Ruda macho\" (2010) e \"El impostor\" (2011). Participou en importantes publicaci\u00f3ns como a Revista \"Lea\", con \"La cachiporra de la democracia. Los medios de Comunicaci\u00f3n y la est\u00fapida clase media argentina\", de Buenos Aires, na edici\u00f3n de decembro de 2004, pola editoral Latinoamericana. Foi editor adxunto da revista \"Leer\" e traballou nos medios de impresa e radio. Maqueira tam\u00e9n \u00e9 co-fundador da publicaci\u00f3n \"Outsider\".\nDentro do medio art\u00edstico e xornal\u00edstico Maqueira \u00e9 co\u00f1ecido por interactuar en varios \u00e1mbitos, sobre todo actuando e fomentando o xornalismo literario."}
{"id": "191421", "revid": "5863", "url": "https://gl.wikipedia.org/wiki?curid=191421", "title": "Pintor Colmeiro", "text": "Pintor Colmeiro pode referirse a:"}
{"id": "191422", "revid": "12452", "url": "https://gl.wikipedia.org/wiki?curid=191422", "title": "Poeta A\u00f1\u00f3n", "text": ""}
{"id": "191423", "revid": "5863", "url": "https://gl.wikipedia.org/wiki?curid=191423", "title": "Poeta Pondal", "text": ""}
{"id": "191424", "revid": "5863", "url": "https://gl.wikipedia.org/wiki?curid=191424", "title": "Ram\u00f3n Nieto Otero", "text": ""}
{"id": "191425", "revid": "5863", "url": "https://gl.wikipedia.org/wiki?curid=191425", "title": "Don Bosco", "text": ""}
{"id": "191426", "revid": "89787", "url": "https://gl.wikipedia.org/wiki?curid=191426", "title": "Amino\u00e1cido esencial", "text": "Un amino\u00e1cido esencial ou indispensable \u00e9 un amino\u00e1cido que debe estar inclu\u00eddo nos alimentos da dieta para manter unha boa sa\u00fade. Consid\u00e9ranse esenciais para un humano adulto os seguintes amino\u00e1cidos: fenilalanina, valina, treonina, tript\u00f3fano, isoleucina, metionina, leucina, lisina, e histidina .\nQue un amino\u00e1cido sexa esencial pode deberse a d\u00faas raz\u00f3ns:\nT\u00e9\u00f1ase en conta tam\u00e9n que alg\u00fans amino\u00e1cidos poden sintetizarse a partir doutros amino\u00e1cidos, e que \u00e1s veces \u00e9 conveniente falar de amino\u00e1cidos \"nutricionalmente equivalentes\" (v\u00e9xase m\u00e1is abaixo) cando derivan uns doutros. E hai amino\u00e1cidos que non se poden sintetizar \"de novo\" a partir de substancias sinxelas pero si a partir doutros precursores algo m\u00e1is complexos que cheguen \u00e1 c\u00e9lula. E outros s\u00f3 son necesarios en determinadas circunstancias (crecemento, doenzas etc.).\nAmino\u00e1cidos esenciais e condicionalmente esenciais.\nNa seguinte t\u00e1boa incl\u00faense os amino\u00e1cidos xeralmente considerados esenciais, condicionalmente esenciais (*) e non esenciais.\n(*) S\u00f3 son esenciais en certos casos.\nConsid\u00e9ranse amino\u00e1cidos esenciais para os humanos adultos os seguintes: fenilalanina, valina, treonina, tript\u00f3fano, isoleucina, metionina, leucina, lisina, e histidina. Ademais, a ciste\u00edna (ou amino\u00e1cidos con xofre), a tirosina (ou amino\u00e1cidos arom\u00e1ticos), e a arxinina son requiridos tam\u00e9n polos beb\u00e9s e nenos en crecemento.\nAdemais alg\u00fans amino\u00e1cidos consid\u00e9ranse condicionalmente esenciais, o que significa que non son requiridos normalmente na dieta, pero que poden selo en individuos que non poden sintetizalos na cantidade normal (por causa dunha enfermidade). Entre estes est\u00e1n: a arxinina, ciste\u00edna, glicina, glutamina, prolina, serina e tirosina Un exemplo dun grupo de individuos que te\u00f1en esta necesidade especial de amino\u00e1cidos \u00e9 o dos que padecen a enfermidade fenilcetonuria, os cales deben manter na s\u00faa dieta un nivel moi baixo de fenilalanina para previr atraso mental e outras complicaci\u00f3ns metab\u00f3licas, pero que por esa raz\u00f3n non poden sintetizar tirosina a partir da fenilalanina, polo que a tirosina \u00e9 un amino\u00e1cido esencial para eles.\nA distinci\u00f3n entre amino\u00e1cido esencial e non esencial \u00e1s veces non \u00e9 moi clara, porque alg\u00fans amino\u00e1cidos se poden formar no noso corpo a partir doutros. Os amino\u00e1cidos que conte\u00f1en xofre, metionina e homociste\u00edna (non proteinox\u00e9nico), poden interconverterse encimaticamente un no outro no noso corpo, pero ning\u00fan deles pode ser sintetizado \"de novo\" nos humanos. Igualmente, a ciste\u00edna, outro amino\u00e1cido xofrado, pode obterse a partir da homociste\u00edna pero non pode sintetizarse por separado. Por esta raz\u00f3n, por conveniencia, os amino\u00e1cidos que conte\u00f1en xofre son considerados como un \u00fanico conxunto de amino\u00e1cidos nutricionalmente equivalentes. O mesmo ocorre co par de amino\u00e1cidos arom\u00e1ticos fenilalanina e tirosina. E outro tanto coa arxinina, ornitina (non proteinox\u00e9nico), e citrulina (non proteinox\u00e9nico), que se poden interconverter no ciclo da urea. Isto explica que as listas de amino\u00e1cidos esenciais \u00e1s veces non coincidan totalmente segundo as fontes consultadas e a definici\u00f3n aplicada.\nPor \u00faltimo, a listaxe de amino\u00e1cidos esenciais dada ref\u00edrese ao ser humano, pero outras especies animais te\u00f1en un requirimento distinto de amino\u00e1cidos esenciais. As plantas e bacterias poden sintetizar os amino\u00e1cidos que para o home son esenciais, polo que neses organismos non se aplica o concepto de amino\u00e1cido esencial.\nCantidades diarias recomendadas.\nAs estimaci\u00f3ns dos requirimentos diarios de amino\u00e1cidos esenciais sempre foron dif\u00edciles de cuantificar, e as cifras sufriron considerables revisi\u00f3ns nos \u00faltimos 20 anos. Na seguinte t\u00e1boa ind\u00edcanse as cantidades diarias recomendadas pola Organizaci\u00f3n Mundial da Sa\u00fade (OMS/WHO) e a Organizaci\u00f3n para a Agricultura e a Alimentaci\u00f3n (FAO) actualmente para os amino\u00e1cidos esenciais en adultos humanos, xunto cos s\u00edmbolos dunha letra de cada amino\u00e1cido.\nOs consumos diarios recomendados para os nenos de 3 anos de idade en adiante son dun 10% a un 20% maior ca para os adultos, e os dos m\u00e1is cativos poden ser ata 150% maiores no primeiro ano de vida.\nOs principais factores que se consideran que afectan aos requirimentos de amino\u00e1cidos son: os per\u00edodos de crecemento do corpo, embarazo, dixestibilidade das prote\u00ednas dos alimentos, factores ambientais, caracter\u00edsticas xen\u00e9ticas de cada individuo, e situaci\u00f3ns patol\u00f3xicas (enfermidades). Para algunhas situaci\u00f3ns (traumatismos, doenzas hep\u00e1ticas e renais...) non hai datos suficientes sobre os cambios nos requirimentos de amino\u00e1cidos que estas situaci\u00f3ns producen.\nDescubrimento dos amino\u00e1cidos esenciais.\nForon descubertos polos trastornos que causaba a s\u00faa ausencia na dieta das ratas. Para a s\u00edntese proteica nos ribosomas eucariotas as c\u00e9lulas requiren normalmente 20 amino\u00e1cidos diferentes, que pasar\u00e1n a formar parte das prote\u00ednas e que se denominan amino\u00e1cidos proteinox\u00e9nicos (a eses 20 haber\u00eda que engadir a selenociste\u00edna e a pirrolisina, que aparecen nalgunhas prote\u00ednas). Un d\u00e9ficit de calquera deses amino\u00e1cidos ser\u00eda un factor limitante para a s\u00edntese proteica, e causa diversos trastornos. Como os eucariotas poden sintetizar alg\u00fans dos amino\u00e1cidos a partir doutros substratos, s\u00f3 un grupo deles son nutrientes esenciais.\nOs cient\u00edficos sab\u00edan desde comezos do s\u00e9culo XX que as ratas non pod\u00edan sobrevivir cunha dieta cuxa \u00fanica fonte de prote\u00ednas fose a prote\u00edna ze\u00edna do millo (\"Zea mays\"), pero que se recuperaban se lles daban a prote\u00edna case\u00edna do leite de vaca. Isto levou a William Cumming Rose ao descubrimento do amino\u00e1cido esencial treonina. Modificando a dieta dos roedores, Rose puido demostrar que para as ratas eran esenciais 10 amino\u00e1cidos: lisina, tript\u00f3fano, histidina, fenilalanina, leucina, isoleucina, metionina, valina, e arxinina, ademais do primeiro descuberto, a treonina. Nos seus \u00faltimos traballos Rose demostrou que para os humanos adultos eran esenciais 8 amino\u00e1cidos, e ademais a histidina era esencial para os nenos pequenos. Estudos a longo prazo posteriores determinaron que a histidina era tam\u00e9n esencial para os humanos adultos.\nDebido \u00e1 evidente diferenza no valor nutricional da ze\u00edna con respecto \u00e1 case\u00edna nas ratas, empezaron a utilizarse diversos \u00edndices para expresar a \"calidade\" ou \"valor\" dos diversos tipos de prote\u00ednas para a nutrici\u00f3n, como o valor biol\u00f3xico, a utilizaci\u00f3n prote\u00ednica neta ou o c\u00f3mputo de amino\u00e1cidos corrixido para a dixestibilidade das prote\u00ednas. Estes conceptos son importantes na industria gandeira, porque a falta relativa dalg\u00fan amino\u00e1cido esencial na comida dos animais causa un efecto limitante no seu crecemento e na taxa de conversi\u00f3n da comida, polo que \u00e9 necesario combinar os tipos de alimentaci\u00f3n que se lles d\u00e1 aos animais ou suplementala con amino\u00e1cidos como metionina, lisina, treonina, ou tript\u00f3fano.\nAs prote\u00ednas vexetais adoitan ter un valor biol\u00f3xico menor ca as prote\u00ednas de orixe animal como as dos ovos e leite. Nunha prote\u00edna vexetal \u00e9 frecuente que falten alg\u00fans dos amino\u00e1cidos ou que os te\u00f1a s\u00f3 en cantidades de trazas . Por exemplo as prote\u00ednas do millo te\u00f1en escasa lisina, e as dos feix\u00f3ns te\u00f1en pouco tript\u00f3fano. Pero combinar varios alimentos vexetais distintos pode proporcionar unha combinaci\u00f3n de prote\u00ednas de alto valor biol\u00f3xico.\nDeficiencia en amino\u00e1cidos esenciais.\nOs amino\u00e1cidos que son esenciaias na dieta humana foron establecidos nunha serie de experimentos realizados por William Cumming Rose. Os experimentos implicaban proporcionar dietas elementais a estudantes masculinos con boa sa\u00fade, que consist\u00edan en amid\u00f3n de millo, sacarosa, graxa sen prote\u00edna, aceite de millo, sales inorg\u00e1nicos, as vitaminas co\u00f1ecidas, un gran \"caramelo\" feito con extracto de f\u00edgado con aceite de menta (para subministrar todas as posibles vitaminas daquela desco\u00f1ecidas), e mesturas de amino\u00e1cidos individuais altamente purificados. O principal resultado medido era o balance de nitr\u00f3xeno. Rose decatouse que se encontraban en maior ou menor grao s\u00edntomas de nerviosismo, cansazo, e mareos cando aos suxeitos se lles privaba dalg\u00fan amino\u00e1cido esencial.\nA deficiencia en amino\u00e1cidos esenciais debe distinguirse da desnutrici\u00f3n cal\u00f3rico proteica, que se manifesta en forma de marasmo ou kwashiorkor. O kwashiorkor era antes atribu\u00eddo a unha simple deficiencia de prote\u00ednas na dieta en individuos que consum\u00edan suficientes calor\u00edas. Por\u00e9n, esta teor\u00eda foi posta en d\u00fabida ao atoparse que non hai diferenza entre as dietas dos nenos que desenvolven marasmo e os que desenvolven kwashiorkor."}
{"id": "191427", "revid": "785", "url": "https://gl.wikipedia.org/wiki?curid=191427", "title": "San Gregorio", "text": "San Gregorio pode referirse a:\nComo top\u00f3nimo pode referirse a varios lugares de Galicia:"}
{"id": "191431", "revid": "89787", "url": "https://gl.wikipedia.org/wiki?curid=191431", "title": "MBC Dinamo Moscova", "text": "O MBC Dinamo Moscova (en ruso: \u041c\u0411\u041a \u0414\u0438\u043d\u0430\u043c\u043e \u041c\u043e\u0441\u043a\u0432\u0430) \u00e9 un club profesional de baloncesto da cidade de Moscova, Rusia. Actualmente compite na PBL, a m\u00e1xima competici\u00f3n do baloncesto ruso. Disputa os seus partidos como local no Complexo Deportivo Krylatskoe, cunha capacidade para 5.000 espectadores. O club foi fundado en 1923, a\u00ednda que por motivo econ\u00f3micos desapareceu en 1997. Finalmente foi refundado en 2001, chegando a ga\u00f1ar a ULEB Cup en 2006.\nHistoria.\nFundado en 1923, dentro da Uni\u00f3n Sovi\u00e9tica, o Dinamo \u00e9 un dos m\u00e1is antigos clubs deportivos do pa\u00eds. O seu nome foi elixido porque D\u00ednamo significa \"poder en movemento\". O club foi apoiado pola Direcci\u00f3n Pol\u00edtica do Estado (\"GPU\"), un aparello policial da URSS. \u00c9 por iso que o equipo sempre foi co\u00f1ecido como o club da polic\u00eda, mentres que o seu eterno rival da cidade, o CSKA Moscova era o club do Ex\u00e9rcito Vermello. Con todo, a conexi\u00f3n entre a polic\u00eda e os deportistas do Dinamo \u00e9 inexistente dende hai anos.\nO Dinamo ga\u00f1ou rapidamente unha reputaci\u00f3n f\u00f3ra das fronteiras da Uni\u00f3n Sovi\u00e9tica debido ao seu \u00e9xito nos principais deportes como f\u00fatbol, balonm\u00e1n, h\u00f3ckey xeo e, por suposto, o baloncesto. O Dinamo de Moscova de baloncesto ga\u00f1ou o Campionato da URSS en 1937 e 1948, chegando a disputar tam\u00e9n a final en 1944 e 1990.\nEn 1997 o Dinamo Moscova desapareceu debido a problemas financeiros pese haber xogado por primeira vez na Euroliga. Non foi sen\u00f3n at\u00e9 2001 cando o Dinamo reapareceu na escena do baloncesto ruso. O MBC Dinamo de Moscova foi refundado ese mesmo ano baixo o apoio da sociedade Dinamo e o seu presidente Vladimir Pronichev. No ano 2006 o club ga\u00f1ar\u00eda o seu primeiro t\u00edtulo europeo, a ULEB Cup, tras vencer na final por 73\u201360 ao Aris BSA grego no Spiroudome de Charleroi (B\u00e9lxica)."}
{"id": "191432", "revid": "5132", "url": "https://gl.wikipedia.org/wiki?curid=191432", "title": "MBC Dynamo Moscova", "text": ""}
{"id": "191433", "revid": "5132", "url": "https://gl.wikipedia.org/wiki?curid=191433", "title": "MBK Dynamo Moscova", "text": ""}
{"id": "191434", "revid": "5132", "url": "https://gl.wikipedia.org/wiki?curid=191434", "title": "MBK Dinamo Moscova", "text": ""}
{"id": "191435", "revid": "5132", "url": "https://gl.wikipedia.org/wiki?curid=191435", "title": "BK Dinamo Moscova", "text": ""}
{"id": "191436", "revid": "5132", "url": "https://gl.wikipedia.org/wiki?curid=191436", "title": "BK Dynamo Moscova", "text": ""}
{"id": "191437", "revid": "5132", "url": "https://gl.wikipedia.org/wiki?curid=191437", "title": "MBC Dynamo Moscow", "text": ""}
{"id": "191438", "revid": "5132", "url": "https://gl.wikipedia.org/wiki?curid=191438", "title": "BC Dynamo Moscow", "text": ""}
{"id": "191439", "revid": "5132", "url": "https://gl.wikipedia.org/wiki?curid=191439", "title": "BK Dynamo Moscow", "text": ""}
{"id": "191440", "revid": "5132", "url": "https://gl.wikipedia.org/wiki?curid=191440", "title": "MBK Dynamo Moscow", "text": ""}
{"id": "191441", "revid": "5132", "url": "https://gl.wikipedia.org/wiki?curid=191441", "title": "MBC Dinamo Moscow", "text": ""}
{"id": "191442", "revid": "5132", "url": "https://gl.wikipedia.org/wiki?curid=191442", "title": "MBK Dinamo Moscow", "text": ""}
{"id": "191443", "revid": "5132", "url": "https://gl.wikipedia.org/wiki?curid=191443", "title": "BK Dinamo Moscow", "text": ""}
{"id": "191444", "revid": "5132", "url": "https://gl.wikipedia.org/wiki?curid=191444", "title": "BC Dinamo Moscow", "text": ""}
{"id": "191446", "revid": "5132", "url": "https://gl.wikipedia.org/wiki?curid=191446", "title": "H\u00f3ckey xeo", "text": ""}
{"id": "191449", "revid": "89787", "url": "https://gl.wikipedia.org/wiki?curid=191449", "title": "Dinamo Moscova", "text": "O Dinamo Moscova (en ruso: \"\u0414\u0438\u043d\u0430\u043c\u043e \u041c\u043e\u0441\u043a\u0432\u0430\") \u00e9 un club polideportivo ruso da cidade de Moscova. Durante a \u00e9poca sovi\u00e9tica t\u00f3dalas sociedades deportivas \"Dinamo\" formaban parte do Club Deportivo Dinamo."}
{"id": "191450", "revid": "5132", "url": "https://gl.wikipedia.org/wiki?curid=191450", "title": "Dynamo Moscova", "text": ""}
{"id": "191451", "revid": "5132", "url": "https://gl.wikipedia.org/wiki?curid=191451", "title": "Dynamo Moscow", "text": ""}
{"id": "191452", "revid": "5132", "url": "https://gl.wikipedia.org/wiki?curid=191452", "title": "Dinamo Moscow", "text": ""}
{"id": "191453", "revid": "5132", "url": "https://gl.wikipedia.org/wiki?curid=191453", "title": "Dinamo de Moscova", "text": ""}
{"id": "191454", "revid": "5132", "url": "https://gl.wikipedia.org/wiki?curid=191454", "title": "D\u00ednamo de Moscova", "text": ""}
{"id": "191455", "revid": "5132", "url": "https://gl.wikipedia.org/wiki?curid=191455", "title": "D\u00ednamo Moscova", "text": ""}
{"id": "191456", "revid": "5132", "url": "https://gl.wikipedia.org/wiki?curid=191456", "title": "Aris BSA", "text": ""}
{"id": "191457", "revid": "23204", "url": "https://gl.wikipedia.org/wiki?curid=191457", "title": "Ana de Orleans", "text": "Ana de Orleans, nada en Woluwe-Saint-Pierre, B\u00e9lxica, o 4 de decembro de 1938, \u00e9 unha princesa real de Francia da casa de Orleans e Duquesa de Calabria por matrimonio; recibe o tratamento de Alteza Real.\nAntepasados.\nAna de Orleans \u00e9 filla da s\u00faa Alteza Real o Pr\u00edncipe Henrique de Orleans, Conde de Par\u00eds e pretendente orleanista \u00e1 coroa francesa, e da s\u00faa esposa, a s\u00faa Alteza Imperial e Real a Princesa brasileira Isabel de Orle\u00e1ns-Bragan\u00e7a e Dobrzensky, Princesa de Orleans-Bragan\u00e7a. Por v\u00eda paterna, \u00e9 neta do Pr\u00edncipe Xo\u00e1n de Orleans, Duque de Guisa, e da Princesa francesa Isabel de Orleans-Bragan\u00e7a, mentres que, por v\u00eda materna, o era da s\u00faa Alteza Imperial e Real Pedro de Alc\u00e1ntara de Orleans-Bragan\u00e7a, Pr\u00edncipe de Gr\u00e3o-Par\u00e1, e da condesa checa Elisabet Marie Adelaide Dobrzenska de Dobrzenicz.\nMatrimonio e fillos.\nOs duques de Calabria co\u00f1ec\u00e9ronse durante a voda dos futuros reis de Espa\u00f1a, en 1962, en Atenas. Por ent\u00f3n, Ana de Orleans era dama de honra da Princesa Sof\u00eda de Grecia e Dinamarca mentres que don Carlos era compa\u00f1eiro de estudos do que ser\u00eda despois Xo\u00e1n Carlos I.\nO 12 de maio de 1965 na capela Real de Dreux, a princesa Ana casou con don Carlos de Borb\u00f3n-D\u00faas Sicilias, fillo do Infante Afonso de Borb\u00f3n-D\u00faas Sicilias e Borb\u00f3n e da Princesa Alicia de Borb\u00f3n-Parma. Actualmente, don Carlos goza do t\u00edtulo de Infante de Espa\u00f1a por concesi\u00f3n do seu curm\u00e1n, o rei Xo\u00e1n Carlos I. A parella, establecida en Madrid, ten cinco fillos:"}
{"id": "191459", "revid": "25871", "url": "https://gl.wikipedia.org/wiki?curid=191459", "title": "Estado de Osun", "text": "\u1ecc\u1e63un (en yoruba), Osun (en ingl\u00e9s), \u00e9 un dos estados da Rep\u00fablica Federal de Nixeria. \u00c9 un estado interior, no suroeste da Nixeria. Creado o 27 de agosto de 1991, ten como capital a cidade de Osogbo. No 2005 ti\u00f1a unha poboaci\u00f3n estimada de 4\u00a0137\u00a0627 habitantes, nunha \u00e1rea de 9.251\u00a0km\u00b2. Delimita polo norte co estado Kwara, polo leste, en parte, co estado Ekiti e, en parte, polo estado Ondo, polo sur co estado Ogun e, polo oeste, co estado de Oyo.\n\u00c9 lar da Universidade Obafemi Awolowo, preeminente instituci\u00f3n de ensino superior de ,Nixeria. At\u00f3pase tam\u00e9n neste estado a antiga vila de Ile-If\u00e9, un importante centro de desenvolvemento pol\u00edtico e relixioso da cultura yoruba. Outras importantes cidades e vilas son as capitais do antigo reino: Oke-Ila Orangun, Ila Orangun, Ede, e Ilesa.\nO nome do estado deriva do r\u00edo Osun.\nDemograf\u00eda.\nOs principais sub-grupos \u00e9tnicos do Estado \u1ecc\u1e63un, son os ife, os ijesha, os oyo, os ibolo e os igbomina das tribos yoruba, a\u00ednda que tam\u00e9n hai persoas doutras partes de Nixeria. O yoruba e o ingl\u00e9s son as linguas oficiais.\nDivisi\u00f3ns administrativas.\nO Estado de Osun componse de trinta \u00c1reas de Administraci\u00f3n Local, a unidade primaria (terceiro nivel) do goberno nixeriano.\nAs 30 \u00c1reas de Administraci\u00f3n Local est\u00e1n listadas abaixo coas s\u00faas respectivas sedes entre par\u00e9nteses:"}
{"id": "191460", "revid": "5863", "url": "https://gl.wikipedia.org/wiki?curid=191460", "title": "Sanjurjo Bad\u00eda", "text": ""}
{"id": "191461", "revid": "5863", "url": "https://gl.wikipedia.org/wiki?curid=191461", "title": "San Xo\u00e1n de Deus", "text": ""}
{"id": "191462", "revid": "23204", "url": "https://gl.wikipedia.org/wiki?curid=191462", "title": "John Kennedy Toole", "text": "John Kennedy Toole, nado en Nova Orle\u00e1ns (Luisiana) o 17 de decembro de 1937 e finado en Biloxi (Mississippi) o 26 de marzo de 1969, foi un escritor estadounidense, autor da novela \"A conxura dos necios\", obra ga\u00f1adora do Premio Pulitzer de ficci\u00f3n en 1981. Suicidouse en 1969 aos 31 anos tras non conseguir publicar esta novela, sendo editada con enorme \u00e9xito en 1980 grazas \u00e1 insistencia de s\u00faa nai, Thelma Toole. Tam\u00e9n escribiu \"The Neon Bible\" aos dezaseis anos, novela que Toole non intentou publicar.\nTraxectoria.\nFillo de John e Thelma Toole, tivo unha infancia bastante sobreprotexida en Nova Orle\u00e1ns, dominado por s\u00faa nai Thelma Ducoing Toole, a cal non lle deixaba xogar con outros nenos. Foi un bo estudante. Tras graduarse na Universidade de Tulane, realizou un graduado superior en lingua inglesa na Universidade de Columbia, e logo pasou un ano como profesor asistente de ingl\u00e9s na Universidade do Suroeste de Luisiana (actualmente a UL Lafayette) en Lafayette, Luisiana. Despois trasladouse a Nova York para ocupar un posto de profesor no Colexio Hunter. Tam\u00e9n dedicou algo de tempo en sacarse un doutoramentoen Columbia, a\u00ednda que non o acabou porque tivo que acudir a filas no Ex\u00e9rcito dos Estados Unidos en 1961, onde serviu dous anos en Porto Rico, ensin\u00e1ndolle ingl\u00e9s aos recrutas hispano falantes en Fort Buchanan.\nDespois deste tempo no ex\u00e9rcito, Toole regresou a Nova Orle\u00e1ns para vivir cos seus pais e dar clases no Dominican College. Pasou tempo deambulando polo Barrio Franc\u00e9s con m\u00fasicos, e, polo menos nunha ocasi\u00f3n, axudoulle a un amigo m\u00fasico co seu segundo traballo vendendo tamais nun posto na r\u00faa. Despois de que Toole se graduase con honores na universidade de Tulane, traballou brevemente nunha f\u00e1brica de roupa masculina. Ambos escenarios xogaron un importante papel na realizaci\u00f3n da s\u00faa novela \"A conxura dos necios\".\nToole enviou o seu manuscrito da novela \"A conxura dos necios\" a Simon and Schuster. Despois dun interese positivo inicial polo libro, o editor rexeitouno, dicindo que o libro \"non trataba realmente de nada\", a\u00ednda que realmente a raz\u00f3n principal da negativa era que a novela met\u00eda demasiado o dedo na chaga. Toole comezou a deteriorarse rapidamente logo de perder a esperanza de ver publicado o seu libro, que el consideraba unha obra mestra. Comezou a beber e a descoidar as s\u00faas actividades profesionais, deixou de ensinar nas clases de Tulane, caendo nunha profunda depresi\u00f3n.\nToole matouse o 26 de marzo de 1969, despois de desaparecer de Nova Orle\u00e1ns, po\u00f1endo un extremo dunha mangueira no tubo de escape do seu coche e o outro na vent\u00e1 do condutor. A nota de suicidio que deixou foi destru\u00edda pola s\u00faa nai, que fixo declaraci\u00f3ns confusas sobre o seu contido. Foi enterrado no cemiterio de Greenwood en Nova Orle\u00e1ns.\nAlg\u00fans bi\u00f3grafos propuxeron que un factor na s\u00faa depresi\u00f3n era a confusi\u00f3n sobre a s\u00faa sexualidade. Un amigo opinou que a s\u00faa dominante nai non lle permitiu abrir os seus sentimentos cara a ningunha muller. Outros co\u00f1ecidos e parentes de Toole desaproban a idea de que fora homosexual.\nDespois da morte de Toole, s\u00faa nai insistiulle ao autor Walker Percy para que lera o manuscrito da \"Conxura dos necios\", tarefa \u00e1 que finalmente cedeu, apaixon\u00e1ndose polo libro, escrib\u00edndolle o pr\u00f3logo na s\u00faa primeira publicaci\u00f3n en 1980."}
{"id": "191463", "revid": "5132", "url": "https://gl.wikipedia.org/wiki?curid=191463", "title": "RheinStars K\u00f6ln", "text": "O RheinStars K\u00f6ln \u00e9 un club de baloncesto da cidade de Colonia, no estado de Renania do Norte-Westfalia, que xoga na ProB, a terceira categor\u00eda do baloncesto alem\u00e1n. O maior \u00e9xito do club foi a consecuci\u00f3n da Basketball Bundesliga, m\u00e1xima competici\u00f3n do baloncesto xermano, no ano 2005, o que lle serviu para participar na Euroliga, al\u00e9n das tres Copas de Alema\u00f1a ga\u00f1adas en 2004, 2005 e 2007. Por\u00e9n, en xaneiro de 2008 o club descl\u00e1rase insolvente e \u00e9 relegado a categor\u00edas inferiores.\nHistoria.\nO equipo foi fundado en 1999 co nome de Cologne 99ers. No ano 2001 reciben o patrocinio da compa\u00f1\u00eda enerx\u00e9tica RheinEnergie, que apoia ao club at\u00e9 o ano 2007, ano no que o club toma o nome de K\u00f6ln 99ers. Al\u00e9n de ga\u00f1ar as Copas de Alema\u00f1a de 2004, 2005 e 2007, o maior \u00e9xito do club foi a consecuci\u00f3n da Liga de Alema\u00f1a en 2006, o que lles permitiu participar na edici\u00f3n 2006-07 da Euroliga. Durante a s\u00faa participaci\u00f3n na m\u00e1xima competici\u00f3n continental o club xogou os seus partidos como local no Philips Halle de D\u00fcsseldorf. O 21 de xaneiro de 2008 o club anuncia que \u00e9 insolvente, sendo relegado a categor\u00edas inferiores do baloncesto xermano. No ano 2013, o club foi relanzado co nome RheinStars K\u00f6ln na Oberliga."}
{"id": "191464", "revid": "12452", "url": "https://gl.wikipedia.org/wiki?curid=191464", "title": "Colonia 99ers", "text": ""}
{"id": "191465", "revid": "12452", "url": "https://gl.wikipedia.org/wiki?curid=191465", "title": "RheinEnergie K\u00f6ln", "text": ""}
{"id": "191466", "revid": "12452", "url": "https://gl.wikipedia.org/wiki?curid=191466", "title": "Rhein Energie K\u00f6ln", "text": ""}
{"id": "191467", "revid": "12452", "url": "https://gl.wikipedia.org/wiki?curid=191467", "title": "RheinEnergie Colonia", "text": ""}
{"id": "191468", "revid": "12452", "url": "https://gl.wikipedia.org/wiki?curid=191468", "title": "Rhein Energie Colonia", "text": ""}
{"id": "191469", "revid": "45576", "url": "https://gl.wikipedia.org/wiki?curid=191469", "title": "Mercedes-Benz HighPerformanceEngines", "text": "Mercedes-Benz HighPerformanceEngines Ltd. (anteriormente co\u00f1ecido como Mercedes-Ilmor e na tempada como Mercedes AMG High Performance Powertrains) \u00e9 unha compa\u00f1\u00eda brit\u00e1nica fabricante de motores de F\u00f3rmula Un, propiedade de Mercedes-Benz. A compa\u00f1\u00eda proporcionou motores a Sauber durante a tempada , a McLaren de a , Force India desde { , Brawn en , ao equipo de f\u00e1brica de Mercedes (formado polo equipo Brawn GP, que Mercedes comprou logo do final da tempada 2009) desde , Williams desde , Lotus en e Manor Racing en . Os seus motores ga\u00f1aron seis campionato de construtores de F\u00f3rmula Un e sete Campionatos de Pilotos de F\u00f3rmula 1.\nAntecedentes.\nIlmor foi fundada polo Mario Illien e Paul Morgan en 1983, como unha compa\u00f1\u00eda brit\u00e1nica independente fabricante de motores de F\u00f3rmula Un. O nome da empresa foi tomado dos apelidos dos fundadores. Nun principio comezou a constru\u00edr motores para IndyCars co di\u00f1eiro do dono do equipo de IndyCar e fabricante de chasis Roger Penske.\nDaimler-Benz adquiriu 25% de Ilmor que pertenec\u00eda a Chevrolet en 1993. No ano 2002 Daimler AG aumentou a s\u00faa participaci\u00f3n ao 55% e o nome da empresa pasou a ser Mercedes-Ilmor. En 2005 Daimler converteuse no \u00fanico propietario de Ilmor e renomeou a empresa como Mercedes-Benz HighPerformanceEngines Ltd.\nAo mesmo tempo, a pequena parte da empresa dedicada a Proxectos Especiais, que desde 2003 fora contratada para dese\u00f1ar e constru\u00edr motores para a Indy Racing League de Honda, separ\u00e1ronse para converterse nunha empresa independente, propiedade de Mario Illien e Roger Penske. Esta nova empresa, que \u00e9 totalmente independente de Mercedes, \u00e9 co\u00f1ecida como Ilmor Engineering Ltd.\nHistoria.\nEn 1991 Ilmor entrou na F\u00f3rmula Un como provedor de motores do equipo Leyton House (antes March). En 1992, Leyton House cambiou de novo seu nome a March e continuou utilizando os motores Ilmor. Ilmor tam\u00e9n fabricou motores para o equipo Tyrrell nese ano. Impulsado por un motor V10 Ilmor, Tyrrell anotou 8 puntos, e March 3 puntos.\nIlmor xa ti\u00f1a un bo nome na F1, polo que o equipo Sauber sportscar e Mercedes-Benz que estaban planeando a s\u00faa entrada na F\u00f3rmula Un asinaron un acordo con Ilmor. Con todo, Mercedes deu un paso atr\u00e1s no proxecto cos \u00fanicos motores que levaban o lema \"Concept by Mercedes-Benz\" e o motor chamouse oficialmente Ilmor.\nIlmor converteuse no provedor de motores de McLaren en . A asociaci\u00f3n tivo a s\u00faa primeira vitoria no Gran Premio de Australia de 1997. Mika H\u00e4kkinen logrou o campionato de pilotos en e , e o equipo ga\u00f1ou o campionato de construtores en . Despois de non ga\u00f1ar na tempada , McLaren recuperouse e ga\u00f1ou o campionato de pilotos en con Lewis Hamilton.\nEn 2001 Paul Morgan morreu, na aterraxe do seu avi\u00f3n de \u00e9poca no aer\u00f3dromo Sywell, en Northamptonshire. Isto levou a Mercedes-Benz a aumentar a s\u00faa participaci\u00f3n financeira en Ilmor, cambiando o nome a Mercedes-Ilmor Ltd."}
{"id": "191471", "revid": "72012", "url": "https://gl.wikipedia.org/wiki?curid=191471", "title": "Art Farmer", "text": "Arthur Stewart Farmer, nado en Council Bluffs (Iowa) o 21 de agosto de 1928 e finado en Nova York o 4 de outubro de 1999, co\u00f1ecido artisticamente como Art Farmer, foi un m\u00fasico estadounidense de jazz que interpretaba a trompeta e o fliscorno e en ocasi\u00f3ns a flumpet.\nTraxectoria.\nEra fillo dun traballador do aceiro. Farmer comezou a traballar como m\u00fasico pasada a metade da d\u00e9cada de 1940. Asentado nos \u00c1nxeles, formou parte das bandas de Benny Carter e Jay McShann, entre outros.\nUniuse \u00e1 orquestra de Lionel Hampton arredor 1953 (trompetistas como Clifford Brown e Quincy Jones tam\u00e9n formaron parte da orquestra de Hampton naquela \u00e9poca) e tras o seu traslado a Nova York, traballou m\u00e1is tarde con Gigi Gryce, Horace Silver e Gerry Mulligan, entre outros. A partir de mediados da d\u00e9cada de 1950, figurou en gravaci\u00f3ns dos principais arranxistas da \u00e9poca, inclu\u00edndo a George Russell, Jones e Oliver Nelson. Tam\u00e9n formou The Jazztet co compositor e saxofonista tenor Benny Golson; ambos homes por separado tomaran a decisi\u00f3n de que o outro deber\u00eda ser un membro do seu grupo. The Jazztet non tivo contratos con clubs suficientes para durar m\u00e1is al\u00f3 de 1962, a\u00ednda que si axudou \u00e1s carreiras de diversos m\u00fasicos, como o pianista McCoy Tyner ou o trombonista Grachan Moncur III, gravando o grupo varios \u00e1lbums para Argo e Mercury Records. Farmer e Golson reviviron The Jazztet nos anos 80 para unha serie de contratos, co trombonista orixinal Curtis Fuller.\nA comezos dos anos 60, Farmer formou un tr\u00edo co guitarrista Jim Hall e o baixista Steve Swallow. Despois traslad\u00e1ronse a Europa, asent\u00e1ndose finalmente en Viena (Austria), onde traballou con The Kenny Clarke-Francy Boland Big Band. Tam\u00e9n realizou gravaci\u00f3ns como l\u00edder na transcurso da s\u00faa carreira posterior.\nTi\u00f1a un irm\u00e1n xemelgo id\u00e9ntico, Addison Farmer, que tocaba o baixo."}
{"id": "191473", "revid": "5132", "url": "https://gl.wikipedia.org/wiki?curid=191473", "title": "S.S. Basket Napoli", "text": "A Societ\u00e0 Sportiva Basket Napoli foi un club profesional de baloncesto italiano con sede na cidade de N\u00e1poles que chegou xogar na Lega Basket Serie A e ga\u00f1ar a Copa de Italia en 2006, as\u00ed como participar na Euroliga. Non se debe confundir co Napoli Basket, equipo da mesma cidade que compite na Serie A.\nHistoria.\nAntes da tempada 1999-00 a sociedade cham\u00e1base Serapide Pozzuoli. En 1999 o presidente Lubrano trasladou ao equipo dende a s\u00faa sede de Pozzuoli (cidade da provincia de N\u00e1poles) \u00e1 capital. A sociedade foi cedida a Mario Maione en xullo de 2001 e na tempada 2001-02 o club consegue o ascenso \u00e1 Serie A, m\u00e1xima categor\u00eda do baloncesto italiano, chegando a ga\u00f1ar en 2006 ga\u00f1ou a Copa de Italia e participar na Euroliga.\nEn 2008 o Consello Federal da Federaci\u00f3n Italiana de Baloncesto revogou a admisi\u00f3n do conxunto \u00e1 Serie A por incumprimentos financeiros. As\u00ed o Basket Napoli as\u00ed foi relegado \u00e1 Serie C2, chegando \u00e1 bancarrota o 12 de xaneiro de 2010, desaparecendo.\nDisputaba os seus encontros no PalaBarbuto de N\u00e1poles, con capacidade para 5.500 espectadores e as s\u00faas cores eran o branco e o azul.\nXogadores.\nDestacados.\nAnos 1980\nAnos 1990\nAnos 2000"}
{"id": "191474", "revid": "5132", "url": "https://gl.wikipedia.org/wiki?curid=191474", "title": "Basket Napoli", "text": ""}
{"id": "191475", "revid": "5132", "url": "https://gl.wikipedia.org/wiki?curid=191475", "title": "Societ\u00e0 Sportiva Basket Napoli", "text": ""}
{"id": "191476", "revid": "5132", "url": "https://gl.wikipedia.org/wiki?curid=191476", "title": "Serapide Pozzuoli", "text": ""}
{"id": "191477", "revid": "5132", "url": "https://gl.wikipedia.org/wiki?curid=191477", "title": "Record Napoli", "text": ""}
{"id": "191478", "revid": "5132", "url": "https://gl.wikipedia.org/wiki?curid=191478", "title": "Pastificio di Nola Napoli", "text": ""}
{"id": "191479", "revid": "5132", "url": "https://gl.wikipedia.org/wiki?curid=191479", "title": "Pompea Napoli", "text": ""}
{"id": "191480", "revid": "5132", "url": "https://gl.wikipedia.org/wiki?curid=191480", "title": "Carpisa Napoli", "text": ""}
{"id": "191481", "revid": "5132", "url": "https://gl.wikipedia.org/wiki?curid=191481", "title": "Eldo Basket Napoli", "text": ""}
{"id": "191482", "revid": "5132", "url": "https://gl.wikipedia.org/wiki?curid=191482", "title": "Eldo Napoli", "text": ""}
{"id": "191483", "revid": "5132", "url": "https://gl.wikipedia.org/wiki?curid=191483", "title": "SS Basket Napoli", "text": ""}
{"id": "191486", "revid": "98629", "url": "https://gl.wikipedia.org/wiki?curid=191486", "title": "Historia da qu\u00edmica", "text": "A historia da qu\u00edmica \u00e9 a historia, desde a antig\u00fcidade at\u00e9 os nosos d\u00edas, da ciencia qu\u00edmica e do seus precedentes filos\u00f3ficos e pseudo e protocient\u00edficos, en particular da alquimia. Est\u00e1 intrinsecamente ligada ao desenvolvemento da humanidade, xa que abarca todas as transformaci\u00f3ns da materia e as teor\u00edas correspondentes.\nHistoricamente, o estudo da materia f\u00edxose desde d\u00faas perspectivas diferentes: a tecnol\u00f3xica ou factual e a filos\u00f3fica ou te\u00f3rica:\nA ciencia qu\u00edmica xorde antes do s\u00e9culo XVII a partir da alquimia, protociencia (ou pseudociencia) moi popular entre moitos dos cient\u00edficos da \u00e9poca.\nConsid\u00e9rase que os principios b\u00e1sicos da qu\u00edmica estableceunos por primeira vez Robert Boyle na s\u00faa obra \"The Sceptical Chymist\" (1661).\nA qu\u00edmica como tal comeza a desenvolverse un s\u00e9culo m\u00e1is tarde cos traballos de Antoine Lavoisier que, xunto con Carl Wilhelm Scheele descobren o ox\u00edxeno. Lavoisier, pola s\u00faa parte, propuxo a lei da conservaci\u00f3n da masa e refutou a teor\u00eda do floxisto coa teor\u00eda da combusti\u00f3n.\nOs primeiros pasos da qu\u00edmica.\nPrehistoria.\nO principio do dominio da qu\u00edmica (que para alg\u00fans antrop\u00f3logos coincide co principio do home moderno) \u00e9 o dominio do lume. Hai indicios de que hai m\u00e1is de 500.000 anos, en tempos do \"Homo erectus\", algunhas tribos conseguiron este logro que a\u00ednda hoxe \u00e9 unha das tecnolox\u00edas m\u00e1is importantes. Non s\u00f3 daba luz e calor nas noites de fr\u00edo, sen\u00f3n que tam\u00e9n axudaba a protexerse contra os animais salvaxes, e permit\u00eda a preparaci\u00f3n de comida (cocci\u00f3n, asado), que reduc\u00eda os microorganismos pat\u00f3xenos e a fac\u00eda m\u00e1is facilmente dixer\u00edbel. As\u00ed baixaba a mortalidade e melloraban as condici\u00f3ns xerais de vida.\nO lume tam\u00e9n permit\u00eda conservar mellor a comida, especialmente a carne e os peixes, sec\u00e1ndoos e afum\u00e1ndoos.\nFinalmente, foi imprescind\u00edbel para o futuro desenvolvemento da metalurxia, para a fabricaci\u00f3n de materiais como os cer\u00e1micos e o vidro, ademais da maior\u00eda dos procesos qu\u00edmicos.\nA metalurxia.\nA metalurxia \u00e9 un dos principais procesos de transformaci\u00f3n da materia utilizados at\u00e9 hoxe. Comezou co descubrimento do cobre; a\u00ednda que este metal exista na natureza como elemento qu\u00edmico (nativo), a maior parte \u00e1chase en forma de minerais como a calcopirita, a azurita ou a malaquita. Especialmente as \u00faltimas son facilmente reducidas a metal. Suponse que algunhas xoias fabricadas con alg\u00fan destes minerais e ca\u00eddas accidentalmente ao lume levaron ao desenvolvemento dos procesos correspondentes para obter o metal. Este feito fixo que a humanidade pasase da Idade de pedra \u00e1 Idade do cobre ou per\u00edodo calcol\u00edtico.\nDespois, por experimentaci\u00f3n ou como resultado de mesturas accidentais, descubriuse que as propiedades mec\u00e1nicas do cobre pod\u00edan mellorarse nas s\u00faas aliaxes. Especialmente tivo \u00e9xito a aliaxe do cobre co esta\u00f1o, e pequenas cantidades doutros elementos como o ars\u00e9nico, co\u00f1ecida como bronce, que se conseguiu de forma aparentemente independente no Oriente Medio e na China, lugares desde os que se estendeu a case todo o mundo e que deu nome \u00e1 Idade de bronce.\nUnhas das minas m\u00e1is importantes da antig\u00fcidade de casiterita (mineral do que se extrae o esta\u00f1o, esencial para a obtenci\u00f3n desta aliaxe) ach\u00e1banse nas denominadas illas Casit\u00e9rides (quizais as illas Brit\u00e1nicas ou as costas da Breta\u00f1a ou de Galicia), a onde se \u00eda buscar desde o Mediterr\u00e1neo. Orixinalmente o comercio foi dominado polos fenicios. Logo o control sobre este importante recurso probabelmente foi a raz\u00f3n da invasi\u00f3n romana destas afastadas rexi\u00f3ns.\nOs hititas foron un dos primeiros pobos en obter o ferro a partir dos seus minerais. Este proceso \u00e9 moito m\u00e1is complicado do que a obtenci\u00f3n de cobre e bronce xa que require temperaturas m\u00e1is elevadas e, polo tanto, a construci\u00f3n de fornos especiais. Por\u00e9n, o metal as\u00ed obtido era de baixa cualidade, cun elevado contido en carbono (ferro fundido ou \"fundici\u00f3n\"), polo que ti\u00f1a que ser mellorado por diversos procesos de purificaci\u00f3n, temple e forxado.\nA humanidade tardou s\u00e9culos en desenvolver os procesos actuais de obtenci\u00f3n de aceiro, (xeralmente por oxidaci\u00f3n das impurezas insuflando ox\u00edxeno ou aire no metal fundido (proceso de Bessemer). O seu dominio foi un dos piares da Revoluci\u00f3n industrial.\nOutro fito metal\u00farxico foi a obtenci\u00f3n do aluminio. Descuberto a principios do s\u00e9culo XIX e nun principio obtido por reduci\u00f3n dos seus sales con metais alcalinos, destacou pola s\u00faa lixeireza e resistencia \u00e1 oxidaci\u00f3n. O seu prezo superou ao do ouro naquela \u00e9poca, e era tan apreciado que uns cubertos agasallados \u00e1 corte francesa fabric\u00e1ronse con este metal. Co descubrimento da s\u00faa obtenci\u00f3n por electr\u00f3lise da al\u00famina e posteriormente co desenvolvemento dos xeradores el\u00e9ctricos o seu prezo caeu extraordinariamente abr\u00edndose novos campos para o seu uso e o das s\u00faas aliaxes, como o duraluminio.\nA cer\u00e1mica e o vidro.\nOutros campos de desenvolvemento que acompa\u00f1aron ao ser humano desde a antig\u00fcidade at\u00e9 o laboratorio moderno son os da cer\u00e1mica e o vidro. As s\u00faas orixes datan da prehistoria, cando o home descubriu que os recipientes feitos de arxila cambiaban as s\u00faas caracter\u00edsticas mec\u00e1nicas e incrementaban a s\u00faa resistencia fronte \u00e1 auga cando se quentaban no lume.\nPara controlar mellor o proceso desenvolv\u00e9ronse diferentes tipos de fornos. No antigo Exipto descubriuse que, recubrindo a superficie con mesturas de determinados minerais (sobre todo mesturas baseadas nos feldespatos e a galena), esta cubr\u00edase cunha capa moi dura e brillante, o esmalte, cuxa cor pod\u00eda variarse engadindo pequenas cantidades doutros minerais ou mediante a modificaci\u00f3n das condici\u00f3ns de aireaci\u00f3n do forno. Estas tecnolox\u00edas difund\u00edronse rapidamente.\nNa China perfeccion\u00e1ronse as tecnolox\u00edas de fabricaci\u00f3n de cer\u00e1micas at\u00e9 descubriren a porcelana no s\u00e9culo VII. Durante s\u00e9culos a China mantivo o monopolio na fabricaci\u00f3n deste produto. Tan s\u00f3 no s\u00e9culo XVIII Johann Friedrich B\u00f6ttger reinventou o proceso na Europa.\nRelacionado co desenvolvemento da cer\u00e1mica, aparece o desenvolvemento do vidro a partir de cuarzo e carbonatos de sodio ou de potasio. Comezou tam\u00e9n no antigo Exipto, e foi perfeccionado polos romanos.\nA s\u00faa produci\u00f3n masiva a finais do s\u00e9culo XVIII instou ao goberno franc\u00e9s a promocionar un concurso para a obtenci\u00f3n de carbonato s\u00f3dico xa que a fonte habitual (as cinzas de madeira) non se obti\u00f1a en cantidades suficientes como para cubrir a crecente demanda. O ga\u00f1ador foi Nicolas Leblanc, a\u00ednda que o seu proceso caeu en desuso en favor do proceso de Solvay, desenvolvido medio s\u00e9culo m\u00e1is tarde, que deu un forte pulo ao desenvolvemento da industria qu\u00edmica.\nSobre todo as necesidades da industria \u00f3ptica de vidro de alta cualidade levaron ao desenvolvemento de vidros especiais con adici\u00f3n de boratos, aluminosilicatoss, fosfatos etc.\nAs\u00ed consegu\u00edronse vidros con constantes de expansi\u00f3n t\u00e9rmica especialmente baixas, \u00edndices de refracci\u00f3n moi elevados ou moi pequenos etc. Este desenvolvemento significou un pulo para a qu\u00edmica dos elementos das terras raras. A\u00ednda hoxe en d\u00eda a cer\u00e1mica e o vidro son campos abertos de investigaci\u00f3n.\nA qu\u00edmica como ciencia.\nOs fil\u00f3sofos gregos Emp\u00e9docles e Arist\u00f3teles pensaban que as substancias estaban formadas polos catro elementos: terra, aire, auga e lume. Paralelamente, discorr\u00eda outra teor\u00eda, o atomismo, que postulaba que a materia estaba formada por \u00e1tomos, part\u00edculas indivis\u00edbeis que se pod\u00edan considerar a unidade m\u00ednima da materia. Esta teor\u00eda, proposta polo fil\u00f3sofo grego Leucipo de Mileto e o su disc\u00edpulo Dem\u00f3crito de Abdera, non foi popular na cultura occidental dada a enorme influencia de Arist\u00f3teles na Europa antiga e medieval. Por\u00e9n, ti\u00f1a seguidores (entre eles Lucrecio) e a idea mant\u00edvose presente at\u00e9 o principio da Idade Moderna.\nEntre os s\u00e9culos III a.C. e o XVI d.C. a qu\u00edmica estaba dominada pola alquimia. A alquimia representa o primeiro intento de conexi\u00f3n entre as tecnolox\u00edas qu\u00edmicas e as especulaci\u00f3ns filos\u00f3ficas. A pesar da falsidade das s\u00faas ideas b\u00e1sicas (os seus principais obxectos de investigaci\u00f3n eran, como vimos, a busca da \"pedra filosofal\"), e das frecuentes mistificaci\u00f3ns con ideas relixiosas (o animismo e a astrolox\u00eda), a alquimia impulsou o desenvolvemento de novos produtos qu\u00edmicos e m\u00e9todos para a separaci\u00f3n de elementos qu\u00edmicos (o m\u00e1is importante dos cales foi a destilaci\u00f3n). Deste modo f\u00f3ronse asentando os piares b\u00e1sicos para o desenvolvemento dunha futura qu\u00edmica experimental.\nAdemais da alquimia, outras disciplinas que poden considerase como fundamentos da qu\u00edmica moderna e que tiveron un desenvolvemento importante ao longo da Idade Media e o Renacemento foron a iatroqu\u00edmica e, como acabamos de ver, a metalurxia, a cer\u00e1mica e a fabricaci\u00f3n do vidro, que desenvolveron unha variedade de tecnolox\u00edas artes\u00e1s que fac\u00edan uso de materiais inorg\u00e1nicos, \u00e1s que podemos engadir a fabricaci\u00f3n da p\u00f3lvora.\nA qu\u00edmica como tal comenza a desenvolverse entre os s\u00e9culos XVI e VII. Nesta \u00e9poca estudouse o comportamento e as propiedades dos gases establec\u00e9ndose t\u00e9cnicas de medici\u00f3n. Pouco a pouco foi desenvolv\u00e9ndose e refin\u00e1ndose o concepto de elemento como unha substancia elemental que non pod\u00eda descompo\u00f1erse noutras. Tam\u00e9n nesta \u00e9poca desenvolveuse a teor\u00eda do floxisto para explicar os procesos de combusti\u00f3n.\nA partir do s\u00e9culo XVIII a qu\u00edmica adquire definitivamente as caracter\u00edsticas dunha ciencia experimental. Desenvolv\u00e9ronse m\u00e9todos de medici\u00f3n coidadosos que permitiron un mellor co\u00f1ecemento dalg\u00fans fen\u00f3menos, como o da combusti\u00f3n da materia, descubrindo Lavoisier o ox\u00edxeno e sentando finalmente os piares fundamentais da qu\u00edmica moderna.\nTransici\u00f3n cara \u00e1 qu\u00edmica moderna.\nS\u00e9culo XVII.\nAo longo do s\u00e9culo XVII ten lugar un proceso de revisi\u00f3n e de cr\u00edtica das ideas nas que se fundamentaba o co\u00f1ecemento da materia. Newton, a pesar de que era alquimista ademais de f\u00edsico e matem\u00e1tico, encontra que existen forzas entre as part\u00edculas, compar\u00e1beis \u00e1s forzas de gravitaci\u00f3n. Esta revisi\u00f3n foi levada a cabo fundamentalmente por f\u00edsicos, m\u00e9dicos e fil\u00f3sofos. Polo que atinxe \u00e1 qu\u00edmica, este per\u00edodo se alargar\u00eda at\u00e9 o fin do s\u00e9culo XVIII. As\u00ed, Jan Baptista van Helmont (1579-1644) fixo estudos con gases producidos quimicamente e foi o primeiro en distinguilos do aire. Por outra banda, rexeitou a idea dos catre elementos, as\u00ed como tam\u00e9n a dos tres principios (xofre, mercurio e sal) de Paracelso (1493-1541), e manti\u00f1a que o aire e a auga eran os dous \u00fanicos elementos primitivos. Posteriormente Robert Boyle (1627-1691), coa publicaci\u00f3n en 1661 do libro \"The Sceptical Chemist\" (\"O qu\u00edmico esc\u00e9ptico\"), rexeita a natureza elemental da terra, do aire e da auga, e introduce o concepto de elemento qu\u00edmico como a substancia que non pode descompo\u00f1erse noutras substancias e que non se pode obter doutras que non sexan ela mesma. Reco\u00f1eceu alg\u00fans elementos e estableceu, xunto co farmac\u00e9utico alem\u00e1n Otto Tachenius (1610-1680), as bases da an\u00e1lise qu\u00edmica cualitativa.\nO ano 1697 o alem\u00e1n Georg Ernst Stahl (1659-1734) desenvolve as ideas do tam\u00e9n alem\u00e1n Johann Joachim Becher (1635\u20131682) e formulou a teor\u00eda do floxisto, que permit\u00eda explicar as variaci\u00f3ns de peso asociadas coa combusti\u00f3n, a calcinaci\u00f3n, a fermentaci\u00f3n, a putrefacci\u00f3n e a respiraci\u00f3n.\nS\u00e9culo XVIII.\nComo consecuencia da teor\u00eda do floxisto, o pensamento qu\u00edmico orientouse principalmente ao estudo dos gases, o que dar\u00e1 lugar, ao longo do s\u00e9culo XVIII, ao per\u00edodo da qu\u00edmica pneum\u00e1tica, durante o cal se descubriron gases esencialmente diferentes os uns dos outros, se abandonou a idea da natureza elemental do aire \u2014met\u00e9ndose, por\u00e9n, a teor\u00eda do floxisto\u2014 e se fundamenta o concepto de composto qu\u00edmico. Durante este per\u00edodo destacaron o ingl\u00e9s Joseph Priestley (1733-1804) e o sueco Carl Wilhelm Scheele (1742\u20131786), que descubriron independentemente o ox\u00edxeno e publicaron os seus resultados os anos 1774 e 1777, respectivamente. \nNeste intervalo Henry Cavendish (1731\u20131810) identificou o hidr\u00f3xeno (ou \"aire inflam\u00e1bel\", como el o denominou) e, o ano 1781, sintetitzou auga por primeira vez no laboratorio, facendo estoupar unha mestura de hidr\u00f3xeno e ox\u00edxeno nun aparello pechado.\nContra a fin do s\u00e9culo XVIII in\u00edciase o per\u00edodo de constituci\u00f3n da qu\u00edmica como ciencia, que se estende at\u00e9 mediado o s\u00e9culo XIX. En particular, os \u00faltimos trinta anos do s\u00e9culo XVIII representan unha \"revoluci\u00f3n\" na concepci\u00f3n dos fen\u00f3menos qu\u00edmicos, como consecuencia do descubrimento do ox\u00edxeno. O peso fundamental deste cambio est\u00e1 estreitamente ligado a qu\u00edmicos franceses e, en particular, a Antoine Laurent Lavoisier (1743\u20131794), que publica o \"Trait\u00e9 \u00e9l\u00e9mentaire de chimie\" (1789), onde establece a verdadeira natureza da combusti\u00f3n e demostra a inutilidade da teor\u00eda do floxisto. Lavoisier foi tam\u00e9n o primeiro que empregou o concepto de substancia pura e, como consecuencia dos seus estudos sobre a fermentaci\u00f3n v\u00ednica enuncia a lei da conservaci\u00f3n da masa, de acordo coa cal, nun proceso qu\u00edmico, a masa total das substancias que reaccionan \u00e9 igual \u00e1 masa total dos produtos da reacci\u00f3n. Por outra parte, e conxuntamente con Louis Bernard Guyton de Morveau, Claude Louis Berthollet e Antoine Fran\u00e7ois de Fourcroy, fixo o primeiro intento de sistematizaci\u00f3n da nomenclatura qu\u00edmica, establecendo que os nomes deb\u00edan reflectir a composici\u00f3n elemental dos compostos. As novas ideas introducidas por Lavoisier impulsaron o desenvolvemento da an\u00e1lise qu\u00edmica e levaron, como consecuencia, ao descubrimento dun gran n\u00famero de elementos.\nS\u00e9culo XIX.\nDurante os primeiros anos do s\u00e9culo XIX desenv\u00f3lvense as leis ponderais das combinaci\u00f3ns qu\u00edmicas. As ideas de Berthollet sobre a composici\u00f3n vari\u00e1bel dos compostos foron rapidamente superades polo franc\u00e9s Joseph Louis Proust, que enunciou a lei das proporci\u00f3ns definidas, a cal foi unha das bases da teor\u00eda at\u00f3mica de Dalton. John Dalton, que fixera estudos sobre mesturas de gases e enunciara o ano 1803 a lei das proporci\u00f3ns m\u00faltiplas, formulou en 1808 a teor\u00eda at\u00f3mica, de acordo coa cal os elementos est\u00e1n constitu\u00eddos por part\u00edculas indivis\u00edbeis, denominadas \u00e1tomos, os cales son diferentes dun elemento a outro calquera, sendo a combinaci\u00f3n qu\u00edmica a uni\u00f3n de \u00e1tomos de dous ou m\u00e1is elementos. Unha das primeiras consecuencias da teor\u00eda at\u00f3mica foi a fundamentaci\u00f3n da lei das proporci\u00f3ns rec\u00edprocas, enunciada polo alem\u00e1n Jeremias Benjamin Richter en 1792. O sueco J\u00f6ns Jacob Berzelius d\u00e1 soporte \u00e1 teor\u00eda de Dalton e desenvolve a notaci\u00f3n qu\u00edmica moderna, asignando s\u00edmbolos aos elementos e determinando as masas at\u00f3micas dalg\u00fans deles. Paralelamente, Louis Joseph Gay-Lussac enuncia a lei dos volumes de combinaci\u00f3n, a partir da cal Amedeo Avogadro formula, o ano 1811, a hip\u00f3tese de que volumes iguais de todos os gases, medidos nas mesmas condici\u00f3ns de presi\u00f3n e temperatura, conte\u00f1en o mesmo n\u00famero de mol\u00e9culas.\nO descubrimento da electricidade ten un impacto inmediato na qu\u00edmica. A capacidade dunha corrente el\u00e9ctrica de descompo\u00f1er compostos conduce ao descubrimento de novos elementos, especialmente os alcalinos e alcalinot\u00e9rreos, e d\u00e1 orixe a unha nova visi\u00f3n do enlace qu\u00edmico, concretada na teor\u00eda dualista de Berzelius. Posteriormente, Michael Faraday estuda de maneira sistem\u00e1tica a electr\u00f3lise, descobre as leis que a rexen (1833), introduce o concepto de equivalente electroqu\u00edmico e crea a terminolox\u00eda b\u00e1sica da electroqu\u00edmica.\nDesgraciadamente, as ideas de Faraday non foron aceptadas inmediatamente, e as\u00ed se desaproveitou un m\u00e9todo de gran valor para a determinaci\u00f3n de masas at\u00f3micas. Por outra parte, a determinaci\u00f3n de masas at\u00f3micas mediante m\u00e9todos imprecisos ou aproximados (m\u00e9todo da densidade de vapor de Dumas, lei de Dulong e Petit), xunto co inicio do co\u00f1ecemento dos compostos org\u00e1nicos, desemboca nun per\u00edodo de confusi\u00f3n entre os conceptos de elemento, composto e equivalente.\nCanto aos compostos org\u00e1nicos (c\u00f3mpre sinalar que, daquela, non se chamaban as\u00ed), non se dedicara atenci\u00f3n ao seu estudo desde o punto de vista qu\u00edmico a causa da crenza xeneralizara, co\u00f1ecida como vitalismo, de que os compostos org\u00e1nicos se formaban mediante a acci\u00f3n dunha \"forza vital\", que s\u00f3 presentaban os seres vivos. Esta crenza foi lentamente superada a partir da s\u00edntese da urea, feita por Friedrich W\u00f6hler en 1828 a partir do cianato de amonio (v\u00e9xase m\u00e1is abaixo) e, sobre todo, pola preparaci\u00f3n de \u00e1cido ac\u00e9tico a partir de materias inorg\u00e1nicas, feita en 1844 por Adolph Wilhelm Hermann Kolbe (1818-1884).\nO grande aumento no n\u00famero de compostos org\u00e1nicos co\u00f1ecidos e o perfeccionamento da an\u00e1lise org\u00e1nica elemental, feito por Justus von Liebig, mostraron a existencia de substancias que, a pesar de seren esencialmente diferentes, ti\u00f1an a mesma composici\u00f3n elemental, cousa que deu lugar \u00e1 introduci\u00f3n do concepto de isomer\u00eda por Berzelius. A sistematizaci\u00f3n na clasificaci\u00f3n dos compostos org\u00e1nicos foi pos\u00edbel a ra\u00edz do establecemento emp\u00edrico do concepto de funci\u00f3n qu\u00edmica e da introduci\u00f3n, por parte de Liebig e W\u00f6hler, da noci\u00f3n de radical, para indicar grupos de \u00e1tomos que permanecen invari\u00e1beis ao longo de transformaci\u00f3ns qu\u00edmicas sucesivas. Por\u00e9n, a coexistencia de teor\u00edas diverxentes respecto \u00e1 natureza dos compostos org\u00e1nicos conduciu a unha situaci\u00f3n de not\u00e1bel confusi\u00f3n.\nO gran progreso da qu\u00edmica org\u00e1nica experimental, reflectido nos traballos de Charles Adolphe W\u00fcrtz e August Wilhelm von Hofmann sobre as aminas, de Alexander William Williamson sobre os \u00e9teres, de Adolph Wilhelm Hermann Kolbe sobre os produtos da electr\u00f3lise dos \u00e1cidos carbox\u00edlicos e de Edward Frankland sobre os derivados alquilmet\u00e1licos, levou ao reco\u00f1ecemento de novas clases ou tipos de compostos. Por outra parte, a introduci\u00f3n por Frankland do concepto de valencia, entend\u00e9ndoo como capacidade de combinaci\u00f3n, e o desenvolvemento por Friederich August Kekul\u00e9, Archibald Scott Couper e Aleksandr Mikh\u00e1ilovich Butlerov da teor\u00eda estrutural, e a cuadrivalencia dos \u00e1tomos de carbono e da capacidade destes de combin\u00e1rense entre eles para formar cadeas, contribu\u00edron a aclarar o problema da formulaci\u00f3n qu\u00edmica.\nSimultaneamente, o problema da dimensi\u00f3n molecular (masa molecular) foi resolvido definitivamente por Stanislao Cannizzaro que aceptou e aplicou a hip\u00f3tese de Avogadro. Xa antes de Cannizzaro intent\u00e1rase relacionar entre eles aos elementos co\u00f1ecidos; entre estes intentos destaca o de William Prout, en 1815, cando postulou a hip\u00f3tese de que todos os elementos pod\u00edan considerarse como combinaci\u00f3ns moi est\u00e1beis de \u00e1tomos de hidr\u00f3xeno. Por\u00e9n, a imprecisi\u00f3n nos valores asignados \u00e1s masas at\u00f3micas dos elementos co\u00f1ecidos, e tam\u00e9n o gran n\u00famero de elementos a\u00ednda desco\u00f1ecidos, restaron validez a estas aproximaci\u00f3ns. Posteriormente, as ideas de Cannizzaro e o descubrimento de novos elementos permitiron a Dmitri Mendel\u00e9ev e a Julius Lothar Meyer clasificar os elementos de acordo coa s\u00faa masa at\u00f3mica e o seu car\u00e1cter qu\u00edmico nunha sistema peri\u00f3dico.\nHistoricamente, o inicio da segunda metade do s\u00e9culos XIX representa, como consecuencia do grande incremento adquirido nos co\u00f1ecementos qu\u00edmicos, o fin do qu\u00edmico xeral e o nacemento do especialista, inicialmente nas ramas org\u00e1nica, inorg\u00e1nica e anal\u00edtica e, contra a fin do s\u00e9culo, na da qu\u00edmica f\u00edsica, a industrial e a biol\u00f3xica (bioqu\u00edmica).\nAp\u00e9ndice 1: O vitalismo e o comezo da qu\u00edmica org\u00e1nica.\nDespois de que se comprenderan os principios da combusti\u00f3n, outro debate de grande importancia presentouse na qu\u00edmica: o vitalismo e a distinci\u00f3n esencial entre a materia org\u00e1nica e a inorg\u00e1nica. Esta teor\u00eda asum\u00eda que a materia org\u00e1nica s\u00f3 pode ser producida polos seres vivos, atribu\u00edndo este feito a unha \"vis vitalis\" ou \"forza vital\" inherente \u00e1 propia vida. Base desta asunci\u00f3n era a dificultade de obter materia org\u00e1nica a partir de precursores inorg\u00e1nicos. Este debate revolucionouse cando Friedrich W\u00f6hler descubriu accidentalmente en 1828 como se pod\u00eda sintetizar a urea a partir de \u00e1cido cianh\u00eddrico e amon\u00edaco, mostrando que a materia org\u00e1nica pod\u00eda crearse de materia mineral. Por\u00e9n, a\u00ednda hoxe en d\u00eda mantense a clasificaci\u00f3n en qu\u00edmica org\u00e1nica e inorg\u00e1nica, ocup\u00e1ndose a primeira esencialmente dos compostos do carbono e a segunda dos compostos dos demais elementos.\nOs motores para o desenvolvemento da qu\u00edmica org\u00e1nica eran, en principio, a curiosidade sobre os produtos presentes nos seres vivos (coa prob\u00e1bel esperanza de encontrar novos medicamentos) e a s\u00edntese de tinguiduras e colorantes. A \u00faltima xurdiu tras o descubrimento da anilina e a primeira s\u00edntese dun colorante artificial.\nDesenvolvemento posterior.\nLogo se engadiron os novos materiais como os pl\u00e1sticos, os adhesivos, os cristais l\u00edquidos, os produtos fitosanitarios etc.\nAt\u00e9 a segunda guerra mundial a principal materia prima da industria qu\u00edmica org\u00e1nica era o carb\u00f3n, dada a grande importancia de Europa no desenvolvemento desta parte da ciencia e o feito de que en Europa non hai grandes xacementos de materiais alternativos, como o petr\u00f3leo. Co final da segunda guerra mundial e o crecente peso dos Estados Unidos no sector qu\u00edmico, a qu\u00edmica org\u00e1nica cl\u00e1sica conv\u00e9rtese cada vez m\u00e1is na petroqu\u00edmica que se co\u00f1ece hoxe. Unha das principais raz\u00f3ns \u00e9 a maior facilidade de transformaci\u00f3n e a gran variedade de produtos de partida encontrados no petr\u00f3leo.\nAp\u00e9ndice 2: A t\u00e1boa peri\u00f3dica dos elementos.\nEn 1860 os cient\u00edficos xa descubriran m\u00e1is de 60 elementos diferentes e determinaran a s\u00faa masa at\u00f3mica. Notaron que alg\u00fans elementos ti\u00f1an propiedades qu\u00edmicas similares polo cal d\u00e9ronlle un nome a cada grupo de elementos parecidos.\nEn 1829 o qu\u00edmico J. W. D\u00f6bereiner organizou un sistema de clasificaci\u00f3n de elementos no que estes se agrupaban en grupos de tres denominados \"tr\u00edades\". As propiedades qu\u00edmicas dos elementos dunha tr\u00edade eran similares e as s\u00faas propiedades f\u00edsicas variaban de maneira ordenada coa s\u00faa masa at\u00f3mica.\nAlgo m\u00e1is tarde, o qu\u00edmico ruso Dmitri Iv\u00e1novich Mendel\u00e9ev desenvolveu unha t\u00e1boa peri\u00f3dica dos elementos segundo a orde crecente das s\u00faas masas at\u00f3micas. Colocou os elementos en columnas verticais empezando polos m\u00e1is lixeiros e, cando chegaba a un elemento que ti\u00f1a propiedades semellantes \u00e1s doutro elemento empezaba outra columna. Ao pouco tempo Mendel\u00e9ev perfeccionou a s\u00faa t\u00e1boa acomodando os elementos en filas horizontais.\nO seu sistema permitiulle predicir con bastante exactitude as propiedades de elementos non descubertos at\u00e9 o momento.\nO grande parecido do xermanio co elemento previsto por Mendel\u00e9ev (ekasilicio) conseguiu finalmente a aceptaci\u00f3n xeral deste sistema de ordenaci\u00f3n que a\u00ednda hoxe segue aplic\u00e1ndose.\nPor\u00e9n, a t\u00e1boa de Mendel\u00e9ev non era correcta de todo. Despois de que se descubriron varios elementos novos e de que as masas at\u00f3micas pod\u00edan determinarse con maior exactitude, f\u00edxose evidente que varios elementos non estaban na orde correcta.\nA causa deste problema determinouna Henry Moseley, quen descubriu que os \u00e1tomos de cada elemento te\u00f1en un n\u00famero \u00fanico de prot\u00f3ns nos seus n\u00facleos, sendo o n\u00famero de prot\u00f3ns igual ao n\u00famero at\u00f3mico do \u00e1tomo.\nAo organizar Moseley os elementos en orde ascendente de n\u00famero at\u00f3mico e non en orde ascendente de masa at\u00f3mica, como o fixera Mendel\u00e9ev, solucion\u00e1ronse os problemas de ordenamento dos elementos na t\u00e1boa peri\u00f3dica. A organizaci\u00f3n que fixo Moseley dos elementos por n\u00famero at\u00f3mico xerou un claro padr\u00f3n peri\u00f3dico de propiedades.\nS\u00e9culo XX.\nAo longo do s\u00e9culo XIX os qu\u00edmicos estiveran divididos entre os seguidores da teor\u00eda at\u00f3mica e os que non a subscrib\u00edan, como Wilhelm Ostwald e Ernst Mach. Os impulsores m\u00e1is decididos da teor\u00eda at\u00f3mica foran Amedeo Avogadro, Ludwig Boltzmann e outros, que conseguiran grandes avances no entendemento do comportamento dos gases. A disputa finalizou coa explicaci\u00f3n do movemento browniano por Albert Einstein en 1905 e polos experimentos de Jean Perrin ao respecto. \nMoito antes que a disputa se resolvera moitos investigadores traballaran sobre a hip\u00f3tese at\u00f3mica. Svante Arrhenius estudara a estrutura interna dos \u00e1tomos propo\u00f1endo a s\u00faa teor\u00eda da ionizaci\u00f3n. O seu traballo foi seguido por Ernest Rutherford, que abriu as portas ao desenvolvemento dos primeiros modelos de \u00e1tomos que desembocar\u00edan no modelo at\u00f3mico de Niels Bohr. \nO comezo do s\u00e9culo XX deu un novo impulso \u00e1 qu\u00edmica grazas ao descubrimento da estrutura at\u00f3mica e \u00e1 formulaci\u00f3n da mec\u00e1nica cu\u00e1ntica.\nGrazas \u00e1 estrutura at\u00f3mica p\u00f3dese definir claramente o concepto de elemento qu\u00edmico en base ao n\u00famero at\u00f3mico e, grazas \u00e1 mec\u00e1nica cu\u00e1ntica, coa cuantizaci\u00f3n dos niveis enerx\u00e9ticos dos electr\u00f3ns nos \u00e1tomos, expl\u00edcase a lei peri\u00f3dica e as semellanzas entre elementos qu\u00edmicos con configuraci\u00f3ns electr\u00f3nicas semellantes. As\u00ed mesmo, a formulaci\u00f3n da mec\u00e1nica cu\u00e1ntica d\u00e1 soporte as teor\u00edas do enlace qu\u00edmico (teor\u00eda de enlace de valencia, teor\u00eda de orbitais moleculares) campo no que destacou Linus Pauling (1901-1994).\nParalelamente desenvolv\u00e9ronse novas t\u00e9cnicas de an\u00e1lise qu\u00edmico: resonancia magn\u00e9tica nuclear, cromatograf\u00eda de gases, espectroscop\u00eda de infravermello, espectroscop\u00eda at\u00f3mica, espectroscop\u00eda Raman, espectroscop\u00eda de masas etc.\nA teor\u00eda \u00e1cido-base de Br\u00f8nsted-Lowry, formulada por Johannes Nicolaus Br\u00f8nsted e Thomas Martin Lowry, en 1923, e a de Lewis, formulada por Gilbert Newton Lewis o mesmo ano, achegan a principios de s\u00e9culo unha base s\u00f3lida para a interpretaci\u00f3n de moitas reacci\u00f3ns qu\u00edmicas e dos mecanismos da cat\u00e1lise.\nNos \u00faltimos anos do s\u00e9culo a qu\u00edmica progresou sobre todo na s\u00edntese de novas mol\u00e9culas, que foron utilizadas nos campos m\u00e1is diversos da industria. A demanda de novos materiais como os pol\u00edmeros sint\u00e9ticos, a aparici\u00f3n da carreira para obter novos supercondutores, a utilizaci\u00f3n de novos f\u00e1rmacos ou alimentos e o soporte para entender procesos biol\u00f3xicos marcaron un progreso acelerado da qu\u00edmica.\nAo mesmo tempo, a preocupaci\u00f3n polo medio ambiente acentuou a mala imaxe desta ciencia, que a\u00ednda se considera, popularmente, respons\u00e1bel en gran parte da contaminaci\u00f3n do medio. A qu\u00edmica, por\u00e9n, tam\u00e9n proporciona alternativas para evitar o uso de substancias prexudiciais. O feito de que alg\u00fans alimentos se anuncien coa etiqueta \"non ten qu\u00edmica\", fai que a xente adoite interpretar a qu\u00edmica como a adici\u00f3n de substancias non presentes nun determinado alimento natural. As\u00ed e todo, \u00e9 obvio que as substancias naturais tam\u00e9n forman parte da qu\u00edmica e que moitos dos aditivos son necesarios para a conservaci\u00f3n dalg\u00fans alimentos. \nCanto \u00e1 contaminaci\u00f3n, os problemas producidos por alg\u00fans compostos qu\u00edmicos (como os CFC) aten\u00faanse ou elim\u00ednanse por outros produtos qu\u00edmicos. En agricultura, a utilizaci\u00f3n de pesticidas qu\u00edmicos int\u00e9ntase evitar coa progresiva implantaci\u00f3n de produtos biol\u00f3xicos ou con modificaci\u00f3ns inducidas por enxe\u00f1ar\u00eda xen\u00e9tica. A pesar desta mala imaxe, a qu\u00edmica foi e \u00e9 unha das actividades b\u00e1sicas en calquera pa\u00eds industrial. O progresivo control do impacto ambiental de diversas actividades industriais pode facer que os efectos negativos da qu\u00edmica no medio sexan cada vez menores.\nEn canto \u00e1 industria qu\u00edmica, a automatizaci\u00f3n e as t\u00e9cnicas do ADN recombinante ou do ANR de transferencia na enxe\u00f1ar\u00eda xen\u00e9tica produciron un grande impacto na industria qu\u00edmica. Con respecto \u00e1 primeira, facilitou moito a tarefa da an\u00e1lise, con m\u00e1quinas robotizadas que realizan este traballo rutineiro con gran rapidez. Tam\u00e9n se automatizaron outros procesos, como os de separaci\u00f3n, s\u00edntese etc. Con respecto \u00e1s segundas, poden conformar unha das grandes revoluci\u00f3ns na industria qu\u00edmica. A pesar dos avances na s\u00edntese org\u00e1nica, a obtenci\u00f3n de compostos biol\u00f3xicos \u00e9 moi complexa e a utilizaci\u00f3n dos m\u00e9todos da enxe\u00f1ar\u00eda xen\u00e9tica pode facilitar moito as cousas e abaratar o prezo dos produtos.\nA biotecnolox\u00eda permitiu recorrer a fontes de materias primas diferentes ao petr\u00f3leo. Estes procesos tam\u00e9n consomen menos enerx\u00eda e permiten unha produci\u00f3n a grande escala. A biotecnolox\u00eda axudou \u00e1 diversificaci\u00f3n dos compostos qu\u00edmicos en diversos campos (farmacia, agricultura, alimentaci\u00f3n). A s\u00edntese biotecnol\u00f3xica pode non s\u00f3 abrir a porta a novos produtos, sen\u00f3n tam\u00e9n a dar m\u00e1is seguridade a outros. As\u00ed, a hormona do crecemento obtida a partir das hip\u00f3fises de cad\u00e1veres provoca risco de contaminaci\u00f3n e adquisici\u00f3n da s\u00edndrome de Creutzfeld-Jakob (enfermidade das vacas tolas), risco que non se d\u00e1 cando a hormona \u00e9 sint\u00e9tica.\nPor outra banda, a obtenci\u00f3n de plantas transx\u00e9nicas, \u00e9 dicir, manipuladas xeneticamente, abre a porta a novas substancias. Desta maneira non s\u00f3 se manipulan microorganismos para obter grandes cantidades de certas substancias, sen\u00f3n que as plantas superiores tam\u00e9n poden proporcionar compostos infrecuentes no medio biol\u00f3xico. C. Somerville e o seu equipo, da universidade do estado de M\u00edchigan, transferiron un xene produtor dun pl\u00e1stico, o polihidroxibutirato, que pos\u00faen alg\u00fans microorganismos, a unha planta superior. As\u00ed p\u00f3dense obter en m\u00e1is cantidade. A planta superior en cuesti\u00f3n \u00e9 unha mostaza, a \"Arabidopsis thaliana\". A planta pode producir uns 100 microgramos de pol\u00edmero por gramo de folla fresca. Sendo tan grande o mercado dos pol\u00edmeros (e m\u00e1is a\u00ednda neste caso, que \u00e9\nbiodegrad\u00e1bel) estes m\u00e9todos biol\u00f3xicos para obter compostos qu\u00edmicos pode abrir grandes perspectivas. Da mesma maneira, os procesos biotecnol\u00f3xicos poden encetar unha grande batalla comercial.\nPor outra parte, os co\u00f1ecementos sobre as ligaz\u00f3ns entre propiedades macrosc\u00f3picas e estrutura molecular por unha banda e na s\u00edntese por outra permiten dese\u00f1ar compostos cunhas propiedades concretas a partir da modificaci\u00f3n de estruturas e de c\u00e1lculos te\u00f3ricos sobre as caracter\u00edsticas que ter\u00e1. Isto d\u00e1 paso ao que se denomina \"enxe\u00f1ar\u00eda molecular\".\nA industria qu\u00edmica \u00e9 unha das actividades que permite anticipar o ciclo econ\u00f3mico. Isto d\u00e9bese \u00e1 posici\u00f3n que ocupa no sistema produtivo, xa que moitos dos seus procesos de transformaci\u00f3n enc\u00f3ntranse no inicio da cadea produtiva doutros sectores industriais. Polo que respecta \u00e1 actividade recente, o per\u00edodo de 1985 a 1988 foi moi favor\u00e1bel para a industria qu\u00edmica no \u00e1mbito internacional. Isto fixo que a actividade investidora aumentase e que se destinase \u00e1 creaci\u00f3n de novas plantas ou \u00e1 ampliaci\u00f3n das xa existentes e, sobre todo, \u00e1 renovaci\u00f3n de equipamentos industriais coa finalidade de mellorar e racionalizar os procesos produtivos, preservar o medio ambiente e favorecer o proceso de aforro enerx\u00e9tico.\nOutro aspecto da industria qu\u00edmica que cada vez adquire m\u00e1is importancia \u00e9 a s\u00faa relaci\u00f3n co medio ambiente. As repercusi\u00f3ns xeradas pola industria qu\u00edmica sobre o medio afectan tanto \u00e1 emisi\u00f3n de contaminantes atmosf\u00e9ricos como aos vertidos de l\u00edquidos.\nOs principais contaminantes atmosf\u00e9ricos xerados pola industria qu\u00edmica son CO2, CO, SO2, NOx, fumes, part\u00edculas e aerosois.\nOs vertidos l\u00edquidos contaminantes son moi espec\u00edficos para cada tipo de industria e proceso particular. Os esforzos para evitar problemas medioambientais incl\u00faen programas para reducir en gran medida as emisi\u00f3ns das plantas de produci\u00f3n e reducir tam\u00e9n a xeraci\u00f3n de residuos. Int\u00e9ntase, pois, redese\u00f1ar produtos e procesos qu\u00edmicos para reducir ao m\u00e1ximo o impacto medioambiental.\nS\u00e9culo XXI.\nNa actualidade os principais proxectos en qu\u00edmica ori\u00e9ntanse cara a:"}
{"id": "191487", "revid": "5863", "url": "https://gl.wikipedia.org/wiki?curid=191487", "title": "Seraf\u00edn Avenda\u00f1o Mart\u00ednez", "text": ""}
{"id": "191488", "revid": "23204", "url": "https://gl.wikipedia.org/wiki?curid=191488", "title": "Lingua xavanesa", "text": "O xavan\u00e9s \u00e9 a lingua que se fala principalmente nas zonas central e oriental da illa de Xava, en Indonesia, empregado aproximadamente por unhas 75\u00a0500\u00a0000 persoas. O xavan\u00e9s pertence \u00e1 familia austronesia; polo tanto, est\u00e1 relacionado co bahasa indonesio e o malaio. Moitos falantes de xavan\u00e9s tam\u00e9n usan bahasa indonesio como lingua oficial e de negocios.\nClasificaci\u00f3n.\nO idioma xavan\u00e9s pertence \u00e1 subrama s\u00fandica da rama malaio-polinesia occidental, a cal \u00e1 s\u00faa vez \u00e9 unha rama da sub-familia malaio-polinesia da familia austronesia. \u00c9 unha lingua pr\u00f3xima ao malaio, ao sondan\u00e9s, ao madur\u00e9s, ao balin\u00e9s e, en menor medida, a varias linguas de Sumatra e Borneo.\nFalantes.\nF\u00f3ra de Indonesia existen grandes comunidades de falantes de xavan\u00e9s en pa\u00edses veci\u00f1os como: Timor Oriental, Malaisia, Singapur, Australia, Taiw\u00e1n e Hong Kong na China. Tam\u00e9n hai comunidades de falantes en Suriname, Nova Caledonia e os Pa\u00edses Baixos.\nO xavan\u00e9s \u00e9 falado na parte central e leste da illa de Xava, as\u00ed como na costa norte de Xava Occidental. En Madura, Bal\u00ed, Lombok e a rexi\u00f3n de Sunda \u00e9 utilizado como lingua literaria. Foi a lingua da corte en Palembang, na provincia de Sumatra do Sur, at\u00e9 que o palacio foi saqueado polos neerlandeses a finais do s\u00e9culo XVIII.\nHistoria.\nO xavan\u00e9s pode ser considerado como unha das linguas cl\u00e1sicas do mundo, cunha vasta literatura que abrangue m\u00e1is de doce s\u00e9culos. Os estudosos dividen a historia da lingua xavanesa en catro etapas diferentes:\nO idioma \u00e9 escrito utilizando a escritura xavanesa (descendente da escritura brahm\u00e1nica da India), a escritura arabo-xavanesa, o alfabeto \u00e1rabe e o alfabeto latino. A\u00ednda que non \u00e9 o idioma oficial de ning\u00fan pa\u00eds, \u00e9 a lingua austronesia con m\u00e1is falantes nativos. \u00c9 falada por aproximadamente 80 mill\u00f3ns de persoas. Polo menos o 45% da poboaci\u00f3n de Indonesia \u00e9 de orixe xavanesa. Por tal raz\u00f3n, o xavan\u00e9s tivo un importante papel no desenvolvemento do indonesio, lingua nacional de Indonesia, un dialecto do malaio.\nDialectos.\nExisten tres grupos principais de dialectos do xavan\u00e9s: o xavan\u00e9s occidental, xavan\u00e9s oriental e xavan\u00e9s central. As diferenzas entre estes grupos dialectais son fundamentalmente a pronunciaci\u00f3n e, en menor medida, o vocabulario. Todos os dialectos xavaneses son m\u00e1is ou menos mutuamente intelixibles.\nA variante de Xava Central, baseada na forma de Surakarta (e tam\u00e9n en certo grao na de Yogyakarta), \u00e9 considerado como o dialecto xavan\u00e9s m\u00e1is \"culto\", polo que o xavan\u00e9s est\u00e1ndar insp\u00edrase neste dialecto. Estas d\u00faas cidades son as sedes dos catro principados xavaneses, herdeiros do Sultanato de Mataram, que unha vez reinou a case totalidade de Xava, como tam\u00e9n f\u00f3ra desta."}
{"id": "191490", "revid": "27249", "url": "https://gl.wikipedia.org/wiki?curid=191490", "title": "Xavan\u00e9s", "text": ""}
{"id": "191491", "revid": "98629", "url": "https://gl.wikipedia.org/wiki?curid=191491", "title": "Linguas formosanas", "text": "As linguas formosanas son un grupo de linguas austronesias faladas polos habitantes aborixes de Taiw\u00e1n. Actualmente s\u00f3 un 2% da poboaci\u00f3n taiwanesa fala algunha destas linguas, polo que se encontran en perigo de extinci\u00f3n.\nAs linguas formosanas consid\u00e9ranse actualmente un grupo parafil\u00e9tico que conforma a base da familia austronesia, e sux\u00edrese que do grupo paiw\u00e1nico se derivaron as linguas malaio-polinesias.\nAs\u00ed pois, p\u00f3dense considerar as linguas formosanas como orixinarias das demais linguas austronesias. A poboaci\u00f3n moderna de orixe chinesa comezou a s\u00faa inmigraci\u00f3n polo 1650, falaban dialectos hakka e min do sur, os cales evolucionaron at\u00e9 converterse no actual taiwan\u00e9s, pertencente \u00e1 familia sino-tibetana.\nFamilia austronesia.\nAs subfamilias austronesias p\u00f3dense considerar formosanas. A seguinte clasificaci\u00f3n segue o establecido pola \"Austronesian Basic Vocabulary Database\" e as subfamilias identif\u00edcanse coas cores do mapa:\nCun 97% de confiabilidade na unidade do grupo.\n (85%)\n O grupo malaio-polinesio e o paiw\u00e1n forman unha unidade cunha confiabilidade do 75%."}
{"id": "191492", "revid": "27249", "url": "https://gl.wikipedia.org/wiki?curid=191492", "title": "Linguas formosianas", "text": ""}
{"id": "191493", "revid": "89787", "url": "https://gl.wikipedia.org/wiki?curid=191493", "title": "Lega Basket Serie A 2010-11", "text": "A tempada 2010-2011 da Lega Basket Serie A foi a 89\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 16 equipos, que se enfrontaron entre si \u00f3 longo de 30 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Montepaschi Siena por 5\u00ba ano seguido, tras vencer \u00f3 Bennet Cant\u00f9 na final.\nEliminatorias polo t\u00edtulo.\nO campi\u00f3n da tempada 2010-11 da Lega Basket Serie A foi o Montepaschi Siena."}
{"id": "191494", "revid": "27249", "url": "https://gl.wikipedia.org/wiki?curid=191494", "title": "Rapidez", "text": ""}
{"id": "191495", "revid": "22570", "url": "https://gl.wikipedia.org/wiki?curid=191495", "title": "Metro por segundo", "text": "O metro por segundo (s\u00edmbolo: m\u00b7s\u207b\u00b9) \u00e9 unha unidade derivada do Sistema Internacional de Unidades tanto para rapidez (escalar) como para o m\u00f3dulo da velocidade (vectorial).\nDef\u00ednese como a distancia (en metros) dividida polo tempo (en segundos).\nEquivalencias.\n1 metro por segundo 1 m\u00b7s\u207b\u00b9 = 1\u00a0m/s = 3,6 km/h \u2248 3,2808 p\u00e9s por segundo \u2248 2,2369 millas por hora"}
{"id": "191496", "revid": "27249", "url": "https://gl.wikipedia.org/wiki?curid=191496", "title": "M/s", "text": ""}
{"id": "191497", "revid": "22570", "url": "https://gl.wikipedia.org/wiki?curid=191497", "title": "Museo Ra\u00ed\u00f1a Sof\u00eda", "text": "O Museo Ra\u00ed\u00f1a Sof\u00eda, oficialmente Museo Nacional Centro de Arte Ra\u00ed\u00f1a Sof\u00eda (en castel\u00e1n: \"Museo Nacional Centro de Arte Reina Sof\u00eda\", MNCARS), \u00e9 o principal museo espa\u00f1ol de arte do s\u00e9culo XX e contempor\u00e1nea, situado en Madrid. Inaugurouse o 10 de setembro de 1992, a partir dos procedentes do extinto Museo Espa\u00f1ol de Arte Contempor\u00e1nea. \u00c9 un organismo aut\u00f3nomo dependente do Ministerio de Cultura.\nNa s\u00faa colecci\u00f3n destaca a obra dos pintores e escultores espa\u00f1ois do s\u00e9culo XX (nacidos a partir de 1881), representados amplamente e con algunhas das s\u00faas mellores obras: Pablo Picasso, Salvador Dal\u00ed ou Joan Mir\u00f3, sen esquecer obras de estilo surrealista (de Francis Picabia, Ren\u00e9 Magritte, Yves Tanguy ou Jean Arp), cubista (Juan Gris, Georges Braque, Robert e Sonia Delaunay ou Fernand L\u00e9ger) e expresionista (Francis Bacon ou Antonio Saura).\n\u00c9 o museo m\u00e1is visitado de Espa\u00f1a, recibindo 3.898.309 persoas no ano 2018, unha cifra que aumenta continuamente dende a s\u00faa apertura. Xunto \u00f3 Museo do Prado e o Museo Thyssen-Bornemisza constit\u00fae o chamado \"Tri\u00e1ngulo de Ouro\" ou \"Tri\u00e1ngulo da Arte\", do que o Ra\u00ed\u00f1a Sof\u00eda se situar\u00eda no v\u00e9rtice sur.\nHistoria.\nEn 1952, un grupo de artistas, encabezados polo arquitecto Jos\u00e9 Luis Fern\u00e1ndez del Amo, promoven a creaci\u00f3n do Museo Espa\u00f1ol de Arte Contempor\u00e1nea (MEAC), para acoller as diferentes tendencias da arte moderna que non cadraban adecuadamente no Museo do Prado. Comezou a funcionar na planta baixa do edificio da Biblioteca Nacional de Madrid con fondos dos s\u00e9culos XIX e XX.\nTrasladouse posteriormente \u00e1 Cidade Universitaria de Madrid, ata que en 1986 se creou o Centro de Arte Ra\u00ed\u00f1a Sof\u00eda, no edificio Sabatini, onde se instalaron os fondos do s\u00e9culo XX. A inauguraci\u00f3n do Centro realizouse o 26 de maio e, dous anos m\u00e1is tarde, o 27 de maio de 1988 converteuse no actual Museo Nacional Centro de Arte Ra\u00ed\u00f1a Sof\u00eda .\nO 10 de setembro de 1992 inaugurouse oficialmente, polos reis de Espa\u00f1a Xo\u00e1n Carlos e Sof\u00eda e comeza a operar como aut\u00e9ntico museo. A inauguraci\u00f3n f\u00edxose coincidir co traslado do \"Guernica\" desde o seu aloxamento anterior, o Cas\u00f3n do Bo Retiro, desde que regresou a Espa\u00f1a en 1981.\nEdificio.\nO edificio principal do museo \u00e9 o antigo Hospital Xeral de Madrid, obra neocl\u00e1sica do s\u00e9culo XVIII. Foi encargado polo rei Carlos III e dese\u00f1ado por Jos\u00e9 de Hermosilla, a\u00ednda que foi o arquitecto Francesco Sabatini quen continuou as obras, polo que toma o nome deste. O proxecto inicial era moito m\u00e1is amplo (chegaba ata a r\u00faa Atocha) pero a morte do rei deixouno inacabado cando non se levaba constru\u00eddo m\u00e1is dun terzo da obra proxectada: a que hoxe \u00e9 a fachada principal \u00e9 unha das fachadas dun patio interior, e tampouco se realizou practicamente nada da ornamentaci\u00f3n exterior, o que explica o seu aspecto severo e nu.\nEn 1788 comezou a ser utilizado como hospital e foi obxecto de diferentes obras de restauraci\u00f3n e ampliaci\u00f3n. Perdida a s\u00faa funci\u00f3n orixinal en 1965, cando ese uso pasou a ser desenvolvido pola Cidade Sanitaria Provincial, caeu en desuso e foi estrag\u00e1ndose co paso dos anos, chegando a pensarse na s\u00faa demolici\u00f3n. Salvouse grazas a ser declarado edificio protexido en 1977 .\nA restauraci\u00f3n do edificio comezou en 1980, cando Antonio Fern\u00e1ndez Alba o remodelou para usos expositivos. En 1986 foi destinado a aloxar o Centro de Arte Ra\u00ed\u00f1a Sof\u00eda, que comezou a organizar exposici\u00f3ns temporais nas s\u00faas plantas baixa e primeira. En 1988 realiz\u00e1ronse novas obras de remodelaci\u00f3n dirixidas \u00e1 s\u00faa conversi\u00f3n en museo, da man de Jos\u00e9 Luis \u00cd\u00f1iguez de Onzo\u00f1o e Antonio V\u00e1zquez de Castro, que transformaron en praza p\u00fablica o espazo inicialmente reservado a patio interior, o que conseguiu unha maior visibilidade \u00f3 museo. C\u00f3mpre destacar entre estas obras as torres de ascensores de vidro e aceiro na fachada, en cuxo dese\u00f1o participou o arquitecto brit\u00e1nico Ian Ritchie. Hoxe, estas torres son un signo de identidade do Ra\u00ed\u00f1a Sof\u00eda.\nPronto se comprobou que as instalaci\u00f3ns do museo resultaban insuficientes para os fondos da colecci\u00f3n e mailas m\u00faltiples actividades que se desenvolv\u00edan, o que fixo necesario emprender obras de ampliaci\u00f3n. Estas inici\u00e1ronse en decembro de 2001, sobre o dese\u00f1o do arquitecto franc\u00e9s Jean Nouvel. O novo edificio, que toma o nome deste arquitecto, inaugurouse o 26 de setembro de 2005, ten unha planta en forma de tri\u00e1ngulo truncado, cun amplo patio central baixo unha cuberta de cor vermella, quizais o seu elemento m\u00e1is caracter\u00edstico. Esta ampliaci\u00f3n representou un aumento da superficie \u00fatil do museo do 60%, desde os 51.297 m2 cos que contaba ata os 84.048 m2 actuais.\nO edificio Nouvel pretende completar e expandir o edificio Sabatini, verdadeiro protagonista do museo. Con\u00e9ctase con el e ach\u00e9galle amplos espazos expositivos, biblioteca, oficinas e dous auditorios.\nA maiores dos edificios citados, o museo Ra\u00ed\u00f1a Sof\u00eda conta con outras d\u00faas sedes expositivas, \u00e1mbalas d\u00faas no Parque do Retiro. Unha \u00e9 o Palacio de Cristal, constru\u00eddo por Ricardo Vel\u00e1zquez Bosco en 1887 como invernadoiro dentro da Exposici\u00f3n de Flora das Illas Filipinas.\nA outra \u00e9 o Palacio de Vel\u00e1zquez, constru\u00eddo en 1883 como pavill\u00f3n principal da Exposici\u00f3n Internacional de Miner\u00eda, Artes Metal\u00farxicas, Cer\u00e1mica, Cristaler\u00eda e Augas Minerais. Este edificio pechou en 2005 para ser sometido a profundas reformas, e abriu de novo as portas en 2010.\nColecci\u00f3n.\nTrala reordenaci\u00f3n ditada en 1995 sobre os fondos dos museos do Prado e o Ra\u00ed\u00f1a Sof\u00eda na que se marca o l\u00edmite cronol\u00f3xico nos artistas nacidos no anos 1881 (ano de nacemento de Picasso), a colecci\u00f3n de arte do Ra\u00ed\u00f1a Sof\u00eda estrut\u00farase como unha prolongaci\u00f3n da do Museo do Prado, con obras creadas nos s\u00e9culos XX e XXI. En realidade, ese linde non sempre se respectou e xa no mesmo Real Decreto se estableceu unha excepci\u00f3n para 31 artistas nacidos antes desa data.\nEn 2008, os fondos do museo ascend\u00edan a cerca de 16.200 obras, entre as que se contan uns 4.000 cadros, m\u00e1is de 1.400 esculturas, cerca de 3.000 debuxos, m\u00e1is de 2.600 fotograf\u00edas, uns 80 v\u00eddeos e m\u00e1is de 100 obras de artes decorativas e 30 de arquitectura. Por raz\u00f3ns de espazo, nesas datas tan s\u00f3 se pod\u00eda expo\u00f1er \u00f3 p\u00fablico \u00f3 redor dun 2% dos fondos .\nCronoloxicamente, a colecci\u00f3n comeza con obras de autores do cambio de s\u00e9culo (XIX-XX): Ram\u00f3n Casas, Anglada Camarasa, Romero de Torres, Ignacio Zuloaga, Isidro Nonell, Joaqu\u00edn Mir, Mar\u00eda Blanchard, Julio Gonz\u00e1lez, Jos\u00e9 Guti\u00e9rrez Solana e Juan Gris .\nAs colecci\u00f3ns de Pablo Picasso e Salvador Dal\u00ed son especialmente significativas, inclu\u00edndo o \"Guernica\" e t\u00f3dolos debuxos preparatorios e os proscriptos. Outras obras destacables de Picaso no Museo son \"Muller en azul\" (1901) ou tres grandes lenzos sobre o tema \"O pintor e a modelo\" (1963), as\u00ed como diversas esculturas, como \"Muller no xard\u00edn\", \"O home do a\u00f1o\" e \"A dama oferente\" (1933) .\nDas obras de Dal\u00ed destacan \"Retrato de Luis Bu\u00f1uel\", \"Figura nunha vent\u00e1\" (1925) e \"O gran masturbador\" (1929) .\nFinalmente, de Mir\u00f3 exp\u00f3\u00f1ense \"A casa da palmeira\" (1918) , \"Muller e can diante da l\u00faa\" (1936) e \"O sorriso de \u00e1s flameantes\" (1953).\nOs principais artistas correspondentes a mediados do s\u00e9culo XX representados no museo son Pablo Gargallo, Pancho Coss\u00edo, Francisco Bores, Benjam\u00edn Palencia, Maruja Mallo, Alberto S\u00e1nchez, \u00d3scar Dom\u00ednguez, Jos\u00e9 de Togores, \u00c1ngeles Santos Torroella, Joaqu\u00edn Sunyer ou Joan Pon\u00e7.\nEntre os artistas abstractos de mediados do XX est\u00e1n Jorge Oteiza e Eduardo Chillida, as\u00ed como Pablo Palazuelo, Pablo Serrano, Antoni T\u00e0pies, Manuel Millares, Lucio Mu\u00f1oz, Luis Feito, Rafael Canogar, Jos\u00e9 Guerrero, Esteban Vicente, Eusebio Sempere, Equipo 57 ou Gustavo Torner.\nPosteriores \u00f3s citados, outros artistas presentes no museo son o Equipo Cr\u00f3nica, Luis Gordillo, Eduardo Arroyo, Guillermo P\u00e9rez Villalta ou Ouka Leele, as\u00ed como o pintor e escultor hiperrealista Antonio L\u00f3pez.\nEvidentemente, ademais dos autores espa\u00f1ois relacionados anteriormente, o museo tam\u00e9n pos\u00fae numerosas obras de artistas do resto do mundo, como George Grosz, Kandinsky, Georges Braque, Fernand L\u00e9ger, Jacques Lipchitz, Robert Delaunay, Alexander Calder, Francis Picabia, Ren\u00e9 Magritte, Yves Tanguy, Man Ray, Jean Arp, Paul Klee, Jean Tinguely, Max Ernst, Roberto Matta, Henry Moore, Mark Rothko, Roy Lichtenstein, Cy Twombly, Jean Dubuffet, Christo etc.\nA biblioteca do Museo \u00e9 de acceso libre e especializada en arte, cuns fondos superiores a 100.000 libros, 3.500 gravaci\u00f3ns sonoras e cerca de 1.000 v\u00eddeos.\nAutores galegos no Reina Sof\u00eda.\nGalegos con obra no Reina Sof\u00eda son Xo\u00e1n Anleo, Jos\u00e9 Frau Ruiz, Ant\u00f3n Pati\u00f1o P\u00e9rez, Menchu Lamas, Francisco Leiro, Xurxo Lobato, Maruja Mallo, Manuel Mampaso, Carme Nogueira, Amando de Ossorio, Reimundo Pati\u00f1o, Rub\u00e9n Ramos Balsa, Arturo Souto Feijoo e Manuel Vilari\u00f1o."}
{"id": "191498", "revid": "89787", "url": "https://gl.wikipedia.org/wiki?curid=191498", "title": "Lega Basket Serie A 2008-09", "text": "A tempada 2008-2009 da Lega Basket Serie A foi a 87\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 16 equipos, que se enfrontaron entre si \u00f3 longo de 30 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Montepaschi Siena por 3\u00ba ano seguido, tras vencer \u00f3 Armani Jeans Milano na final.\nEliminatorias polo t\u00edtulo.\nO campi\u00f3n da tempada 2008-09 da Lega Basket Serie A foi o Montepaschi Siena."}
{"id": "191499", "revid": "89787", "url": "https://gl.wikipedia.org/wiki?curid=191499", "title": "Lega Basket Serie A 2007-08", "text": "A tempada 2007-2008 da Lega Basket Serie A foi a 86\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 18 equipos, que se enfrontaron entre si \u00f3 longo de 34 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Montepaschi Siena por 2\u00ba ano seguido, tras vencer \u00f3 Lottomatica Roma na final.\nT\u00e1boa \u00f3 final da tempada regular.\n\"* \u00d3 Legea Scafati f\u00f3ronlle descontados 7 puntos.\"\nEliminatorias polo t\u00edtulo.\nO campi\u00f3n da tempada 2007-08 da Lega Basket Serie A foi o Montepaschi Siena."}
{"id": "191500", "revid": "22570", "url": "https://gl.wikipedia.org/wiki?curid=191500", "title": "Quilovatio hora", "text": "O quilovatio-hora, simbolizado kWh, \u00e9 unha unidade de enerx\u00eda. Equivale \u00e1 enerx\u00eda correspondente a unha potencia dun quilovatio\u00a0(kW) durante unha hora, que corresponde a 3,6\u00a0mill\u00f3ns de joules.\nO quilovatio hora \u00fasase xeralmente para a facturaci\u00f3n da enerx\u00eda el\u00e9ctrica, dado que \u00e9 m\u00e1is pr\u00e1ctico de utilizar que a unidade de enerx\u00eda do Sistema Internacional de Unidades, o joule, o cal corresponde a un vatio por segundo (W\u00b7s), que sendo como \u00e9 unha unidade pequena, obrigar\u00eda a empregar cifras grandes.\nEquivalencias.\nAlg\u00fans m\u00faltiplos son: \n1 kWh \u2248 3412 BTU \u2248 a enerx\u00eda t\u00e9rmica producida por 0.1 Nm3 (metro c\u00fabico en condici\u00f3ns normais) de gas natural.\nOs aparatos el\u00e9ctricos cando est\u00e1n funcionando xeran un consumo de enerx\u00eda el\u00e9ctrica en funci\u00f3n da potencia que te\u00f1an e do tempo que estean en funcionamento.\nO c\u00e1lculo do consumo el\u00e9ctrico en kWh dos contadores, real\u00edzase multiplicando a potencia utilizada polas horas de funcionamento."}
{"id": "191501", "revid": "89787", "url": "https://gl.wikipedia.org/wiki?curid=191501", "title": "Lega Basket Serie A 2006-07", "text": "A tempada 2006-2007 da Lega Basket Serie A foi a 85\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 18 equipos, que se enfrontaron entre si \u00f3 longo de 34 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Montepaschi Siena por 2\u00aa vez na s\u00faa historia, tras vencer \u00f3 VidiVici Bologna na final.\nT\u00e1boa \u00f3 final da tempada regular.\n\"* Treviso foi penalizado con 12 puntos e Livorno con 2.\"\nEliminatorias polo t\u00edtulo.\nO campi\u00f3n da tempada 2006-07 da Lega Basket Serie A foi o Montepaschi Siena."}
{"id": "191502", "revid": "27249", "url": "https://gl.wikipedia.org/wiki?curid=191502", "title": "Electr\u00f3n voltio", "text": ""}
{"id": "191503", "revid": "27249", "url": "https://gl.wikipedia.org/wiki?curid=191503", "title": "KWh", "text": ""}
{"id": "191506", "revid": "89787", "url": "https://gl.wikipedia.org/wiki?curid=191506", "title": "Amino\u00e1cido glicox\u00e9nico", "text": "Un amino\u00e1cido glicox\u00e9nico \u00e9 un amino\u00e1cido que pode converterse en glicosa seguindo a v\u00eda metab\u00f3lica da gliconeox\u00e9nese. O termo contraponse a amino\u00e1cido cetox\u00e9nico, que se aplica a aqueles que se poden transformar en corpos cet\u00f3nicos, a\u00ednda que hai amino\u00e1cidos que poden ser tanto glicox\u00e9nicos coma cetox\u00e9nicos.\nDegradaci\u00f3n dos amino\u00e1cidos.\nDurante a degradaci\u00f3n oxidativa dos amino\u00e1cidos estes perden os seus grupos amino (que acaban no ciclo da urea) e os seus esqueletos carbonados restantes orixinan acetil-CoA, acetoacetil-CoA, piruvato ou mol\u00e9culas do ciclo de Krebs , e alg\u00fans carbonos p\u00e9rdense en descarboxilaci\u00f3ns como CO2. A produci\u00f3n de glicosa a partir de amino\u00e1cidos implica que estes se deben converter primeiro en piruvato ou en \u00e1cidos e ceto\u00e1cidos do ciclo de Krebs, tales como o alfa-cetoglutarato, succinato e oxalacetato, os cales entran na gliconeox\u00e9nese. Isto sucede no f\u00edgado e riles. A glicosa formada pode ser despois oxidada na respiraci\u00f3n celular, e, deste modo, os amino\u00e1cidos poden contribu\u00edr \u00e1 produci\u00f3n de enerx\u00eda en forma de ATP. Normalmente os amino\u00e1cidos son reutilizados para a s\u00edntese de prote\u00ednas ou de certos metabolitos, e s\u00f3 raramente entran nesta v\u00eda, pero o proceso vese incrementado cando hai un exceso de amino\u00e1cidos ou durante a catab\u00f3lise que se produce durante os per\u00edodos de xex\u00fan ou en \u00e9pocas de fame.\nDegradaci\u00f3n dos amino\u00e1cidos glicox\u00e9nicos.\nComo se observa na figura do inicio da p\u00e1xina, os amino\u00e1cidos glicox\u00e9nicos poden orixinar piruvato ou mol\u00e9culas do ciclo de Krebs, que se poden utilizar para sintetizar glicosa. Poden darse os seguintes casos:\nAmino\u00e1cidos glicox\u00e9nicos.\nNos seres humanos os amino\u00e1cidos exclusivamente glicox\u00e9nicos son os seguintes:\nAos anteriores hai que engadir outros, que poden ser tanto glicox\u00e9nicos coma cetox\u00e9nicos, e que son:\nS\u00f3 a leucina e lisina non son glicox\u00e9nicos, sen\u00f3n cetox\u00e9nicos."}
{"id": "191507", "revid": "1822", "url": "https://gl.wikipedia.org/wiki?curid=191507", "title": "Museo Nacional Centro de Arte Ra\u00ed\u00f1a Sof\u00eda", "text": ""}
{"id": "191508", "revid": "89787", "url": "https://gl.wikipedia.org/wiki?curid=191508", "title": "Gumersindo Placer", "text": "Frei Gumersindo Placer L\u00f3pez, nado en Pontedeume o 23 de decembro de 1904 e finado en Madrid o 18 de xullo de 1993, foi un sacerdote e escritor galego.\nTraxectoria.\nAos trece anos ingresou no convento dos mercedarios de Poio. Ordenado sacerdote en 1928, exerceu como profesor de humanidades e catequista no Mosteiro de Poio, desde onde colaborou na revista \"Logos\". Posteriormente exerceu a docencia en Herencia (provincia de Cidade Real) e Ferrol. Participou na fundaci\u00f3n das revistas \"Estudios\" e \"La Merced\".\nFoi elixido membro non numerario da Real Academia Galega en 1940. En outubro de 1943 ingresa como capel\u00e1n de prisi\u00f3ns, estando destinado como tal en Carabanchel e Pontevedra.\nEn 1977 foi nomeado fillo adoptivo de Pontedeume e d\u00e9uselle o seu nome a unha r\u00faa da vila.\nObras.\nPrologou e escolmou o podemario \"Do mar e da terra\" de Francisco Mar\u00eda de la Iglesia."}
{"id": "191509", "revid": "89787", "url": "https://gl.wikipedia.org/wiki?curid=191509", "title": "Lega Basket Serie A 2005-06", "text": "A tempada 2005-2006 da Lega Basket Serie A foi a 84\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 18 equipos, que se enfrontaron entre si \u00f3 longo de 34 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Benetton Treviso por 5\u00aa vez na s\u00faa historia, tras vencer \u00f3 Climamio Bologna na final.\nEliminatorias polo t\u00edtulo.\nO campi\u00f3n da tempada 2005-06 da Lega Basket Serie A foi o Benetton Treviso."}
{"id": "191510", "revid": "98629", "url": "https://gl.wikipedia.org/wiki?curid=191510", "title": "Lega Basket Serie A 2004-05", "text": "A tempada 2004-2005 da Lega Basket Serie A foi a 83\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 18 equipos, que se enfrontaron entre si \u00f3 longo de 34 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Climamio Bologna por 2\u00aa vez na s\u00faa historia, tras vencer \u00f3 Armani Jeans Milano na final.\nEliminatorias polo t\u00edtulo.\nO campi\u00f3n da tempada 2004-05 da Lega Basket Serie A foi o Climamio Bologna."}
{"id": "191511", "revid": "23204", "url": "https://gl.wikipedia.org/wiki?curid=191511", "title": "Lindsey Stirling", "text": "Lindsey Stirling, nada en Santa Ana, no condado californiano de Orange, o 21 de setembro de 1986, \u00e9 unha violinista estadounidense. En 2010 competiu na quinta edici\u00f3n do programa \"America's Got Talent\"."}
{"id": "191512", "revid": "6939", "url": "https://gl.wikipedia.org/wiki?curid=191512", "title": "Museo Reina Sof\u00eda", "text": ""}
{"id": "191513", "revid": "6939", "url": "https://gl.wikipedia.org/wiki?curid=191513", "title": "Museo Nacional Centro de Arte Reina Sof\u00eda", "text": ""}
{"id": "191514", "revid": "109933", "url": "https://gl.wikipedia.org/wiki?curid=191514", "title": "Euroliga 2005-06", "text": "A Euroliga 2005-06 foi a sexta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e nove. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Tau Cer\u00e1mica e o Winterthur FC Barcelona espa\u00f1ois e o CSKA Moscova ruso disputaronse o t\u00edtulo na Final Four, nesta edici\u00f3n disputada no Sazka Arena de Praga, capital da Rep\u00fablica Checa. A final disput\u00e1rona o Maccabi Elite de Tel Aviv, e o CSKA de Moscova. Finalmente proclamouse campi\u00f3n o equipo ruso tras vencer por tan s\u00f3 catro puntos de diferenza, 73 o 69, o que supuxo o seu quinto campionato at\u00e9 esta edici\u00f3n."}
{"id": "191515", "revid": "89787", "url": "https://gl.wikipedia.org/wiki?curid=191515", "title": "English Baroque Soloists", "text": "Os English Baroque Soloists (en galego, Solistas Barrocos Ingleses, e abreviado EBS) son unha orquestra de c\u00e1mara inglesa creada en 1978 polo director de orquestra ingl\u00e9s Sir John Eliot Gardiner. Esta orquestra toca instrumentos de \u00e9poca e o seu repertorio abrangue dende os primeiros compositores barrocos ata o per\u00edodo cl\u00e1sico.\nEn 1982 creou co Monteverdi Choir a \u00f3pera \"les Bor\u00e9ades\" de Rameau. No ano 2000, con motivo do 250 aniversario da morte de Johann Sebastian Bach, a orquestra interpretou a integral das cantatas de Bach. As gravaci\u00f3ns foron lanzadas polo propio selo de Sir John Eliot Gardiner Soli Deo Gloria.\nA orquestra ten gravado sobre todo co selo Archiv Produktion e Philips Classics. Soli Deo Gloria \u00e9 un novo selo discogr\u00e1fico creado por John Eliot Gardiner, asociado co Monteverdi Choir e os English Baroque Soloists adicado \u00e1s gravaci\u00f3ns realizadas durante a Bach Cantata Pilgrimage."}
{"id": "191517", "revid": "89787", "url": "https://gl.wikipedia.org/wiki?curid=191517", "title": "RT\u00c9 National Symphony Orchestra", "text": "A RT\u00c9 National Symphony Orchestra (en galego Orquestra Sinf\u00f3nica Nacional da RT\u00c9), anteriormente co\u00f1ecida como The National Symphony Orchestra of Ireland e RT\u00c9 Symphony Orchestra (Orquestra Sinf\u00f3nica Nacional de Irlanda e Orquestra Sinf\u00f3nica da RT\u00c9), \u00e9 unha orquestra sinf\u00f3nica fundada en 1948 e con sede na cidade de Dubl\u00edn (Irlanda). Como un dos RT\u00c9 Performing Groups, a RT\u00c9 National Symphony Orchestra actualmente ofrece unha tempada de 33 concertos (nas noites dos venres de setembro a maio e retransmitidos en directo pola RT\u00c9 lyric fm). Dende o 2005, a orquestra ofrece o programa \"The Symphony Sessions\" na canle RT\u00c9 One. A orquestra participa na tempada l\u00edrica de Dubl\u00edn e no festival de Wexford."}
{"id": "191519", "revid": "5132", "url": "https://gl.wikipedia.org/wiki?curid=191519", "title": "Cibona VIP", "text": ""}
{"id": "191521", "revid": "12452", "url": "https://gl.wikipedia.org/wiki?curid=191521", "title": "GHP Bamberg", "text": ""}
{"id": "191522", "revid": "98629", "url": "https://gl.wikipedia.org/wiki?curid=191522", "title": "Lega Basket Serie A 2003-04", "text": "A tempada 2003-2004 da Lega Basket Serie A foi a 82\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 18 equipos, que se enfrontaron entre si \u00f3 longo de 34 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Montepaschi Siena por 1\u00aa vez na s\u00faa historia, tras vencer \u00f3 Skipper Bologna na final.\nEliminatorias polo t\u00edtulo.\nO campi\u00f3n da tempada 2003-04 da Lega Basket Serie A foi o Montepaschi Siena."}
{"id": "191523", "revid": "109933", "url": "https://gl.wikipedia.org/wiki?curid=191523", "title": "Euroliga 2004-05", "text": "A Euroliga 2004-05 foi a quinta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e oito. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Panathinaikos grego, o CSKA Moscova ruso e o Tau Cer\u00e1mica espa\u00f1ol disputaronse o t\u00edtulo na Final Four, nesta edici\u00f3n xogada no Olimpiyskiy de Moscova, capital de Rusia. A final disput\u00e1rona o Maccabi Elite de Tel Aviv, e o Tau Cer\u00e1mica de Vitoria. Finalmente proclamouse campi\u00f3n o equipo israel\u00ed tras vencer por doce puntos de diferenza, 90 o 78, o que supuxo o seu quinto campionato at\u00e9 esta edici\u00f3n."}
{"id": "191524", "revid": "5132", "url": "https://gl.wikipedia.org/wiki?curid=191524", "title": "Asvel Basket", "text": ""}
{"id": "191525", "revid": "5132", "url": "https://gl.wikipedia.org/wiki?curid=191525", "title": "SIG Strasbourg", "text": "O Strasbourg Illkirch-Graffenstaden Basket, m\u00e1is co\u00f1ecido como SIG ou simplemente Strasbourg, \u00e9 un club profesional de baloncesto franc\u00e9s con sede na cidade de Estrasburgo, na rexi\u00f3n da Alsacia. Actualmente xoga na Ligue Nationale de Basket Pro A, a m\u00e1xima categor\u00eda do baloncesto galo, e na Euroliga. No ano 2005 o club ga\u00f1ou o seu primeiro campionato de liga. O club xoga os seus partido como local no Rh\u00e9nus Sport, un pavill\u00f3n con capacidade para 6\u00a0166 espectadores.\nHistoria.\nO sociedade polideportiva Illkirch-Graffenstaden foi fundada en 1928, creando unha secci\u00f3n de baloncesto en 1929. Case unha d\u00e9cada despois, en 1938, o club chegou \u00e1 Division d\u2019Excellence da FFBB (actual Pro A), descendendo en 1949 e non regresando at\u00e9 1961. Durante moitos anos o club dominador da Alsacia foi o Foyer Alsacien Mulhouse, sete veces campi\u00f3n de Francia, desaparecido da elite en 1960. As\u00ed pois, a partir desa d\u00e9cada dous clubs de Estrasburgo son os que animan o baloncesto rexional: o AS Strasbourg e a Sportive Illkirch Graffenstaden. Por\u00e9n, ser\u00eda este \u00faltimo o que finalmente chegar\u00eda ao \u00e9xito. Despois de d\u00e9cadas de ascensos e descensos intermitentes entre a Nationale I e II (terceira e cuarta categor\u00eda), o SIG chega finalmente \u00e1 Pro A en 1994, chegando ese mesmo ano \u00e1 final da Copa de Francia, onde se enfrontar\u00eda ao Limoges CSP, actual campi\u00f3n da Euroliga. O encontro saldase cunha derrota por 66 a 83. Ao ano seguinte o club participa na Copa Kora\u0107, a\u00ednda que o progreso se det\u00e9n, descendendo de novo o club en 1998. Por\u00e9n, non tardar\u00eda en volver \u00e1 elite para a temporada 1999\u221200.\nA partir da temporada 2004\u201305 chega ao club o adestrador \u00c9ric Girard, co que o club consegue acadar o terceiro posto na fase regular. Despois, nos playo-offs polo t\u00edtulo o club consegue chegar \u00e1 final vencendo onde vence aos seus tradicionais rivais, o SLUC Nancy, por 72 a 68. Debido ao t\u00edtulo conseguido, o Strasbourg xoga ao ano seguinte na Euroliga, onde cae na fase de grupos tras ga\u00f1ar 3 partidos de 11: 84\u201376 ao TAU Cer\u00e1mica, 90\u201382 \u00e1 Union Olimpija e 70\u201366 ao AEK Atenas, os tres como local. Despois de varios anos lonxe da elite, o equipo revive coa chegada ao banco en 2012 de Vincent Collet, con quen chegan durante tres anos consecutivos \u00e1 final da liga, mais sen \u00e9xito. No ano 2015, pese a perder na final da Liga conseguen ga\u00f1ar a Copa de Francia.\nPalmar\u00e9s.\nLiga de Francia\nCopa de Francia\nLeaders Cup \nMatch des Champions \nSegunda Divisi\u00f3n de Francia\nHist\u00f3ricos.\nXogadores.\nPara aparecer na seguinte selecci\u00f3n o xogador debe ter:"}
{"id": "191526", "revid": "17467", "url": "https://gl.wikipedia.org/wiki?curid=191526", "title": "Strasbourg Illkirch-Graffenstaden Basket", "text": ""}
{"id": "191527", "revid": "17467", "url": "https://gl.wikipedia.org/wiki?curid=191527", "title": "Estrasburgo IG", "text": ""}
{"id": "191528", "revid": "89787", "url": "https://gl.wikipedia.org/wiki?curid=191528", "title": "Amino\u00e1cido cetox\u00e9nico", "text": "Un amino\u00e1cido cetox\u00e9nico \u00e9 un amino\u00e1cido que pode converterse en corpos cet\u00f3nicos. O termo cetox\u00e9nico aqu\u00ed contraponse co termo amino\u00e1cido glicox\u00e9nico , que designa aos amino\u00e1cidos que se poden converter en glicosa, a\u00ednda que hai amino\u00e1cidos que poden ser tanto cetox\u00e9nicos coma glicox\u00e9nicos. Os amino\u00e1cidos cetox\u00e9nicos non poden converterse en glicosa, porque en \u00faltimo extremo os carbonos dos corpos cet\u00f3nicos entran no ciclo de Krebs como acetil-CoA e p\u00e9rdense como CO2.\nO acetil-CoA \u00e9 a mol\u00e9cula b\u00e1sica necesaria para producir corpos cet\u00f3nicos (cetox\u00e9nese), como son o acetoacetil-CoA, a acetona ou o beta-hidroxibutirato (este \u00faltimo non \u00e9 tecnicamente un verdadeiro corpo cet\u00f3nico segundo a nomenclatura da IUPAC). A maior\u00eda do acetil-CoA procede dos \u00e1cidos graxos, pero tam\u00e9n se pode orixinar a partir de amino\u00e1cidos. Un exceso de corpos cet\u00f3nicos orixina cetose e cetoacidose.\nA capacidade que te\u00f1en os amino\u00e1cidos cetox\u00e9nicos de formar corpos cet\u00f3nicos ponse claramente de manifesto na diabetes mellitus mal tratada, doenza na que se forman no f\u00edgado gran cantidade de corpos cet\u00f3nicos, que proceden principalmente dos \u00e1cidos graxos, pero tam\u00e9n, en parte, dos amino\u00e1cidos cetox\u00e9nicos .\nDegradaci\u00f3n dos amino\u00e1cidos cetox\u00e9nicos.\nPara que se formen corpos cet\u00f3nicos os esqueletos carbonados dos amino\u00e1cidos, na s\u00faa degradaci\u00f3n oxidativa, deben orixinar acetoacetil-CoA ou acetil-CoA, entanto que o grupo amino ser\u00e1 eliminado no ciclo da urea . S\u00f3 en caso de que se formase piruvato ou intermediarios do ciclo de Krebs, poder\u00eda entrarse na v\u00eda glicox\u00e9nica. Os produtos que orixinan os amino\u00e1cidos cetox\u00e9nicos poden verse na figura e son os seguintes:\n\u00c1 parte disto, hai que dicir que alg\u00fans dos amino\u00e1cidos glicox\u00e9nicos que poden converterse en piruvato (treonina, serina, glicina, alanina e ciste\u00edna), especialmente a alanina, ciste\u00edna e serina, poden potencialmente formar acetoacetil-CoA, xa que o piruvato que orixinan descarbox\u00edlase dando lugar a acetil-CoA e este forma despois acetoacetil-CoA, e isto sucede principalmente en estados patol\u00f3xicos como a diabetes melllitus .\nAmino\u00e1cidos cetox\u00e9nicos.\nNos seres humanos s\u00f3 hai dous amino\u00e1cidos exclusivamente cetox\u00e9nicos:\nEntre os amino\u00e1cidos proteinox\u00e9nicos hai outros cinco que son cetox\u00e9nicos e glicox\u00e9nicos \u00e1 vez:"}
{"id": "191529", "revid": "17467", "url": "https://gl.wikipedia.org/wiki?curid=191529", "title": "Strasbourg SIG", "text": ""}
{"id": "191530", "revid": "17467", "url": "https://gl.wikipedia.org/wiki?curid=191530", "title": "Strasbourg Illkirch Graffenstaden Basket", "text": ""}
{"id": "191532", "revid": "98629", "url": "https://gl.wikipedia.org/wiki?curid=191532", "title": "A1 Ethniki 2010-11", "text": "A tempada 2010-2011 da A1 Ethniki foi a 71\u00aa edici\u00f3n da m\u00e1xima competici\u00f3n de baloncesto en Grecia. A competici\u00f3n contou con 14 equipos, que se enfrontaron entre si \u00f3 longo de 26 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Panathinaikos BC por 32\u00aa ocasi\u00f3n, tras vencer \u00f3 Olympiacos BC na final.\nEliminatorias polo t\u00edtulo.\nO campi\u00f3n da tempada 2010-11 da A1 Ethniki foi o Panathinaikos BC."}
{"id": "191533", "revid": "45576", "url": "https://gl.wikipedia.org/wiki?curid=191533", "title": "Cosworth", "text": "Cosworth \u00e9 unha compa\u00f1\u00eda inglesa de enxe\u00f1er\u00eda automotriz, fundada en Londres en 1958, especializada na fabricaci\u00f3n de motores para carreiras automobil\u00edsticas. Cunha longa e exitosa historia na F\u00f3rmula 1 finalizada temporalmente en , en volve a fornecer os seus motores \u00e1s novas escuder\u00edas de F1, continuando as\u00ed a s\u00faa hist\u00f3rica participaci\u00f3n na categor\u00eda ra\u00ed\u00f1a. Tam\u00e9n proporciona motores para moitas categor\u00edas do deporte motor, inclu\u00edndo Champ Car e o Campionato Mundial de Rally.\nHistoria corporativa.\nA compa\u00f1\u00eda foi fundada nun pequeno taller en Londres en 1958 por Mike Costin e Keith Duckworth, de cuxos apelidos procede o nome (COStin\" e \"DuckWORTH), como un construtor brit\u00e1nico de motores de competici\u00f3n. En 1964 mudouse a Northampton, Inglaterra, onde a\u00ednda ten a s\u00faa sede. En 1977 estableceu en Norteam\u00e9rica unha segunda instalaci\u00f3n con sede en Torrance (California). A pesar de ser unha compa\u00f1\u00eda independente, foi apoiada moitos anos por Ford e moitos dos seus motores est\u00e1n etiquetados como Ford.\nA compa\u00f1\u00eda pasou por varios propietarios. United Engineering Industries (UEI) adquiriuna en 1980, logo UEI foi adquirida por Carlton Communications en 1988. Vickers comprou Cosworth en 1990 e en 1998 vendeuna ao grupo Volkswagen. Volkswagen dividiu a Cosworth en d\u00faas compa\u00f1\u00edas: Cosworth Racing e Cosworth Technology.\nCosworth Technology (CT) ofreceu consultor\u00eda en desenvolvemento de tren de transmisi\u00f3n e o seu patentado proceso de fundici\u00f3n de aluminio \u00e9 usado por varios fabricantes, inclu\u00edndo Audi e Aston Martin. En decembro de 2004 Mahle comprou CT a Volkswagen e renomeouna como \"Mahle Powertrain\".\nEn 1998 Ford adquiriu a Volkswagen, a Cosworth Racing que fixera moitos motores de carreiras para eles. En setembro de 2004 Ford anunciou que pu\u00f1a en venda Cosworth Racing xunto co equipo Jaguar Racing de F\u00f3rmula 1 e o 15 de novembro do mesmo ano concretou a venda aos donos da Champ Car World Series, Gerald Forsythe e Kevin Kalkhoven, quen a renomearon como Cosworth.\nEn 2006 dous equipos de F\u00f3rmula 1 usaron motores Cosworth: o equipo WilliamsF1 utilizou motores Cosworth V8 e a Scuderia Toro Rosso usou un motor V10 limitado en revoluci\u00f3ns baseado na especificaci\u00f3n de motores de 2005. O final da tempada marcou un final temporal da notable asociaci\u00f3n de Cosworth coa F\u00f3rmula 1, xa que ning\u00fan equipo correu con motores Cosworth en 2007. Logo de 3 anos sen fornecer motores \u00e1 F\u00f3rmula 1, en regresa ao grande fornecendo motores a 3 escuadras, Williams, Hispania Racing F1 Team e Virgin Racing.\nActualmente tam\u00e9n a nova marca rusa de coches de luxo \"marussia\" integra nos seus coches motores Cosworth.\nMotores.\nAsociaci\u00f3n con Ford.\nCosworth tivo unha longa relaci\u00f3n con Ford, que empezou cando Cosworth empezou a constru\u00edr motores de carreiras en 1959. Estes eran versi\u00f3ns modificadas do motor Ford Kent de 1000 cc para F\u00f3rmula Junior. Cosworth iniciou a s\u00faa asociaci\u00f3n con Lotus Cars modificando o Kent ata 1.340 cc para o Lotus 7. En 1963 desenvolveron unidades de 1.5 l e 1.6 l para F\u00f3rmula B e autos Sport de carreiras, as\u00ed como para impulsar o Lotus Cortina. A evoluci\u00f3n final do Cosworth-Kent foi o MAE de 1965, cando novas regras entraron en vigor en F\u00f3rmula 3 permitindo motores de 1000 cc. O dominio deste motor foi absoluto mentres durou a regulamentaci\u00f3n de 1000 cc. Tan exitoso foi que Cosworth tivo dificultades para fornecer a demanda, polo que o MAE foi principalmente vendido como \"kit\".\nUn ano despois foi presentado o SCA, un motor de 1000 cc baseado no bloque do Ford Cortina 116E que corr\u00eda en F\u00f3rmula 2, que inclu\u00eda o primeiro dese\u00f1o de cabezas. Tam\u00e9n se lanzou ao mercado o potente \"Ford Sierra Cosworth\" que se comercializou en 1986 ata o 1993. No mesmo ano da desaparici\u00f3n do sierra das cadeas de montaxe apareceu o Escort RS Cosworth e mant\u00edvose a s\u00faa fabricaci\u00f3n ata 1995, contaba co mesmo bloque de motor, pero con algunha mellora no turbocompresor (Garret). O Escort ou Sierra Cosworth contaba cun motor de 2 litros sobrealimentado que rend\u00eda 220 CV aproximadamente dependendo do modelo, esta potencia estaba limitada, chegando a 360 CV en coches preparados para rally e \u00e1 sorprendente cifra dos 500 CV en coches de circu\u00edto, este propulsor foi revolucionario para a \u00e9poca, pois no ano 87, s\u00f3 un ano logo da s\u00faa aparici\u00f3n, este marcou un claro avance ga\u00f1ando 8 de 11 carreiras no campionato europeo de turismos co recentemente chegado Ford Sierra Rs 500. As\u00ed como o potente Focus RS Cosworth que en 2003 sacou unha versi\u00f3n de 300 CV.\nMotor FVA.\nO motor Cortina foi tam\u00e9n a base para o FVA, un motor de F\u00f3rmula presentado en 1966, para a nova regulamentaci\u00f3n de 1.6 l. Este motor dominou a categor\u00eda ata 1971.\nA mediados da d\u00e9cada de 1970 dese\u00f1aron un motor m\u00e1is grande para carreiras de resistencia, o FVC. Desprazando 1976 cc, distinguiuse por ter c\u00e1maras e alternador controlados por engrenaxes inseridas na cabeza dos cilindros. O FVC produc\u00eda s\u00f3 275 HP, por baixo dos 325 HP doutros catro cilindros dobre c\u00e1mara, como o Hart 420C, pero era m\u00e1is confiable. Un correu en 1978 no serial CanAm no Osprey SR-1, constru\u00eddo e conducido por Dan Hartill. Tam\u00e9n foi usado en carreiras de autos Sport en configuraci\u00f3n de 1.8 l.\nMotor DFV.\nEn 1966 Colin Chapman (fundador de Lotus Cars e director do equipo Lotus de F\u00f3rmula 1) persuadiu a Ford para financiar o dese\u00f1o de Keith Duckworth para un novo motor de F\u00f3rmula 1 m\u00e1is lixeiro. Cosworth recibiu a orde xunto coas \u00a3100,000 libras que Ford considerou adecuadas para gastar con ese obxectivo. O dese\u00f1o usaba d\u00faas unidades FVA de catro cilindros en li\u00f1a do 1.8 l. usado en F\u00f3rmula 2, unidas para formar un motor V8 en \u00e1ngulo de 90\u00ba, creando as\u00ed a lenda do DFV (por \"double four valve\", dobre catro v\u00e1lvulas). A\u00ednda que o DFV non produc\u00eda tanta potencia como alg\u00fans motores V12 que usaban alg\u00fans equipos, era m\u00e1is lixeiro e ti\u00f1a unha mellor proporci\u00f3n potencia/peso. Ademais de ser m\u00e1is lixeiro, estaba constru\u00eddo para ser parte estrutural do auto inclu\u00edndo brazos de suxeici\u00f3n de carga para tensar o bloque. Estes aspectos de dese\u00f1o encant\u00e1ronlle a Colin Chapman que os utilizou extensivamente. Este motor e os seus derivados foron usados por un cuarto de s\u00e9culo e foi o m\u00e1is exitoso na historia da F\u00f3rmula 1. Ga\u00f1ou 167 carreiras ao longo de m\u00e1is de 20 anos e foi o produto que puxo a Cosworth Engineering no mapa.\nO DFV ga\u00f1ou na s\u00faa primeira sa\u00edda, no Gran Premio de Holanda de 1967, montado nun Lotus 49 nas mans de Jim Clark. Para 1968 estivo dispo\u00f1ible para que o comprase calquera equipo de F\u00f3rmula 1 que o desexase. Durante a d\u00e9cada dos setenta non era raro que case todos os equipos (coa notable excepci\u00f3n de Ferrari) usasen un destes motores, nunha \u00e9poca na que calquera con di\u00f1eiro pod\u00eda comprar exactamente o mesmo motor que usaban equipos como McLaren. Moitos equipos apenas constru\u00edan unha tina ao redor dun motor Cosworth DFV e unha caixa de cambios Hewland. Ga\u00f1ou 155 carreiras do Campionato Mundial de F\u00f3rmula 1, a \u00faltima en 1983 no Gran Premio de Detroit, nun Tyrrell conducido por Michele Alboreto.\nO DFY, introducido en 1982, foi unha evoluci\u00f3n do DFV cun percorrido de pist\u00f3n recortado que produc\u00eda maior potencia, pero a\u00ednda as\u00ed non pod\u00eda competir cos coches turbocargados da \u00e9poca. A chegada \u00e1 F\u00f3rmula 1 dos motores turbocargados pareceu dar o tiro de graza ao venerable DFV, polo que en 1986 Cosworth regresou \u00e1s f\u00f3rmulas menores preparando o DFV para a recentemente creada F\u00f3rmula 3000 cun limitador de revoluci\u00f3ns que reduciu a potencia de 500 a 420\u00a0hp. O DFV permaneceu na categor\u00eda ata 1992.\nEn 1987 introduciuse na F\u00f3rmula 1 o DFZ produciuse como un modelo provisional con dese\u00f1o baseado no DFV para a nova regulamentaci\u00f3n de 3.5 l. normalmente aspirados. En 1988 Cosworth creou a evoluci\u00f3n final do DFV: o DFR. Este modelo foi usado por moitos dos equipos da F\u00f3rmula 1 ata 1991, acumulando os seus \u00faltimos puntos (inclu\u00edndo un par de segundos lugares con Jean Alesi) con Tyrrell en 1990.\nRecentemente o DFV foi resucitado grazas ao interese en carreiras de cl\u00e1sicos da F\u00f3rmula 1, a cal recibiu da FIA o nivel de campionato mundial en 2004.\nVariantes do DFV.\nA trav\u00e9s dos anos o DFV dividiuse en moitos derivados. en 1968 Cosworth creou a primeira derivaci\u00f3n: unha versi\u00f3n de 2.5 l, o DFW, para a Tasman Series.\nUn dos proxectos m\u00e1is exitosos e de maior duraci\u00f3n de Cosworth foi o seu programa de motores de Champ Car. En 1975 Cosworth desenvolveu o DFX reducindo o DFV a 2.65 l e engadindo un turbocargador. O DFX chegou a ser o motor est\u00e1ndar para correr a Indycar, finalizando o reinado do Offenhauser e mantendo a s\u00faa posici\u00f3n ata finais da d\u00e9cada de 1980. Ford financiou a finais dos oitenta a creaci\u00f3n dun novo modelo provisional, o DFS, que inxectaba a tecnolox\u00eda do DFR no dese\u00f1o do DFX, pero eventualmente quedou obsoleto.\nA\u00ednda que foi dese\u00f1ado para a F\u00f3rmula 1, o DFV tam\u00e9n se usou en carreiras de resistencia. O seu dese\u00f1o baixo produc\u00eda vibraci\u00f3ns destrutivas que forzaban os dispositivos ao redor do motor, especialmente o sistema de escape. A pesar desta desvantaxe, o DFV ga\u00f1ou d\u00faas veces as 24 Horas de Le Mans na s\u00faa forma orixinal de 3 l.. Desenvolveuse unha versi\u00f3n especial para resistencia, o DFL, en d\u00faas capacidades: 3.3 l e 3.9 l. Mentres a versi\u00f3n orixinal rapidamente foi reco\u00f1ecida pola s\u00faa confiabilidad, as versi\u00f3ns posteriores non foron demasiado lonxe e rec\u00f3rdanse como un fracaso pola s\u00faa tendencia a fallar.\nMotor BDA.\nCosworth incrementou a s\u00faa asociaci\u00f3n con Ford en 1969 desenvolvendo un motor BDA DOHC con 16 v\u00e1lvulas e catro cilindros para estrada utilizado no Escort. Por raz\u00f3ns de homologaci\u00f3n, traballaron co bloque Kent para crear un motor de 1601 cc. A \u00e1rbore de levas foi substitu\u00eddo por unha correa dentada, de a\u00ed o nome Belt Drive A (transmisi\u00f3n dentada A). Participando en carreiras dos grupos 2 e 4, tanto en rally como en turismos, este motor pod\u00eda chegar ata un m\u00e1ximo de 2.0 l.\nEn 1970, a evoluci\u00f3n BDC recibiu a inxecci\u00f3n de gasolina por primeira vez. Dous anos despois, a serie BDA utiliz\u00e1base en F\u00f3rmula 2, primeiro en formato 1.8 l, ata chegar a un m\u00e1ximo de 1975 cc en 1973, baixo a forma BDG que tam\u00e9n recibiu un bloque de aluminio.\nO bloque puido ser reducido, empezando co motor de F\u00f3rmula Atlantic de 1599 cc en 1970, seguido polas variantes de 1.1 l e 1.3 l para as carreiras da SCCA de club e de deportivos.\nNa d\u00e9cada de 1980 o motor viu a s\u00faa \u00faltima evoluci\u00f3n, o BDR 1.7 l, utilizado na versi\u00f3n de estrada do Caterham Cars, e o BDT 1.8 l, que propuls\u00f3 o Escort RS1700T que nunca correu e o m\u00e1is competitivo Ford RS200, que se creou para Grupo B de rally. Brian Hart desenvolveu unha evoluci\u00f3n do modelo con 2137 cc xusto cando o Grupo B foi cancelado pola FIA.\nMotor YB.\nA serie de motores YB baseouse no vello bloque do motor Pinto e foi introducida no Ford Sierra de 1986 con 204\u00a0bhp. Foi o primeiro motor para carreiras que alcanzaba m\u00e1is de 100\u00a0bhp por litro, con 5000 unidades constru\u00eddas co prop\u00f3sito de homologalo para os autos de rally e turismo do Grupo A. Versi\u00f3ns de competici\u00f3n poden alcanzar os 400\u00a0bhp. En 1987 presentaron un modelo evolucionado de edici\u00f3n limitada: o RS500, cunha potencia que pasa os 550\u00a0bhp en configuraci\u00f3n de carreiras. Modelos posteriores de motores YB para estrada pasan os 750\u00a0bhp e hai varios coches Sierra de rally que utilizan motores YB modificados para entregar m\u00e1is de 900\u00a0bhp. As \u00faltimas evoluci\u00f3ns do motor YB incl\u00faen versi\u00f3ns para estrada con baixas emisi\u00f3ns. O motor deixou de usarse en modelos novos en 1997.\nOutros motores de F\u00f3rmula 1.\nA mediados de 1989 foi presentado o HB V8, substituci\u00f3n do DFR, co equipo Benetton, ga\u00f1ando o Gran Premio do Xap\u00f3n dese ano. Como equipo de f\u00e1brica, Benetton mantivo a exclusividade do modelo durante o resto de 1989 e durante 1990. En 1991 fornec\u00e9ronse unidades para equipos clientes, dous especificaciones atr\u00e1s da m\u00e1is recente. En 1991 fornec\u00e9ronse ao principiante Jordan, en 1992 engadiuse a Lotus e en 1993 tam\u00e9n se forneceron a McLaren, que ga\u00f1ou cinco grandes premios ese ano. Coa introduci\u00f3n en do novo motor Cosworth, nomeado Ford Zetec-R, Michael Schumacher ga\u00f1ou o Campionato Mundial de Pilotos de F\u00f3rmula 1 con Benetton. O \u00faltimo campionato impulsado por Ford.\nCosworth tam\u00e9n desenvolveu un motor V10 a 72\u00b0 para o equipo Sauber. Rumoreouse que un construtor (Volvo era o candidato principal) utilizar\u00eda o motor nunha versi\u00f3n para estrada en autos de produci\u00f3n, a\u00ednda que nunca sucedeu.\nPosteriormente Cosworth fixo varios motores V10 para alg\u00fans equipos de F\u00f3rmula 1. O equipo Stewart Grand Prix usou motores Ford Cosworth CR-1 na s\u00faa primeira tempada en . Nos anos seguintes Ford involucrouse m\u00e1is no equipo Stewart e finalmente comprouno, renomeandoo como Jaguar Racing en . Jaguar cesou en 2004 pero o equipo, agora chamado Red Bull Racing, continuou usando motores Cosworth. Minardi tam\u00e9n usou motores Cosworth ata o , a mi\u00fado renomeados.\nWilliams usou motores Cosworth V8 na tempada , empezando en novembro de 2005 a probar o novo CA2006 2.4 l V8. No 2006 a Scuderia Toro Rosso usou motores V10 restrinxidos, baseados na versi\u00f3n de 2005. Con todo, para a compa\u00f1\u00eda non atopou clientes. Williams cambiou a Toyota e a Scuderia Toro Rosso a Ferrari. Cos fabricantes maiores fornecendo motores a outros equipos, \u00e9 pouco probable que Cosworth regrese baixo o seu nome. Con todo, debido a que rompeu os seus lazos con Ford, \u00e9 posible que regrese \u00e1 F\u00f3rmula 1 como contratista ou consultor, como no pasado fixo Ilmor con Mercedes.\nO 12 de xu\u00f1o de 2009 a FIA fixo p\u00fablica a lista do Campionato de no que aparecen os novos equipos Team USF1, Hispania Racing F1 Team e Virgin Racing. A FIA ese mesmo d\u00eda revelou que as tres novas escuadras ter\u00edan como provedor de motores a Cosworth o que confirma o seu regreso \u00e1 categor\u00eda reina nun per\u00edodo contractual de tres anos, \u00e9 dicir, ata 2013.\nOutros motores.\nIndyCar e ChampCar.\nCosworth dese\u00f1ou unha serie de substitutos do DFS para ser usados en IndyCar e a Champ Car: a serie-X, empezando en 1992 co XB. O XF desenvolto no 2000 substitu\u00edu ao XD e converteuse no motor \u00fanico para a Champ Car World Series no 2003. O derivado m\u00e1is recente do XF, o XFE V8 de 2,659 cc de 90\u00b0 continuou o seu rol ata terminar o 2007. A Champ Car impuxo un limitador de revoluci\u00f3ns a 12.000 rpm comparadas coas 15.000 do 2002. O modelo XFE do 2004, alcanzaba os 750\u00a0hp a 1,054 mmHG e un m\u00e1ximo de 800\u00a0hp e 1130 mmHG (co push to pass).\nFord no 2007 quitou o seu nome do motor e non continuou auspiciando \u00e1 serie. A Champ Car World Series uniuse coa Indy Racing League antes da tempada 2008 e Cosworth non prov\u00e9 ning\u00fan motor a algunha serie de monoprazas dos Estados Unidos.\nA metade do 2003, Cosworth forneceu o XG V8 de 3.5 litros renomeado como Chevrolet Gen 4 para os equipos da IRL Indycar Series despois de que o propio Chevrolet Gen 3 fose inaxeitado contra os rivais Honda e Toyota. Mentres moitos equipos abandonaron o Chevrolet, alg\u00fans que quedaron viron unha mellora significativa do novo \"Chevworth\" comparado co anterior. O XG rematou segundo na s\u00faa primeira carreira en Michigan, e Sam Hornish ga\u00f1ou tres carreiras co novo XG. O motor reduciuse a 3.0 litros en 2004, e ga\u00f1ou unha carreira mais en 2005 na \u00faltima tempada de Chervolet na IRL.\nCosworth en F\u00f3rmula 1.\nEn 1969 Cosworth fixo o intento de dese\u00f1ar un autom\u00f3bil de F\u00f3rmula 1 completo. O autom\u00f3bil dese\u00f1ado por Robin Herd usaba un sistema de tracci\u00f3n distinto da Ferguson usada por todos os outros autom\u00f3biles de F\u00f3rmula 1 nos sesenta, e era propulsado por unha versi\u00f3n en Magnesio do motor DFV. O plan era facer debutar o autom\u00f3bil no Gran Premio do Reino Unido de 1969, pero foi silenciosamente cancelado cando Herd abandonou o proxecto para formar March Engineering."}
{"id": "191534", "revid": "98629", "url": "https://gl.wikipedia.org/wiki?curid=191534", "title": "Skyliners Frankfurt", "text": "O Skyliners Frankfurt, co\u00f1ecido por motivos de patrocinio como Fraport Skyliners, \u00e9 un club profesional de baloncesto alem\u00e1n da cidade de Frankfurt, no estado de Hessen. Actualmente xoga na Basketball Bundesliga (BBL), a m\u00e1xima categor\u00eda do baloncesto xermano. No ano 2000, tan s\u00f3 un ano despois da s\u00faa fundaci\u00f3n, o club ga\u00f1ou o seu primeiro t\u00edtulo ao conseguir a Copa de Alema\u00f1a e catro anos despois, en 2004, a s\u00faa primeira Liga. O seu estadio como local \u00e9 o Fraport Arena, recinto con capacidade para 5\u00a0002 espectadores.\nHistoria.\nO equipo naceu en 1999, cando Gunnar W\u00f6bke, exogador e director deportivo do TV Tatami Rh\u00f6ndorf decidiu trasladar ao equipo desde Bad Honnef, unha localidade pr\u00f3xima a Bonn, at\u00e9 Frankfurt. O TV Tamami Rh\u00f6ndorf leveba varias temporadas finalizando entre os primeiros lugares da Basketball Bundesliga, m\u00e1is W\u00f6bke consideraba que o equipo non pod\u00eda medrar m\u00e1is na s\u00faa actual localizaci\u00f3n. As\u00ed, o obxectivo do traslado era poder utilizar un pavill\u00f3n grande nunha gran cidade para converterse nun equipo de elite tanto en Alema\u00f1a como en Europa. Al\u00e9n de Frankfurt, foron baralladas outras opci\u00f3ns como Colonia. \nO equipo, na s\u00faa nova localizaci\u00f3n e xa bautizado como Skyliners, conseguiu ga\u00f1ar na s\u00faa primeira campa\u00f1a a Copa de Alema\u00f1a. No ano 2004 conseguen ga\u00f1ar o seu primeiro t\u00edtulo da Bundesliga, ga\u00f1ando nas finais ao Baskets Bamberg por 3\u22122. En 2005 o equipo repite final, m\u00e1is estas vez o Bamberg consegue levarse o t\u00edtulo por 3\u22122. Este mesmo resultado repitir\u00edase en 2010, ano no que tam\u00e9n foron subcampi\u00f3ns de Copa. A nivel europeo, os Skyliners conseguiron varias participaci\u00f3ns tanto en Euroliga como na Copa Saporta ou a Eurocup. Por\u00e9n, o seu primeiro grande \u00e9xito europeo non chegar\u00eda at\u00e9 2016 cando conseguiron a vitoria na FIBA Europe Cup ap\u00f3s venceren na final ao Pallacanestro Varese por 66\u201362.\nNomes.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "191535", "revid": "5132", "url": "https://gl.wikipedia.org/wiki?curid=191535", "title": "Frankfurt Skyliners", "text": ""}
{"id": "191536", "revid": "5132", "url": "https://gl.wikipedia.org/wiki?curid=191536", "title": "Fraport Skyliners", "text": ""}
{"id": "191537", "revid": "5132", "url": "https://gl.wikipedia.org/wiki?curid=191537", "title": "Fraport Skyliners Frankfurt", "text": ""}
{"id": "191538", "revid": "5132", "url": "https://gl.wikipedia.org/wiki?curid=191538", "title": "Opel Skyliners Frankfurt", "text": ""}
{"id": "191539", "revid": "5132", "url": "https://gl.wikipedia.org/wiki?curid=191539", "title": "Opel Skyliners", "text": ""}
{"id": "191540", "revid": "5132", "url": "https://gl.wikipedia.org/wiki?curid=191540", "title": "Deutsche Bank Skyliners Frankfurt", "text": ""}
{"id": "191541", "revid": "5132", "url": "https://gl.wikipedia.org/wiki?curid=191541", "title": "Deutsche Bank Skyliners", "text": ""}
{"id": "191542", "revid": "5132", "url": "https://gl.wikipedia.org/wiki?curid=191542", "title": "Be\u015fikta\u015f JC", "text": ""}
{"id": "191543", "revid": "43327", "url": "https://gl.wikipedia.org/wiki?curid=191543", "title": "Boys Don't Cry", "text": "Boys Don't Cry p\u00f3dese referir a:"}
{"id": "191544", "revid": "23204", "url": "https://gl.wikipedia.org/wiki?curid=191544", "title": "Boys Don't Cry (filme)", "text": "Boys Don't Cry \u00e9 un filme estadounidense de 1999 dirixido por Kimberly Peirce e protagonizado por Hilary Swank e Chlo\u00eb Sevigny. \u00c9 unha produci\u00f3n de cine independente, baseada na historia real de Brandon Teena, un mozo transexual que foi violado e asasinado o 31 de decembro de 1993 polos seus amigos masculinos cando descubriron que ti\u00f1a xenitais femininos (naceu bioloxicamente como muller, pero viv\u00eda como home).\nRecibiu boas cr\u00edticas positivas, especialmente polas actuaci\u00f3ns de Swank e Sevigny, e foi un \u00e9xito de portelo considerando o seu baixo orzamento e a produci\u00f3n independente. Tam\u00e9n obtivo numerosos premios.\nEst\u00e1 ambientada en Lincoln e Falls City, ambas en Nebraska, a\u00ednda que foi rodada en Greenville, Texas, unha pequena cidade unhas 45 millas ao noroeste de Dallas.\nGalard\u00f3ns e nomeamentos.\nOscar 2000 (EUA)\nGlobo de Ouro 2000 (EUA)\nBAFTA 2001 (Reino Unido)"}
{"id": "191545", "revid": "1131", "url": "https://gl.wikipedia.org/wiki?curid=191545", "title": "72\u00aa edici\u00f3n dos \u00d3scar", "text": "A 72.\u00aa entrega dos premios \u00d3scar tivo lugar o d\u00eda 26 de marzo de 2000 no Shrine Auditorium e Expo Center dos \u00c1nxeles (California).\nIn Memoriam.\nA academia recorda a aquelas personalidades que faleceron durante o ano anterior: Ernest Gold (compositor), Mickey S. Michaels (decorador de set), Bob Peck, Roy Chiao, Henry Jones, Ellen Corby, Bert Remsen, Oliver Reed, Rory Calhoun, DeForest Kelley, Mark Davis (animador), Douglas Seale, John Stears (efectos especiais), Garson Kanin (guionista), Allan Carr (produtor), Sylvia Sydney, Mario Puzo (guionista), Brion James, Norman Wexler (guionista), Abraham Polonsky (guionista), Ruth Roman, Harold F. Kress (editor), Lila Kedrova, Victor Mature, Charles 'Buddy' Rogers, George C. Scott, Ian Bannen, David Shaber (guionista), Mabel King, Madeline Kahn, Desmond Llewelyn, Frank Stanley (cinemat\u00f3grafo), Lois Hamilton, Peter Jeffrey, Helena Carter, Hedy Lamarr, Jeffrey Boam (guionista), James N. Harrell e Jim Varney.\nA omisi\u00f3n de DeForest Kelley (co\u00f1ecido pola s\u00faa actuaci\u00f3n en Star Trek) xerou protestas e descontento por parte dos seus fans e amigos."}
{"id": "191546", "revid": "23204", "url": "https://gl.wikipedia.org/wiki?curid=191546", "title": "Lingua paiwan", "text": "O paiwan \u00e9 unha lingua aborixe de Taiw\u00e1n, falado polos paiwan, unha grupo dos gaoshan. Paiwan \u00e9 unha lingua de Formosa da familia austronesia. O n\u00famero de falantes rolda os 66.000."}
{"id": "191547", "revid": "5863", "url": "https://gl.wikipedia.org/wiki?curid=191547", "title": "Outeiro (revista)", "text": "Outeiro foi unha revista publicada dende 1981 na Coru\u00f1a.\nDescrici\u00f3n.\nEditada por Caixa Galicia, ti\u00f1a car\u00e1cter quincenal. O seu director foi Xos\u00e9 Castro L\u00f3pez. Colaboraron nela Francisco Fari\u00f1a Busto, Carlos Casares, Barreiro Fern\u00e1ndez, Ant\u00f3n Fraguas, Valent\u00edn Paz-Andrade, Lu\u00eds Gonz\u00e1lez Tosar e Xos\u00e9 Filgueira Valverde"}
{"id": "191551", "revid": "5132", "url": "https://gl.wikipedia.org/wiki?curid=191551", "title": "Skipper Bologna", "text": ""}
{"id": "191552", "revid": "109933", "url": "https://gl.wikipedia.org/wiki?curid=191552", "title": "Euroliga 2003-04", "text": "A Euroliga 2004-05 foi a quinta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e oito. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Panathinaikos grego, o CSKA Moscova ruso e o Tau Cer\u00e1mica espa\u00f1ol disputaronse o t\u00edtulo na Final Four, nesta edici\u00f3n xogada no Olimpiyskiy de Moscova, capital de Rusia. A final disput\u00e1rona o Maccabi Elite de Tel Aviv, e o Tau Cer\u00e1mica de Vitoria. Finalmente proclamouse campi\u00f3n o equipo israel\u00ed tras vencer por doce puntos de diferenza, 90 o 78, o que supuxo o seu quinto campionato at\u00e9 esta edici\u00f3n."}
{"id": "191553", "revid": "23204", "url": "https://gl.wikipedia.org/wiki?curid=191553", "title": "Artesa de Lleida", "text": "Artesa de Lleida \u00e9 un concello espa\u00f1ol da provincia de Lleida, en Catalu\u00f1a. Situado ao sueste da capital provincial, pertence \u00e1 comarca do Segri\u00e0.\nDemograf\u00eda.\nO municipio ten 24,06\u00a0km\u00b2 de extensi\u00f3n, sendo Artesa de Lleida o \u00fanico n\u00facleo de poboaci\u00f3n agrupada do termo municipal. Algunhas das partidas do concello son Montlleu, el Sald\u00e0, Castell\u00f3, la Serra, Pla de les Moles, Els Colomers e les Fonts.\nEconom\u00eda.\nAgricultura de regad\u00edo. Agricultura bovina, ovina e porcina."}
{"id": "191554", "revid": "92340", "url": "https://gl.wikipedia.org/wiki?curid=191554", "title": "Cat Anderson", "text": "William Alonzo Anderson, nado en Greenville (Carolina do Sur) o 12 de setembro de 1916 e finado nos \u00c1nxeles (California) o 30 de abril de 1981, m\u00e1is co\u00f1ecido como Cat Anderson, foi un trompetista de jazz estadounidense, parte da banda de m\u00fasica free-jazz de Duke Ellington; entre outras orquestras e m\u00fasicos, como tam\u00e9n solista.\nCaracterizouse por tocar a s\u00faa trompeta en \"tons alt\u00edsimos\" (Do maior)."}
{"id": "191555", "revid": "98629", "url": "https://gl.wikipedia.org/wiki?curid=191555", "title": "Modesto II", "text": "Modesto Mart\u00ednez Pillado, co\u00f1ecido como Modesto II, nado o 9 de xu\u00f1o de 1965 en Cambados, \u00e9 un exfutbolista galego. Xogaba de defensa central.\nTraxectoria.\nNa tempada 1992\u201393 xogou no CD Lugo en Segunda Divisi\u00f3n, descendendo ao final da campa\u00f1a. Na tempada seguinte xogou no SD Compostela, co que ascendeu a Primeira Divisi\u00f3n."}
{"id": "191556", "revid": "895", "url": "https://gl.wikipedia.org/wiki?curid=191556", "title": "Modesto Mart\u00ednez Pillado", "text": ""}
{"id": "191557", "revid": "23204", "url": "https://gl.wikipedia.org/wiki?curid=191557", "title": "Clark Terry", "text": "Clark Terry, nado o 14 de decembro de 1920 en Saint Louis e finado o 21 de febreiro de 2015, foi un trompetista de jazz estadounidense.\nDurante a s\u00faa \u00e9poca de militar, estivo nas orquestras de Charlie Barnet, de Quincy Jones, e doutros grandes mestres. Despois foi protagonista de pequenas orquestras de jazz, destacando no seu instrumento, para logo, ao final, na d\u00e9cada dos anos 40, ter a s\u00faa propia orquestra de jazz. Tam\u00e9n posu\u00eda habilidade musical co fliscorno (un instrumento musical parecido ao bugle). Tam\u00e9n escribiu libros sobre a s\u00faa vida, de historia da m\u00fasica e de como tocar a trompeta.\nObra.\nDiscograf\u00eda.\nGravaci\u00f3ns como l\u00edder:"}
{"id": "191558", "revid": "98629", "url": "https://gl.wikipedia.org/wiki?curid=191558", "title": "Modesto L\u00f3pez Novoa", "text": "Modesto L\u00f3pez Novoa, co\u00f1ecido como Modesto I, nado en Ourense o 21 de xaneiro de 1965, \u00e9 un exfutbolista galego. Xogaba de defensa central.\nTraxectoria.\nIniciouse no CD Ourense na tempada 1983\u201384 en Segunda B, permanecendo at\u00e9 a tempada 1985\u201386.\nNa tempada 1986\u201387 fichou polo Deportivo da Coru\u00f1a, co que debutou en Segunda Divisi\u00f3n. No club branquiazul estivo at\u00e9 a tempada 1990\u201391, co ascenso do club coru\u00f1\u00e9s \u00e1 Primeira Divisi\u00f3n, sen xogar ning\u00fan partido na s\u00faa \u00faltima campa\u00f1a.\nNa tempada 1991\u201392 fichou polo SD Compostela, sendo titular indiscutible, e logrando o ascenso \u00e1 Primeira Divisi\u00f3n na tempada 1993\u201394. Debutou na m\u00e1xima categor\u00eda o 23 de outubro de 1994, nun partido fronte ao Real Madrid no estadio Santiago Bernab\u00e9u que rematou con empate (1\u20131).\nNa tempada 1995\u201396 foi contratado polo CD Ourense, ascendendo \u00e1 Segunda Divisi\u00f3n nesa campa\u00f1a. Co club ourens\u00e1n descendeu \u00e1 Segunda Divisi\u00f3n B na tempada 1998\u201399. Logo de xogar varias campa\u00f1as en terceira divisi\u00f3n e preferente, retirouse aos 38 anos co equipo de Nogueira de Ramu\u00edn. Despois traballou na escola deportiva do Concello de Celanova."}
{"id": "191559", "revid": "10599", "url": "https://gl.wikipedia.org/wiki?curid=191559", "title": "Cerdanya", "text": ""}
{"id": "191562", "revid": "1131", "url": "https://gl.wikipedia.org/wiki?curid=191562", "title": "Louie Bellson", "text": "Luigi Paulino Alfredo Francesco Antonio Balassoni, nado en Rock Falls (Illinois) o 6 de xullo de 1924 e finado nos \u00c1nxeles o 14 de febreiro de 2009, foi un bater\u00eda estadounidense de jazz, m\u00e1is co\u00f1ecido como Louie Bellson.\nPertenceu, durante moito tempo, \u00e1 orquestra de Duke Ellington, e tivo a s\u00faa propia big band despois."}
{"id": "191563", "revid": "27249", "url": "https://gl.wikipedia.org/wiki?curid=191563", "title": "Louis Bellson", "text": ""}
{"id": "191567", "revid": "16599", "url": "https://gl.wikipedia.org/wiki?curid=191567", "title": "Comarca de Trasmiera", "text": "A comarca de Trasmiera (en monta\u00f1\u00e9s e historicamente: \"Tresmiera\") \u00e9 unha das comarcas hist\u00f3ricas de Cantabria (Espa\u00f1a) situada ao leste do r\u00edo Miera ata o r\u00edo As\u00f3n. Est\u00e9ndese entre as ba\u00edas de Santander e Santo\u00f1a, ocupando gran parte do litoral oriental de Cantabria. A costa deste tramo caracter\u00edzase polos seus cant\u00eds e as s\u00faas belas praias como as de Langre, Loredo, Isla, as de Noja e a de Berria en Santo\u00f1a. Cara ao interior a comarca ofrece extensos prados as\u00ed como un gran desenvolvo hostaleiro e campista.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real."}
{"id": "191568", "revid": "10599", "url": "https://gl.wikipedia.org/wiki?curid=191568", "title": "Trasmiera", "text": ""}
{"id": "191569", "revid": "75439", "url": "https://gl.wikipedia.org/wiki?curid=191569", "title": "Juan Reboreda Enr\u00edquez", "text": "Juan Reboreda Enr\u00edquez, nado en Mondariz o 2 de xu\u00f1o de 1938 e finado o 31 de maio de 2022, foi un pol\u00edtico galego do PPdeG.\nTraxectoria.\nFoi secretario da C\u00e1mara Agraria Local e director da sucursal de Mondariz de Caixa Galicia. Foi concelleiro e primeiro tenente de alcalde do concello de Mondariz e en 1970 foi nomeado alcalde. Presentouse \u00e1s primeiras elecci\u00f3ns democr\u00e1ticas encabezando unha candidatura independente e foi elixido alcalde. Continuou como alcalde nas sucesivas elecci\u00f3ns primeiro por AP e logo polo PPdeG, sempre con maior\u00eda absoluta. 0 27 de novembro de 2002 renunciou como alcalde, sendo substitu\u00eddo polo primeiro tenente de alcalde Julio Al\u00e9n Montes. Foi deputado provincial e presidente do Mondariz F. C."}
{"id": "191570", "revid": "16599", "url": "https://gl.wikipedia.org/wiki?curid=191570", "title": "Comarca de Campoo-Los Valles", "text": "A comarca de Campoo-Los Valles (pronunciado \"Camp\u00f3\") \u00e9 unha comarca hist\u00f3rica e xeogr\u00e1fica de Cantabria (Espa\u00f1a) situada no Alto Ebro, de algo m\u00e1is de 1.000 km\u00b2. A s\u00faa cota m\u00e1is elevada est\u00e1 no pico Cuchill\u00f3n (2.225 msnm), e a m\u00e1is baixa en Pesqueira (560 msnm), estando Reinosa a 850 msnm.\nOrixinariamente, segundo se recolle no Libro dos Meiri\u00f1ados de Castela ou Becerro das Behetr\u00edas de Castela (de aproximadamente 1352), o Meiri\u00f1ado de Aguilar de Campoo comprend\u00eda tanto municipios do sur da actual Cantabria, como do norte da provincia de Palencia e da de Burgos, sendo a s\u00faa capital a hoxe palentina Aguilar de Campoo, antiga cabeza do vasto Marquesado de Aguilar de Campoo. Posteriormente, a capitalidade trasladouse a Reinosa, cidade que segue ostentando esta condici\u00f3n. O \"Campoo palentino\", quedou tras a divisi\u00f3n provincial, con Aguilar como poboaci\u00f3n m\u00e1is importante, e englobado actualmente na ampla comarca da Monta\u00f1a Palentina.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real."}
{"id": "191571", "revid": "10599", "url": "https://gl.wikipedia.org/wiki?curid=191571", "title": "Campoo-Los Valles", "text": ""}
{"id": "191573", "revid": "10599", "url": "https://gl.wikipedia.org/wiki?curid=191573", "title": "As\u00f3n-Ag\u00fcera", "text": ""}
{"id": "191574", "revid": "124656", "url": "https://gl.wikipedia.org/wiki?curid=191574", "title": "Julio Al\u00e9n Montes", "text": "Julio Al\u00e9n Montes \u00e9 un pol\u00edtico galego do PPdeG.\nTraxectoria.\nLicenciado en Filosof\u00eda e profesor de ensino medio. Concelleiro do PPdeG en Mondariz polo PPdeG e primeiro tenente de alcalde. O 27 de novembro de 2002 renunciou o alcalde Juan Reboreda Enr\u00edquez, e foi elixido alcalde na s\u00faa substituci\u00f3n. Nas elecci\u00f3ns municipais de 2003 encabezando a candidatura do PPdeG e foi reelixido alcalde por maior\u00eda absoluta. Revalidar\u00eda novamente a alcald\u00eda por maior\u00eda absoluta en 2007, sendo elixido deputado provincial nese mandato. No 2011 resultou novamento reelixido por maior\u00eda absoluta. Nas municipais de 2015 foi derrotado polo candidato de Alternativa por Mondariz Xo\u00e1n Carlos Montes Bugar\u00edn, o cal o sucedeu na alcald\u00eda. Nese mandato volveu a ser deputado provincial ata setembro de 2017, retir\u00e1ndose da primeira li\u00f1a pol\u00edtica \u00f3 final de dito mandato."}
{"id": "191577", "revid": "27155", "url": "https://gl.wikipedia.org/wiki?curid=191577", "title": "Pinocitose", "text": "En biolox\u00eda celular a pinocitose (do grego \"bebida da c\u00e9lula\"), \u00e9 unha forma de endocitose na que l\u00edquidos e solutos e part\u00edculas moi pequenas en suspensi\u00f3n entran na c\u00e9lula ao formarse unha invaxinaci\u00f3n na membrana plasm\u00e1tica, que seguidamente orixina unha pequena ves\u00edcula no interior da c\u00e9lula dentro da que se encontra o material endocitado. As ves\u00edculas pinoc\u00edticas son de pequeno tama\u00f1o e acaban por fusionarse con endosomas e lisosomas. O proceso require enerx\u00eda en forma de ATP.\nCaracter\u00edsticas.\nA pinocitose util\u00edzase principalmente para a absorci\u00f3n de flu\u00eddo extracelular cos seus solutos. As ves\u00edculas de pinocitose son moito menores ca as fagoc\u00edticas. F\u00e1lase de micropinocitose cando as ves\u00edculas son de aproximadamente 80\u00a0nm de di\u00e1metro, e de macropinocitose cando son maiores. A maior parte das ves\u00edculas pinoc\u00edticas f\u00f3rmanse en zonas da membrana onde hai fosas ou depresi\u00f3ns revestidas de clatrina e orixinan ves\u00edculas revestidas da prote\u00edna clatrina .\nA diferenza da fagocitose, que incorpora en ves\u00edculas part\u00edculas s\u00f3lidas de bastante tama\u00f1o, a pinocitose incorpora flu\u00eddos. A diferenza da endocitose mediada por receptor, a pinocitose non \u00e9 espec\u00edfica das substancias que se van absorber. A diferenza da difusi\u00f3n de l\u00edquidos a trav\u00e9s da membrana, a pinocitose sempre implica a formaci\u00f3n de ves\u00edculas.\nA pinocitose \u00e9 moi com\u00fan entre as c\u00e9lulas. Un macr\u00f3fago absorbe nunha hora o 25% do seu peso en l\u00edquidos , e, loxicamente, tam\u00e9n perde moita auga. A pinocitose \u00e9 moi activa en c\u00e9lulas especializadas na nutrici\u00f3n como as da mucosa intestinal, ou no \u00f3vulo, que absorbe por pinocitose alimentos disolvidos cedidos polas c\u00e9lulas da granulosa que o rodean."}
{"id": "191587", "revid": "27155", "url": "https://gl.wikipedia.org/wiki?curid=191587", "title": "Exocitose", "text": "A exocitose (do grego \u1f14\u03be\u03c9, exo, \"f\u00f3ra\" e \u03ba\u03cd\u03c4\u03bf\u03c2, kitos, \"c\u00e9lula, recept\u00e1culo\"), \u00e9 o proceso por medio do cal as c\u00e9lulas expulsan ao exterior substancias secretoras inclu\u00eddas dentro de ves\u00edculas . A ves\u00edcula dir\u00edxese \u00e1 membrana plasm\u00e1tica, fusi\u00f3nase con ela e expulsa o seu contido no exterior da c\u00e9lula. As ves\u00edculas de exocitose conte\u00f1en prote\u00ednas solubles que deben ser secretadas ao medio extracelular, ou prote\u00ednas de membrana e l\u00edpidos que se van incorporar \u00e1 membrana plasm\u00e1tica. O material expulsado exercer\u00e1 unha funci\u00f3n no exterior ou poden ser residuos celulares evacuados da c\u00e9lula. Exocitose \u00e9 o contrario de endocitose.\nTipos.\nNos organismos pluricelulares hai dous tipos de exocitose:\n1) Exocitose constitutiva. Real\u00edzase constantemente. Non depende dun sinal externo que chegue \u00e1 c\u00e9lula. Real\u00edzana todas as c\u00e9lulas e serve para liberar substancias \u00e1 matriz extracelular ou levar compo\u00f1entes da membrana \u00e1 membrana plasm\u00e1tica transportadas en ves\u00edculas revestidas de clatrina procedentes do aparato de Golgi. \u00c9 moi activa en fibroblastos, osteoblastos e condrocitos.\n2) Exocitose regulada ou non constitutiva. Non se realiza constantemente, sen\u00f3n s\u00f3 cando chega \u00e1 c\u00e9lula alg\u00fan sinal externo neural ou hormonal. Real\u00edzana as c\u00e9lulas secretoras de mucus, as c\u00e9lulas beta do p\u00e1ncreas produtoras de insulina etc. Nas neuronas est\u00e1 desencadeada polo Ca2+ . A exocitose nas sinapses qu\u00edmicas neuronais serve para a sinalizaci\u00f3n entre neuronas, e require un sinal externo, un sinal espec\u00edfico de clasificaci\u00f3n da ves\u00edcula, ves\u00edculas recubertas de clatrina e un incremento intracelular do calcio. S\u00f3 ten lugar cando eses sinais chegan \u00e1 c\u00e9lula.\nFases.\nNa exocitose distinguimos cinco fases :\nTr\u00e1nsito de ves\u00edculas.\nCertas fases do transito de ves\u00edculas requiren o desprazamento dunha ves\u00edcula a unha distancia relativamente pequena. Por exemplo, as ves\u00edculas que se dedican a transportar prote\u00ednas desde o aparato de Golgi \u00e1 superficie celular, probablemente utilizar\u00e1n prote\u00ednas motoras e elementos do citoesqueleto para achegarse ao seu destino. Neste proceso est\u00e1n implicados a actina e os microt\u00fabulos, xunto con varias prote\u00ednas motoras. Unha vez que as ves\u00edculas chegaron ao seu destino, toman contacto con el por medio de factores de \"amarre\" (\"tethering\") que as suxeitan.\nAmarre das ves\u00edculas.\n\u00c9 \u00fatil distinguir entre o \"amarre\" (\"tethering\") inicial pouco firme entre as ves\u00edculas e os seus obxectivos e as interacci\u00f3ns posteriores m\u00e1is estables de \"empaquetado\". A ancoraxe implica uni\u00f3ns \u00e1 membrana destino desde distancias de m\u00e1is da metade do di\u00e1metro dunha ves\u00edcula (&gt;25\u00a0nm). As interacci\u00f3ns de amarre est\u00e1n probablemente implicadas na concentraci\u00f3n de ves\u00edculas sin\u00e1pticas na zona de sinapse.\nAtraque vesicular.\nAqu\u00ed o termo \"atraque\" ou \"acoplamento\" (\"docking\") ref\u00edrese ao feito de manter d\u00faas membranas \u00e1 distancia dunha bicapa lip\u00eddica unha da outra (&lt;5-10\u00a0nm). O atraque estable probablemente implica varios estados moleculares diferentes: as interacci\u00f3ns moleculares implicadas na asociaci\u00f3n pr\u00f3xima e firme da ves\u00edcula coa s\u00faa membrana de destino poden inclu\u00edr os rearranxos moleculares necesarios para desencadear a fusi\u00f3n das bicapas de membrana. Unha caracter\u00edstica com\u00fan de moitas prote\u00ednas que act\u00faan no amarre e atraque de ves\u00edculas \u00e9 a s\u00faa propensi\u00f3n a formar estruturas moi estendidas enroladas en espiral. O amarre e o atraque de ves\u00edculas de transporte na membrana obxectivo precede \u00e1 formaci\u00f3n de complexos SNARE firmes.\nPreparaci\u00f3n previa da ves\u00edcula.\nNon se d\u00e1 na exocitose constitutiva, pero si na exocitose neuronal regulada por calcio. Na exocitose neuronal a preparaci\u00f3n previa ou \"cebado\" (\"priming\") da ves\u00edcula comprende todos os rearranxos moleculares e modificaci\u00f3ns de l\u00edpidos e prote\u00ednas dependentes do ATP que te\u00f1en lugar despois do atraque inicial dunha ves\u00edcula sin\u00e1ptica pero antes da exocitose, que fan que o fluxo de i\u00f3ns calcio sexa todo o que c\u00f3mpre para desencadear a liberaci\u00f3n case instant\u00e1nea do neurotransmisor.\nFusi\u00f3n das ves\u00edculas.\nA fusi\u00f3n da ves\u00edcula \u00e9 o proceso impulsado polas prote\u00ednas SNARE de fusionar a membrana da ves\u00edcula coa membrana obxectivo, que ten como resultado a liberaci\u00f3n no espazo extracelular das biomol\u00e9culas contidas na ves\u00edcula (ou no caso das neuronas a s\u00faa liberaci\u00f3n no espazo sin\u00e1ptico).\nPara a fusi\u00f3n das membranas doante e aceptora l\u00e9vanse a cabo tres tarefas:"}
{"id": "191588", "revid": "98629", "url": "https://gl.wikipedia.org/wiki?curid=191588", "title": "Alberto S\u00e1nchez P\u00e9rez", "text": "Alberto S\u00e1nchez P\u00e9rez, nado en Toledo en 1895 e morto en Moscova, en 1962, foi un pintor e escultor espa\u00f1ol que seguiu os estilos cubista e surrealista.\nTraxectoria.\nNaceu en Toledo en 1895, fillo dun panadeiro. En 1927 fundou con Benjam\u00edn Palencia a chamada \"Escola de Vallecas\", que buscaba a s\u00faa inspiraci\u00f3n en Castela. Dese\u00f1ou os decorados da compa\u00f1\u00eda teatral \"La Barraca\", de Federico Garc\u00eda Lorca. A partir de 1938 exiliuse a Moscova, a onde foi enviado polo Goberno da Rep\u00fablica para dar clases de debuxo \u00f3s meni\u00f1os espa\u00f1ois enviados a Rusia.\nDespois de anos de inactividade art\u00edstica, colaborou co ruso Grigori K\u00f3zintsev nos decorados da pel\u00edcula \"Don Quijote\" (1957), cunha recreaci\u00f3n espl\u00e9ndida dos pobos de A Mancha en plena Ucra\u00edna. Morreu en Moscova no ano 1962.\nEn 2002 foi homenaxeado no museo de Santa Cruz de Toledo, cunha exposici\u00f3n monogr\u00e1fica.\nObra.\nUnha das s\u00faas obras m\u00e1is co\u00f1ecidas \u00e9 a escultura chamada \"El pueblo espa\u00f1ol tiene un camino que conduce a una estrella\", de doce metros de altura, constru\u00edda en 1937 para a Exposici\u00f3n Internacional de Par\u00eds e que protagonizou, xunto \u00f3 \"Guernica\" de Picasso, o pavill\u00f3n da Rep\u00fablica Espa\u00f1ola. A escultura destru\u00eduse cando se desmantelou a Exposici\u00f3n, pero f\u00edxose unha reproduci\u00f3n que hoxe est\u00e1 colocada ante a fachada principal do Museo Ra\u00ed\u00f1a Sof\u00eda, que conserva tam\u00e9n as d\u00faas maquetas que presentou para a Exposici\u00f3n de Par\u00eds. Existe outra copia, a escala reducida, na Praza de Barrionuevo, de Toledo.\nNos anos 1931-1932, Alberto S\u00e1nchez dese\u00f1ou unha maqueta para o que ti\u00f1a que ser unha grande escultura que pensaba colocar no outeiro de Almod\u00f3var, en Vallecas (nos arredores de Madrid), como un s\u00edmbolo da liberdade. A maqueta, en xeso, perdeuse durante a Guerra Civil, xunto a moitas outras obras do artista, e s\u00f3 se conservan algunhas fotograf\u00edas que lle fixera o arquitecto Enrique Segarra. En 1957 recuperou ese proxecto e creou unha nova versi\u00f3n do monumento, pero tampouco conseguiu converter a maqueta en realidade:\nA maqueta, dividida en pezas soltas, quedou perdida entre caixas e maletas ata que a descubriu o fillo no fallado da s\u00faa casa de Moscova, despois da morte do escultor. Nesta ocasi\u00f3n puido ser reconstru\u00edda en bronce polo fundidor Eduardo Capa, e foi exposta \u00f3 p\u00fablico nunha exposici\u00f3n que na s\u00faa honra celebrou en 2010 a Comunidade de Madrid no Centro de Arte Dous de Maio, baixo o t\u00edtulo \"Monumento a los p\u00e1jaros. Hito y mito\"."}
{"id": "191590", "revid": "98629", "url": "https://gl.wikipedia.org/wiki?curid=191590", "title": "Calor latente", "text": "A calor de cambio de estado \u00e9 a enerx\u00eda requirida por unha substancia para cambiar de fase, de s\u00f3lido a l\u00edquido (calor de fusi\u00f3n) ou de l\u00edquido a gasoso (calor de vaporizaci\u00f3n). N\u00f3tese que esta enerx\u00eda en forma de calor empr\u00e9gase para o cambio de estado e non para un aumento de temperatura. Durante a mudanza de fase a temperatura da substancia non var\u00eda, a\u00ednda que si se modifica o seu estado de agregaci\u00f3n.\nPor exemplo, cando se lle aplica calor ao xeo, este vai aumentado a s\u00faa temperatura at\u00e9 que chega a 0\u00a0\u00b0C (temperatura de cambio de fase), a partir da cal, a\u00ednda que lle siga aplicando calor, a temperatura non cambia at\u00e9 que se funda de todo. Isto d\u00e9bese a que a calor empr\u00e9gase na fusi\u00f3n do xeo.\nUnha vez fundido o xeo a temperatura volver\u00e1 a subir at\u00e9 chegar a 100\u00a0\u00b0C; cando se manter\u00e1 estable a temperatura at\u00e9 que se evapore toda a auga.\nAntigamente us\u00e1base a expresi\u00f3n calor latente para referirse \u00e1 calor de fusi\u00f3n ou de vaporizaci\u00f3n. Latente en lat\u00edn quere dicir escondido, e denom\u00ednase as\u00ed porque, ao non notarse un cambio de temperatura mentres se produce o cambio de fase (a pesar de engadir calor), este quedaba como escondido. A idea prov\u00e9n da \u00e9poca na que se cr\u00eda que a calor era unha substancia flu\u00edda denominada cal\u00f3rico.\nEsta cualidade util\u00edzase na coci\u00f1a, en refrixeraci\u00f3n, en bombas de calor e \u00e9 o principio polo que a suor arrefr\u00eda o corpo.\nC\u00e1lculo.\nPara calcular a calor latente dunha substancia \"L\", basta dividir a cantidade de calor \"Q\" que a substancia precisa ga\u00f1ar ou perder para mudar de fase pola masa \"m\" da mesma. No Sistema Internacional de Unidades (SI), a unidade \u00e9 kJ/kg (quilojoule por quilogramo). Outra unidade usual \u00e9 calor\u00eda por gramo (cal/g). A calor latente pode asumir tanto valores positivos como negativos. Se for positivo quere dicir que a substancia est\u00e1 recibindo calor, se \u00e9 negativo, est\u00e1 cedendo calor."}
{"id": "191591", "revid": "1987", "url": "https://gl.wikipedia.org/wiki?curid=191591", "title": "Teor\u00eda do cal\u00f3rico", "text": "A teor\u00eda do cal\u00f3rico foi un modelo co cal se explicou, durante un tempo bastante prolongado, as caracter\u00edsticas e comportamentos f\u00edsicos da calor. A teor\u00eda explica a calor como un flu\u00eddo hipot\u00e9tico sen peso, o cal\u00f3rico, que impregnar\u00eda a materia e ser\u00eda responsable da s\u00faa calor.\nPara Lavoisier, as mol\u00e9culas de todos os corpos da natureza est\u00e1n nun estado de equilibrio, entre a atracci\u00f3n que tende a aproximalas, e a acci\u00f3n do cal\u00f3rico, que tende a separalas. Segundo a s\u00faa maior ou menor cantidade de cal\u00f3rico, os corpos son gas, l\u00edquido ou s\u00f3lido.\nO cal\u00f3rico dif\u00fandese entre os corpos, pasando dun a outro por contacto, incluso entre os seres vivos. As queimaduras producidas por conxelaci\u00f3n explic\u00e1banse porque o cal\u00f3rico causar\u00eda os mesmos danos na pel, tanto ao entrar no corpo como ao sa\u00edr.\nO cal\u00f3rico ser\u00eda visible no lume, que estar\u00eda formado na s\u00faa maior parte por dito cal\u00f3rico desprend\u00e9ndose dos corpos. As distintas substancias presentar\u00edan distintas solubilidades para o cal\u00f3rico, o que explicar\u00eda a s\u00faa distinta calor espec\u00edfica.\nA teor\u00eda do cal\u00f3rico foi amplamente aceptada, xa que incluso explicaba os experimentos de Joule sobre a equivalencia entre calor e enerx\u00eda, interpretando que ao fregar un corpo, romper\u00edan as ves\u00edculas microsc\u00f3picas que conte\u00f1en o cal\u00f3rico, liberando calor. Mais a teor\u00eda foi perdendo adeptos, ao non poder explicar diversos problemas, como a masa nula do cal\u00f3rico, polo que foi abandonada a mediados do s\u00e9culo XIX.\nActualmente a calor \u00e9 considerada como enerx\u00eda en tr\u00e1nsito, que cumpre as leis da termodin\u00e1mica."}
{"id": "191592", "revid": "27249", "url": "https://gl.wikipedia.org/wiki?curid=191592", "title": "Teor\u00eda cal\u00f3rica", "text": ""}
{"id": "191593", "revid": "27249", "url": "https://gl.wikipedia.org/wiki?curid=191593", "title": "Cal\u00f3rico", "text": ""}
{"id": "191594", "revid": "12452", "url": "https://gl.wikipedia.org/wiki?curid=191594", "title": "Antoine Laurent Lavoisier", "text": ""}
{"id": "191599", "revid": "5132", "url": "https://gl.wikipedia.org/wiki?curid=191599", "title": "PAOK BC", "text": ""}
{"id": "191600", "revid": "5863", "url": "https://gl.wikipedia.org/wiki?curid=191600", "title": "Frei Gumersindo Placer", "text": ""}
{"id": "191601", "revid": "6939", "url": "https://gl.wikipedia.org/wiki?curid=191601", "title": "Positivas", "text": ""}
{"id": "191603", "revid": "323", "url": "https://gl.wikipedia.org/wiki?curid=191603", "title": "(308635) 2005 YU55", "text": ", tam\u00e9n escrito como 2005 YU55, \u00e9 un asteroide potencialmente perigoso, que ten 400 metros de di\u00e1metro. Foi descuberto o 28 de decembro de 2005 por Robert S. McMillan no Observatorio Steward, Kitt Peak.\nO 8 de novembro de 2011, \u00e1s 23:28 UT, o asteroide pasou a unha distancia lunar de 0.85 da Terra (325\u00a0000\u00a0km). O 9 de novembro de 2011, \u00e1s 07:13 UT, o asteroide pasou a 0.00160 AU (239\u00a0000\u00a0km) da L\u00faa Durante o achegamento, o asteroide chegou a unha magnitude aparente de 11, sendo visible con binoculares de alta calidade cunha lente de obxectivo de 70\u00a0mm ou maior.\nO 19 de xaneiro de 2029, o asteroide pasou a 0.0019 AU (280\u00a0000\u00a0km) de Venus."}
{"id": "191605", "revid": "45576", "url": "https://gl.wikipedia.org/wiki?curid=191605", "title": "Cosworth DFV", "text": "O Cosworth DFV \u00e9 un motor de F\u00f3rmula 1, creado en 1967 polo equipo de Keith Cosworth. Debe o seu nome DFV \u00e1 s\u00faa forma, dobre catro v\u00e1lvulas (\"double four valve\").\nHistoria.\nEn 1966 Colin Chapman (fundador de Lotus Cars e director do equipo Lotus de F\u00f3rmula 1) persuadiu a Ford para financiar o dese\u00f1o de Keith Duckworth para un novo motor de F\u00f3rmula 1 m\u00e1is lixeiro. Cosworth recibiu a orde xunto coas \u00a3100,000 libras que Ford considerou adecuadas para gastar con ese obxectivo. O dese\u00f1o usaba d\u00faas unidades FVA de catro cilindros en li\u00f1a do 1.8 l. usado en F\u00f3rmula 2, unidas para formar un motor V8 en \u00e1ngulo de 90 \u00ba. A\u00ednda que o DFV non produc\u00eda tanta potencia como alg\u00fans motores V12 que usaban alg\u00fans equipos, era m\u00e1is lixeiro e ti\u00f1a unha mellor proporci\u00f3n potencia/peso. Ademais de ser m\u00e1is lixeiro, estaba constru\u00eddo para ser parte estrutural do auto inclu\u00edndo brazos de suxeici\u00f3n de carga para tensar o bloque. Estes aspectos de dese\u00f1o encant\u00e1ronlle a Colin Chapman que os utilizou extensivamente. Este motor e os seus derivados foron usados por un cuarto de s\u00e9culo e foi o m\u00e1is exitoso na historia da F\u00f3rmula 1. Ga\u00f1ou 167 carreiras ao longo de m\u00e1is de 20 anos e foi o produto que puxo a Cosworth Engineering no mapa.\nO DFV ga\u00f1ou na s\u00faa primeira sa\u00edda, no Gran Premio de Holanda de 1967, montado nun Lotus 49 nas mans de Jim Clark. Para 1968 estivo dispo\u00f1ible para que o comprase calquera equipo de F\u00f3rmula 1 que o desexase. Durante a d\u00e9cada dos setenta non era raro que case todos os equipos (coa notable excepci\u00f3n de Ferrari) usasen un destes motores, nunha \u00e9poca na que calquera con di\u00f1eiro pod\u00eda comprar exactamente o mesmo motor que usaban equipos como McLaren. Moitos equipos apenas constru\u00edan unha talla ao redor dun motor Cosworth DFV e unha caixa de cambios Hewland. Ga\u00f1ou 155 carreiras do Campionato Mundial de F\u00f3rmula 1, a \u00faltima en 1983 no Gran Premio de Detroit, nun Tyrrell conducido por Michele Alboreto.\nO DFY, introducido en 1982, foi unha evoluci\u00f3n do DFV cun percorrido de pist\u00f3n recortado que produc\u00eda maior potencia, pero a\u00ednda as\u00ed non pod\u00eda competir cos coches turbocargados da \u00e9poca. A chegada \u00e1 F\u00f3rmula 1 dos motores turbocargados pareceu dar o tiro de graza ao venerable DFV, polo que en 1986 Cosworth regresou \u00e1s f\u00f3rmulas menores preparando o DFV para a recentemente creada F\u00f3rmula 3000 cun limitador de revoluci\u00f3ns que reduciu a potencia de 500 a 420\u00a0hp. O DFV permaneceu na categor\u00eda ata 1992.\nEn 1987 introduciuse na F\u00f3rmula 1 o DFZ produciuse como un modelo provisional con dese\u00f1o baseado no DFV para a nova regulamentaci\u00f3n de 3.5 l. normalmente aspirados. En 1988 Cosworth creou a evoluci\u00f3n final do DFV: o DFR. Este modelo foi usado por moitos dos equipos da F\u00f3rmula 1 ata 1991, acumulando os seus \u00faltimos puntos (inclu\u00edndo un par de segundos lugares con Jean Alesi) con Tyrrell en 1990.\nRecentemente o DFV foi resucitado grazas ao interese en carreiras de cl\u00e1sicos da F\u00f3rmula 1, a cal recibiu da FIA o nivel de campionato mundial en 2004.\nVariantes do DFV.\nA trav\u00e9s dos anos o DFV dividiuse en moitos derivados. en 1968 Cosworth creou a primeira derivaci\u00f3n: unha versi\u00f3n de 2.5 l, o DFW, para a Tasman Series.\nUn dos proxectos m\u00e1is exitosos e de maior duraci\u00f3n de Cosworth foi o seu programa de motores de Champ Car. En 1975 Cosworth desenvolveu o DFX reducindo o DFV a 2.65 l e engadindo un turbocargador. O DFX chegou a ser o motor est\u00e1ndar para correr a Indycar, finalizando o reinado do Offenhauser e mantendo a s\u00faa posici\u00f3n ata finais da d\u00e9cada de 1980. Ford financiou a finais dos oitenta a creaci\u00f3n dun novo modelo provisional, o DFS, que inxectaba a tecnolox\u00eda do DFR no dese\u00f1o do DFX, pero eventualmente quedou obsoleto.\nA\u00ednda que foi dese\u00f1ado para a F\u00f3rmula 1, o DFV tam\u00e9n se usou en carreiras de resistencia. O seu dese\u00f1o baixo produc\u00eda vibraci\u00f3ns destrutivas que forzaban os dispositivos ao redor do motor, especialmente o sistema de escape. A pesar desta desvantaxe, o DFV ga\u00f1ou d\u00faas veces as 24 Horas de Le Mans na s\u00faa forma orixinal de 3 l.. Desenvolveuse unha versi\u00f3n especial para resistencia, o DFL, en d\u00faas capacidades: 3.3 l e 3.9 l. Mentres a versi\u00f3n orixinal rapidamente foi reco\u00f1ecida pola s\u00faa confiabilidad, as versi\u00f3ns posteriores non foron demasiado lonxe e rec\u00f3rdanse como un fracaso pola s\u00faa tendencia a fallar.\nV\u00e9xase tam\u00e9n.\nOutros artigos.\nCosworth"}
{"id": "191606", "revid": "22570", "url": "https://gl.wikipedia.org/wiki?curid=191606", "title": "KK Krka", "text": "O Ko\u0161arkarski klub Krka Novo mesto, comunmente co\u00f1ecido como Krka, \u00e9 un club de baloncesto da cidade de Novo Mesto, Eslovenia. Actualmente compite na Liga Telemach, a m\u00e1xima competici\u00f3n do baloncesto esloveno, as\u00ed como na Liga do Adri\u00e1tico. Disputa os seus partidos como local no Dvorani Leona \u0160tuklja, pavill\u00f3n con capacidade para 2.500 espectadores.\nHistoria.\nO club fundouse en 1948, pero non foi at\u00e9 1983 cando conseguiu o seu primeiro t\u00edtulo nacional. Tras a disoluci\u00f3n de Iugoslavia, o equipo sufriu un declive ata que en 1997 regresou \u00e1 m\u00e1xima competici\u00f3n eslovaca, tomando dende ese intre o nome do seu patrocinador, Krka. O seu primeiro t\u00edtulo nacional chegou nesta nova etapa en 2000, cando bateron ao eterno rival, a Union Olimpija na final da liga eslovena.\nEn 2003 repetiron t\u00edtulo, logrando ademais clasificarse para a final da ULEB Eurocup, na que caeron a dobre partido ante o Pamesa Valencia espa\u00f1ol. Pero o seu maior \u00e9xito chegar\u00eda en 2011, cando, tras conquistar por terceira vez no campionato do seu pa\u00eds o ano anterior, lograr\u00eda ga\u00f1ar o EuroChallenge tras imporse na final ao Lokomotiv Kuban ruso."}
{"id": "191607", "revid": "5132", "url": "https://gl.wikipedia.org/wiki?curid=191607", "title": "KK Krka Novo Mesto", "text": ""}
{"id": "191608", "revid": "5132", "url": "https://gl.wikipedia.org/wiki?curid=191608", "title": "KK Krka Novo mesto", "text": ""}
{"id": "191609", "revid": "5132", "url": "https://gl.wikipedia.org/wiki?curid=191609", "title": "Krka Basketball Club", "text": ""}
{"id": "191610", "revid": "5132", "url": "https://gl.wikipedia.org/wiki?curid=191610", "title": "Basketball Club Krka", "text": ""}
{"id": "191611", "revid": "5132", "url": "https://gl.wikipedia.org/wiki?curid=191611", "title": "BC Krka", "text": ""}
{"id": "191612", "revid": "5132", "url": "https://gl.wikipedia.org/wiki?curid=191612", "title": "BC Krka Novo Mesto", "text": ""}
{"id": "191613", "revid": "5132", "url": "https://gl.wikipedia.org/wiki?curid=191613", "title": "BC Krka Novo mesto", "text": ""}
{"id": "191614", "revid": "5132", "url": "https://gl.wikipedia.org/wiki?curid=191614", "title": "Ko\u0161arkarski klub Krka Novo mesto", "text": ""}
{"id": "191615", "revid": "5132", "url": "https://gl.wikipedia.org/wiki?curid=191615", "title": "Kosarkarski klub Krka Novo mesto", "text": ""}
{"id": "191616", "revid": "5132", "url": "https://gl.wikipedia.org/wiki?curid=191616", "title": "Krka Novo Mesto", "text": ""}
{"id": "191617", "revid": "5132", "url": "https://gl.wikipedia.org/wiki?curid=191617", "title": "Krka Novo mesto", "text": ""}
{"id": "191618", "revid": "2131495", "url": "https://gl.wikipedia.org/wiki?curid=191618", "title": "Mercedes-Benz High Performance Engines", "text": ""}
{"id": "191619", "revid": "75439", "url": "https://gl.wikipedia.org/wiki?curid=191619", "title": "The Bloodhound Gang", "text": "The Bloodhound Gang \u00e9 unha banda estadounidense de rock c\u00f3mico, sendo a base das s\u00faas canci\u00f3ns principalmente o humor. Foi fundada en Quakertown, Pensilvania, en 1992, por Jimmy Pop e Daddy Long Legs.\nHistoria.\nEn 1995, a discogr\u00e1fica Columbia ofr\u00e9celles un contrato e gravan o seu disco debut \"Use Your Fingers\". \u00c9 nesta \u00e9poca cando o grupo sofre cambios na s\u00faa formaci\u00f3n; Daddy Long Legs abandona a banda, e no seu lugar entran Evil Jared Hasselhoff, baixista amigo da universidade de Jimmy Pop, Spanky G, bater\u00eda que logo ser\u00eda substitu\u00eddo por Willie The New Guy, e DJ Q-Ball, curm\u00e1n de Jimmy Pop, que chegar\u00eda xa no segundo disco, \"One Fierce Beer Coaster\", \u00e1lbum se publicou a mediados de 1996, inicialmente sen demasiada repercusi\u00f3n. Non obstante, grazas \u00e1 publicidade da MTV e das radios alternativas, o disco acaba sendo todo un \u00e9xito. M\u00e1is tarde, en 1999, publican o disco \"Hooray for Boobies\", que se torna un \u00e9xito mundial inclu\u00edndo o n\u00famero un \"The Bad Touch\". Por \u00faltimo, coa axuda da discogr\u00e1fica Geffen Records sacar\u00e1n ao mercado o seu \u00faltimo traballo \"Hefty Fine\", no ano 2005."}
{"id": "191620", "revid": "27249", "url": "https://gl.wikipedia.org/wiki?curid=191620", "title": "Bloodhound Gang", "text": ""}
{"id": "191622", "revid": "1131", "url": "https://gl.wikipedia.org/wiki?curid=191622", "title": "Formula 1", "text": ""}
{"id": "191623", "revid": "12452", "url": "https://gl.wikipedia.org/wiki?curid=191623", "title": "7.65 Browning", "text": ""}
{"id": "191627", "revid": "1131", "url": "https://gl.wikipedia.org/wiki?curid=191627", "title": "Androxinia", "text": "A androxinia \u00e9 a cualidade pola cal un ser presenta cualidades masculinas e femininas ao mesmo tempo. A palabra \u00e9 de orixe grega, e est\u00e1 formado por \"andr\u00f3s\" (home) e \"gyn\u00e9\" (muller). Deriva do grego \"Androgynos\"\nOrixe do termo.\nO termo foi mencionado por primeira vez por Plat\u00f3n, que na s\u00faa obra \"O banquete\" menciona un ser especial que reun\u00eda no seu corpo o sexo masculino e o feminino ou outras combinaci\u00f3ns. Segundo relata o mito, estes seres intentaron invadir o Monte Olimpo, lugar onde viv\u00edan os deuses. Zeus, anoxado ao se decatar disto, lanzoulles un raio, part\u00edndoos pola metade. Desde ent\u00f3n, quedaron divididos e os homes e as mulleres andan na procura da outra metade. Este mito d\u00e1 explicaci\u00f3n \u00e1 homosexualidade e heterosexualidade na antig\u00fcidade, xa que segundo o relato hab\u00eda andr\u00f3xinos compostos por d\u00faas metades homes e d\u00faas metades mulleres. A interpretaci\u00f3n do amor como unha forza que empuxa a unha persoa a buscar o seu complemento psicol\u00f3xico na relaci\u00f3n de parella con outra persoa (a s\u00faa \"alma xemelga\")."}
{"id": "191629", "revid": "98629", "url": "https://gl.wikipedia.org/wiki?curid=191629", "title": "Dear Science", "text": "Dear Science \u00e9 o terceiro \u00e1lbum da banda estadounidense de art rock TV on the Radio, editado o 22 de setembro do 2008 por Interscope Records nos Estados Unidos e o Canad\u00e1, por Touch and Go Records en iTunes e por 4AD no resto do mundo. A s\u00faa edici\u00f3n en vinilo incl\u00fae tam\u00e9n un cup\u00f3n para unha descarga gratu\u00edta do mesmo en MP3.\n\"Dear Science\" foi elixido o mellor \u00e1lbum do 2008 por \"Rolling Stone\", \"The Guardian\", \"Spin\", MTV, \"Entertainment Weekly\", os lectores de Pitchfork Media e \"Village Voice\". Pitchfork Media situouno no n\u00famero 140 da s\u00faa lista do 200 \u00e1lbums dos anos 2000, e no 6 dos 50 mellores \u00e1lbums do 2008."}
{"id": "191630", "revid": "15335", "url": "https://gl.wikipedia.org/wiki?curid=191630", "title": "7.65 mm Browning", "text": ""}
{"id": "191631", "revid": "98629", "url": "https://gl.wikipedia.org/wiki?curid=191631", "title": "Primeiro ministro de Marrocos", "text": "O primeiro ministro de Marrocos \u00e9 o xefe de goberno en Marrocos, nomeado polo Rei, o cal \u00e9 o xefe de estado do pa\u00eds segundo a constituci\u00f3n."}
{"id": "191632", "revid": "26938", "url": "https://gl.wikipedia.org/wiki?curid=191632", "title": "Los gozos y las sombras", "text": "Los gozos y las sombras pode referirse a:"}
{"id": "191647", "revid": "98629", "url": "https://gl.wikipedia.org/wiki?curid=191647", "title": "Los gozos y las sombras (novela)", "text": "Los gozos y las sombras \u00e9 unha novela de Gonzalo Torrente Ballester, publicada entre 1957 e 1962 pola editorial Ari\u00f3n, de Madrid. \u00c9 unha trilox\u00eda composta por \"El se\u00f1or llega\" (1957, premio Juan March), \"Donde da la vuelta el aire\" (1960) e \"La Pascua triste\" (1962).\nTrama.\nA acci\u00f3n discorre na vila de Pueblanueva del Conde, nas R\u00edas Baixas, entre 1934 e 1936, xusto antes do Alzamento Nacional. Carlos Deza \u00e9 un descendente da familia nobre dos Churruchaos, e tras estudar psiquiatr\u00eda en Madrid e Viena regresa \u00e1 vila dos seus antergos por mor dos seus fracasos sentimentais e a falta de motivaci\u00f3n profesional. Por\u00e9n, ten a intenci\u00f3n de pasar na vila un certo tempo para volver marchar de novo.\nDesde a s\u00faa chegada faise amigo de dona Mariana, tam\u00e9n unha Churruchao, que ver\u00e1 nel un aliado magn\u00edfico para loitar contra o cacique Cayetano Salgado. Carlos oponse a inmiscu\u00edrse nos asuntos de dona Mariana e Cayetano, pero cada vez vese m\u00e1is inmerso na vida social e econ\u00f3mica da vila. Ret\u00f3mase un pulso entre o vello e o novo poder, entre a antiga nobreza de sangue que representa dona Mariana (que mant\u00e9n unha frota de pesca, con traballadores afiliados \u00e1 CNT) e a nova burgues\u00eda capitalista posuidora dos medios de produci\u00f3n, representada pola figura de Cayetano Salgado (que se declara socialista e mant\u00e9n un estaleiro con traballadores da UXT). Amais, est\u00e1 o conflito amoroso, posto que a amante de Cayetano, Rosario, d\u00e9ixao e comeza a deitarse con Carlos.\nAmais da amizade de Mariana, Carlos l\u00e9vase ben con Juan Ald\u00e1n, o boticario Don Baldomero e mais con Paquito, o tolo da vila. Juan Ald\u00e1n \u00e9 outro Churruchao que malvive no pazo familiar coa s\u00faa nai e d\u00faas irm\u00e1s: Clara e In\u00e9s. Juan non traballa, pero cre firmemente no anarcosindicalismo e anima aos mari\u00f1os da frota de Mariana para que o sindicato se converta no propietario dos barcos. In\u00e9s \u00e9 unha beata que quere converterse en monxa. Clara (a \u00fanica filla lex\u00edtima da nai dos tres irm\u00e1ns) traballa na casa e na leira. Pero ante a situaci\u00f3n de pobreza en que viven, deciden vender o pazo. Clara e a nai quedan en Pueblanueva, onde a rapaza monta unha mercer\u00eda. Juan e In\u00e9s marchan a Madrid, e ela casa cun profesor de literatura e marchan a Aema\u00f1a.\nA situaci\u00f3n sentimental de Carlos \u00e9 estra\u00f1a despois de deixar \u00e1 s\u00faa moza de Viena. Faise amante de Rosario, pero despois \u00e9 padri\u00f1o da s\u00faa voda e deixan de se deitaren. Con Clara ten unha relaci\u00f3n moi fonda e sincera, e malia que se queren, nunca pasan a ser parella. Logo dun tempo, Clara comeza a sa\u00edr con Cayetano.\nNa vila tam\u00e9n hai enfrontamentos dentro da Igrexa Cat\u00f3lica. Amais da igrexa parroquial, hai un templo rom\u00e1nico propiedade de Mariana, e nun mosteiro viven uns monxes dunha orde bastante progresista.\nMariana deixou escrito no seu testamento a Carlos como administrador e \u00e1 s\u00faa sobri\u00f1a Germaine (que vive en Par\u00eds) como herdeira, coa intenci\u00f3n de que casen. Pero Germaine, cantante soprano, non ten intenci\u00f3n de vivir en Pueblanueva, polo que chega a un acordo con Carlos para quedar coa metade da herdanza e regresar a Par\u00eds.\nAmais destes conflitos, est\u00e1 o contexto pol\u00edtico da Segunda Rep\u00fablica Espa\u00f1ola. Tralo goberno de Portela Valladares, chegan as elecci\u00f3ns de febreiro de 1936, e Cayetano recomenda \u00e1 xente da vila que vote polo seu candidato, o mestre de escola Don Lino, que concorre pola Fronte Popular. Este, unha vez acadado o posto, quere evitar o caciquismo e deixa de seguir a li\u00f1a marcada por Cayetano e decide apoiar aos mari\u00f1eiros da vila. Tras unha provocaci\u00f3n, o cacique viola a Clara. Juan e Carlos enfr\u00f3ntanse a el e saen malparados. Finalmente Carlos e Clara marchan vivir a Porto.\nNarraci\u00f3n.\nA obra est\u00e1 narrada en terceira persoa por un narrador omnisciente. Usa un vocabulario moi rico, con numerosos galeguismos.\nAdaptaci\u00f3ns.\nEn 1982 foi adaptada \u00e1 televisi\u00f3n en formato serie por TVE, a cargo de Jes\u00fas Navascu\u00e9s. A serie \"Los gozos y las sombras\", de 13 cap\u00edtulos, foi dirixida por Rafael Moreno Alba e protagonizada por Eusebio Poncela, Amparo Rivelles, Charo L\u00f3pez, Carlos Larra\u00f1aga e Rosal\u00eda Dans. Foi supervisada por Gonzalo Torrente Ballester e supuxo un notable \u00e9xito de cr\u00edtica e p\u00fablico, e logrou relanzar comercialmente a obra orixinal."}
{"id": "191648", "revid": "1131", "url": "https://gl.wikipedia.org/wiki?curid=191648", "title": "Mosteiro de Poio", "text": ""}
{"id": "191649", "revid": "98629", "url": "https://gl.wikipedia.org/wiki?curid=191649", "title": "Os gozos e as sombras (serie de televisi\u00f3n)", "text": "Os gozos e as sombras (t\u00edtulo orixinal en castel\u00e1n Los gozos y las sombras) \u00e9 unha serie de televisi\u00f3n espa\u00f1ola de 1982, adaptada e producida por Jes\u00fas Navascu\u00e9s e dirixida por Rafael Moreno Alba. Est\u00e1 baseada na novela \"Los gozos y las sombras\" de Gonzalo Torrente Ballester (que supervisou a adaptaci\u00f3n), e ambientada nunha vila de Galiza entre 1934 e 1936. Consta de 13 cap\u00edtulos, e foi emitida inicialmente por TVE, e distribu\u00edda posteriormente ao Uruguai e a Arxentina.\nTam\u00e9n foi dobrada ao galego e emitida pola TVG, convert\u00e9ndose no primeiro produto audiovisual dobrado ao galego.\nAmais de supo\u00f1er no seu momento un relanzamento editorial da novela, abriu o cami\u00f1o \u00e1 produci\u00f3n doutras series baseadas en novelas cl\u00e1sicas da literatura espa\u00f1ola.\nTrama.\nPueblanueva del Conde \u00e9 unha vilas das R\u00edas Baixas, que nos anos finais da Segunda Rep\u00fablica Espa\u00f1ola sofre un cambio social e econ\u00f3mico que altera a orde tradicional instalada. As familias vellas propietarias das terras ceden paso \u00e1 nova burgues\u00eda industrial.\nTralo regreso de Carlos Deza, \u00faltimo da saga dos Churruchaos, comeza un enfrontamento entre el e dona Mariana fronte a Cayetano Salgado.\nRodaxe.\nFoi rodada en Pontevedra e arredores. Aparecen lugares como o mosteiro de Poio ou Combarro.\nDobraxe.\nTen unha relevancia especial na historia da dobraxe ao galego, pois foi o primeiro produto audiovisual dobrado ao galego, no ano 1984. A dobraxe foi dirixida por Juan Guis\u00e1n no estudio V\u00eddeo Galicia (A Coru\u00f1a) e o gui\u00f3n traducido por Marino D\u00f3nega.\nPremios.\nFotogramas de Prata 1982\nPremios TP de Ouro 1982\nPremios Ondas\nPremios ACE"}
{"id": "191650", "revid": "5863", "url": "https://gl.wikipedia.org/wiki?curid=191650", "title": "Los gozos y las sombras (serie)", "text": ""}
{"id": "191655", "revid": "1131", "url": "https://gl.wikipedia.org/wiki?curid=191655", "title": "A Gentalha do Pichel", "text": "A Gentalha do Pichel \u00e9 unha asociaci\u00f3n cultural constitu\u00edda en 2004 con base en Santiago de Compostela. Ten por obxecto a recuperaci\u00f3n e difusi\u00f3n dos costumes, h\u00e1bitos e tradici\u00f3ns galegos. Defende a normativa reintegracionista proposta pola AGAL.\nHistoria.\nEn novembro de 2003 catro persoas xunt\u00e1ronse co obxectivo de ofrecer unha alternativa de actividades culturais en galego \u00e1 marxe do asociacionismo existente e de vinculaci\u00f3ns pol\u00edticas. Catro anos despois o grupo pasou a ter m\u00e1is de 100 persoas.\nNo seu local organ\u00edzanse diversos obradoiros, proxecci\u00f3ns cinematogr\u00e1ficas (entre elas as do Cineclube de Compostela) e concertos. Unha das s\u00faas campa\u00f1as m\u00e1is exitosas foi dar a co\u00f1ecer a figura do Apalpador a toda Galiza."}
{"id": "191656", "revid": "6939", "url": "https://gl.wikipedia.org/wiki?curid=191656", "title": "Gentalha do Pichel", "text": ""}
{"id": "191665", "revid": "22795", "url": "https://gl.wikipedia.org/wiki?curid=191665", "title": "Supercondutor", "text": ""}
{"id": "191666", "revid": "22795", "url": "https://gl.wikipedia.org/wiki?curid=191666", "title": "Materia primeira", "text": ""}
{"id": "191668", "revid": "85894", "url": "https://gl.wikipedia.org/wiki?curid=191668", "title": "Peter Dinklage", "text": "Peter Hayden Dinklage, nado o 11 de xu\u00f1o de 1969 en Morristown, Nova Jersey, \u00e9 un actor estadounidense de cinema, teatro e televisi\u00f3n.\nTraxectoria.\nUn dos papeis que lle deu un pulo \u00e1 s\u00faa carreira foi no filme independente \"The Station Agent\" (2003), e dende ent\u00f3n ten traballado en pel\u00edculas como \"Elf\", \"Underdog\", \"Find Me Guilty\", \"Death at a Funeral\" e \"\". Dende o 2011 participa na serie de televisi\u00f3n da HBO \"Game of Thrones\" onde interpreta a Tyrion Lannister e pola que ga\u00f1ou un Emmy."}
{"id": "191670", "revid": "22570", "url": "https://gl.wikipedia.org/wiki?curid=191670", "title": "Espermina", "text": "A espermina \u00e9 unha poliamina presente en todas as c\u00e9lulas eucariotas. A s\u00faa f\u00f3rmula \u00e9 H2N\u2013((CH2)4\u2013NH\u2013)3\u2013H, polo que ten catro grupos am\u00ednicos. F\u00f3rmase a partir da espermidina por adici\u00f3n dun grupo aminoprop\u00edlico procedente da S-adenosil metionina descarboxilada, en reacci\u00f3n catalizada polo encima espermina sintase .\nA espermina interv\u00e9n no metabolismo celular. Enc\u00f3ntrase en numerosos \u00f3rganos e tecidos eucari\u00f3ticos e \u00e9 un factor de crecemento esencial para moitas bacterias. A pH inferior a 10 a espermina ten polo menos un nitr\u00f3xeno protonado, e a pH fisiol\u00f3xico todos os seus nitr\u00f3xenos est\u00e1n protonados, polo que \u00e9 un policati\u00f3n. A espermina at\u00f3pase no n\u00facleo celular onde se asocia co ADN, principalmente por atracci\u00f3n electrost\u00e1tica entre as s\u00faas cargas positivas e as negativas dos fosfatos do ADN, estabilizando e condensando a estrutura en dobre h\u00e9lice.\nTanto a espermina coma a espermidina poder\u00edan estabilizar tam\u00e9n os ARNs, como os ARNt e os \u00e1cidos nucleicos dos virus.\nA espermina, como moitas poliaminas, ten a capacidade de estimular a proliferaci\u00f3n celular.\nAplicaci\u00f3ns.\nA espermina util\u00edzase nos laboratorios de biolox\u00eda molecular para a precipitaci\u00f3n de cadeas curtas de ADN (&gt;100 pares de bases) e na purificaci\u00f3n e an\u00e1lise de oligonucle\u00f3tidos con determinadas t\u00e9cnicas de electroforese. Como a espermina \u00e9 un policati\u00f3n (a pH fisiol\u00f3xico) ten elevada afinidade polo ADN, que \u00e9 un poliani\u00f3n, e grazas a esa propiedade pode utilizarse na s\u00edntese de vectores x\u00e9nicos non virais . Pode causarse a precipitaci\u00f3n das prote\u00ednas e complexos proteicos utilizando a espermina. Outra aplicaci\u00f3n \u00e9 utilizala como matriz na t\u00e9cnica MALDI (\"Matrix-assisted laser desorption/ionization\") para a an\u00e1lise de glicoconxugados e oligonucle\u00f3tidos.\nHistoria.\nAnton van Leeuwenhoek describiu por primeira vez en 1678 cristais de fosfato de espermina no l\u00edquido seminal humano . O nome espermina foi acu\u00f1ado polos qu\u00edmicos alem\u00e1ns Albert Ladenburg e J. Abel en 1888. A estrutura correcta da espermina permaneceu pouco clara ata 1926, ano en que foi determinada definitivamente por Dudley, Rosenheim, e Starling en Inglaterra e por Wrede. et al. en Alema\u00f1a."}
{"id": "191671", "revid": "23204", "url": "https://gl.wikipedia.org/wiki?curid=191671", "title": "Z\u00fcst (automoci\u00f3n)", "text": "Z\u00fcst (ou Zust) era un coche de fabricaci\u00f3n italiana que funcionou desde 1905 ata 1917.\nHistoria a caracter\u00edsticas.\nA compa\u00f1\u00eda foi fundada polo enxe\u00f1eiro Roberto Z\u00fcst, un empresario italiano de orixe su\u00edza, que era dono dunha fabrica de ferramentas de precisi\u00f3n en Verbania Italia, preto do Lago Maggiore (anteriormente fundici\u00f3n de ferro Guller &amp; Croff). Z\u00fcst experimentou con prototipos de coches ao redor de 1900 e en Mil\u00e1n en 1905, fundou a empresa Zust de fabricaci\u00f3n de autom\u00f3biles e veh\u00edculos comerciais. Os seus primeiros modelos eran m\u00e1quinas enormes e custosas impulsadas por motores de catro cilindros de 7.432 cc a 11.308 cc. A estes un\u00eduselles un modelo un pouco m\u00e1is pequeno de 5 litros en 1908. O Zust 28/45 HP participou na Carreira Nova York-Par\u00eds de 1908 e terminou terceiro. Giustino Cattaneo (logo de Isotta Fraschini) traballaba para el.\nEn 1906 Z\u00fcst decidiu facer coches m\u00e1is pequenos, polo que cos seus cinco fillos, fundou unha nova compa\u00f1\u00eda co\u00f1ecida como Brixia-Z\u00fcst na cidade de Brescia. (Z\u00fcst e Brixia-Z\u00fcst a mi\u00fado conf\u00fandense). Debido a problemas financeiros, Brixia-Z\u00fcst pechou en 1912, a f\u00e1brica de Mil\u00e1n foi vendida e a produci\u00f3n de autom\u00f3biles Z\u00fcst concentrouse en Brescia, onde a produci\u00f3n continuou ata 1914. Os \u00faltimos modelos novos, o HP 15/25 ou 2S 365 (2592 cc) e o 25/35 ou o S305 (4712 cc), apareceu en 1913.\nO 1 de outubro de 1917, a empresa foi adquirida por Officine Meccaniche de Mil\u00e1n, que seguiu facendo o S305 ata 1923 baixo o seu propio nome."}
{"id": "191672", "revid": "5132", "url": "https://gl.wikipedia.org/wiki?curid=191672", "title": "KRKA Novo Mesto", "text": ""}
{"id": "191674", "revid": "5863", "url": "https://gl.wikipedia.org/wiki?curid=191674", "title": "\u015al\u0105sk Wroc\u0142aw (baloncesto)", "text": "O Wojskowy Klub Sportowy \u015al\u0105sk Wroc\u0142aw, co\u00f1ecido sinxelamente como \u015al\u0105sk Wroc\u0142aw, \u00e9 un club profesional de baloncesto polaco da cidade de Wroc\u0142aw, na Baixa Silesia. Actualmente compite na Polska Liga Koszyk\u00f3wki, a m\u00e1xima categor\u00eda do baloncesto polaco. Fundado en 1947, \u00e9 un dos equipos polaco m\u00e1is laureado con dezasete Ligas e catorce Copas.\nHistoria.\nDesde a s\u00faa fundaci\u00f3n no ano 1947, o \u015al\u0105sk Wroc\u0142aw \u00e9 un dos mellores e m\u00e1is reco\u00f1ec\u00edbeis clubs do baloncesto polaco. De feito, o equipo ga\u00f1ou o Campionato de Liga en dezasete ocasi\u00f3ns. O per\u00edodo m\u00e1is destacado da historia do \u015al\u0105sk \u00e9 a co\u00f1ecida como \"Gran Era do \u015al\u0105sk\", cando ga\u00f1aron cinco t\u00edtulos consecutivos entre 1998 e 2002. A maior parte deses \u00e9xitos, foron conseguidos baixo as ordes de Andrej Urlep, adestrador lendario do club. Nos \u00faltimos anos, o \u015al\u0105sk est\u00e1 a ter grandes problemas financeiros, o cal provocou que o club non te\u00f1a conseguido ga\u00f1ar ning\u00fan t\u00edtulo importante nos anos 2000. No ano 2008 o club \u00e9 insost\u00edbel economicamente, o que leva \u00e1 s\u00faa retirada da liga polaca, xogando durante as seguintes tres temporadas na Segunda divisi\u00f3n. No ano 2013 o club consegue asentarse de novo na m\u00e1xima categor\u00eda, chegando mesmo a ga\u00f1ar a Copa de Polonia en 2014. Na tempada 2015-16, o club volve a participar en competici\u00f3ns europea ao xogar a FIBA Europe Cup. Os m\u00e1is famosos xogadores de \u015al\u0105sk Wroc\u0142aw foron: Mieczys\u0142aw \u0141opatka (anos 1960), Edward Jurkiewicz (anos 1970 e 1980), Jerzy Binkowski (anos 1980 e 1990), Dariusz Zelig (anos 1980 e 1990), as\u00ed como Adam W\u00f3jcik, Maciej Zielinski (retirado ao final da temporada 2005\u221206) e Dominik Tomczyk.\nPavill\u00f3n.\nA\u00ednda que habitualmente xoga os seus encontros coma local no Hala Orbita, con capacidade para 3.000 espectadores, tam\u00e9n xoga ocasionalmente no Centro do Centenario de Wroc\u0142aw, un pavill\u00f3n con capacidade para 7.000 espectadores en partidos de baloncesto e que forma parte da lista de Patrimonio da Humanidade da UNESCO dende 2006.\nDestaca da s\u00faa construci\u00f3n a s\u00faa c\u00fapula, de formig\u00f3n armado e cun di\u00e1metro interior de 69 m e 42 m de alto, sendo trala s\u00faa construci\u00f3n o edificio m\u00e1is grande do mundo do seu estilo. O pavill\u00f3n converteuse nunha referencia clave para o desenvolvemento das estruturas de formig\u00f3n armado no s\u00e9culo XX. En 1948 colocouse fronte ao pavill\u00f3n unha escultura de metal de 100 metros de alto con forma de agulla chamada Iglica.\nPalmar\u00e9s.\nLiga de Polonia\nCopa de Polonia \nSupercopa de Polonia "}
{"id": "191675", "revid": "27155", "url": "https://gl.wikipedia.org/wiki?curid=191675", "title": "Acari", "text": ""}
{"id": "191676", "revid": "27155", "url": "https://gl.wikipedia.org/wiki?curid=191676", "title": "Acarina", "text": ""}
{"id": "191677", "revid": "5132", "url": "https://gl.wikipedia.org/wiki?curid=191677", "title": "Slask Wroclaw (baloncesto)", "text": ""}
{"id": "191678", "revid": "5132", "url": "https://gl.wikipedia.org/wiki?curid=191678", "title": "WKS \u015al\u0105sk Wroc\u0142aw (baloncesto)", "text": ""}
{"id": "191679", "revid": "5132", "url": "https://gl.wikipedia.org/wiki?curid=191679", "title": "WKS Slask Wroclaw (baloncesto)", "text": ""}
{"id": "191680", "revid": "5132", "url": "https://gl.wikipedia.org/wiki?curid=191680", "title": "Idea \u015al\u0105sk", "text": ""}
{"id": "191681", "revid": "5132", "url": "https://gl.wikipedia.org/wiki?curid=191681", "title": "Idea Slask", "text": ""}
{"id": "191682", "revid": "5132", "url": "https://gl.wikipedia.org/wiki?curid=191682", "title": "Idea \u015al\u0105sk Wroc\u0142aw", "text": ""}
{"id": "191683", "revid": "5132", "url": "https://gl.wikipedia.org/wiki?curid=191683", "title": "Idea Slask Wroclaw", "text": ""}
{"id": "191684", "revid": "109216", "url": "https://gl.wikipedia.org/wiki?curid=191684", "title": "Primeiro ministro de Taxiquist\u00e1n", "text": "O primeiro ministro do Taxiquist\u00e1n \u00e9 o xefe de goberno do pa\u00eds. O seu titular \u00e9 temporariamente indicado polo presidente. O primeiro ministro consol\u00eddase no cargo cando reco\u00f1ecido polo parlamento. Esta \u00e9 a lista dos primeiros ministros de Taxiquist\u00e1n dende a independencia, o 1991."}
{"id": "191685", "revid": "23204", "url": "https://gl.wikipedia.org/wiki?curid=191685", "title": "Irish Baroque Orchestra", "text": "A Irish Baroque Orchestra (en galego Orquestra Barroca Irlandesa) \u00e9 unha orquestra adicada \u00e1 m\u00fasica antiga que emprega instrumentos de \u00e9poca, sendo amais a \u00fanica orquestra profesional destas caracter\u00edsticas na Rep\u00fablica de Irlanda. Foi fundada en 1996 polo organista neozeland\u00e9s Mark Duley e Th\u00e9r\u00e8se Timoney. Actualmente o seu director art\u00edstico \u00e9 Monica Huggett.\nA orquestra presenta catro concertos por tempada con varias interpretaci\u00f3ns de cada programa. Cada tempada incl\u00fae unha semada de formaci\u00f3n, en colaboraci\u00f3n co Conservatory of Music and Drama do Dublin Institute of Technology. O seu repertorio c\u00e9ntrase na m\u00fasica dos s\u00e9culos XVII e SVIII.\nAs s\u00faas interpretaci\u00f3ns est\u00e9ndense por toda a xeograf\u00eda irlandesa, sendo orquestra residente do Ardee Baroque Festival cada mes de novembro en Ardee, Condado de Louth. No 2009, a orquestra participou no Dublin Handel Festival.\nEst\u00e1 patrocinada pola RT\u00c9 lyric fm e o Arts Council of Ireland."}
{"id": "191686", "revid": "109933", "url": "https://gl.wikipedia.org/wiki?curid=191686", "title": "Euroliga 2002-03", "text": "A Euroliga 2004-05 foi a quinta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e oito. Nesta edici\u00f3n competiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Panathinaikos grego, o CSKA Moscova ruso e o Tau Cer\u00e1mica espa\u00f1ol disput\u00e1ronse o t\u00edtulo na Final Four, nesta edici\u00f3n xogada no Olimpiyskiy de Moscova, capital de Rusia. A final disput\u00e1rona o Maccabi Elite de Tel Aviv, e o Tau Cer\u00e1mica de Vitoria. Finalmente proclamouse campi\u00f3n o equipo israel\u00ed tras vencer por doce puntos de diferenza, 90 o 78, o que supuxo o seu quinto campionato at\u00e9 esta edici\u00f3n."}
{"id": "191687", "revid": "10599", "url": "https://gl.wikipedia.org/wiki?curid=191687", "title": "Monte do Gozo", "text": "O monte do Gozo \u00e9 unha elevaci\u00f3n do terreo pr\u00f3xima \u00e1 cidade de Santiago de Compostela, no lugar de San Marcos en Bando, chamada as\u00ed polo sentimento de gozo que desperta nos peregrinos, xa que este monte \u00e9 o primeiro punto dende o cal a xente que fai o Cami\u00f1o de Santiago ve as torres da catedral.\nHistoria.\nNa Idade Media hab\u00eda no monte unha capela, mandada constru\u00edr por Xelm\u00edrez en 1105, na que os peregrinos se axeonllaban en sinal de agradecemento por ter chegado at\u00e9 a\u00ed. Dende ese punto moitos dos peregrinos a cabalo fac\u00edan o resto do cami\u00f1o a p\u00e9 (como Afonso XI) e outros remataban a s\u00faa peregrinaci\u00f3n mesmo descalzos. Esa capela foi abandonada no s\u00e9culo XVII.\nEn 1989 fix\u00e9ronse no monte grandes obras para poder acoller al\u00ed a visita do papa Xo\u00e1n Paulo II con motivo da multitudinaria Xornada Mundial da Xuventude.\nActualmente o monte do Gozo disp\u00f3n dunhas enormes instalaci\u00f3ns para acoller peregrinos, que incl\u00faen un albergue con capacidade para centos de persoas, restaurante, cafeter\u00eda, lavander\u00eda, tenda, campo de f\u00fatbol, e un gran auditorio descuberto no que actuaron bandas como Rolling Stones, Bruce Springsteen e Red Hot Chili Peppers entre outras, as\u00ed como o festival O Son do Cami\u00f1o, diante de ata 40.000 persoas."}
{"id": "191688", "revid": "1131", "url": "https://gl.wikipedia.org/wiki?curid=191688", "title": "AS-PG", "text": ""}
{"id": "191689", "revid": "839", "url": "https://gl.wikipedia.org/wiki?curid=191689", "title": "Orquesta de Radio Televisi\u00f3n Espa\u00f1ola", "text": "A Orquesta Sinf\u00f3nica de Radio Televisi\u00f3n Espa\u00f1ola \u00e9 unha orquestra sinf\u00f3nica espa\u00f1ola creada o 27 de maio por Radiotelevisi\u00f3n Espa\u00f1ola como unha das orquestras m\u00e1is novas da radio e televisi\u00f3n europeas. A s\u00faa presentaci\u00f3n oficial tivo lugar no Teatro de la Zarzuela de Madrid baixo a batuta do seu director fundador, Igor Markevitch, cun programa que inclu\u00eda obras de Prokofev, Wagner, Falla e Beethoven. A s\u00faa sede oficial \u00e9 o Teatro Monumental de Madrid."}
{"id": "191691", "revid": "5132", "url": "https://gl.wikipedia.org/wiki?curid=191691", "title": "KK Buducnost", "text": ""}
{"id": "191692", "revid": "5132", "url": "https://gl.wikipedia.org/wiki?curid=191692", "title": "KK Buducnost Podgorica", "text": ""}
{"id": "191694", "revid": "98629", "url": "https://gl.wikipedia.org/wiki?curid=191694", "title": "E. R. Thomas Motor Company", "text": "E. R. Thomas Motor Company foi un fabricante de bicicleta motorizada, triciclos motorizados, motocicletas, e autom\u00f3bil de Buffalo, Nova York entre 1900 e 1919.\nCiclomotores, triciclos e motocicletas.\nEn 1896, ER Thomas de Buffalo, Nova York comezou a vender kits de motor de gasolina para impulsar bicicletas ordinarias. Logo de formar a Compa\u00f1\u00eda Thomas Motor, comezou a vender kits de motor para bicicletas co nome de \"Auto-Bi\". O \"Auto-Bi\" \u00e9 xeralmente considerada como a primeira produci\u00f3n de bicicletas con motor feita nos Estados Unidos. En 1903, a compa\u00f1\u00eda foi o maior fabricante de motores dun s\u00f3 cilindro, refrixerados por aire. O Auto-bi \"1904\" ti\u00f1a unha potencia de 2\u00b45 cabalos e un motor monocil\u00edndrico de catro tempos de 442cc, unha transmisi\u00f3n por correa, e pod\u00eda alcanzar velocidades de 59\u00a0km/h.. Ao Thomas \"Auto-Bi\" uniuse m\u00e1is tarde o \"Auto-Tri\", unha moto de tres rodas, e o \"Auto-Two Tri\", unha moto que poder\u00eda ter tres pasaxeiros.\nEn 1905, o Thomas \"Auto-Bi\" estableceu unha nova marca na traves\u00eda transcontinental dos Estados Unidos en 48 d\u00edas. En 1912, a demanda de motocicletas reduciuse considerablemente, e a compa\u00f1\u00eda Thomas Motor suspendeu toda a produci\u00f3n de m\u00e1quinas de d\u00faas rodas.\nCoches de estrada.\nO \"Thomas\" 1904 foi un modelo de coche de turismo. Equipado cun habit\u00e1culo, que pod\u00eda albergar a cinco pasaxeiros e vend\u00edase por 2.500 $ dos Estados Unidos. O 3 en li\u00f1a refrixerado por auga montado verticalmente, situado na parte dianteira do coche, produc\u00eda 24 CV (17,9\u00a0kW). Montaba unha transmisi\u00f3n planetaria de d\u00faas velocidades. O coche con estrutura de aceiro pesaba 862\u00a0kg. E utilizaba un moderno radiador celular para a refrixeraci\u00f3n. Un modelo de 8 CV (6\u00a0kW) vend\u00edase por 1.250 $ dos Estados Unidos.\nA Carreira Nova York-Par\u00eds.\nEn 1907 o \"Modelo 35\" de 4 cilindros e 60 cabalos de forza, co\u00f1ecido como \"Thomas Flyer\", ga\u00f1ou a Carreira Nova York-Par\u00eds de 1908, a primeira e \u00fanica carreira celebrada ao redor do mundo. A carreira comezou en Times Square, Nova York, o 12 de febreiro e cubriu 35.000 quil\u00f3metros, terminando en Par\u00eds o 30 de xullo de 1908. Seis equipos comezaron a carreira (un italiano, un alem\u00e1n, tres franceses, e o American Flyer). S\u00f3 acabaron tres coches, o Flyer Thomas, que ga\u00f1ou o alem\u00e1n Protos, e o italiano Zust. A intenci\u00f3n orixinal era cubrir toda a distancia co estreito de Bering conxelado para conducir a trav\u00e9s do Oc\u00e9ano Pac\u00edfico. No curso da carreira, o Flyer foi o primeiro coche para cruzar os Estados Unidos en 41 d\u00edas 8 horas e 15 minutos, e o primeiro en facelo no inverno con George Schuster. O primeiro condutor de autom\u00f3bil en cruzar os Estados Unidos en inverno. Acabar en 169 d\u00edas foi unha faza\u00f1a, tendo en conta a falta de cami\u00f1os e servizos en 1908. Schuster, o condutor, foi o \u00fanico membro do equipo Thomas que cubriu toda a distancia.\nO Flyer sobreviviu e foi restaurado ao estado exacto o mesmo d\u00eda en que entrou en Par\u00eds por William F. Harrah. Agora est\u00e1 en exhibici\u00f3n no Museo Nacional do Autom\u00f3bil en Reno, Nevada. Os detalles adicionais con numerosas fotos e v\u00eddeos da Carreira Nova York-Par\u00eds est\u00e1n dispo\u00f1ibles en A gran carreira de autos de 1908\nOs alem\u00e1ns chegaron a Par\u00eds o 26 de xullo de 1908. O Flyer americano chegou \u00e1 beira da cidade o 30 de xullo, e nun principio a polic\u00eda non lle permitiu entrar a Par\u00eds porque ti\u00f1a un faro roto. Un transe\u00fante ofreceu ao equipo unha luz de bicicleta. Sen necesidade de ferramentas para quitar a luz, simplemente atada ao Flyer Thomas entraron en Par\u00eds e terminaron a carreira. \nM\u00e1is tarde descubriuse que o Protos tomara alg\u00fans atallos no seu cami\u00f1o e foi penalizado, polo que o equipo americano que en realidade chegou segundo foi declarado ga\u00f1ador oficial da \u00e9pica carreira."}
{"id": "191695", "revid": "89787", "url": "https://gl.wikipedia.org/wiki?curid=191695", "title": "G\u00f3mez P\u00e9rez das Mari\u00f1as II", "text": "G\u00f3mez P\u00e9rez das Mari\u00f1as II foi un nobre galego de finais do s\u00e9culo XV, fillo de Fern\u00e1n P\u00e9rez Parragu\u00e9s, se\u00f1or da P\u00f3boa de Parga, e de Constanza das Mari\u00f1as, se\u00f1ora de Berganti\u00f1os. Era neto por parte materna do primeiro G\u00f3mez P\u00e9rez das Mari\u00f1as I, que loitara contra os irmandi\u00f1os e o arcebispo de Santiago, Alonso de Fonseca. Da s\u00faa nai herdou a torre de Cillobre.\nFoi abade do mosteiro de San Salvador de Bergondo e tomou posesi\u00f3n da sinecura de Vila\u00f1o en 1489. Esta \u00e9 a \u00faltima referencia documental que se pos\u00fae deste personaxe."}
{"id": "191696", "revid": "89787", "url": "https://gl.wikipedia.org/wiki?curid=191696", "title": "Euskadiko Orkestra Sinfonikoa", "text": "A Euskadiko Orkestra Sinfonikoa (en galego Orquestra Sinf\u00f3nica de Euskadi) \u00e9 unha orquestra sinf\u00f3nica con sede na cidade de Donostia (Euskadi). O seu director xeral \u00e9 \u00cd\u00f1igo Alberdi Amasorrain, o seu director titular \u00e9 Andr\u00e9s Orozco-Estrada, e o principal director convidado \u00e9 Andrey Boreyko. Dende 1992, \u00e9 membro da Asociaci\u00f3n Espa\u00f1ola de Orquestas Sinf\u00f3nicas (AEOS).\nHistoria.\nA Euskadiko Orkestra Sinfonikoa naceu en 1982 promovida e desenvolvida dende o Departamento de Cultura do Goberno Vasco. A s\u00faa andaina internacional comezou en 1984, e dende aquela ten levado a cabo xiras por Am\u00e9rica do Sur (a primeira delas levouna ao Teatro Col\u00f3n de Buenos Aires, ao Teatro Municipal de Santiago de Chile etc; e a segunda realizada en setembro do 2007, supo\u00f1endo o debut da orquestra na Sala S\u00e3o Paulo do Brasil dentro do Mozarteum Brasileiro, as\u00ed como o seu regreso \u00e1 Arxentina), o resto das s\u00faas xiras internacionais (un total de dez) tiveron lugar en Europa central (en salas de cidades como Berl\u00edn, M\u00fanic, Frankfurt, Stuttgart ou Bayreuth en Alema\u00f1a, Viena, Salzburgo ou Linz en Austria, Z\u00faric ou Gstaad en Su\u00edza) e o Reino Unido.\nDirectores.\nDirectores convidados.\nDende a s\u00faa fundaci\u00f3n ten actuado baixo a batuta de directores do talle de Yehudi Menuhin, Paul McCreesh, Yakov Kreizberg, Oleg Caetani, Jerzy Semkov, Lawrence Foster, Pinchas Steinberg, Krystof Penderecki, Christopher Hogwood, Jes\u00fas L\u00f3pez Cobos e Josep Pons, entre outros.\nSolistas.\nDende a s\u00faa fundaci\u00f3n actuou con numerosos solistas de prestixio internacionais tales como Maria Jo\u00e3o Pires, Katia e Marielle Labeque, Bruno Leonardo Gelber, Radu Lupu, Frank Peter Zimmermann, Mischa Maisky, Antonio Meneses, Elisabeth Leonskaja, Christian Zacharias, Leonidas Kavakos, Zoltan Kocsis, Joaqu\u00edn Ach\u00facarro, D\u00ebzso Ranki, Heinrich Schiff, Nikolaj Znaider, Mar\u00eda Bayo, Carlos \u00c1lvarez, Carlos Mena e Ainhoa Arteta, entre outros.\nGravaci\u00f3ns.\nDende as s\u00faas orixes, a orquestra levou a cabo a redor de trinta gravaci\u00f3ns. Na s\u00faa produci\u00f3n discogr\u00e1fica figuran diferentes x\u00e9neros e estilos musicais: unha colecci\u00f3n de compositores vascos (Jes\u00fas Guridi, Jose Mar\u00eda Usandizaga, Jes\u00fas Ar\u00e1mbarri, Andr\u00e9s Isasi, Francisco Escudero, Pablo Soroz\u00e1bal, Aita Donostia, Tom\u00e1s Garbizu, Aita Madina e Juan Cris\u00f3stomo de Arriaga), un triplo CD con obras encargadas pola propia orquestra a Carmelo Bernaola, Anton Larrauri, F\u00e9lix Ibarrondo, Luis de Pablo, Francisco Escudero e Rafael Castro; un monogr\u00e1fico de Maurice Ravel; o primeiro recital discogr\u00e1fico do bar\u00edtono malague\u00f1o Carlos \u00c1lvarez, unha gravaci\u00f3n co cantautor vasco Benito Lertxundi, diferentes gravaci\u00f3ns para o selo RTVE, e tam\u00e9n para o p\u00fablico infantil etc. \nRecentemente presentou a \"premi\u00e8re\" mundial da \u00f3pera \"Gernika\" de Francisco Escudero."}
{"id": "191699", "revid": "98629", "url": "https://gl.wikipedia.org/wiki?curid=191699", "title": "Orquestra Gulbenkian", "text": "A Orquestra Gulbenkian \u00e9 unha orquestra sinf\u00f3nica da cidade de Lisboa (Portugal). A orquestra ofrece os seus concertos no Grande Audit\u00f3rio (Gran Auditorio) da Fundaci\u00f3n Calouste Gulbenkian.\nHistoria.\nEn 1962, a Fundaci\u00f3n Calouste Gulbenkian decidiu establecer unha orquestra permanente, inicialmente constitu\u00eddo por doce integrantes (cordas e baixo continuo), orixinalmente foi denominada \"Orquestra de C\u00e2mara Gulbenkian\". Progresivamente foi ampliada, contando actualmente cun equipo de 66 m\u00fasicos, con capacidade de ampliaci\u00f3n segundo as esixencias do programa, esta constituci\u00f3n permite \u00e1 Orquestra Gulbenkian abordar un amplo repertorio que abrange todo o per\u00edodo cl\u00e1sico, unha parte importante da literatura orquestral do s\u00e9culo XIX, e moita da m\u00fasica do s\u00e9culo XX. Obras pertencentes ao repert\u00f3rio tradicional das grandes formaci\u00f3n tradicionais, especialmente a produci\u00f3n orquestra de compositores como Haydn, Mozart, Beethoven, Schubert, Mendelssohn ou Schumann (podendo ser realizadas en versi\u00f3ns m\u00e1is pr\u00f3ximas aos efectivos orquestrais para as que foron orixinalmente concibidas, no que respecta ao equilibrio da arquitectura sonora interior).. En 1971 adoptou a denominaci\u00f3n Orquestra Gulbenkian.\nDende o 2002, o seu director principal \u00e9 Lawrence Foster. Claudio Scimone, o principal director dende 1979 ata 1986, ostenta actualmente o t\u00edtulo de Director Honor\u00edfico. O principal director asociado \u00e9 actualmente Simone Young.\nNo plano internacional, a orquestra foi ampliando progresivamente a s\u00faa actividade, tendo actuado arredor de todo o mundo. A Orquestra Gulbenkian realizou o seu debut nos Estados Unidos en novembro de 1997 en Newark (Nova Jersey).\nEn cada tempada, a orquestra realiza unha serie regular de concertos no Grande Audit\u00f3rio Gulbenkian de Lisboa, colaborando con alg\u00fans dos maiores nomes do mundo da m\u00fasica (tanto directores como solistas), actuando igualmente en diversas localidades do pa\u00eds, cumprindo deste xeito unha significativa funci\u00f3n descentralizadora.\nDiscograf\u00eda.\nA orquestra conta con numerosas gravaci\u00f3ns con selos como Teldec, Virgin Classics, Philips, Deutsche Grammophon, Hyperio, Na\u00efve entre outras, sendo reco\u00f1ecidas con numerosos premios de prestixio.\nEntre os seus \u00faltimos proxectos discogr\u00e1ficos, salientar a primeira gravaci\u00f3n mundial do Requiem de Salieri e un CD con obras de Ligeti, Kod\u00e1ly e Bart\u00f3k, ambos baixo a direcci\u00f3n de Lawrence Foster e editados por Pentatone. M\u00e1is recentemente, a Orquestra Gulbenkian gravou un disco adicado ao p\u00fablico xuvenil \u2013 Pedro e o Lobo, de Prokofev, O Carnaval dos Animais, de Saint-Sa\u00ebns, Gu\u00eda da Orquestra para Novos, de Britten \u2013, baixo a direcci\u00f3n de [[Joana Carneiro.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Orquestras de Portugal|Gulbenkian]]"}
{"id": "191700", "revid": "98629", "url": "https://gl.wikipedia.org/wiki?curid=191700", "title": "Berliner Philharmoniker", "text": "A Berliner Philharmoniker (en galego, Orquestra Filharm\u00f3nica de Berl\u00edn), anteriormente co\u00f1ecida como \"Berliner Philharmonisches Orchester\" \u00e9 unha orquestra filharm\u00f3nica da cidade de Berl\u00edn (Alema\u00f1a). \nHistoria.\nFoi fundada en 1882 No 2006, un grupo de dez medios europeos votaron \u00e1 Berliner Philharmoniker como a terceira da lista das \"dez mellores orquestras europeas\" por detr\u00e1s da Wiener Philharmoniker e a Koninklijk Concertgebouworkest, mentres que no 2008 foi votada como a segunda mellor orquestra do mundo segundo unha orquestra levada a cabo pola revista especializada brit\u00e1nica \"Gramophone\" (por detr\u00e1s do Concertgebouw). A s\u00faa principal sede dende 1963 \u00e9 o Berliner Philharmonie, situado na zona do Kulturforum, debido \u00e1 destruci\u00f3n na segunda guerra mundial da s\u00faa antiga sede. Dende o 2002, o seu director principal \u00e9 o ingl\u00e9s Sir Simon Rattle. A Berliner Philharmoniker serve tam\u00e9n de base a moitos grupos de m\u00fasica de c\u00e1mara. O financiamento da organizaci\u00f3n est\u00e1 subvencionado pola cidade de Berl\u00edn e unha asociaci\u00f3n con Deutsche Bank."}
{"id": "191702", "revid": "85894", "url": "https://gl.wikipedia.org/wiki?curid=191702", "title": "Medan", "text": "Medan \u00e9 unha importante cidade de Indonesia, a maior da illa de Sumatra e capital da provincia de Sumatra Setentrional. A vinte quil\u00f3metros da costa do Estreito de Malaca onde se sit\u00faa o seu porto Belawan, Medan \u00e9 o centro comercial da extensa rexi\u00f3n agr\u00edcola circundante (caucho, tabaco, t\u00e9). Conta cunha poboaci\u00f3n de seu de 2\u00a0109\u00a0339 habitantes (2010) e unha \u00e1rea metropolitana que supera os catro mill\u00f3ns.\nSeica fundada a finais do s\u00e9culo XVI por Guru Patimpus na que era a Rexi\u00f3n de Deli e axi\u00f1a (s\u00e9culo XVII) Sultanato de Deli tributario do de Aceh, non co\u00f1eceu un desenvolvemento significativo ata o s\u00e9culo XIX cando os colonos holandeses (presentes na \u00e1rea dende 1658) comezaron a explotaci\u00f3n extensiva de tabaco para a exportaci\u00f3n."}
{"id": "191703", "revid": "1131", "url": "https://gl.wikipedia.org/wiki?curid=191703", "title": "F\u00e1tima Pe\u00f3n", "text": "F\u00e1tima Pe\u00f3n Torres, nada en Louriz\u00e1n o 7 de xu\u00f1o de 1985, \u00e9 unha escritora e directora de teatro galega.\nTraxectoria.\nEstudou o bacharelato en Pontevedra. Desde os 17 anos vive entre Pedre e Madrid. Al\u00ed iniciou estudos de xornalismo na Universidad Complutense. \u00c9 licenciada en Arte Dram\u00e1tica na especialidade de Direcci\u00f3n de Escena e Dramaturxia. Actualmente Dirixe a compa\u00f1\u00eda Yo/lapeordetodas.\nDe nova ga\u00f1ou o certame Ben Ve\u00f1as, Maio nas modalidades de relato e poes\u00eda, amais do Premio Manolo Lado e dous Premios Minerva. Colaborou na prensa no \"Faro de Vigo\" e na radio en Cadena SER. Dirixiu as curtametraxes \"Age of Blindness\", \"Orquestra\" (2009) e \"S\u00edndrome Rosal\u00eda\" (2011, premio Curtas para Rosal\u00eda).\nNas elecci\u00f3ns municipais de 2011 concorreu como cabeza de lista do BNG polo concello de Cerdedo."}
{"id": "191704", "revid": "98629", "url": "https://gl.wikipedia.org/wiki?curid=191704", "title": "Vilaseco, Vilelos, O Savi\u00f1ao", "text": "Vilaseco \u00e9 un lugar da parroquia de Vilelos no concello lugu\u00e9s do Savi\u00f1ao na comarca de Terra de Lemos. Segundo o IGE en 2010 ti\u00f1a quince habitantes (oito mulleres e sete homes), tres menos ca en 1999.\nEst\u00e1 enclavada nunha ladeira de Vilelos."}
{"id": "191708", "revid": "865", "url": "https://gl.wikipedia.org/wiki?curid=191708", "title": "Teenage Riot", "text": ""}
{"id": "191710", "revid": "98629", "url": "https://gl.wikipedia.org/wiki?curid=191710", "title": "Presidente de Sur\u00e1frica", "text": "Segundo a constituci\u00f3n actual de Sur\u00e1frica, o Presidente da Rep\u00fablica da \u00c1frica do Sur \u00e9 o xefe de estado e xefe de goberno do pa\u00eds. De 1961 ata o 1984, a funci\u00f3n de presidente era apenas honor\u00edfica. O poder executivo era exercido polo primeiro ministro. A partir de 1984, a funci\u00f3n de primeiro ministro foi abolida e o presidente tornouse xefe do executivo.\nDurante o r\u00e9xime do apartheid (1961 ata o 1994) o xefe de estado da \u00c1frica do Sur era denominado Presidente do Estado (\"State President\" en ingl\u00e9s ou \"Staatspresident\" en afrikaans). De 1994 ata o presente o seu t\u00edtulo \u00e9 apenas Presidente.\nA Rep\u00fablica da \u00c1frica do Sur sucedeu a Uni\u00f3n Surafricana o 31 de maio de 1961."}
{"id": "191712", "revid": "22570", "url": "https://gl.wikipedia.org/wiki?curid=191712", "title": "Aceleraci\u00f3n por hardware", "text": "En inform\u00e1tica, a aceleraci\u00f3n por hardware \u00e9 o uso do hardware para realizar algunha funci\u00f3n m\u00e1is r\u00e1pido do que \u00e9 posible usando software execut\u00e1ndose nunha CPU de prop\u00f3sito xeral. Exemplos de aceleraci\u00f3n por hardware incl\u00faen aceleraci\u00f3n da funcionalidade de Bit blit en GPUs e instruci\u00f3ns para operaci\u00f3ns complexas en CPUs.\nO hardware que realiza a aceleraci\u00f3n, cando se atopa nunha unidade separada da CPU, \u00e9 denominado acelerador por hardware, ou a mi\u00fado m\u00e1is especificamente como un acelerador gr\u00e1fico ou Unidade de Punto Flotante etc. Estes termos, con todo, son antigos e vanse substitu\u00edndo por termos menos descritivos como \"placa de v\u00eddeo\" ou \"placa gr\u00e1fica\"."}
{"id": "191716", "revid": "1131", "url": "https://gl.wikipedia.org/wiki?curid=191716", "title": "Lista de concellos das Illas Baleares", "text": "Lista de concellos das Illas Baleares:"}
{"id": "191718", "revid": "109933", "url": "https://gl.wikipedia.org/wiki?curid=191718", "title": "Euroliga 2001-02", "text": "A Euroliga 2004-05 foi a quinta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e oito. Nesta edici\u00f3n competiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Panathinaikos grego, o CSKA Moscova ruso e o Tau Cer\u00e1mica espa\u00f1ol disput\u00e1ronse o t\u00edtulo na Final Four, nesta edici\u00f3n xogada no Olimpiyskiy de Moscova, capital de Rusia. A final disput\u00e1rona o Maccabi Elite de Tel Aviv, e o Tau Cer\u00e1mica de Vitoria. Finalmente proclamouse campi\u00f3n o equipo israel\u00ed tras vencer por doce puntos de diferenza, 90 o 78, o que supuxo o seu quinto campionato at\u00e9 esta edici\u00f3n."}
{"id": "191719", "revid": "5132", "url": "https://gl.wikipedia.org/wiki?curid=191719", "title": "Kinder Bologna", "text": ""}
{"id": "191722", "revid": "1131", "url": "https://gl.wikipedia.org/wiki?curid=191722", "title": "Nina Persson", "text": "Nina Elisabet Persson, nado en \u00d6rebro o 6 de setembro de 1974, \u00e9 unha vocalista sueca, membro do grupo de pop The Cardigans.\nTraxectoria.\nAl\u00e9n de formar parte de The Cardigans, formou o grupo A Camp, e colaboraron no disco tributo a Serge Gainsbourg titulado \"Monsieur Gainsbourg Revisited\". Tam\u00e9n colaborou co grupo de rock Sparklehorse.\nNina Persson tam\u00e9n traballou como actriz; o seu debut cinematogr\u00e1fico foi na pel\u00edcula \"Om Gud vill\", estrenada en 2006.\nFixo unha colaboraci\u00f3n especial co grupo gal\u00e9s Manic Street Preachers, na canci\u00f3n \"Your Love Alone Is Not Enough\" do \u00e1lbum \"Send Away the Tigers\", tema considerado \"Canci\u00f3n do ano\" pola radio neerlandesa KXradio."}
{"id": "191723", "revid": "6439703", "url": "https://gl.wikipedia.org/wiki?curid=191723", "title": "Serge Gainsbourg", "text": "Serge Gainsbourg, nado en Par\u00eds o 2 de abril de 1928 e finado na mesma cidade o 2 de marzo de 1991, foi un m\u00fasico, cantante, autor e compositor, actor e director de cinema franc\u00e9s. Foi pai da tam\u00e9n cantante e actriz Charlotte Gainsbourg."}
{"id": "191724", "revid": "98629", "url": "https://gl.wikipedia.org/wiki?curid=191724", "title": "Cecilia Bartoli", "text": "Cecilia Bartoli, nada en Roma o 4 de xu\u00f1o de 1966, \u00e9 unha mezzosoprano coloratura italiana cantante de \u00f3peras e recitais. Est\u00e1 especializada principalmente en \u00f3peras de Mozart e Rossini, se ben tam\u00e9n c\u00f3mpre salientar as s\u00faas interpretaci\u00f3ns de compositores barrocos como Vivaldi ou H\u00e4ndel. O seu amplo rexistro perm\u00edtelle interpretar papeis tanto de mezzo como de soprano, sendo considerada \u00e1s veces como unha soprano cunha tesitura baixa. Ao contrario do que ocorre coa meirande parte dos cantantes de \u00f3pera, Bartoli f\u00edxose mundialmente co\u00f1ecida moi nova, contando con menos de vinte anos. Entre os t\u00edtulos, est\u00e1n o de Cavalieri de Italia e o de \"Chevalier des Arts et des Lettres\", outorgado polo goberno de Francia. Cecilia Bartoli foi elixida Membro Honorario da Royal Academy of Music de Londres e \"Accademico Effetivo di Santa Cecilia\" en Roma."}
{"id": "191726", "revid": "27155", "url": "https://gl.wikipedia.org/wiki?curid=191726", "title": "Espermidina", "text": "A espermidina \u00e9 unha poliamina implicada no metabolismo celular e atopada en case todos os tecidos asociada aos \u00e1cidos nucleicos. Tr\u00e1tase dunha poliamina li\u00f1al con tres grupos am\u00ednicos coa f\u00f3rmula H2N-((CH2)4-NH-)2-H. A pH fisiol\u00f3xico a espermidina est\u00e1 ionizada en forma policati\u00f3nica. A espermidina sintet\u00edzase a partir da putrescina por reacci\u00f3n coa S-adenosil metionina descarboxilada en reacci\u00f3n catalizada pola espermidina sintase. A partir da espermidina pode sintetizarse a espermina .\nFunci\u00f3ns e aplicaci\u00f3ns.\nEntre as funci\u00f3ns co\u00f1ecidas da espermidina est\u00e1n as seguintes:"}
{"id": "191727", "revid": "22570", "url": "https://gl.wikipedia.org/wiki?curid=191727", "title": "Honningsv\u00e5g", "text": "Honningsv\u00e5g \u00e9 unha pequena cidade norueguesa do concello de Nordkapp, na provincia de Finnmark, no norte do pa\u00eds. Debido \u00e1 s\u00faa latitude, est\u00e1 considerada como a cidade m\u00e1is setentrional de Europa e incluso do mundo. A lexislaci\u00f3n vixente desde 1997 estipula que unha cidade norueguesa debe ter polo menos 5.000 habitantes, con todo, Honningsv\u00e5g foi declarada cidade en 1996. Est\u00e1 situada nunha ba\u00eda no sur da illa de Mager\u00f8ya, mentres que o visitado acantilado do cabo Norte e o seu centro tur\u00edstico at\u00f3panse no lado norte da illa, toda ela ba\u00f1ada polo mar de Barents. O porto de Honningsv\u00e5g \u00e9 unha parada com\u00fan para cruceiros e para o Hurtigruten, especialmente durante o ver\u00e1n noruegu\u00e9s. O aeroporto de Honningsv\u00e5g, Valan, at\u00f3pase a catro quil\u00f3metros f\u00f3ra da cidade. Os seus voos dir\u00edxense principalmente a Troms\u00f8."}
{"id": "191728", "revid": "895", "url": "https://gl.wikipedia.org/wiki?curid=191728", "title": "Honningsvag", "text": ""}
{"id": "191731", "revid": "89787", "url": "https://gl.wikipedia.org/wiki?curid=191731", "title": "Putrescina", "text": "A putrescina (ou butano-1,4-diamina) \u00e9 unha substancia org\u00e1nica fedorenta do grupo das poliaminas coa f\u00f3rmula NH2CH2)4NH2. Esta relacionada coa cadaverina, xa que ambas as d\u00faas se orixinan pola degradaci\u00f3n dos amino\u00e1cidos nos organismos vivos e nos cad\u00e1veres, e ambas son t\u00f3xicas a doses altas. Estas d\u00faas poliaminas son as responsables en grande medida do cheiro da carne en putrefacci\u00f3n, pero tam\u00e9n contrib\u00faen ao cheiro do mal alento e da vaxinose bacteriana. Tam\u00e9n se atopan no seme e nalgunhas microalgas, acompa\u00f1ando a mol\u00e9culas relacionadas como a espermina e espermidina.\nHistoria.\nA putrescina e cadaverina foron descritas por primeira vez en 1885 polo m\u00e9dico alam\u00e1n Ludwig Brieger (1849\u20131919). O seu descubridor dixo: \"Chameille a este [composto] \"putrescina\" da palabra latina \"putresco\", que significa podre, deca\u00eddo\".\nProduci\u00f3n.\nA putrescina prod\u00facese a escala industrial por hidroxenaci\u00f3n do succinonitrilo, o cal se obt\u00e9n por adici\u00f3n de cianuro de hidr\u00f3xeno ao acrilonitrilo. A putrescina faise reaccionar co \u00e1cido ad\u00edpico rendendo a poliamida Nailon-4,6, que se comercializa como \"Stanyl\".\nA produci\u00f3n biotecnol\u00f3xica de putrescina a partir de materia prima renovable \u00e9 unha alternativa prometedora que se est\u00e1 a ensaiar para a s\u00edntese qu\u00edmica. Recentemente anunciouse a obtenci\u00f3n dunha estirpe de bacterias \"Escherichia coli\" alteradas por enxe\u00f1ar\u00eda xen\u00e9tica, que produce putrescina con bo rendemento en medios salinos minerais de glicosa.\nBioqu\u00edmica.\nA putrescina ataca \u00e1 S-adenosil metionina descarboxilada e conv\u00e9rtese en espermidina. A reacci\u00f3n est\u00e1 catalizada polo encima espermidina sintase.\nA putrescina sintet\u00edzase en pequenas cantidades nas c\u00e9lulas en bo estado a partir da arxinina. Unha posibilidade \u00e9 que a arxinina se converta en ornitina, e esta en putrescina pola acci\u00f3n da ornitina descarboxilase. Outra v\u00eda de s\u00edntese alternativa \u00e9: a arxinina conv\u00e9rtese en agmatina, nunha reacci\u00f3n catalizada polo encima arxinina descarboxilase (ADC); despois agmatina transf\u00f3rmase en carbamilputrescina pola agmatina imino hidroxilase (AIH), e, finalmente, a carbamilputrescina conv\u00e9rtese en putrescina.\nAs poliaminas, entre as cales a putrescina \u00e9 unha das m\u00e1is simples, son factores de crecemento necesarios para a divisi\u00f3n celular.\nToxicidade.\nA putrescina \u00e9 t\u00f3xica a doses altas. Nas ratas ten unha toxicidade oral aguda de 2000\u00a0mg/kg de peso corporal."}
{"id": "191733", "revid": "23204", "url": "https://gl.wikipedia.org/wiki?curid=191733", "title": "Mate", "text": "O mate \u00e9 unha infusi\u00f3n tradicional na metade sur de Suram\u00e9rica (Arxentina, Uruguai, Brasil, Chile, Paraguai e Bolivia) feita con follas de herba mate. Ten un sabor amargo polos taninos das follas, polo cal algunha xente b\u00f3talle azucre, mel ou outros edulcorantes.\nA herba mate pos\u00fae unha pequena cantidade de cafe\u00edna, o que fai que esta infusi\u00f3n poida ter un efecto estimulante nos consumidores. Non obstante, as marcas comerciais de mate adoitan engadirlle outras herbas co fin de reducir a acidez da infusi\u00f3n, e algunhas desas herbas te\u00f1en un efecto sedante que contrarresta o efecto estimulante da cafe\u00edna.\nEsta bebida xa era consumida polos guaran\u00eds na \u00e9poca precolombiana, e foi adoptada polos colonizadores espa\u00f1ois, pasando a formar parte axi\u00f1a da identidade cultural das futuras sociedades da Arxentina, Uruguai e Paraguai.\nPreparaci\u00f3n.\nA infusi\u00f3n prep\u00e1rase nun recipiente chamado \"mate\" ou \"calabaza\", que se enche con tres cuartas partes de herba mate. A herba mate est\u00e1 secada, cortada e molida. Despois t\u00e1pase coa man e ponse boca abaixo, ax\u00edtase, e ponse de novo boca arriba con tino, de xeito que a superficie fique inclinada. Por unha beira a herba ten que chegar ata o bordo, e pola outra ten que estar mais baixa. Despois eng\u00e1deselle un pouco de auga a uns 90\u00a0\u00b0C, ag\u00e1rdase a que a absorba, e despois s\u00e9gueselle botando auga quente. O seguinte paso e introducir a \"bombilla\" pola parte oposta \u00e1 que ten mais herba. A \"bombilla\" \u00e9 unha palli\u00f1a met\u00e1lica coa que se suga a infusi\u00f3n. Esta ten que ser introducida tapando cun dedo o burato superior, para que as herbas non entren e bloqueen o seu interior.\nV\u00e9xase tam\u00e9n.\nLigaz\u00f3ns externas.\nInformaci\u00f3n sobre o mate "}
{"id": "191735", "revid": "1822", "url": "https://gl.wikipedia.org/wiki?curid=191735", "title": "Ribes alpinum", "text": ""}
{"id": "191736", "revid": "1987", "url": "https://gl.wikipedia.org/wiki?curid=191736", "title": "R\u00edo Ripoll", "text": "O Ripoll \u00e9 un r\u00edo catal\u00e1n que transcorre pola provincia de Barcelona cun curso de 39,5\u00a0km. Nace na comarca do Vall\u00e8s Occidental, na Serra de Granera, e desemboca no R\u00edo Bes\u00f2s, no concello de Montcada i Reixac.\nA s\u00faa conca atravesa os concellos de Sant Lloren\u00e7 Savall, Castellar del Vall\u00e8s, Sabadell, Ripollet, Barber\u00e0 del Vall\u00e8s e Montcada i Reixac.\nO caudal do Ripoll \u00e9 t\u00edpico do Mediterr\u00e1neo, moi irregular durante todo o ano. No seu nacemento transcorre pola parte oriental do Parque Natural de Sant Lloren\u00e7 de Munt i l'Obac. Na s\u00faa parte baixa sufriu unha gran degradaci\u00f3n ambiental debido \u00e1 industrializaci\u00f3n desenvolvida durante a segunda metade do s\u00e9culo XX. Actualmente existen proxectos para a s\u00faa recuperaci\u00f3n."}
{"id": "191737", "revid": "89787", "url": "https://gl.wikipedia.org/wiki?curid=191737", "title": "Teor\u00eda celular", "text": "A teor\u00eda celular \u00e9 unha rama fundamental da biolox\u00eda que explica a constituci\u00f3n da materia viva a partir de c\u00e9lulas e o papel que estas desempe\u00f1an na constituci\u00f3n da vida.\nHistoria.\nO cient\u00edfico experimental brit\u00e1nico Robert Hooke (1635-1702) observara xa no s\u00e9culo XVII que a cortiza e outras materias vexetais aparec\u00edan constitu\u00eddas por diminutas c\u00e9lulas (literalmente, \"pequenas celas\").\nDous s\u00e9culos e medio m\u00e1is tarde, ao final da d\u00e9cada de 1830, dous cient\u00edficos alem\u00e1ns cofundaron a teor\u00eda celular. Foron Matthias Jakob Schleiden (1804-1881), un ex-avogado que abandonou a s\u00faa profesi\u00f3n para estudar a estrutura e a fisiolox\u00eda das plantas, determinando tam\u00e9n que todas as plantas presentaban organizaci\u00f3n celular, e Theodor Schwann (1810-1882), m\u00e9dico dedicado ao estudo da anatom\u00eda e a fisiolox\u00eda dos animais, que estendeu a teor\u00eda de Schleiden aos animais, formulando a hip\u00f3tese de que todos os seres vivos est\u00e1n constitu\u00eddos por c\u00e9lulas, e afirmando que todas as c\u00e9lulas estaban dotadas de n\u00facleo, estrutura que o bot\u00e1nico brit\u00e1nico Robert Brown (1773-1858) describira recentemente (1827), constru\u00edndo as\u00ed a base da teor\u00eda celular.\nOs dous publicaron xuntos a obra \"Investigaci\u00f3ns microsc\u00f3picas sobre a concordancia da estrutura e o crecemento das plantas e os animais\" (\"Mikroskopische Untersuchungen \u00fcber die \u00dcbereinstimmung in der Struktur und dem Wachstum der Tiere und Pflanzen\", Berl\u00edn, 1839). Nela asentan o primeiro principio da teor\u00eda celular hist\u00f3rica: todos os seres vivos est\u00e1n formados por c\u00e9lulas ou produtos secretados polas c\u00e9lulas.\nOutro alem\u00e1n, o m\u00e9dico Rudolf Virchow (1821-1902, interesado na especificidade celular da patolox\u00eda (s\u00f3 algunhas clases de c\u00e9lulas parecen implicadas en cada enfermidade) explicou o que se considera o segundo principio: toda c\u00e9lula se orixinou a partir doutra c\u00e9lula, por divisi\u00f3n desta.\nEste principio popularizouno Virchow na forma dun aforismo creado por Fran\u00e7ois-Vincent Raspail, \"omnis cellula ex cellula\" (toda c\u00e9lula procede dunha c\u00e9lula). Virchow acabou coas especulaci\u00f3ns que fac\u00edan descender a c\u00e9lula dun hipot\u00e9tico blastema.\nO seu postulado, que implica a continuidade das estirpes celulares, est\u00e1 na orixe da observaci\u00f3n por August Weismann da existencia dunha li\u00f1a xerminal, a trav\u00e9s da cal se establecen nos animais (inclu\u00eddo o home) a continuidade entre pais e fillos e, por tanto, do concepto moderno de herdanza biol\u00f3xica.\nA teor\u00eda celular foi debatida ao longo do s\u00e9culo XIX, pero foi Louis Pasteur o que, cos seus experimentos sobre a multiplicaci\u00f3n dos microorganismos unicelulares descartou definitivamente que estes se orixinaran por xeraci\u00f3n espont\u00e1nea e deu lugar \u00e1 aceptaci\u00f3n rotunda e definitiva da teor\u00eda celular.\nPodemos resumir o concepto moderno de teor\u00eda celular nos seguintes principios:\nOrganismos acelulares?\nNon todos os seres vivos pos\u00faen organizaci\u00f3n celular: os virus (e outras estruturas, como os viroides e os pri\u00f3ns) non te\u00f1en tal organizaci\u00f3n, ou sexa, son acelulares. Por iso, alg\u00fans cient\u00edficos non os consideran seres vivos. Por\u00e9n, todos concordan que os virus son estruturas biol\u00f3xicas, pois precisan necesariamente invadir c\u00e9lulas vivas para reproducirse. Son parasitos intracelulares obrigatorios e, se non encontran c\u00e9lulas vivas dentro das cales poidan producir novos virus, permanecen inertes, sen realizar ningunha actividade viral, pois est\u00e1n formados por unha c\u00e1psula de prote\u00edna e material xen\u00e9tico (ARN ou ADN)."}
{"id": "191738", "revid": "1987", "url": "https://gl.wikipedia.org/wiki?curid=191738", "title": "Acelular", "text": "O substantivo acelular significa literalmente \"sen c\u00e9lulas\", e se aplica principalmente aos virus, pero tam\u00e9n aos provirus, viroides, e pri\u00f3ns, que son entidades biol\u00f3xicas non formadas por c\u00e9lulas, a diferenza das bacterias e as cianobacterias, organismos compostos por c\u00e9lulas procariotas, e dos fungos, vexetais e animais, formados por c\u00e9lulas eucariotas.\nCaracter\u00edsticas.\nComo adxectivo, acelular \u00fasase para cualificar os tecidos que s\u00f3 pos\u00faen matriz extracelular e que carecen de c\u00e9lulas, como a mesoglea dalg\u00fans invertebrados ou a cut\u00edcula dos artr\u00f3podos.\nO dos \"acelulares\" (ou Acytota) \u00e9 un dos tres superreinos en que algunhas clasificaci\u00f3ns da biolox\u00eda moderna dividen os seres vivos. Os membros deste superreino son organismos que se re\u00fanen nun \u00fanico reino: o reino Virus. O seu clado oposto \u00e9 Cytota, que re\u00fane a todos os organismos celulares, os dominios Bacteria, Archaea e Eukarya.\nOs virus est\u00e1n considerados como parasitos intracelulares obrigatorios, pois por si s\u00f3s non son capaces de reproducirse. Poden ter ADN ou ARN, envolvidos por unha membrana proteica.\nEste tema a\u00ednda \u00e9 moi discutido e posto en d\u00fabida, dado que non se sabe a\u00ednda se os virus poden ser considerados como seres vivos. Non se reproducen por conta propia, non se alimentan, non te\u00f1en org\u00e1nulos, nin metabolismo etc. O concepto de \"vida\" sen estrutura celular volveu emerxer con forza na comunidade cient\u00edfica en 2003 como consecuencia do descubrimento dos mimivirus..\nTaxonom\u00eda.\nOs que consideran que os virus son seres vivos establecen para eles un novo dominio da vida, os Aphanobionta."}
{"id": "191741", "revid": "89787", "url": "https://gl.wikipedia.org/wiki?curid=191741", "title": "Jos\u00e9 Mar\u00eda Gil Robles", "text": "Jos\u00e9 Mar\u00eda Gil Robles y Qui\u00f1ones de Le\u00f3n, nado en Salamanca o 22 de novembro de 1898 e finado en Madrid o 14 de setembro de 1980, foi un avogado e pol\u00edtico espa\u00f1ol.\nTraxectoria.\nFillo de Enrique Gil Robles. Licenciouse en Dereito na Universidade de Salamanca con 21 anos. Doutorouse na Universidade Central de Madrid e obtivo a c\u00e1tedra de Dereito Pol\u00edtico da Universidade de La Laguna en 1922. Volveu a Madrid e formou parte da redacci\u00f3n do xornal cat\u00f3lico \"El Debate\", dirixido por \u00c1ngel Herrera Oria. Secretario da Confederaci\u00f3n Nacional Cat\u00f3lico-Agraria, en 1922 integrouse no Partido Social Popular, liderado por \u00c1ngel Ossorio y Gallardo. Na ditadura de Primo de Rivera colaborou con Jos\u00e9 Calvo Sotelo na redacci\u00f3n do Estatuto Municipal.\nNas primeiras elecci\u00f3ns da II Rep\u00fablica presentouse nas candidaturas do Bloque Agrario e foi elixido deputado por Salamanca. En 1931 pasou a militar en Acci\u00f3n Nacional, creada por \u00c1ngel Herrera Oria e rebautizada en 1932 como Acci\u00f3n Popular, cando Gil Robles xa era un dos seus principais dirixentes.\nA finais de febreiro e principios de marzo de 1933 participou na creaci\u00f3n da Confederaci\u00f3n Espa\u00f1ola de Derechas Aut\u00f3nomas (CEDA), ao integrar nela a Acci\u00f3n Popular. O seu novo partido obtivo a vitoria nas elecci\u00f3ns de novembro de 1933, pero cunha escasa maior\u00eda (115 escanos de 450), o cal o imposibilitaba para formar goberno en solitario. Apoiou ao novo gabinete presidido por Alejandro Lerroux desde ese mesmo mes, as\u00ed como aos seguintes, encabezados tam\u00e9n por outras figuras do Partido Republicano Radical de Lerroux.\nO 6 de maio de 1935 foi nomeado ministro da Guerra por Lerroux.\nDespois da vitoria do Fronte Popular nas elecci\u00f3ns de febreiro de 1936 converteuse no xefe da oposici\u00f3n parlamentaria. A s\u00faa figura viuse cada vez m\u00e1is eclipsada polos postulados m\u00e1is radicais de Jos\u00e9 Calvo Sotelo. Gil Robles abandonou Espa\u00f1a e dirixiuse a Francia. Expulsado polo goberno de L\u00e9on Blum, pasou a Portugal.\nTrala fin da guerra civil espa\u00f1ola apoiou a causa mon\u00e1rquica. Regresou a Espa\u00f1a en 1953 pero foi desterrado en 1962. Xa en 1972 foi un dos avogados do caso Reace."}
{"id": "191742", "revid": "5863", "url": "https://gl.wikipedia.org/wiki?curid=191742", "title": "Jos\u00e9 Mar\u00eda Gil-Robles", "text": ""}
{"id": "191743", "revid": "98629", "url": "https://gl.wikipedia.org/wiki?curid=191743", "title": "Juan Carlos Piris", "text": "Juan Carlos Piris Marrone, nado en Buenos Aires o 9 de decembro de 1948, \u00e9 un exfutbolista arxentino. Xogaba de defensa central."}
{"id": "191744", "revid": "19415", "url": "https://gl.wikipedia.org/wiki?curid=191744", "title": "Orquestra Filharm\u00f3nica de Berl\u00edn", "text": ""}
{"id": "191745", "revid": "19415", "url": "https://gl.wikipedia.org/wiki?curid=191745", "title": "Orquestra do Concertgebouw", "text": ""}
{"id": "191746", "revid": "19415", "url": "https://gl.wikipedia.org/wiki?curid=191746", "title": "Royal Concertgebouw Orchestra", "text": ""}
{"id": "191747", "revid": "89787", "url": "https://gl.wikipedia.org/wiki?curid=191747", "title": "Euroliga 2000-01", "text": "A Euroliga 2004-05 foi a quinta edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB). Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero corenta e oito. Nesta edici\u00f3n compitiron vinte e catro equipos de trece estados distintos.\nOs catro mellores equipos, nesta edici\u00f3n o Maccabi Elite israel\u00ed, o Panathinaikos grego, o CSKA Moscova ruso e o Tau Cer\u00e1mica espa\u00f1ol disputaronse o t\u00edtulo na Final Four, nesta edici\u00f3n xogada no Olimpiyskiy de Moscova, capital de Rusia. A final disput\u00e1rona o Maccabi Elite de Tel Aviv, e o Tau Cer\u00e1mica de Vitoria. Finalmente proclamouse campi\u00f3n o equipo israel\u00ed tras vencer por doce puntos de diferenza, 90 o 78, o que supuxo o seu quinto campionato at\u00e9 esta edici\u00f3n.\nPrimeira fase.\nOs catro primeiros de cada grupo acadaron o Top 16."}
{"id": "191748", "revid": "98629", "url": "https://gl.wikipedia.org/wiki?curid=191748", "title": "Aquila Italiana", "text": "A Aquila Italiana fundada como a \"Societ\u00e0 Anonima Aquila\", e rapidamente rebautizada como \"Societ\u00e0 Anonima Italiana Aquila\" foi un fabricante italiano de autom\u00f3biles desde 1906 ata 1917. A compa\u00f1\u00eda foi renomeada de novo en 1909 despois de que fose rescatada polo banco como \"Aquila Anonima Italiana di L. Marsaglia\", a parte Marsaglia vi\u00f1o do nome do fillo de Marsaglia propietario do banco Vincenzo, talentoso piloto de autom\u00f3biles.\nDese\u00f1ado por Giulio Cesar Cappa, os coches eran modelos de catro cilindros e seis cilindros con motores OIE de tipo avanzado. Houbo unha interrupci\u00f3n na babricaci\u00f3n a partir de 1908, pero a compa\u00f1\u00eda presentou novos modelos en 1911, os cales montaban motores de 4.192 cc de seis cilindros que demostraron ser exitosos en moitas carreiras. Entre os condutores Aquila Italiana destacaron Meo Constantini (m\u00e1is tarde uniuse a Bugatti en Molsheim, onde se converteu no primeiro piloto de carreiras e m\u00e1is tarde, en Xefe de Equipo) e Carlo Masetti (irm\u00e1n m\u00e1is vello de Giulio Masetti).\nHistoria.\nCesar Cappa era un enxe\u00f1eiro novo que ti\u00f1a un pequeno taller en Tur\u00edn dedicado \u00e1 fabricaci\u00f3n de pist\u00f3ns de aluminio e de v\u00e1lvulas de motores sobrealimentados. En 1905 entra en contacto con Giulio Pallavicino, de nobre familia xenovesa, representante da marca Brown en Italia, e deciden crear unha sociedade, a \"Societ\u00e1 An\u00f3nima Aquila Italiana\" (italiana para diferenciala da casa alem\u00e1 Adler (aguia en alem\u00e1n).\nOs primeiros proxectos foron dous autom\u00f3biles de catro cilindros (o H35/50 de 3.921 cc que alcanzaba os 130 km/h) e un terceiro modelo de seis do cal fabric\u00e1ronse unhas poucas unidades, xa que a inesperada morte de Pallavicino produciu serias dificultades econ\u00f3micas a Cappa, detendo a produci\u00f3n en 1908.\nEn 1909 a sociedade, que arrastraba abundantes d\u00e9bedas, foi salvada por Vincenzo Marsaglia, un mozo amante do automobilismo e piloto afeccionado cuxo pai, Luigi Marsaglia, era o dono da Banca F.lli Marsaglia de Tur\u00edn, cambiando o seu nome a \"Aquila Italiana di L. Marsaglia\". O banco f\u00edxose cargo dos pagos da compa\u00f1\u00eda e isto permitiu que Cappa dese\u00f1ase un novo modelo que puido fabricarse con certa regularidade. Trat\u00e1base dun elegante e innovador autom\u00f3bil de carreiras de 6 cilindros e 4.192cc, derivado do modelo H35/50, con pist\u00f3ns de aluminio, v\u00e1lvulas de sobrealimentaci\u00f3n, e moitas outras t\u00e9cnicas novas que o convert\u00edan nun excelente autom\u00f3bil deportivo.\nAquila Italiana conseguiu o seu maior \u00e9xito da man do propio Vincenzo Marsaglia, quen na IX Targa Florio de 1913 chegou \u00e1 meta en 2\u00ba lugar. O piloto m\u00e1is destacado que utilizou coches da marca foi Meo Constantini, que participou na Targa Florio, no Tour de Francia e noutras carreiras en 1914, con alg\u00fans bos resultados.\nO estalido da guerra pon en dificultades \u00e1 compa\u00f1\u00eda, que debe dedicarse \u00e1 produci\u00f3n de material militar. Con todo, o enxe\u00f1eiro xefe e alma da firma, Cesar Cappa, abandona en 1914 a fabr\u00edca para incorporarse \u00e1 Fiat. Vincenzo Marsaglia contin\u00faa un ano m\u00e1is ata que falece nun accidente de avi\u00f3n, cando probaba un prototipo de aeroplano que quer\u00eda fabricar. A banca decide vender a compa\u00f1\u00eda que \u00e9 absorbida ese mesmo ano pola SPA.\nProduci\u00f3n.\nA compa\u00f1\u00eda Aquila Italiana produciron un total de aproximadamente 1.500 exemplares dos seus coches, todos os modelos combinados."}
{"id": "191749", "revid": "5132", "url": "https://gl.wikipedia.org/wiki?curid=191749", "title": "PAF Bologna", "text": ""}
{"id": "191750", "revid": "6542802", "url": "https://gl.wikipedia.org/wiki?curid=191750", "title": "Primeiro ministro de Eswatini", "text": "O primeiro ministro de Eswatini \u00e9 o xefe de goberno de Eswatini. Esta \u00e9 a lista de primeiros ministros pa\u00eds, dende o 1967 ata hoxe."}
{"id": "191751", "revid": "85894", "url": "https://gl.wikipedia.org/wiki?curid=191751", "title": "Souto, Os \u00c1nxeles, Bri\u00f3n", "text": "Souto \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 31 habitantes no ano 2010 segundo datos do INE, dos cales 13 eran homes e 18 eran mulleres."}
{"id": "191752", "revid": "85894", "url": "https://gl.wikipedia.org/wiki?curid=191752", "title": "O Tremo, Os \u00c1nxeles, Bri\u00f3n", "text": "O Tremo \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 234 habitantes no ano 2010 segundo datos do INE, dos cales 107 eran homes e 127 eran mulleres."}
{"id": "191753", "revid": "98629", "url": "https://gl.wikipedia.org/wiki?curid=191753", "title": "Orchestre de la Suisse Romande", "text": "A Orchestre de la Suisse Romande ou OSR (en galego Orquestra da Su\u00edza Franc\u00f3fona) \u00e9 unha orquestra sinf\u00f3nica da cidade de Gen\u00e8ve (Su\u00edza). Amais de concertos de m\u00fasica sinf\u00f3nica, que te\u00f1en lugar no Victoria Hall, a OSR act\u00faa nas produci\u00f3ns oper\u00edsticas e de ballet do Grand Th\u00e9\u00e2tre de Gen\u00e8ve. A s\u00faa actividade concert\u00edstica est\u00e9ndese ata a cidade de Lausana, onde ofrece concertos no Palais de Beaulieu. Ten realizado xiras por Europa, Am\u00e9rica do Norte e o Extremo Oriente. Actualmente est\u00e1 rexida por unha fundaci\u00f3n privada.\nHistoria.\nA Orchestre de la Suisse Romande foi fundada o 30 de novembro de 1918 por Ernest Ansermet, e inicialmente contaba cun equipo de 48 int\u00e9rpretes e unha tempada de seis meses de duraci\u00f3n. Aemais de m\u00fasicos su\u00edzos, a OSR acolleu inicialmente m\u00fasicos doutros pa\u00edses como Austria, Francia, Alema\u00f1a ou Italia. Ansermet incrementou gradualmente o n\u00famero de m\u00fasicos su\u00edzos na orquestra, acadando un 80% en 1946. Ansermet permaneceu como director musical da orquestra durante 49 anos, de 1918 a 1967.\nEn 1938, a orquestra fusionouse con outra orquestra de radio con base en Lausana. A continuaci\u00f3n, a OSR comezou a transmitir regularmente os seus concertos pola radio su\u00edza. A orquestra mantivo durante un longo tempo un contrato de gravaci\u00f3n coa discogr\u00e1fica brit\u00e1nica Decca, dende a \u00e9poca de Ansermet, e que produciu m\u00e1is de 300 gravaci\u00f3ns, comezando en 1947 con \"La mer\", de Debussy. A OSR estreou moitas obras de compositores su\u00edzos, como Arthur Honegger, Frank Martin ou Heinz Holliger. Durante o mandato de Armin Jordan (1985-1997), a OSR continuou gravando para o selo Erato. Durante a segunda guerra mundial, moitos directores alem\u00e1ns trasladaron a s\u00faa residencia a Su\u00edza. Wilhelm Furtw\u00e4ngler converteuse nun director convidado frecuente pola orquestra, dirixindo o seu repertorio predilecto de compositores como Beethoven, Brahms e Richard Strauss. Mesmo Carl Schuricht foi director convidado dirixindo a m\u00fasica de Bruckner e Mahler.\nDende o 2005, o seu director art\u00edstico e musical \u00e9 Marek Janowski, que realizou coa orquestra distintas gravaci\u00f3ns para o selo Pentatone. En setembro do 2008, Janowski extendeu o seu contrato ata o ano 2015, a\u00ednda que posteriormente, en xaneiro do 2010, o director e a orquestra acordaron conclu\u00edr a s\u00faa relaci\u00f3n logo da tempada 2011-12. Tralo anuncio da sa\u00edda de Janowski no 2012, os intentos da OSR por asegurar a Bertrand de Billy e Kazuki Yamada como futoros directores art\u00edsticos da formaci\u00f3n non chegaron a bo termo. Por\u00e9n, en setembro do 2010, a OSR nomeou a Neeme J\u00e4rvi como o seu noveno director art\u00edstico, con efecto dende xaneiro do 2011, e como director musical a partir da fin do contrato de Janowsky. Paralelamente, Yamada foi nomeado principal director convidado, cun contrato inicial de tres anos (ao igual que J\u00e4rvi)."}
{"id": "191755", "revid": "85894", "url": "https://gl.wikipedia.org/wiki?curid=191755", "title": "Vilanova, Os \u00c1nxeles, Bri\u00f3n", "text": "Vilanova \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 39 habitantes no ano 2010 segundo datos do INE, dos cales 23 eran homes e 16 eran mulleres."}
{"id": "191756", "revid": "85894", "url": "https://gl.wikipedia.org/wiki?curid=191756", "title": "A Igrexa, Bastavales, Bri\u00f3n", "text": "A Igrexa \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 8 habitantes no ano 2010 segundo datos do INE, dos cales 5 eran homes e 3 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "191765", "revid": "98629", "url": "https://gl.wikipedia.org/wiki?curid=191765", "title": "Joe Frazier", "text": "Joseph William \"Smokin' Joe\" Frazier, nado o 12 de xaneiro de 1944 en Beaufort (Carolina do Sur) e finado en Filadelfia (Pensilvania) o 7 de novembro de 2011, foi un ex-campi\u00f3n mundial de boxeo na categor\u00eda de peso pesado. Tam\u00e9n conquistou unha medalla de ouro nos Xogos Ol\u00edmpicos de Toquio de 1964.\nTraxectoria.\nEn 1968 Frazier foi reco\u00f1ecido como campi\u00f3n mundial pola Comisi\u00f3n de Boxeo de Nova York, entidade que pactou un combate entre Frazier e Buster Mathis para designar o substituto de Muhammad Ali, ao que se lle retirara o t\u00edtulo por negarse a ingresar no ex\u00e9rcito e ir \u00e1 guerra de Vietnam. Frazer ga\u00f1ou por KO, pero o t\u00edtulo non ti\u00f1a reco\u00f1ecemento a nivel mundial, polo que Frazier tivo que derrotar a Jimmy Ellis en 1971 para converterse no campi\u00f3n da categor\u00eda, adxudic\u00e1ndose os cetros do Consello Mundial de Boxeo e a Asociaci\u00f3n Mundial de Boxeo. Perdeu o cetro ante George Foreman en Kingston (Xamaica) o 22 de xaneiro de 1973.\nFrazier \u00e9 co\u00f1ecido principalmente polos tres combates que disputou contra Muhammad Ali. O primeiro deles tivo lugar en Nova York o 8 de marzo de 1971, denominado \"A pelexa do s\u00e9culo\" e ga\u00f1ado por Frazier por decisi\u00f3n un\u00e1nime. Volveron enfrontarse en d\u00faas ocasi\u00f3ns: outra volta en Nova York o 28 de xaneiro de 1974, con vitoria de Ali por decisi\u00f3n un\u00e1nime, e en Manila (Filipinas) o 1 de outubro de 1975, evento publicitado como \"The Thrilla in Manila\" e considerado por parte da cr\u00edtica como o mellor combate de boxeo da historia, que rematou con triunfo de Ali ao retirarse Frazier despois do d\u00e9cimo cuarto asalto. Os dous p\u00faxiles mantiveron un resentimento mutuo tanto dentro como f\u00f3ra do cadril\u00e1tero durante moito tempo..\nEn 1980 ingresou no Sal\u00f3n Internacional da Fama do Boxeo. A pesar dos seus logros, Frazier perdeu case toda a s\u00faa fortuna. Terminou vivindo nun apartamento modesto en Filadelfia, e adestraba a boxeadores novos.\nEn outubro de 2011 f\u00edxose p\u00fablico que ti\u00f1a cancro de f\u00edgado, e morreu ao mes seguinte.\nCombates profesionais.\nLenda: "}
{"id": "191766", "revid": "25871", "url": "https://gl.wikipedia.org/wiki?curid=191766", "title": "Sudario de Tur\u00edn", "text": "O Sudario de Tur\u00edn \u2014tam\u00e9n co\u00f1ecido como Saba Santa ou o Santo Sudario\u2014 \u00e9 unha tea de li\u00f1o que mostra a imaxe dun home que presenta marcas e traumas f\u00edsicos propios dunha crucifixi\u00f3n. At\u00f3pase situado na capela real da Catedral de San Xo\u00e1n Bautista, en Tur\u00edn (Italia). \u00c9 obxecto de controversia."}
{"id": "191767", "revid": "6939", "url": "https://gl.wikipedia.org/wiki?curid=191767", "title": "Santo Sudario", "text": ""}
{"id": "191768", "revid": "23204", "url": "https://gl.wikipedia.org/wiki?curid=191768", "title": "Charlotte Gainsbourg", "text": "Charlotte Gainsbourg, nada en Londres o 21 de xullo de 1971, \u00e9 unha actriz e cantante francesa, filla de Serge Gainsbourg e Jane Birkin.\nComezou a s\u00faa carreira cinematogr\u00e1fica moi cedo impulsada pola s\u00faa nai. Vive xunto a Yvan Attal, actor e director con quen ten dous fillos, Ben e Alice. Participou en distintas produci\u00f3ns en ingl\u00e9s e franc\u00e9s."}
{"id": "191769", "revid": "15490", "url": "https://gl.wikipedia.org/wiki?curid=191769", "title": "Jane Birkin", "text": "Jane Birkin, nada en Londres o 14 de decembro de 1946, e finada en Par\u00eds o 16 de xullo de 2023 foi unha actriz e cantante brit\u00e1nica que residiu en Francia dende finais dos anos sesenta. Estivo casada con John Barry e despois con Serge Gainsbourg, con quen tivo a Charlotte Gainsbourg.\nJe t'aime... moi non plus.\nFoi a int\u00e9rprete de 'Je t'aime... moi non plus\u2019, despois de que a s\u00faa primeira int\u00e9rprete, Brigitte Bardot, lle pedise ao produtor que non a editase para non molestar ao seu marido. Gainsbourg tam\u00e9n lle pediu a Marianne Faithfull que gravase a canci\u00f3n con el; ela dixo: \"\"Hah! Preguntou a todas\". \nEn 1968, Gainsbourg e a actriz inglesa Jane Birkin comezaron unha relaci\u00f3n cando se co\u00f1eceron no set da pel\u00edcula \"Slogan\". Despois de filmar, pediulle que gravase a canci\u00f3n con el. Birkin escoitara a versi\u00f3n de Bardot e pensou \"so hot\"\" (moi quente). Gainsbourg pediulle que cantase unha oitava m\u00e1is alta que Bardot, \"\"para soar como unha nena\"\". Foi lanzado en febreiro de 1969. O sinxelo ti\u00f1a unha portada simple, coas palabras \"Interdit aux moins de 21 ans\" (prohibido para os menores de 21 anos), e a discogr\u00e1fica cambiou o selo de Philips \u00e1 s\u00faa filial Fontana. \nA canci\u00f3n, que cont\u00e9n xemidos org\u00e1smicos e versos er\u00f3ticos, causou gran controversia, sendo prohibida en varios Estados como o Portugal salazarista, a Espa\u00f1a franquista, Suecia, Polonia, Iugoslavia ou Brasil. En Italia o disco chegouse a editar coa correspondente cr\u00edtica do Vaticano, que alzou a voz contra unha canci\u00f3n que considerou obscena, e s\u00f3 pod\u00eda ser transmitida en Francia despois da medianoite. Por\u00e9n, logrou un gran \u00e9xito, chegando ao n\u00famero un na lista brit\u00e1nica, a pesar de estar vetada nas radios, en 1969. A canci\u00f3n contribu\u00edu a cimentar a relaci\u00f3n entre Gainsbourg e Birkin, que durou at\u00e9 os anos oitenta.\nA bolsa Birkin.\nA \"bolsa Birkin\" (\"Birkin bag\") \u00e9 un bolso de luxo fabricada por Herm\u00e8s, unha empresa francesa de alta costura. O nome do bolso \u00e9 unha homenaxe a Jane Birkin.\nEn 1983, Jean-Louis Dumas, o presidente de Herm\u00e8s daquela \u00e9poca, atopouse sentado ao lado de Birkin nun voo. Na viaxe, ela derrubou a s\u00faa bolsa e todo o contido espallouse. Birkin explicou a Dumas que lle resultaba dif\u00edcil atopar unha bolsa que lle gustase, e Dumas decidiu crear unha bolsa especialmente para ela, e Birkin axudou no dese\u00f1o.\nEn Galiza.\nEn 2018, como parte da s\u00faa xira internacional deu un concerto en Pontevedra, e sobre o escenario estivo acompa\u00f1ada pola Filharm\u00f3nica Cidade de Pontevedra e polo pianista xapon\u00e9s Nobuyuki Nakajima."}
{"id": "191770", "revid": "1131", "url": "https://gl.wikipedia.org/wiki?curid=191770", "title": "Dirk Bogarde", "text": "Derek Jules Gaspard Ulric Niven van den Bogaerde, mellor co\u00f1ecido polo nome art\u00edstico de Dirk Bogarde, nado o 28 de marzo de 1921 e finado o 8 de maio de 1999, foi un prol\u00edfico actor ademais dun escritor brit\u00e1nico."}
{"id": "191771", "revid": "8354", "url": "https://gl.wikipedia.org/wiki?curid=191771", "title": "John Hawkins", "text": "John Hawkins, nado en Plymouth en 1532 e finado en Porto Rico o 12 de novembro de 1595, foi un pirata, mercador, navegante e comerciante de escravos ingl\u00e9s. O seu pai, William Hawkins, era un confidente de Henrique VIII de Inglaterra."}
{"id": "191772", "revid": "1131", "url": "https://gl.wikipedia.org/wiki?curid=191772", "title": "Nancy Reagan", "text": "Anne Frances Robbins, co\u00f1ecida m\u00e1is tarde como Nancy Davis Reagan, nada en Queens (cidade de Nova York) o 6 de xullo de 1921 e finada en Bel Air, California o 6 de marzo de 2016, foi unha actriz estadounidense. Casada con Ronald Reagan, foi Primeira dama dos Estados Unidos de Am\u00e9rica dende 1981 at\u00e9 1989."}
{"id": "191773", "revid": "23608", "url": "https://gl.wikipedia.org/wiki?curid=191773", "title": "Primeira dama", "text": "A primeira dama \u00e9, en determinados estados, a muller ou c\u00f3nxuxe do presidente ou primeiro mandatario dese estado, ou na s\u00faa falta, algu\u00e9n que cumpre esa funci\u00f3n en cerimonias oficiais. Co\u00f1ecidas primeiras damas foron por exemplo Nancy Reagan, Laura Bush ou Hillary Clinton, por citar tres casos dos EUA."}
{"id": "191774", "revid": "6939", "url": "https://gl.wikipedia.org/wiki?curid=191774", "title": "Estados", "text": ""}
{"id": "191776", "revid": "56817", "url": "https://gl.wikipedia.org/wiki?curid=191776", "title": "Kano", "text": "Kano \u00e9 unha cidade africana, situada ao norte de Nixeria e capital do estado hom\u00f3nimo.\nHistoria.\nBerce do pobo hausa do Sahel, a \"Cr\u00f3nica de Kano\" relata a s\u00faa longa e rica historia. Os achados arqueol\u00f3xicos permiten asegurar a presenza dun asentamento que traballaba o ferro no outeiro Dala da cidade dende o s\u00e9culo VII.\nNo 999 comeza a cronolox\u00eda dos reis de Kano, que axi\u00f1a arrodearon a vila cunha gran muralla (case 20\u00a0km na s\u00faa m\u00e1xima expansi\u00f3n). A islamizaci\u00f3n progresiva tivo o seu c\u00e9nit co goberno de Muhammad Rumfa (1463-1499) quen reformou a cidade ampliando o Pazo do Emir. No s\u00e9culo XIX o emirato de Kano pasou a seres tributario do califato fulani de Sokoto. En 1903 Kano caeu no poder colonial brit\u00e1nico.\nHoxe a urbe creceu ata se converter na segunda metr\u00f3pole m\u00e1is importante do pa\u00eds tras Lagos, centro comercial da s\u00faa rexi\u00f3n agr\u00edcola e gandeira e foco do islamismo nixeriano (fonte de peri\u00f3dicos estalidos de violencia relixiosa). A poboaci\u00f3n, que o goberno central cifra en m\u00e1is de dous mill\u00f3ns de habitantes (censo de 2006), seica poder\u00eda mesmo duplicar esa cantidade."}
{"id": "191778", "revid": "20847", "url": "https://gl.wikipedia.org/wiki?curid=191778", "title": "Touli\u00f1a", "text": ""}
{"id": "191782", "revid": "5863", "url": "https://gl.wikipedia.org/wiki?curid=191782", "title": "Pe\u00f1a Ubi\u00f1a", "text": "Pe\u00f1a Ubi\u00f1a \u00e9 unha monta\u00f1a espa\u00f1ola de 2.417 metros situada na Cordilleira Cant\u00e1brica."}
{"id": "191785", "revid": "5863", "url": "https://gl.wikipedia.org/wiki?curid=191785", "title": "Veronica Lario", "text": "Miriam Raffaella Bartolini, co\u00f1ecida como Veronica Lario, nada o 19 de xullo de 1956, \u00e9 unha actriz italiana.\nVida persoal.\nEstivo casada co empresario e pol\u00edtico italiano Silvio Berlusconi."}
{"id": "191786", "revid": "89787", "url": "https://gl.wikipedia.org/wiki?curid=191786", "title": "O Pobo da Liberdade", "text": "Il Popolo della Libert\u00e0 ou PdL \u00e9 unha formaci\u00f3n p\u00f3litica de dereita liberal italiana presidida por Silvio Berlusconi e fundada o 18 de novembro de 2007 en Mil\u00e1n, na Piazza San Babila. Esta formaci\u00f3n presentouse por primeira vez a unhas elecci\u00f3ns na primavera de 2008, ga\u00f1ando as elecci\u00f3ns e ascendendo outra vez ao poder Silvio Berlusconi."}
{"id": "191787", "revid": "23204", "url": "https://gl.wikipedia.org/wiki?curid=191787", "title": "Christian von Maltzahn", "text": "Gerd Christian von Maltzahn, nado en Buenos Aires o 28 de xaneiro de 1956 e finado en Berl\u00edn o 3 de abril de 1997 foi un dos principais activistas LGBT do movemento de liberaci\u00f3n LGBT de Alema\u00f1a na d\u00e9cada de 1970."}
{"id": "191789", "revid": "85894", "url": "https://gl.wikipedia.org/wiki?curid=191789", "title": "Trandeiras, A Pena, Xinzo de Limia", "text": "Trandeiras \u00e9 un lugar da parroquia da Pena no concello ourens\u00e1n de Xinzo de Limia na comarca da Limia. No ano 2022 ti\u00f1a 40 habitantes, dos cales 21 eran homes e 19 mulleres.\nEn Trandeiras est\u00e1 situado o mosteiro do Bon Xes\u00fas de Trandeiras."}
{"id": "191790", "revid": "31997", "url": "https://gl.wikipedia.org/wiki?curid=191790", "title": "Divorcio", "text": "O divorcio \u00e9 a disoluci\u00f3n efectiva do matrimonio, mentres que nun sentido amplo, ref\u00edrese ao proceso que ten como intenci\u00f3n dar termo a unha uni\u00f3n conxugal. En termos legais modernos o divorcio foi asentado por primeira vez no C\u00f3digo Civil franc\u00e9s de 1804, seguindo os postulados que v\u00edan o matrimonio como unha verdadeira uni\u00f3n libre (para contraelo basta o acordo libre dos esposos), e ao divorcio como unha necesidade natural. Neste sentido, o divorcio moderno nace como unha dexeneraci\u00f3n dun matrimonio vincular cristi\u00e1n, seguindo a l\u00f3xica da secularizaci\u00f3n deste, tendo por certas ra\u00edces provenientes do Dereito romano."}
{"id": "191791", "revid": "1131", "url": "https://gl.wikipedia.org/wiki?curid=191791", "title": "Joe Pesci", "text": "Joseph Frank Pesci, co\u00f1ecido como Joe Pesci, nado o 9 de febreiro de 1943, \u00e9 un actor e cantante estadounidense.\nTraxectoria.\n\u00c9 co\u00f1ecido por interpretar g\u00e1nsteres violentos ou de mal xenio. Pesci actuou en pel\u00edculas como \"Un dos nosos\", \"Casino\", \"Once Upon a Time in America\", \"JFK\" ou \"S\u00f3 na casa\". En 1990 ga\u00f1ou un premio \u00d3scar como mellor actor secundario pola s\u00faa interpretaci\u00f3n do mafioso Tommy DeVito en \"Un dos nosos\"."}
{"id": "191794", "revid": "98629", "url": "https://gl.wikipedia.org/wiki?curid=191794", "title": "George Foreman", "text": "George Foreman, nado o 10 de xaneiro de 1949 en Marshall (Texas), \u00e9 un ex-boxeador dos pesos pesados, ouro nos Xogos Ol\u00edmpicos de 1968, campi\u00f3n do mundo entre 1973 e 1974, e de novo entre 1994 e 1995. \nCarreira profesional.\nLenda: "}
{"id": "191795", "revid": "15490", "url": "https://gl.wikipedia.org/wiki?curid=191795", "title": "Juan Antonio Maceiras", "text": "Juan Antonio Maceiras Barros, nado en 1952, \u00e9 un m\u00e9dico e pol\u00edtico galego do PPdeG\nTraxectoria.\nChegou a Mi\u00f1o como m\u00e9dico en 1990. Foi director xeral de Sa\u00fade P\u00fablica (1992-1994). Presentouse \u00e1s elecci\u00f3ns municipais de 2003 en Mi\u00f1o encabezando a CIM (Candidatura Independiente Mi\u00f1o) e foi elixido alcalde. En decembro de 2004 ingresou no PPdeG, e nas municipais de 2007 encabezou a candidatura deste partido e foi reelixido alcalde por maior\u00eda absoluta. Continuou como alcalde tralas municipais de 2011, tam\u00e9n con maior\u00eda absoluta, at\u00e9 a s\u00faa renuncia en xaneiro de 2013.\n\u00c9 xogador de p\u00f3ker online e ga\u00f1ou o Sunday Million de PokerStars d\u00faas veces. A s\u00faa filla Mar\u00eda Maceiras tam\u00e9n \u00e9 xogadora de p\u00f3ker.\nEsc\u00e1ndalo Fadesa.\nFoi durante os seus mandatos primeiro coma independente baixo a CIM e despois reintegr\u00e1ndose no PPdeG cando Maceiras, que estivera en contra da macrourbanizaci\u00f3n, deu un xiro no seu discurso e defendeu a construci\u00f3n da urbanizaci\u00f3n Mi\u00f1o Costa Golf (anteriormente co\u00f1ecida coma Costa An\u00e1cara) promovida por Fadesa e, en 2006, adquirida por Martinsa. Sobre este proxecto, que supu\u00f1a a creaci\u00f3n de 1.200 vivendas e un campo de golf m\u00e1is en 2010, o Tribunal Supremo declarou ilegal a adquisici\u00f3n dos terreos e condenou o concello de Mi\u00f1o a indemnizar con 25 mill\u00f3ns de euros aos veci\u00f1os afectados pola expropiaci\u00f3n. "}
{"id": "191797", "revid": "89787", "url": "https://gl.wikipedia.org/wiki?curid=191797", "title": "Mimivirus", "text": "Os Mimivirus son un grupo de virus de gran tama\u00f1o que pos\u00faen ADN de cadea dupla e cuxas part\u00edculas maduras miden 400\u00a0nm de di\u00e1metro. O seu ADN pos\u00fae 800.000 pares de bases e 900 xenes.\nO primeiro foi descuberto en 1992 nunha torre de refrixeraci\u00f3n industrial en Bradford (Inglaterra) e identificado en 2003 por un grupo de investigadores da \"Universit\u00e9 de le M\u00e9diterran\u00e9e\" (Universidade do Mediterr\u00e1neo) en Marsella (Francia). O virus, que foi descuberto mentres se estudaba a lexionelose (enfermiadade causada poa bacteria \"Legionella\"), encontrouse dentro da ameba acu\u00e1tica \"Acanthamoeba polyphaga\". \u00c1 s\u00faa vez, tam\u00e9n se encontraron anticorpos para este virus en mostras de sangue humano.\nDebe o seu nome a que cando foi descuberto se confundiu cunha bacteria debido ao seu gran tama\u00f1o, e a que \"imitaba\" (en ingl\u00e9s \"mimic\") mediante unha tinguidura de Gram a dunha bacteria grampositiva.\nCaracter\u00edsticas.\nO \"Mimivirus\" pertence \u00e1 nova familia de virus Mimiviridae (mimiv\u00edridos), \u00e1 cal tam\u00e9n pertence o mamavirus, descuberto posteriormente e a\u00ednda de maior tama\u00f1o. A familia int\u00e9grase dentro dun grupo de virus de orixe monofil\u00e9tica, denominado virus de ADN grande nucleocitoplasm\u00e1ticos (NCLDV, en ingl\u00e9s) e ao que pertencen virus tan relevantes para a sa\u00fade humana e animal como o virus da var\u00edola (familia \"Poxviridae\", poxv\u00edridos), o virus do herpes labial (familia \"Herpesviridae\", herpesv\u00edridos) ou o virus da peste porcina africana ou VPPA (famila \"Asfarviridae\", asfarv\u00edridos).\nRealiz\u00e1ronse estudos na \"Universit\u00e9 de le M\u00e9diterran\u00e9e\", publicados en Nature, nos que se secuenciou o xenoma do organismo. Os resultados obtidos foron: 800\u00a0nm de lonxitude, 1\u00a0181\u00a0404 pares de bases e 1.262 xenes.\nActualmente estase investigando sobre a posibilidade de que a presenza de mimivirus en pacientes con cadros graves de enfermidade pulmonar estea asociada a un progn\u00f3stico negativo; por\u00e9n, public\u00e1ronse datos contraditorios en canto a esta cuesti\u00f3n. En calquera caso tanto pola s\u00faa peculiaridade como pola s\u00faa asociaci\u00f3n a microorganismos causantes de graves pneumon\u00edas infecciosas, tr\u00e1tase dunha entidade modelo de grande interese cient\u00edfico.\nOrganismo vivo?\nVarios membros da comunidade cient\u00edfica declararon recentemente que, debido a que a part\u00edcula viral \u00e9 capaz de xerar as s\u00faas propias prote\u00ednas, \u00e9 de feito un organismo vivo, unha idea que non fai m\u00e1is que agudizar a confusi\u00f3n existente con respecto \u00e1 clasificaci\u00f3n dos virus. Mimi, cos seus 911 xenes codificantes, codifica 50 prote\u00ednas que nunca antes foran vistas nun virus, como o citocromo P450 implicado no metabolismo enerx\u00e9tico. Ademais codifica prote\u00ednas que levan mecanismos bioqu\u00edmicos que si te\u00f1en alg\u00fans virus, pero a unha complexidade m\u00e1xima, como son chaperonas que interve\u00f1en no correcto pregamento das prote\u00ednas e enzimas que poden proporcionar mecanismos para manter a integridade do ADN (rutas bioqu\u00edmicas de reparaci\u00f3n de erros durante a replicaci\u00f3n ou de danos f\u00edsico-qu\u00edmicos). Representa unha nova familia dentro dos grandes virus ADN nucleocitoplasm\u00e1ticos que apareceron na Terra hai aproximadamente catro mil mill\u00f3ns de anos. Ademais, desaf\u00eda o sistema de clasificaci\u00f3n dos organismos dentro de tres dominios distintos (Archaea, Bacteria e Eukarya), xa que parece exixir a creaci\u00f3n dun cuarto dominio. A s\u00faa li\u00f1axe \u00e9 moi antiga e poder\u00eda ter aparecido antes da existencia dos organismos celulares, o cal pode ter consecuencias importantes nas concepci\u00f3ns sobre a orixe da vida.\nXenoma.\nO xenoma do mimivirus est\u00e1 conformado por unha mol\u00e9cula de ADN de dupla cadea li\u00f1al de 1\u00a0181\u00a0404 de pares de bases. Isto fixo que fose considerado o maior xenoma viral co\u00f1ecido, superando ao do miovirus \"Bacillus phage G\" (m\u00e1is tarde descubriuse o Pandoravirus, a\u00ednda maior). Ademais do gran tama\u00f1o do seu xenoma, est\u00edmase que o mimivirus pos\u00fae 911 xenes que codifican prote\u00ednas, superando considerabelmente os 4 xenes codificantes m\u00ednimos requiridos para a existencia dos virus (v\u00e9xase MSD e virus Q\u03b2). A an\u00e1lise do xenoma do mimivirus mostrou a presenza de xenes non encontrados en ning\u00fan ouro virus. Un exemplo \u00e9 o xene que codifica para a ARNt aminoacil transferase, que at\u00e9 ent\u00f3n se cr\u00eda exclusivo dos organismos celulares. Como outros virus de gran tama\u00f1o, o mimivirus cont\u00e9n varios xenes para o metabolismo de azucres, l\u00edpidos e amino\u00e1cidos, as\u00ed como outros xenes relacionados co metabolismo e non encontrados en ning\u00fan outro virus. Aproximadamente o 90 % do xenoma \u00e9 codificante, sendo tan s\u00f3 o 10 % restante \"ADN lixo\".\nImplicaci\u00f3ns na definici\u00f3n de \"vida\".\nO mimivirus pos\u00fae un gran n\u00famero de caracter\u00edsticas que o sit\u00faan na fronteira entre o vivo e o non vivo. \u00c9 tan grande como algunhas especies de bacterias, tales como \"Rickettsia conorii\" e \"Tropheryma whipplei\"; o tama\u00f1o do seu xenoma \u00e9 compar\u00e1bel ao de varias bacterias, inclu\u00eddas as anteriormente nomeadas, e codifica para produtos que se pensaba que non eran codificados por ning\u00fan virus. Ademais, o mimivirus pos\u00fae xenes que codifican para a s\u00edntesis de nucle\u00f3tidos e amino\u00e1cidos, alg\u00fans dos cales est\u00e1n ausentes incluso en pequenos procariotas intracelulares obrigados. Isto significa que, ao contrario que estas bacterias, o mimivirus non depende do xenoma da c\u00e9lula hospedeira para codificar as rotas metab\u00f3licas para estes produtos. Por\u00e9n, o mimivirus carece de xenes para prote\u00ednas ribos\u00f3micas, polo que depende da c\u00e9lula hospedeira para a traduci\u00f3n proteica e o metabolismo enerx\u00e9tico.\nTodos estes factores, en conxunto, causaron un debate cient\u00edfico sobre se o mimivirus poder\u00eda ser unha forma de vida distinta, compar\u00e1bel aos dominios Eukarya, Archaea e Bacteria. Por\u00e9n, o mimivirus non pos\u00fae as seguintes caracter\u00edsticas que forman parte dalg\u00fans dos convenios sobre a definici\u00f3n de vida: homeostase, resposta a est\u00edmulos, crecemento no sentido normal do termo (en lugar de replicarse a trav\u00e9s do autoensamblamento de compo\u00f1entes individuais) ou levar a cabo a divisi\u00f3n celular.\nDebido a que se pensa que poder\u00eda ter existido con anterioridade aos organismos celulares, o mimivirus ten un papel importante no debate sobre as orixes da vida. Alg\u00fans xenes exclusivos do mimivirus, inclu\u00edndo aqueles que codifican para a s\u00faa c\u00e1pside, conserv\u00e1ronse nunha gran variedade de virus que infectan organismos de todos os dominios (\"Eukarya\", \"Archaea\" e \"Bacteria\"). Isto fai pensar que o mimivirus est\u00e1 relacionado cun tipo de virus de ADN que existiu antes que os organismos celulares e que xogou un papel esencial no desenvolvemento da vida na Terra. Unha hip\u00f3tese alternativa afirma que foron tres tipos distintos de virus de ADN os que deron lugar aos tres dominios co\u00f1ecidos.\nTaxonom\u00eda.\nOs partidarios de considerar aos \"Mimivirus\" como seres vivos clasif\u00edcano como se indica na lista que segue, na que se crea un novo dominio da vida. Os que o clasifican utilizando a clasificaci\u00f3n com\u00fan actual dos virus non introducen os novos taxons superiores (reino, dominio, superdominio)."}
{"id": "191798", "revid": "2074", "url": "https://gl.wikipedia.org/wiki?curid=191798", "title": "Cleopatra", "text": ""}
{"id": "191801", "revid": "1131", "url": "https://gl.wikipedia.org/wiki?curid=191801", "title": "Mariano Iglesias", "text": "Mariano Iglesias Castro, nado en Ledoira (Frades) en 1963, \u00e9 un pol\u00edtico galego do PSdeG-PSOE.\nTraxectoria.\nEnxe\u00f1eiro industrial. Presentouse \u00e1s elecci\u00f3ns municipais de 2003 en Mes\u00eda na lista independente Agrupaci\u00f3n Electoral Mes\u00eda Nova e foi concelleiro de Obras durante a lexislatura. Nas municipais de 2007 encabezou a candidatura do PSdeG-PSOE e foi elixido alcalde por maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta.\nNas elecci\u00f3ns municipais de 2019 acadou de novo a alcald\u00eda."}
{"id": "191803", "revid": "89787", "url": "https://gl.wikipedia.org/wiki?curid=191803", "title": "Isopreno", "text": "O isopreno (abreviaci\u00f3n de isoterpeno), tam\u00e9n chamado 2-metil-1,3-butadieno, \u00e9 un composto org\u00e1nico com\u00fan do grupo dos hidrocarburos coa f\u00f3rmula CH2=C(CH3)CH=CH2 incoloro e bastante vol\u00e1til, que \u00e9 o mon\u00f3mero doutros compostos de maior peso molecular como os isoprenoides ou terpenoides. Util\u00edzase industrialmente na produci\u00f3n de pol\u00edmeros como o caucho sint\u00e9tico.\nCompostos derivados do isopreno.\nO isopreno \u00e9 o mon\u00f3mero que se repite na estrutura dos isoprenoides e terpenoides, un grupo de compostos moi variado e moi estendido na natureza. A f\u00f3rmula molecular dun isoprenoide cont\u00e9n moitos isoprenos e de forma xeral pode escribirse as\u00ed: (C5H8)n. En realidade, as unidades funcionais do isopreno nos sistemas biol\u00f3xicos son o dimetilalil pirofosfato (tam\u00e9n chamado dimetilalil difosfato) e o seu is\u00f3mero isopentenil pirofosfato (tam\u00e9n chamado difosfato de isopentenilo, pirofosfato de isopentenilo ou isopreno activo).\nSon isoprenoides, por exemplo, os carotenos, que son tetraterpenos. Tam\u00e9n derivan do isopreno o alcol fitol, que forma parte da clorofila, o retinol (ou vitamina A), o tocoferol (ou vitamina E), o dolicol, o escualeno, do cal derivan os esteroides, e o caucho. O grupo hemo A ten unha cola isoprenoide.\nO isopreno na Natureza.\nMoitas especies de \u00e1rbores emiten isopreno \u00e1 atmosfera (principalmente os carballos, lamagueiros, eucaliptos, e algunhas leguminosas). A produci\u00f3n anual de emisi\u00f3ns de isopreno polos vexetais est\u00edmase en arredor 600 Tg, a metade da cal a realizan as \u00e1rbores tropicais, e os arbustos contrib\u00faen con boa parte do resto. Isto equivale \u00e1 emisi\u00f3n de metano \u00e1 atmosfera e sup\u00f3n ~1/3 de todos os hidrocarburos liberados \u00e1 atmosfera. Unha vez no aire, o isopreno conv\u00e9rtese en radicais libres (como o radical hidroxilo) e en menor extensi\u00f3n en ozono e varias especies de aldehidos, hidroper\u00f3xidos, nitratos org\u00e1nicos, e ep\u00f3xidos, que se mesturan nas gotas de auga e axudan a crear aerosois e n\u00e9boas. Un segundo efecto importante do isopreno na atmosfera \u00e9 que en presenza de \u00f3xidos de nitr\u00f3xeno (NOx) contrib\u00fae \u00e1 formaci\u00f3n de ozono troposf\u00e9rico (en capas baixas da atmosfera), que \u00e9 un dos principais contaminantes en moitos pa\u00edses. O isopreno como tal non \u00e9 considerado un contaminante, xa que \u00e9 un produto natural das plantas. A formaci\u00f3n de ozono troposf\u00e9rico \u00e9 s\u00f3 posible en presenza de altos niveis de NOx, que se orixinan case exclusivamente nas actividades industriais.\nProduci\u00f3n de isopreno nas plantas.\nAs plantas sintetizan isopreno pola v\u00eda alternativa \u00e1 do mevalonato ou v\u00eda do metileritritol fosfato que se localiza nos cloroplastos das plantas. Un dos dous produtos finais da v\u00eda alternativa \u00e1 do malonato, o dimetilalil difosfato, orixina isopreno nunha reacci\u00f3n catalizada polo encima isopreno sintase. Por tanto, os inhibidores que bloquean a v\u00eda alternativa \u00e1 do mevalonato, como a fosmidomicina, tam\u00e9n bloquean a formaci\u00f3n de isopreno. A rmisi\u00f3n de isopreno aumenta sensiblemente coa temperatura e chega a un m\u00e1ximo arredor dos 40\u00a0\u00b0C. Existe a hip\u00f3tese de que o isopreno pode protexer as plantas contra o estr\u00e9s por calor (hip\u00f3tese da termotolerancia). Algunhas bacterias tam\u00e9n emiten isopreno e p\u00e9nsase que este isopreno se orixina de degradaci\u00f3ns non encim\u00e1ticas a partir de dimetilalil difosfato.\nRegulaci\u00f3n das emisi\u00f3ns de isopreno.\nNas plantas a emisi\u00f3n de isopreno est\u00e1 controlada tanto pola dispo\u00f1ibilidade de substrato (\u00e9 dicir, de dimetilalil difosfato) como pola actividade do encima isopreno sintase. En particular, a dependencia da emisi\u00f3n de isopreno da cantidade de luz, CO2 e O2 est\u00e1 controlada pola dispo\u00f1ibilidade de substrato, entanto que a s\u00faa dependencia da temperatura est\u00e1 regulada tanto a nivel de substrato coma pola actividade do encima.\nFunci\u00f3ns biol\u00f3xicas.\nA emisi\u00f3n de isopreno parece ser un mecanismo que usan as \u00e1rbores para combater os estreses abi\u00f3ticos. En concreto, o isopreno protexe contra o estr\u00e9s por calor moderada (~ 40\u00a0\u00b0C). Prop\u00faxose que a emisi\u00f3n de isopreno \u00e9 utilizada especificamente polas plantas para protexer contra as flutuaci\u00f3ns grandes na temperatura das follas.\nO isopreno incorp\u00f3rase \u00e1s membranas e axuda a estabilizalas en resposta ao estr\u00e9s por calor, confer\u00edndolles certa tolerancia aos picos de calor. O isopreno pode tam\u00e9n darlle certa resistencia \u00e1s especies reactivas do os\u00edxeno. A cantidade de isopreno liberado da vexetaci\u00f3n depende da masa da folla, \u00e1rea da folla, luz (especialmente a densidade do fluxo fot\u00f3nico fotosint\u00e9tico, ou PPFD), e a temperatura da folla. Deste modo, durante a noite, as follas das \u00e1rbores emiten pouco isopreno, e durante as horas di\u00farnas esp\u00e9rase que haxa unha emisi\u00f3n substancial nos d\u00edas soleados e calorosos de ata 25 \u03bcg/(g de peso seco de folla)/hora en moitas especies de carballos \nO isopreno noutros organismos.\nEn xeral, o isopreno \u00e9 o hidrocarburo m\u00e1is com\u00fan no corpo humano,\nA taxa de produci\u00f3n estimada de isopreno no corpo humano \u00e9 de 0,15 \u00b5mol/(kg\u00b7h), equivalente a aproximadamente 17\u00a0mg/d\u00eda para unha persoa de 70\u00a0kg de peso. O isopreno \u00e9 tam\u00e9n com\u00fan en baixas concentraci\u00f3ns en moitos alimentos.\nNos animais o isopreno sintet\u00edzase pola v\u00eda do mevalonato a partir de acetil-CoA.\nSa\u00fade.\nA exposici\u00f3n continuada ao isopreno \u00e9 sospeitosa de ser potencialmente cancer\u00edxena. O Programa Nacional de Toxicolox\u00eda (2007) nos Estados Unidos conclu\u00edu en experimentos realizados con roedores que o isopreno pode orixinar c\u00e1ncer de mama neses animais. Est\u00e1 inclu\u00eddo na lista do NTP (12\u00ba informe) como posible carcin\u00f3xeno en humanos . O isopreno at\u00f3pase no fume do tabaco e esa \u00e9 a forma m\u00e1is com\u00fan de exposici\u00f3n significativa en interiores .\nProduci\u00f3n industrial.\nO isopreno foi illado por primeira vez por descomposici\u00f3n termal do caucho natural. Obtense industrialmente principalmente como un subproduto do cracking t\u00e9rmico do petr\u00f3leo, durante a produci\u00f3n de etileno. Prod\u00facense anualmente arredor de 800.000 toneladas. Arredor do 95% da produci\u00f3n de isopreno util\u00edzase para producir cis-1,4-poliisopreno, \u00e9 dicir, caucho sint\u00e9tico, obtido utilizando catalizadores como o complexo trialquilaluminio-tetracloruro de titanio. O restante 5% util\u00edzase para producir a goma copolim\u00e9rica isobuteno-isopreno e outras materias pl\u00e1sticas.\nO caucho natural \u00e9 un pol\u00edmero do isopreno (xeralmente do cis-1,4-poliisopreno) cun peso molecular de 100.000 a 1.000,000 de daltons. Tipicamente, at\u00f3panse tam\u00e9n no caucho natural de alta calidade unha pequena porcentaxe doutros materiais, como prote\u00ednas, \u00e1cidos graxos, resinas, e materiais inorg\u00e1nicos. Algunhas fontes de caucho natural chamadas gutta percha est\u00e1n compostas de trans-1,4-poliisopreno, un is\u00f3mero estrutural que ten propiedades similares, pero non id\u00e9nticas.\nOs procesos de produci\u00f3n industrial do isopreno usan esencialmente as fracci\u00f3ns C5 derivadas do petr\u00f3leo e espec\u00edficas reacci\u00f3ns de s\u00edntese. Os procesos principais son:\nIsopreno obtido de pentanos e pentenos.\nO isopreno pode obterse por deshidroxenaci\u00f3n do 2-metilbutano e do 2-metilbuteno orixinados no fraccionamento de pentanos de topping nas refinar\u00edas de petr\u00f3leo, e dos pentenos orixinados no cracking. Pode utilizarse tam\u00e9n n-pentano previa isomerizaci\u00f3n a 2-metilbutano.\nProceso ENICHEM (actual \"Polimeros Europa\").\nDisolvendo acetona e acetileno en amon\u00edaco l\u00edquido, a unha presi\u00f3n de 25 atm, co catalizador hdroxido de potasio, ocorre unha condensaci\u00f3n con produci\u00f3n de 2-metil-3-butin-2-ol (MBI). O MBI \u00e9 parcialmente hidroxenado a MBE que, finalmente, \u00e9 deshidratado cataliticamente en al\u00famina.\nProceso IFP (\"Institut Fran\u00e7ais du P\u00e9trole\").\nUtil\u00edzase a condensaci\u00f3n entre d\u00faas mol\u00e9culas de formaldehido e unha de isobuteno, con cat\u00e1lise \u00e1cida, con formaci\u00f3n de 4,4-dimetil-1,3-dioxano. Por pir\u00f3lise catal\u00edtica o dioxano elimina auga e formaldehido (que \u00e9 reciclado) producindo isopreno.\nProceso \"Goodyear Tire and Scientific Design Co.\".\nUtiliza tres fases de s\u00edntese: "}
{"id": "191804", "revid": "56817", "url": "https://gl.wikipedia.org/wiki?curid=191804", "title": "Estado de Kano", "text": "Kano \u00e9 un dos estados da Rep\u00fablica Federal de Nixeria, na zona central do norte. Creado o 27 de maio de 1967 de parte da antiga Rexi\u00f3n Setentrional, limita co estado de Katsina polo noroeste, co de Jigawa polo nordeste, co de Bauchi polo sueste e co de Kaduna polo suroeste. Na s\u00faa orixe inclu\u00eda tam\u00e9n o estado de Jigawa, separado en 1991. A s\u00faa capital \u00e9 Kano.\nA lingua oficial do estado \u00e9 o ingl\u00e9s, a\u00ednda que a lingua hausa tam\u00e9n \u00e9 amplamente falada.\n\u00c1reas de goberno local.\nNo estado at\u00f3panse 44 \u00e1reas de goberno local:"}
{"id": "191805", "revid": "5932478", "url": "https://gl.wikipedia.org/wiki?curid=191805", "title": "Manuel Jorge Velo Reinoso", "text": "Manuel Jorge Velo Reinoso, nado en 1957, \u00e9 un pol\u00edtico galego do PPdeG.\nTraxectoria.\nFuncionario de Correos. Presentouse \u00e1s elecci\u00f3ns municipais de 2003 na Merca encabezando a candidatura do PPdeG e foi elixido alcalde por maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta."}
{"id": "191807", "revid": "98629", "url": "https://gl.wikipedia.org/wiki?curid=191807", "title": "Depresi\u00f3n", "text": "O termo depresi\u00f3n (do lat\u00edn depressio, \u00abopresi\u00f3n\u00bb, \u00abencollemento\u00bb ou \u00ababatemento\u00bb) pode referirse a:"}
{"id": "191808", "revid": "22570", "url": "https://gl.wikipedia.org/wiki?curid=191808", "title": "KK Zadar", "text": "O Ko\u0161arka\u0161ki klub Zadar \u00e9 un club profesional de baloncesto da cidade de Zadar, Croacia. Actualmente compite na A1 Liga, a m\u00e1xima competici\u00f3n do baloncesto croata, e eventualmente na Liga do Adri\u00e1tico. Disputa os seus partidos como local no Dvorana Kre\u0161imira \u0106osi\u0107a, que recibe o seu na honra do falecido xogador de baloncesto Kre\u0161imir \u0106osi\u0107, cunha capacidade para 10.000 espectadores."}
{"id": "191809", "revid": "5132", "url": "https://gl.wikipedia.org/wiki?curid=191809", "title": "Ko\u0161arka\u0161ki klub Zadar", "text": ""}
{"id": "191810", "revid": "5132", "url": "https://gl.wikipedia.org/wiki?curid=191810", "title": "Ko\u0161arka\u0161ki Klub Zadar", "text": ""}
{"id": "191811", "revid": "5132", "url": "https://gl.wikipedia.org/wiki?curid=191811", "title": "Kosarkaski klub Zadar", "text": ""}
{"id": "191812", "revid": "5132", "url": "https://gl.wikipedia.org/wiki?curid=191812", "title": "Kosarkaski Klub Zadar", "text": ""}
{"id": "191813", "revid": "23204", "url": "https://gl.wikipedia.org/wiki?curid=191813", "title": "Primeiro Ministro de Bielorrusia", "text": ""}
{"id": "191816", "revid": "85894", "url": "https://gl.wikipedia.org/wiki?curid=191816", "title": "Babenzo, Bastavales, Bri\u00f3n", "text": "Babenzo \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 79 habitantes no ano 2010 segundo datos do INE, dos cales 35 eran homes e 44 eran mulleres."}
{"id": "191817", "revid": "98629", "url": "https://gl.wikipedia.org/wiki?curid=191817", "title": "Adler (automoci\u00f3n)", "text": "Adler (\"Aguia\" en alem\u00e1n) foi un fabricante alem\u00e1n de autom\u00f3biles e motos desde 1900 ata 1957.\nHistoria.\nA f\u00e1brica Adler produc\u00eda bicicletas, m\u00e1quinas de escribir e motos, ademais de autom\u00f3biles. Antes da primeira guerra mundial, nos primeiros coches a empresa utilizou motores De Dion de dous e catro cilindros que \u00edan desde 1.032 cc ata 9.081 cc, a partir de 1902 (o ano en que Edmund Rumpler converteuse en director t\u00e9cnico), tam\u00e9n utilizou os seus propios motores. Estes coches, conducido por Erwin Kleyer e Otto Kleyer (fillos do fundador da compa\u00f1\u00eda Heinrich Kleyer) e Alfred Theves ga\u00f1aron moitos premios deportivos. Na d\u00e9cada de 1920, Karl Irion correu con moitos Adler, os modelos m\u00e1is populares da \u00e9poca eran o 1550 cc, 2298 cc, e 4700 cc de catro cilindros e o 2.580 cc de seis cilindros. Moitos dos modelos Standard, constru\u00eddos entre 1927 e 1934, contou con carrocer\u00eda Gropius e Neuss. Estes ti\u00f1an motores de seis cilindros e 2.916 cc e de oito cilindros e 3887 cc. O Standard foi o primeiro coche europeo de usar freos hidr\u00e1ulicos, a partir de 1926, cando estaban equipados cun sistema ATE-Lockheed. De 1927 a 1929 Cl\u00e4renore Stinnes foi a primeira en dar a volta ao mundo en coche, nun Adler Standard 6.\nEn decembro de 1930, Adler as\u00edgnalle o enxe\u00f1eiro alem\u00e1n Josef Ganz, que tam\u00e9n foi editor xefe da revista Motor-Kritik, como enxe\u00f1eiro consultor. Nos primeiros meses de 1931, Ganz constru\u00edu un prototipo lixeiro de Volkswagen para Adler cun chasis tubular, un motor central, e suspensi\u00f3n independente con eixo de oscilaci\u00f3n na parte traseira. Logo de finalizaci\u00f3n en maio de 1931, Ganz alcumou o seu novo prototipo como Maik\u00e4fer (escaravello). Logo dun cambio na xesti\u00f3n de Adler, o desenvolvemento do Maik\u00e4fer foi detido xa que o novo director t\u00e9cnico de Hans Gustav R\u00f6hr conc\u00e9ntrase nos coches de tracci\u00f3n dianteira.\nNa d\u00e9cada de 1930, a compa\u00f1\u00eda introduciu a tracci\u00f3n dianteira nos modelos Trumpf e Trumpf-Junior, con motores sv de catro cilindros que van desde os 995 cc a 1645 cc. Estes obtiveron moitos \u00e9xitos nas carreiras, ata na carreira de Le Mans. O Favorit de 1943 cc, e o Diplomat de 2916 cc de seis cilindros (con 65 CV (48\u00a0kW) a 3800 rpm, e os modelos de catro cilindros de 1910 cc e o seis cilindros de 2.494 cc (con carrocer\u00eda Ambi-Budd e Karmann) que ti\u00f1an tracci\u00f3n traseira, foron constru\u00eddos ata a segunda guerra mundial O \u00faltimo coche novo introducido por Adler foi o 2\u00b45 litros de 1937; que ti\u00f1a un motor de seis cilindros que produc\u00eda 58 CV (43\u00a0kW), grazas a un corpo aerodin\u00e1mico, dese\u00f1ado por Paul Jaray, este coche pod\u00eda correr a 125\u00a0km/h.\nLogo da segunda guerra mundial, tomouse a decisi\u00f3n de non retomar a construci\u00f3n de autom\u00f3biles. A produci\u00f3n de motocicletas reiniciouse en 1949 e continuou durante 8 anos, iniciando \u00e1 produci\u00f3n da 250S MB. Como parte das reparaci\u00f3ns de guerra dos aliados, os dese\u00f1os de motocicletas Adler foron tomados por BSA en Gran Breta\u00f1a e m\u00e1is tarde foron utilizados pola compa\u00f1\u00eda brit\u00e1nica Ariel para producir os modelos 'Arrow' e 'Leader'. Cada vez m\u00e1is, Adler centrouse na fabricaci\u00f3n de equipos de oficina. A empresa asociada a (TWN) para formar Trumpf-Adler, e foi adquirida por Grundig en 1957, e posteriormente por Olivetti."}
{"id": "191818", "revid": "85894", "url": "https://gl.wikipedia.org/wiki?curid=191818", "title": "Vali\u00f1o, Bastavales, Bri\u00f3n", "text": "Vali\u00f1o \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 30 habitantes no ano 2010 segundo datos do INE, dos cales 14 eran homes e 16 eran mulleres."}
{"id": "191819", "revid": "25871", "url": "https://gl.wikipedia.org/wiki?curid=191819", "title": "Josu Erkoreka", "text": "Josu I\u00f1aki Erkoreka Gervasio, nado o 3 de xullo de 1960 en Bermeo, \u00e9 un pol\u00edtico vasco pertencente ao Partido Nacionalista Vasco (PNV-EAJ), deputado no Congreso dos Deputados por este partido dende o ano 2000 e portavoz dende o 2004.\nTraxectoria.\nJosu Erkoreka licenciouse en Dereito pola Universidade de Deusto en 1982, e doutorouse na Universidade do Pa\u00eds Vasco en 1990. Defendeu as\u00ed mesmo a tese na Facultade de Dereito da dita universidade.\nExerce como profesor de Dereito Administrativo na Universidade de Deusto e amais \u00e9 letrado en servizos especiais da Secretar\u00eda Xeral do R\u00e9xime Xur\u00eddico do Goberno Vasco.\nOutras actividades.\nCanda I\u00f1aki Anasagasti, escribiu o libro \"Dos familias vascas: Areilza y Aznar\", que conta a historia de Manuel Aznar Zubigaray, av\u00f3 do pol\u00edtico conservador e expresidente do goberno espa\u00f1ol Jos\u00e9 Mar\u00eda Aznar."}
{"id": "191820", "revid": "85894", "url": "https://gl.wikipedia.org/wiki?curid=191820", "title": "Bastavali\u00f1os, Bastavales, Bri\u00f3n", "text": "Bastavali\u00f1os \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 55 habitantes no ano 2010 segundo datos do INE, dos cales 29 eran homes e 26 eran mulleres."}
{"id": "191821", "revid": "85894", "url": "https://gl.wikipedia.org/wiki?curid=191821", "title": "Beca, Bastavales, Bri\u00f3n", "text": "Beca \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 50 habitantes no ano 2010 segundo datos do INE, dos cales 22 eran homes e 28 eran mulleres."}
{"id": "191822", "revid": "85894", "url": "https://gl.wikipedia.org/wiki?curid=191822", "title": "Bemil, Bastavales, Bri\u00f3n", "text": "Bemil \u00e9 un lugar da parroquia de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 74 habitantes no ano 2010 segundo datos do INE, dos cales 36 eran homes e 38 eran mulleres.\nNeste lugar est\u00e1 situado o castro de Bemil."}
{"id": "191823", "revid": "85894", "url": "https://gl.wikipedia.org/wiki?curid=191823", "title": "Casaldoeiro, Bastavales, Bri\u00f3n", "text": "Casaldoeiro \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Segundo o INE en 2010 ti\u00f1a 28 habitantes (16 homes e 12 mulleres)."}
{"id": "191824", "revid": "85894", "url": "https://gl.wikipedia.org/wiki?curid=191824", "title": "Caxusa, Bastavales, Bri\u00f3n", "text": "Caxusa \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 37 habitantes no ano 2010 segundo datos do INE, dos cales 19 eran homes e 18 eran mulleres."}
{"id": "191825", "revid": "22795", "url": "https://gl.wikipedia.org/wiki?curid=191825", "title": "Acytota", "text": ""}
{"id": "191826", "revid": "85894", "url": "https://gl.wikipedia.org/wiki?curid=191826", "title": "Coruxido, Bastavales, Bri\u00f3n", "text": "Coruxido \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 74 habitantes no ano 2010 segundo datos do INE, dos cales 31 eran homes e 43 eran mulleres."}
{"id": "191827", "revid": "85894", "url": "https://gl.wikipedia.org/wiki?curid=191827", "title": "Chave de Carballo, Bastavales, Bri\u00f3n", "text": "Chave de Carballo \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 79 habitantes no ano 2010 segundo datos do INE, dos cales 38 eran homes e 41 eran mulleres."}
{"id": "191828", "revid": "85894", "url": "https://gl.wikipedia.org/wiki?curid=191828", "title": "Chave de Ponte, Bastavales, Bri\u00f3n", "text": "Chave de Ponte \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 102 habitantes no ano 2010 segundo datos do INE, dos cales 52 eran homes e 50 eran mulleres."}
{"id": "191829", "revid": "85894", "url": "https://gl.wikipedia.org/wiki?curid=191829", "title": "Fontao, Bastavales, Bri\u00f3n", "text": "Fontao \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 16 habitantes no ano 2010 segundo datos do INE, dos cales 7 eran homes e 9 eran mulleres."}
{"id": "191830", "revid": "85894", "url": "https://gl.wikipedia.org/wiki?curid=191830", "title": "Osebe, Bastavales, Bri\u00f3n", "text": "Osebe \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 64 habitantes no ano 2010 segundo datos do INE, dos cales 28 eran homes e 36 eran mulleres.\nOsebe procede do lat\u00edn \"uilla eusebius\", co significado de lugar de Eusebio."}
{"id": "191831", "revid": "85894", "url": "https://gl.wikipedia.org/wiki?curid=191831", "title": "O Outeiro, Bastavales, Bri\u00f3n", "text": "O Outeiro \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 30 habitantes no ano 2010 segundo datos do INE, dos cales 17 eran homes e 13 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "191832", "revid": "85894", "url": "https://gl.wikipedia.org/wiki?curid=191832", "title": "Reboredo Grande, Bastavales, Bri\u00f3n", "text": "Reboredo Grande \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 17 habitantes no ano 2010 segundo datos do INE, dos cales 8 eran homes e 9 eran mulleres."}
{"id": "191833", "revid": "1987", "url": "https://gl.wikipedia.org/wiki?curid=191833", "title": "Vida celular", "text": "A vida celular \u00e9 a vida dotada de c\u00e9lulas. O sentido habitual do termo \"vida\" implica que un organismo ten ou ben unha estrutura unicelular ou ben unha estrutura multicelular. A\u00ednda as\u00ed, o adxectivo \"celular\" implica a existencia de vida terrestre \"non celular\". Este punto de vista incl\u00fae frecuentemente a clasificaci\u00f3n dos virus como formas de vida.\nCaracter\u00edsticas.\n\u00c1 hora de falar dos dominios da vida, \u00e1s veces util\u00edzase o termo \"Cytota\" como o nome dun reino (ou superreino), dominio ou imperio, para distingir a \"vida celular\" da \"vida non celular\" (denominada \"Acytota\"). Estas ser\u00edan as d\u00faas \u00fanicas subdivisi\u00f3ns da vida terrestre, tam\u00e9n co\u00f1ecida como organismos terrestres, Biota, \"Naturae\" ou \"Vitae\".\nO debate sobre a posibilidade que a vida sexa celular \"e\" non celular intensificouse recentemente debido ao descubrimento o ano 2003 que o \"Mimivirus\" \u00e9 moi grande, ten xenes para centenares de prote\u00ednas e pode fabricar algunhas prote\u00ednas que est\u00e1n implicadas na s\u00edntese doutras prote\u00ednas. Este descubrimento suxeriu a alg\u00fans vir\u00f3logos e bacteri\u00f3logos que deber\u00eda haber un cuarto dominio da vida, un dominio v\u00edrico, ademais dos dominios celulares das arqueobacterias, as bacterias e os eucariotas."}
{"id": "191834", "revid": "22795", "url": "https://gl.wikipedia.org/wiki?curid=191834", "title": "Cytota", "text": ""}
{"id": "191835", "revid": "85894", "url": "https://gl.wikipedia.org/wiki?curid=191835", "title": "Romar\u00eds, Bastavales, Bri\u00f3n", "text": "Romar\u00eds \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 36 habitantes no ano 2010 segundo datos do INE, dos cales 18 eran homes e 18 eran mulleres."}
{"id": "191836", "revid": "85894", "url": "https://gl.wikipedia.org/wiki?curid=191836", "title": "O Rubial, Bastavales, Bri\u00f3n", "text": "O Rubial \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 21 habitantes no ano 2010 segundo datos do INE, dos cales 10 eran homes e 11 eran mulleres."}
{"id": "191837", "revid": "85894", "url": "https://gl.wikipedia.org/wiki?curid=191837", "title": "Sabax\u00e1ns, Bastavales, Bri\u00f3n", "text": "Sabax\u00e1ns \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 166 habitantes no ano 2010 segundo datos do INE, dos cales 80 eran homes e 86 eran mulleres."}
{"id": "191838", "revid": "85894", "url": "https://gl.wikipedia.org/wiki?curid=191838", "title": "Sa\u00edme, Bastavales, Bri\u00f3n", "text": "Sa\u00edme \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 45 habitantes no ano 2010 segundo datos do INE, dos cales 19 eran homes e 26 eran mulleres."}
{"id": "191839", "revid": "85894", "url": "https://gl.wikipedia.org/wiki?curid=191839", "title": "Soigrexa, Bastavales, Bri\u00f3n", "text": "Soigrexa \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 112 habitantes no ano 2010 segundo datos do INE, dos cales 50 eran homes e 62 eran mulleres."}
{"id": "191840", "revid": "43749", "url": "https://gl.wikipedia.org/wiki?curid=191840", "title": "Ruminantia", "text": ""}
{"id": "191841", "revid": "85894", "url": "https://gl.wikipedia.org/wiki?curid=191841", "title": "A Telleira, Bastavales, Bri\u00f3n", "text": "A Telleira \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 29 habitantes no ano 2010 segundo datos do INE, dos cales 14 eran homes e 15 eran mulleres."}
{"id": "191842", "revid": "85894", "url": "https://gl.wikipedia.org/wiki?curid=191842", "title": "Vidalo\u00edso, Bastavales, Bri\u00f3n", "text": "Vidalo\u00edso \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 69 habitantes no ano 2010 segundo datos do INE, dos cales 33 eran homes e 36 eran mulleres."}
{"id": "191843", "revid": "85894", "url": "https://gl.wikipedia.org/wiki?curid=191843", "title": "Vilas, Bastavales, Bri\u00f3n", "text": "Vilas \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 68 habitantes no ano 2010 segundo datos do INE, dos cales 31 eran homes e 37 eran mulleres."}
{"id": "191844", "revid": "85894", "url": "https://gl.wikipedia.org/wiki?curid=191844", "title": "Xinzo, Bastavales, Bri\u00f3n", "text": "Xinzo \u00e9 un lugar da parroquia dos Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 44 habitantes no ano 2010 segundo datos do INE, dos cales 18 eran homes e 26 eran mulleres."}
{"id": "191845", "revid": "85894", "url": "https://gl.wikipedia.org/wiki?curid=191845", "title": "G\u00e1ndara, San Salvador de Bastavales, Bri\u00f3n", "text": "G\u00e1ndara \u00e9 un lugar da parroquia dos San Salvador de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 45 habitantes no ano 2010 segundo datos do INE, dos cales 20 eran homes e 25 eran mulleres."}
{"id": "191846", "revid": "22570", "url": "https://gl.wikipedia.org/wiki?curid=191846", "title": "Sistema de dous imperios", "text": "O sistema de dous imperios foi un dos m\u00e1is aceptados e o m\u00e1is alto sistema de clasificaci\u00f3n de uso xeral antes do establecemento do Sistema de tres dominios. Todo o que existe clasif\u00edcase en \"sen vida\" (\"Mineralia\"), e \"vida\" (Biota ou \"Vitae\"), que se subdivid\u00eda nos imperios Cytota ou vida celular, e \"Acytota\" ou \"Aphanobionta\", ou vida non celular. O imperio Cytota subdivid\u00edase nos superdominios Prokaryota (procariotas) e Eukaryota (eucariotas).\nCando o sistema de tres dominios se introduciu, alg\u00fans bi\u00f3logos preferiron o \"sistema de dous imperios\", alegando que o sistema de tres dominios exaxera a divisi\u00f3n entre as archaeas e as bacterias. Por\u00e9n, dado o estado actual dos co\u00f1ecementos e o r\u00e1pido progreso cient\u00edfico biol\u00f3xico, sobre todo debido \u00e1s an\u00e1lises xen\u00e9ticas, este sistema desapareceu totalmente.\nA este sistema precedeuno o sistema de tres reinos de Haeckel: Animalia (animais); Plantae (plantas) e Protista (protistas)."}
{"id": "191847", "revid": "22795", "url": "https://gl.wikipedia.org/wiki?curid=191847", "title": "Imperio (biolox\u00eda)", "text": ""}
{"id": "191848", "revid": "85894", "url": "https://gl.wikipedia.org/wiki?curid=191848", "title": "Cirro, San Salvador de Bastavales, Bri\u00f3n", "text": "Cirro \u00e9 un lugar da parroquia dos San Salvador de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 62 habitantes no ano 2010 segundo datos do INE, dos cales 28 eran homes e 34 eran mulleres."}
{"id": "191849", "revid": "85894", "url": "https://gl.wikipedia.org/wiki?curid=191849", "title": "Reboredo Pequeno, San Salvador de Bastavales, Bri\u00f3n", "text": "Reboredo Pequeno \u00e9 un lugar da parroquia dos San Salvador de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 16 habitantes no ano 2010 segundo datos do INE, dos cales 6 eran homes e 10 eran mulleres."}
{"id": "191850", "revid": "85894", "url": "https://gl.wikipedia.org/wiki?curid=191850", "title": "San Salvador, San Salvador de Bastavales, Bri\u00f3n", "text": "San Salvador \u00e9 un lugar da parroquia dos San Salvador de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 58 habitantes no ano 2010 segundo datos do INE, dos cales 28 eran homes e 30 eran mulleres."}
{"id": "191851", "revid": "5863", "url": "https://gl.wikipedia.org/wiki?curid=191851", "title": "Jos\u00e9 Mar\u00eda Ruiz Gallard\u00f3n", "text": "Jos\u00e9 Mar\u00eda Ruiz Gallard\u00f3n, nado en Madrid o 2 de maio de 1927 e finado na mesma cidade o 17 de novembro de 1986, foi un pol\u00edtico, avogado e profesor universitario espa\u00f1ol.\nTraxectoria.\nFoi na \u00faltima etapa vicepresidente de Alianza Popular, e previamente fora secretario xeral de Acci\u00f3n Regional. \u00c9 pai do pol\u00edtico conservador do Partido Popular Alberto Ruiz-Gallard\u00f3n."}
{"id": "191852", "revid": "85894", "url": "https://gl.wikipedia.org/wiki?curid=191852", "title": "Soutullos, San Salvador de Bastavales, Bri\u00f3n", "text": "Soutullos \u00e9 un lugar da parroquia dos San Salvador de Bastavales no concello coru\u00f1\u00e9s de Bri\u00f3n na comarca de Santiago. Ti\u00f1a 86 habitantes no ano 2010 segundo datos do INE, dos cales 41 eran homes e 45 eran mulleres."}
{"id": "191853", "revid": "56817", "url": "https://gl.wikipedia.org/wiki?curid=191853", "title": "Elsa Baeza", "text": "Elsa Doris Baeza Pacheco, nada en Bayamo o 2 de xaneiro de 1947, \u00e9 unha cantante e actriz cubana radicada en Espa\u00f1a."}
{"id": "191854", "revid": "65392", "url": "https://gl.wikipedia.org/wiki?curid=191854", "title": "Spinning Jenny", "text": "A m\u00e1quina de fiar chamada Spinning Jenny, \u00e9 unha m\u00e1quina de fiar inventada en 1765 por James Hargreaves (a\u00ednda que alg\u00fans identifican tam\u00e9n a Thomas Highs como posible inventor) en Stanhill, preto de Blackburn en Lancashire, Inglaterra). Este dispositivo reduciu enormemente o traballo requirido para a produci\u00f3n de f\u00edo, dando a un s\u00f3 traballador a capacidade de manexar oito ou m\u00e1is carretes \u00e1 vez. Foi unha innovaci\u00f3n t\u00e9cnica determinante na industria t\u00e9xtil e unha das que abriu as portas \u00e1 Revoluci\u00f3n industrial, sendo considerada por iso un s\u00edmbolo da \u00e9poca."}
{"id": "191855", "revid": "6939", "url": "https://gl.wikipedia.org/wiki?curid=191855", "title": "M\u00e1quina de fiar hidr\u00e1ulica", "text": ""}
{"id": "191856", "revid": "22795", "url": "https://gl.wikipedia.org/wiki?curid=191856", "title": "Aphanobionta", "text": ""}
{"id": "191857", "revid": "85894", "url": "https://gl.wikipedia.org/wiki?curid=191857", "title": "A Igrexa, Boull\u00f3n, Bri\u00f3n", "text": "A Igrexa \u00e9 un lugar da parroquia de Boull\u00f3n no concello coru\u00f1\u00e9s de Bri\u00f3n na comarca de Santiago. Non ti\u00f1a habitantes no ano 2010 segundo datos do IGE.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nPatrimonio.\nA \u00fanica edificaci\u00f3n do lugar \u00e9 a igrexa parroquial de Boull\u00f3n que d\u00e1 nome ao lugar. \u00c9 de finais do s\u00e9culo XVII ou comezos do XVIII. Ten planta rectangular e pos\u00fae dous retablos. A sancrist\u00eda \u00e1chase na cabeceira da igrexa.\nNo adro da igrexa hai un cruceiro e en fronte del un recinto pechado cuxa porta est\u00e1 rematada por unha cruz de pedra flanqueada por dous pin\u00e1culos."}
{"id": "191858", "revid": "27155", "url": "https://gl.wikipedia.org/wiki?curid=191858", "title": "Bacteriolox\u00eda", "text": ""}
{"id": "191859", "revid": "43749", "url": "https://gl.wikipedia.org/wiki?curid=191859", "title": "Arqueobacteria", "text": ""}
{"id": "191862", "revid": "98629", "url": "https://gl.wikipedia.org/wiki?curid=191862", "title": "R\u00f3mulo Betancourt", "text": "R\u00f3mulo Ernesto Betancourt Bello, nado en Guatire, Estado Miranda, Venezuela o 22 de febreiro de 1908 e finado en Nova York o 28 de setembro de 1981, foi un pol\u00edtico, xornalista, escritor e orador venezolano.\nBiograf\u00eda.\nAnos de formaci\u00f3n e activismo contra a ditadura.\nParticipou como estudante na Xeraci\u00f3n do 28. Estudou na Universidade Central de Venezuela. Como l\u00edder estudiantil, dirixiu con outros estudantes a primeira manifestaci\u00f3n popular en contra da ditadura de Juan Vicente G\u00f3mez.\nVida pol\u00edtica.\nFoi Presidente de Venezuela de forma provisional entre 1945 e 1948 e constitucional entre 1959 e 1964. \nBetancourt chegou ao poder por primeira vez, mediante un golpe de Estado que derrubou o presidente Isa\u00edas Medina Angarita en 1945. En 1958, novamente chegou ao poder, mas, desta vez, polo sufraxio popular. En 1960 foi v\u00edtima dun atentado.\nOs seguintes mandatos despois de Betancourt foron gobernos democr\u00e1ticos e \u00e9 \u00e1s veces chamado o pai da democracia en Venezuela."}
{"id": "191864", "revid": "5863", "url": "https://gl.wikipedia.org/wiki?curid=191864", "title": "R\u00f3mulo Gallegos", "text": "R\u00f3mulo Galegos Freire, nado en Caracas o 2 de agosto de 1884 e finado na mesma cidade o 5 de abril de 1969, foi un escritor e pol\u00edtico venezolano. Formouse na Universidade Central de Venezuela.\nBiograf\u00eda.\nOrixes galegas.\nNa \"Enciclopedia da Emigraci\u00f3n Galega\" en li\u00f1a mencionan que na Memoria do Ministerio de Relaci\u00f3ns Interiores, refer\u00edndose \u00e1 fundaci\u00f3n o 9 de febreiro de 1945 do Lar Gallego de Caracas por Mosqueira Manso entre outros, nomearon socios de honra a Andr\u00e9s Eloy Blanco e a R\u00f3mulo Gallegos, e subli\u00f1an:\nEscritor.\nEst\u00e1 considerado o novelista venezolano m\u00e1is relevante do s\u00e9culo XX e un dos m\u00e1is grandes literatos latinoamericanos de todos os tempos. Algunhas das s\u00faas novelas como \"Do\u00f1a B\u00e1rbara\" pasaron a converterse en cl\u00e1sicos da literatura hispanoamericana.\nPol\u00edtico.\nExerceu o cargo de Presidente de Venezuela en 1948 por escasos nove meses, e converteuse no primeiro mandatario presidencial do s\u00e9culo XX elixido de maneira directa, secreta e universal polo pobo venezolano, e foi o Presidente da Rep\u00fablica que obtivo a maior porcentaxe de votos ao seu favor en elecci\u00f3ns populares celebradas no pa\u00eds en todos os tempos, con m\u00e1is do 80% da totalidade dos votos. Foi apartado do poder debido ao golpe de Estado de 1948, liderado por Carlos Delgado Chalbaud.\nEntre 1960 e 1963 foi o primeiro presidente da recentemente creada Comisi\u00f3n Interamericana de Dereitos Humanos.\nHomenaxes.\nCentros de ensino.\nEntre outros, levan o nome de R\u00f3mulo Gallegos:"}
{"id": "191865", "revid": "1888", "url": "https://gl.wikipedia.org/wiki?curid=191865", "title": "Manuel Reim\u00f3ndez Portela", "text": "Manuel Reim\u00f3ndez Portela, nado en San Miguel de Castro (A Estrada), o 26 de marzo de 1916 e finado na mesma parroquia o 20 de xu\u00f1o de 1994, foi un m\u00e9dico, escritor e pol\u00edtico galego.\nTraxectoria.\nEmigrou de neno a Cuba, onde fixo os estudos primarios e comezou o bacharelato, e retornou en 1932. Estudou Medicina na Universidade de Santiago de Compostela, a\u00ednda que non chegou a rematala debido \u00e1 Guerra Civil. Cando rematou a contenda, regresou \u00e1 facultade e obtivo a licenciatura en 1960, especializouse no aparato dixestivo. Exerceu a profesi\u00f3n na s\u00faa aldea natal. Polo seu trato cham\u00e1ronlle o M\u00e9dico dos Pobres.\nNa \u00e9poca da transici\u00f3n presidiu a Comisi\u00f3n que elaborou o Estatuto dos dezaseis, o anteproxecto do Estatuto de Autonom\u00eda de 1981. Nas elecci\u00f3ns municipais de 1983 encabezou a candidatura da Coalici\u00f3n Popular e foi elixido alcalde da Estrada.\nFoi presidente do Centro de Iniciativas e Turismo da Estrada e director do museo municipal, que leva o seu nome.\nReco\u00f1ecementos.\nEn 1994 obtivo o premio San Marti\u00f1o de nomalizaci\u00f3n ling\u00fc\u00edstica do Concello da Estrada.\nEn 1996 a Fundaci\u00f3n de Exposici\u00f3ns e Congresos da Estrada creou na s\u00faa honra o Premio Xornal\u00edstico Manuel Reim\u00f3ndez Portela, co obxectivo de contribu\u00edr ao fomento e difusi\u00f3n da lectura na Comunidade Aut\u00f3noma Galega.\nD\u00e9uselle o seu nome ao Museo do Pobo Estradense.\nEn 2004 o Concello da Estrada r\u00e9ndelle homenaxe adic\u00e1ndolle o seu Ano Cultural."}
{"id": "191866", "revid": "98629", "url": "https://gl.wikipedia.org/wiki?curid=191866", "title": "Jacknife Lee", "text": "Garret \"Jacknife\" Lee \u00e9 un produtor musical irland\u00e9s, co\u00f1ecido por traballar cunha gran variedade de artistas como The Cars, U2, R.E.M., Snow Patrol, Bloc Party, AFI, The Hives, Weezer, Vega4 ou Editors.\nTraxectoria.\nLee comezou a s\u00faa carreira dentro da m\u00fasica como guitarrista da banda punk rock Compulsion. Posteriormente, despois da separaci\u00f3n do grupo, comezou unha carreira en soliario no campo da m\u00fasica electr\u00f3nica. O seu primeiro traballo s\u00f3, o EP \"A Dog Named Snuggles\", foi editado co nome de Jacknife Lee en 1998 a trav\u00e9s de Pussyfoot Records, un selo fundado por Howie B. Lee lanzou o seu primeiro \u00e1lbum, \"Muy rico\", en 1998; un segundo traballo, \"Punk Rock High Roller\", foi publicado no 2001 por Palm Pictures; e o seu terceiro disco, \"Jacknife Lee\", aparecer\u00eda no 2007.\nJacknife Lee remesturos a un feixe de artistas, e entre os seus traballos incl\u00faense versi\u00f3ns de \"It's Tricky 2003\" de Run-DMC, \"The Mello Hippo Disco Show\" de The Future Sound of London, ou de \"Vertigo\" de U2, ademais de temas de Christina Aguilera, TLC, Pink, Blur, Radiohead, Missy Elliott, Busta Rhymes, Eminem, The Raveonettes, Dirty Vegas, Kraftwerk, New Order, Aqualung e Kasabian. No ano 2008 produciu o \u00e1lbum de R.E.M. \"Accelerate\" e os de Bloc Party \"Intimacy\" e \"Hadouken!\". Crystal Castles traballaron con el unhas semanas no 2009 no seu segundo disco, e no 2010 volveu traballar con R.E.M. para producir o derradeiro \u00e1lbum de estudio da banda, \"Collapse into Now\"."}
{"id": "191868", "revid": "15490", "url": "https://gl.wikipedia.org/wiki?curid=191868", "title": "Selyf ap Cynan", "text": "Selyf ap Cynan (ou Selyf Sarffgadau) (morto en 616) aparece na xenealox\u00edas galesas antigas como un antigo rei de Powys no s\u00e9culo VII e como fillo de Cynan Garwyn.\nTraxectoria.\nO seu nome \u00e9 a forma galesa de Salom\u00f3n, e aparece nas antigas xenealox\u00edas como \"Selim\". O seu alcume era \"Sarffgadau\", que significa \"serpente de batalla\".\nSegundo os Anais do \u00dalster e os Anais galeses, en 616 morreu na Batalla de Chester, loitando contra \u00c6thelfrith de Northumbria. Os Anais do \u00dalster ch\u00e1mao Rei dos brit\u00f3ns, se cadra porque guiaba unha forza combinada de m\u00e1is dun reino brit\u00f3nico na batalla contra os do reino de Northumbria (o rei de Gwynedd, Iago ap Beli, tam\u00e9n morreu nela segundo os Anais galeses).\nNa tradici\u00f3n das Tr\u00edades galesas, aparece Arofan como o seu bardo de corte."}
{"id": "191869", "revid": "89787", "url": "https://gl.wikipedia.org/wiki?curid=191869", "title": "Cadwallon ap Cadfan", "text": "Cadwallon ap Cadfan, finado en 634, foi rei de Gwynedd desde o ano 625, aproximadamente, ata a s\u00faa morte en combate.\nTraxectoria.\nFillo e sucesor de Cadfan ap Iago, \u00e9 lembrado principalmente por ser o rei britano que derrotou ao rei anglo Edwin de Northumbria. Posteriormente loitou e morreu na batalla contra o seu sucesor, Oswald de Bernicia. O historiador Beda, escribindo un s\u00e9culo despois da morte de Cadwallon, menciona que o poderoso reino de Edwin se estend\u00eda ata as illas de Man e Anglesey. Os \"Annales Cambriae\" indican que Cadwallon foi cercado en Glannauc (ou Illa Puffin), unha pequena illa o leste de Anglesey, no ano 629. O legado po\u00e9tico gal\u00e9s tam\u00e9n se refire a Cadwallon como un l\u00edder heroico e \u00e1 s\u00faa loita contra Edwin. Relata unha batalla en Digoll (Long Mountain) e que Cadwallon pasou un tempo en Irlanda antes do seu regreso a Britania para derrotar a Edwin.\nSegundo Geoffrey de Monmouth, na s\u00faa \"Historia Regum Britanniae\", Cadwallon foi a Irlanda e posteriormente \u00e1 illa de Guernsey. Desde aqu\u00ed conduciu un ex\u00e9rcito ata Dumnonia, que venceu a Penda de Mercia en Exeter, e o forzou a formar unha alianza. Geoffrey tam\u00e9n menciona o feito de que Cadwallon casou cunha media irm\u00e1 de Penda. Desta uni\u00f3n nacer\u00eda o seu fillo, Cadwalar \"Fendigaid\" ap Cadwallon.\nPenda e Cadwallon loitaron contra Northumbria e na Batalla de Hatfield Chase, o 12 de outubro de 633, venceron e mataron a Edwin e o seu fillo Osfrith. Como resultado, o reino de Northumbria sumiuse no caos, quedando dividido nos reinos de Deira e Bernicia, pero a guerra continuou; de acordo coa Cr\u00f3nica Anglosaxoa, \"Cadwallon e Penda marcharon sobre todas as terras de Northumbria\". Segundo Beda, Cadwallon foi cercado polo novo rei de Deira, Osric, \"nunha cidade forte\"; Cadwallon, en cambio, \"rompeu o cerco repentinamente e, por sorpresa, logrou vencer e destru\u00edr a Osric e o seu ex\u00e9rcito\". Tras iso, de acordo con Beda, Cadwallon gobernou sobre \"as provincias de Northumbria\" durante un ano, \"non como un rei vitorioso, sen\u00f3n como un tirano voraz e sanguinario.\" Ademais, Beda dinos que Cadwallon, \"a\u00ednda que se consideraba a si mesmo cristi\u00e1n, foi tan b\u00e1rbaro nas s\u00faas disposici\u00f3ns e comportamento que non respectou nin \u00e1s mulleres nin a inocencia dos nenos, aos que someteu cunha crueldade salvaxe a mortes horr\u00edbeis, devastou o pa\u00eds durante longo tempo e disp\u00faxose a exterminar a raza dos anglos dentro dos l\u00edmites de Britania\".\nO novo rei de Bernicia, Eanfrith, foi tam\u00e9n asasinado por Cadwallon cando acudiu ao seu encontro para negociar a paz.\nCadwallon foi finalmente derrotado e asasinado o irm\u00e1n deste, Oswald de Bernicia, ou de Northumbria, na Batalla de Heavenfeld. Morreu nun lugar chamado \"Denis' brook\".\nSegundo as \"Tr\u00edades galesas\", o seu bardo ter\u00eda sido Afan Ferddig."}
{"id": "191870", "revid": "25871", "url": "https://gl.wikipedia.org/wiki?curid=191870", "title": "FIBA SuproLeague", "text": "A FIBA SuproLeague ou Suproliga foi unha competici\u00f3n baloncesto de Europa organizada por FIBA Europa durante a tempada 2000-01 despois da excesi\u00f3n da ULEB, que organizou ese mesmo ano a Basketball Euroleague. Ent\u00f3n, ese mesmo ano alg\u00fans equipos decidiron participar nesta competici\u00f3n e outros na Euroliga. Na Suproliga participaron vinte equipos de catorce estados distintos.\nEn canto a competici\u00f3n, os catro mellores equipos, foron o Maccabi israel\u00ed, o CSKA ruso, o Panathinaikos BSA grego e o Efes Pilsen turco, nunha Final Four disputada no Palais Omnisports de Bercy en Par\u00eds, capital de Francia. Finalmente proclamouse campi\u00f3n o equipo israel\u00ed tras vencer na final por catorce puntos de diferenza, 81 a 67, ao Panathinaikos de Atenas.\nO t\u00edtulo da Suproliga obtido nesta competici\u00f3n polo Maccabi de Tel Aviv consid\u00e9rase igual de v\u00e1lido que o obitido pola Kinder Bologna na edici\u00f3n da Euroliga, polo que en 2001 houbo dous campi\u00f3n oficiais de Europa.\nHistoria.\nA Euroliga, competici\u00f3n co\u00f1ecida historicamente como \"Copa de Europa\", foi creada pola Federaci\u00f3n Internacional de Baloncesto (FIBA) e operou baixo o seu paraugas dende 1958 at\u00e9 o ver\u00e1n de 2000, inclu\u00edndo a tempada 1999-00. Foi ent\u00f3n cando ULEB, abreviatura de Uni\u00f3n de Ligas Europeas de Baloncesto, creou pola s\u00faa parte outra competici\u00f3n paralela cos vinte e catro clubs m\u00e1is ricos, a maior\u00eda deles procedentes de Espa\u00f1a, Italia e Grecia.\nSorprendentemente, a FIBA nunca rexistrara o nome de \"Euroliga\", polo que a ULEB utilizouno sen ning\u00fan tipo de consecuencias legais, e a FIBA non tivo m\u00e1is remedio que aceptalo e procurar un novo nome para a s\u00faa competici\u00f3n. Por tanto, a seguinte tempada comezou con d\u00faas competici\u00f3ns separadas do m\u00e1is alto baloncesto europeo: a FIBA SuproLeague (co\u00f1ecida anteriormente como FIBA Euroleague) e a nova ULEB Euroleague.\nOs principais clubs europeos non amosaron sinais de ceder e organizar unha soa competici\u00f3n, polo que acabaron divididos entre as d\u00faas ligas o Panathinaikos, o Maccabi Tel Aviv, o CSKA de Moscova ou o Efes Pilsen quedaron coa FIBA, mentres que o Olympiacos, a Kinder Bolo\u00f1a, o FC Barcelona, o TAU Cer\u00e1mica ou o \u017dalgiris Kaunas quedaron coa ULEB. As\u00ed, en maio de 2001 Europa tivo dous campi\u00f3n: a Virtus Bolo\u00f1a vencedora da ULEB Euroleague e o Maccabi Tel Aviv vencedor da FIBA SuproLeague. Hoxe consid\u00e9ranse ambos t\u00edtulos como v\u00e1lidos.\nFormato.\nA competici\u00f3n comezou a andar cunha fase regular (\"rolda de clasificaci\u00f3n\" ou \"Qualification Round\"), na que os vinte equipos que formaban parte da competici\u00f3n divid\u00edronse en dous grupos de dez equipos cada un. Cada equipo xogou contra o resto do seu grupo en partidos de ida e volta, o que resultou en dezaoito partidos para cada equipo.\nOs oito mellores equipos de cada grupo avanzaron \u00e1 rolda de oitavos de final, e os ga\u00f1adores avanzaraon aos cuartos. \u00c1mabalas roldas disput\u00e1ronse ao mellor de tres partidos cun sistema de playoffs. Os equipos que resultaron vencedores nos cuartos de final clasific\u00e1ronse para a Final Four, que se celebrou no Palais Omnisport de Bercy en Par\u00eds, entre o 10 e o 13 de maio de 2001.\nRolda de clasificaci\u00f3n.\nOs oito primeiros de cada grupo clasif\u00edcanse \u00e1 rolda de oitavos de final.\nOitavos de final.\nOs vencedores de cada eliminatoria pasaron xogar os cuartos de final. Cada un dos partidos de oitavos de final xogouse ao mellor de tres, pasando ent\u00f3n de rolda o primeiro en acadar d\u00faas vitorias. Os cruces foron entre os equipos que quedaron en primeiro lugar na fase de clasificaci\u00f3n dun grupo e os oitavos do outro, o segundo co s\u00e9timo, e as\u00ed sucesivamente, xogando o mellor clasificado o primeiro encontro na casa.\nCuartos de final.\nOs vencedores de cada eliminatoria pasou xogar a Final Four. Cada un dos partidos de cuartos de final xogouse ao mellor de tres, pasando ent\u00f3n de rolda o primeiro en acadar d\u00faas vitorias. O primeiro partido, e o terceiro partido cando houbo, xogou na casa do mellor clasificado na fase regular.\nFinal Four.\nA Final Four da Suproliga foi xogada no Palais Omnisports de Paris-Bercy en Par\u00eds, Francia, entre o 11 e o 13 de maio de 2001."}
{"id": "191871", "revid": "5132", "url": "https://gl.wikipedia.org/wiki?curid=191871", "title": "FIBA Suproleague", "text": ""}
{"id": "191872", "revid": "5132", "url": "https://gl.wikipedia.org/wiki?curid=191872", "title": "SuproLeague", "text": ""}
{"id": "191873", "revid": "5132", "url": "https://gl.wikipedia.org/wiki?curid=191873", "title": "Suproleague", "text": ""}
{"id": "191874", "revid": "5132", "url": "https://gl.wikipedia.org/wiki?curid=191874", "title": "Suproliga", "text": ""}
{"id": "191875", "revid": "5132", "url": "https://gl.wikipedia.org/wiki?curid=191875", "title": "SuproLiga", "text": ""}
{"id": "191876", "revid": "5132", "url": "https://gl.wikipedia.org/wiki?curid=191876", "title": "FIBA SuproLiga", "text": ""}
{"id": "191877", "revid": "5132", "url": "https://gl.wikipedia.org/wiki?curid=191877", "title": "FIBA Suproliga", "text": ""}
{"id": "191878", "revid": "85894", "url": "https://gl.wikipedia.org/wiki?curid=191878", "title": "Liga ACB 2011-12", "text": "A tempada 2011-12 da Liga ACB foi a 29\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. A liga comezou o 8 de outubro de 2011, e rematou o 16 de xu\u00f1o de 2012 co quinto e derradeiro encontro da final.\nComposta por 18 conxuntos, a liga tivo unha tempada regular con 34 xornadas, e de seguido os 8 primeiros equipos da t\u00e1boa comezaron a disputa das eliminatorias polo t\u00edtulo. Pola contra, os dous \u00faltimos da t\u00e1boa descenderon de categor\u00eda, malia que diversas raz\u00f3ns econ\u00f3micas permitiron que os dous recuperasen a categor\u00eda.\nTempada regular.\nA tempada regular rematou o 6 de maio de 2012 despois da disputa de 34 xornadas. O Regal FC Barcelona acadou o primeiro posto da t\u00e1boa con 29 vitorias, seguido polo Real Madrid Basket que venceu en 26 encontros. Pola parte baixa da t\u00e1boa o m\u00e1is salientable foi a clasificaci\u00f3n do Asefa Estudiantes en postos do descenso de categor\u00eda por vez primeira na s\u00faa longa historia, se ben finalmente non se levou a cabo por cuesti\u00f3ns administrativas. O Blu:sens Monbus Obradoiro, \u00fanico representante galego na elite do baloncesto espa\u00f1ol, levou a cabo a mellor tempada da s\u00faa historia, acadando a permanencia na pen\u00faltima xornada, e rematou a s\u00faa participaci\u00f3n con 13 vitorias. As\u00ed quedou a t\u00e1boa clasificatoria \u00f3 cabo das 34 xornadas da tempada regular: \nRolda final.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Cada eliminatoria dos cuartos de final decid\u00edase \u00f3 mellor de 3 encontros, mentres que as semifinais e a final decid\u00edronse \u00f3 mellor de 5 encontros. As\u00ed foron os emparellamentos das eliminatorias finais polo t\u00edtulo:\nO campi\u00f3n definitivo da edici\u00f3n 2011/12 da Liga ACB foi o Regal FC Barcelona, que bateu na final \u00f3 MMT Real Madrid por 3 encontros a 2. Esta vitoria supuxo o 14\u00ba t\u00edtulo de Liga ACB para o club catal\u00e1n, que as\u00ed aumentou a s\u00faa vantaxe no palmar\u00e9s desta competici\u00f3n sobre o Real Madrid (8 t\u00edtulos).\nO xogador cul\u00e9 Erazem Lorbek foi elixido MVP da final."}
{"id": "191881", "revid": "5132", "url": "https://gl.wikipedia.org/wiki?curid=191881", "title": "Panathinaikos BSA", "text": ""}
{"id": "191882", "revid": "6386818", "url": "https://gl.wikipedia.org/wiki?curid=191882", "title": "Francisco Puy Mu\u00f1oz", "text": "Francisco Puy Mu\u00f1oz, nado en Cambil (Provincia de Xa\u00e9n) o 12 de xaneiro de 1936, \u00e9 un escritor e pol\u00edtico espa\u00f1ol.\nTraxectoria.\nLicenciado en Dereito en 1958 e doutorado en 1961 na Universidade de Granada. Foi profesor de Filosof\u00eda do Dereito na Universidade de Granada e despois catedr\u00e1tico de Filosof\u00eda do Dereito na Universidade de Santiago de Compostela (1966) onde dirixiu, entre outras, a tese doutoral de Carolina Rovira. Profesor invitado das Universidades de Toulouse, Co\u00edmbra, Cat\u00f3lica de Chile, Perugia, Nacional de Educaci\u00f3n a Distancia, Braga e A Habana. Foi fundador da Fundaci\u00f3n Alfredo Bra\u00f1as e presidente do seu padroado dende 1990. Dirixiu un programa de investigaci\u00f3n trienal (1999-2002) na USC sobre \"Historia da Filosof\u00eda do Dereito Espa\u00f1ol\", especialmente dedicado \u00e1 xurisprudencia galega.\nFoi elixido concelleiro de Santiago de Compostela en 1973 en representaci\u00f3n do terzo familiar. A proposta de Alianza Popular, foi membro e secretario da comisi\u00f3n do Estatuto dos dezaseis.\nVida persoal.\nCasou con Rosario Fraga Iribarne, irm\u00e1 de Manuel Fraga; \u00e9 pai de Pedro Puy Fraga."}
{"id": "191883", "revid": "5132", "url": "https://gl.wikipedia.org/wiki?curid=191883", "title": "ASVEL Lyon", "text": ""}
{"id": "191884", "revid": "5132", "url": "https://gl.wikipedia.org/wiki?curid=191884", "title": "BC KRKA Telekom", "text": ""}
{"id": "191885", "revid": "5132", "url": "https://gl.wikipedia.org/wiki?curid=191885", "title": "Iraklis BC SA", "text": ""}
{"id": "191886", "revid": "5863", "url": "https://gl.wikipedia.org/wiki?curid=191886", "title": "Caso Schoklender", "text": "O caso Schoklender \u00e9 a denominaci\u00f3n que recibe o parricidio ocorrido na madrugada do 30 de maio de 1981 en Buenos Aires, cando Sergio e Pablo Schoklender asasinaron os seus pais no seu piso do barrio de Belgrano no que viv\u00edan. Este caso foi moi co\u00f1ecido e conmocionou a opini\u00f3n p\u00fablica da Arxentina."}
{"id": "191888", "revid": "5132", "url": "https://gl.wikipedia.org/wiki?curid=191888", "title": "PalaSclavo", "text": ""}
{"id": "191889", "revid": "5132", "url": "https://gl.wikipedia.org/wiki?curid=191889", "title": "Pionir Hall", "text": ""}
{"id": "191890", "revid": "5132", "url": "https://gl.wikipedia.org/wiki?curid=191890", "title": "PAU Orthez", "text": ""}
{"id": "191891", "revid": "22570", "url": "https://gl.wikipedia.org/wiki?curid=191891", "title": "S\u00edndrome de Horner", "text": "A s\u00edndrome de Claude Bernard-Horner ou s\u00edndrome de Horner \u00e9 unha s\u00edndrome causada por unha lesi\u00f3n do nervio simp\u00e1tico da faciana e caracter\u00edzase por pupilas contra\u00eddas (miose), p\u00e1lpebra ca\u00edda (ptose), enoftalmos (ollo afundido) e anhidrose (sequidade facial).Pode agregarse ademais inxecci\u00f3n conxuntival (ollo vermello)."}
{"id": "191892", "revid": "89787", "url": "https://gl.wikipedia.org/wiki?curid=191892", "title": "Anisocoria", "text": "A anisocoria \u00e9 unha condici\u00f3n caracterizada polo tama\u00f1o (di\u00e1metro) desigual das pupilas. Esta desigualdade pode ser causada por traumas sufridos nun dos hemisferios do cerebro. Ou pode ser observada en alteraci\u00f3ns oculares dolorosas unilaterais como as ceratites ulcerativas, que causaron miose nun dos ollos mentres o outro permanece normal, dando a impresi\u00f3n dunha anisocoria."}
{"id": "191893", "revid": "6939", "url": "https://gl.wikipedia.org/wiki?curid=191893", "title": "S\u00edndrome de Claude Bernard-Horner", "text": ""}
{"id": "191894", "revid": "5132", "url": "https://gl.wikipedia.org/wiki?curid=191894", "title": "Scavolini Basket", "text": ""}
{"id": "191895", "revid": "5132", "url": "https://gl.wikipedia.org/wiki?curid=191895", "title": "Split Croatia Insurance", "text": ""}
{"id": "191896", "revid": "23204", "url": "https://gl.wikipedia.org/wiki?curid=191896", "title": "Lu\u00eds Sobrado", "text": "Lu\u00eds Mart\u00edn Sobrado Fern\u00e1ndez, nado na Xesta (Lal\u00edn) o 30 de setembro de 1942, \u00e9 un profesor e pol\u00edtico galego.\nTraxectoria.\nFoi mestre e inspector de Educaci\u00f3n. Doutor en Pedagox\u00eda e titulado en Psicolox\u00eda Pedag\u00f3xica pola Universidade Complutense de Madrid. \u00c9 Catedr\u00e1tico da Universidade de Santiago de Compostela, director do Departamento de M\u00e9todos e T\u00e9cnicas de Investigaci\u00f3n en Ciencias do Comportamento e da Educaci\u00f3n da Facultade de Ciencias da Educaci\u00f3n. Foi director do ICE e do Servizo de Publicaci\u00f3ns e Intercambio Cient\u00edfico da USC.\nFoi Secretario Xeral do Partido Galeguista (1979-1981), pertenceu \u00e1 comisi\u00f3n do Estatuto dos dezaseis e asinou o 29 de setembro de 1980 os pactos do Hostal da Reforma do Estatuto de Autonom\u00eda de Galicia. O congreso do Partido Galeguista de xu\u00f1o de 1981 que elixiu presidente a Alfonso \u00c1lvarez G\u00e1ndara rematou coa expulsi\u00f3n do sector m\u00e1is \u00e1 esquerda dirixido por Lu\u00eds Sobrado.\nEn 2009 foi condenado por unha estafa \u00e1 Universidade, pero foi indultado o 8 de outubro de 2010..\nVida persoal.\nCasou con Fe Taboada Fern\u00e1ndez."}
{"id": "191897", "revid": "1888", "url": "https://gl.wikipedia.org/wiki?curid=191897", "title": "Lu\u00eds Sobrado Fern\u00e1ndez", "text": ""}
{"id": "191898", "revid": "5132", "url": "https://gl.wikipedia.org/wiki?curid=191898", "title": "Liga ACB 1999-00", "text": "A temporada 1999\u201300 da Liga ACB, celebrada entre o 5 de setembro de 1999 e o 5 de xu\u00f1o de 2000, foi a d\u00e9cimo s\u00e9tima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o Real Madrid, que conseguiu o seu vix\u00e9simo oitavo t\u00edtulo de liga, sexto desde a fundaci\u00f3n da Liga ACB. Nesta edici\u00f3n, curiosamente, repetiron da temporada anterior o m\u00e1ximo anotador, m\u00e1ximo anotador nacional, m\u00e1ximo reboteador, m\u00e1ximo asistente e m\u00e1ximo triplista."}
{"id": "191899", "revid": "5132", "url": "https://gl.wikipedia.org/wiki?curid=191899", "title": "Liga ACB 1998-99", "text": "A temporada 1998\u201399 da Liga ACB, celebrada entre o 6 de setembro de 1998 e o 21 de maio de 1999, foi a d\u00e9cimo sexta temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, mais mudou o formato da edici\u00f3n anterior. Os playoffs polo t\u00edtulo permaneceron igual, participando neles os oito primeiros clasificados, por\u00e9n, por vez primeira desde a fundaci\u00f3n da Liga ACB, despareceron os playoffs pola permanencia, descendendo directamente os dous \u00faltimos clasificados. O campi\u00f3n desta edici\u00f3n foi o FC Barcelona Banca Catalana, que conseguiu o seu und\u00e9cimo t\u00edtulo de liga, oitavo desde a fundaci\u00f3n da Liga ACB."}
{"id": "191900", "revid": "5132", "url": "https://gl.wikipedia.org/wiki?curid=191900", "title": "Liga ACB 1997-98", "text": "A temporada 1997\u201398 da Liga ACB, celebrada entre o 7 de setembro de 1997 e o 4 de xu\u00f1o de 1998, foi a d\u00e9cimo quinta temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Xogaron os playoffs polo t\u00edtulo os oito primeiros clasificados e os playoffs pola permanencia os catro \u00faltimos. O campi\u00f3n desta edici\u00f3n foi o TDK Manresa, que conseguiu o seu primeiro e \u00fanico t\u00edtulo da ACB ap\u00f3s vencer na final ao TAU Cer\u00e1mica.\nPlayoffs.\nPlayoff pola permanencia.\nCiudad de Huelva e Ourense Xacobeo 99 descenden \u00e1 Liga LEB."}
{"id": "191901", "revid": "5132", "url": "https://gl.wikipedia.org/wiki?curid=191901", "title": "Liga ACB 1996-97", "text": "A temporada 1995\u201396 da Liga ACB, celebrada entre o 5 de setembro de 1996 e o 20 de maio de 1997, foi a d\u00e9cimo cuarta temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi por terceiro ano consecutivo o FC Barcelona Banca Catalana.\nNesta edici\u00f3n reduciuse o n\u00famero de equipos da edici\u00f3n anterior, pasando de 20 a 18. Con todo, mant\u00edvose o sistema de competici\u00f3n, xogando os playoffs polo t\u00edtulo os oito primeiros clasificados e os playoffs pola permanencia os catro \u00faltimos. A\u00ednda que non houbo ascensos, al\u00e9n dos descendidos da temporada anterior, dous equipos desapareceron, o Amway Zaragoza e o Baloncesto Salamanca, e outro, o Grupo AGB Huesca, vendeu a maior\u00eda das s\u00faas acci\u00f3ns ao Fuenlabrada.\nPlayoffs.\nPlayoff de permanencia.\nCB Murcia Airtel e Baloncesto Fuenlabrada descenden \u00e1 Liga LEB."}
{"id": "191902", "revid": "98629", "url": "https://gl.wikipedia.org/wiki?curid=191902", "title": "Ong Bak 2", "text": "Ong Bak 2 (en ) \u00e9 un filme de acci\u00f3n tailand\u00e9s dirixido por Panna Rittikrai e Tony Jaa, e protagonizado por este \u00faltimo, que se estreou no 2008. Continuaci\u00f3n do aclamado filme de artes marciais \"Ong Bak\".\nSinopse.\nTien \u00e9 un neno que foxe para salvar a s\u00faa vida. Non entende o motivo, pero toda a s\u00faa familia foi asasinada e non ten onde agocharse. Capturado por comerciantes de escravos, o seu coraxe e o seu esp\u00edrito de loitador salvaranlle dunha morte segura. Tien \u00e9 rescatado por unha cuadrilla de bandoleiros que o acoller\u00e1n e o instruir\u00e1n nas artes marciais, convert\u00e9ndose nun gran guerreiro. Xa adulto, Tien (Tony Jaa) quere atopar resposta \u00f3s misterios da s\u00faa infancia e, sobre todo, quere acougar a s\u00faa sede de vinganza."}
{"id": "191903", "revid": "79832", "url": "https://gl.wikipedia.org/wiki?curid=191903", "title": "Esfingomielina", "text": "A esfingomielina \u00e9 un tipo de esfingol\u00edpido presente nas membranas celulares animais, especialmente abundante na va\u00ed\u00f1a de mielina que rodea os ax\u00f3ns de moitos nervios. Xeralmente consiste nunha ceramida unida \u00e1 fosfocolina (m\u00e1is raramente fosfoetanolamina). Nos humanos as esfingomielinas supo\u00f1en ~85% de todos os esfingol\u00edpidos.\nComposici\u00f3n.\nNos humanos p\u00e9nsase que a esfingomielina \u00e9 o \u00fanico fosfol\u00edpido de membrana que non cont\u00e9n glicerol.\nComo todos os esfingol\u00edpidos a esfingomielina cont\u00e9n unha ceramida hidr\u00f3foba, formada por un \u00e1cido graxo unido por enlace amida ao aminoalcohol esfingosina. A esta ceramida est\u00e1 unida unha cabeza polar constitu\u00edda por un fosfato e a colina, formando a fosfocolina, ou ben un fosfato e etanolamina, formando a fosfoetanolamina. Por levaren fosfato as esfingomielinas son fosfol\u00edpidos, e por levaren esfingosina son esfingol\u00edpidos, polo que son fosfoesfingol\u00edpidos.\nAs esfingomielinas son l\u00edpidos anfip\u00e1ticos, xa que a s\u00faa mol\u00e9cula ten unha parte apolar ou hidr\u00f3foba (a ceramida) e unha parte polar ou hidr\u00f3fila (a fosfocolina ou fosfoetanolamina).\nFunci\u00f3n e localizaci\u00f3n.\nSon un constitu\u00ednte das membranas e ultimamente se viu que poden desempe\u00f1ar funci\u00f3ns na transduci\u00f3n de sinais na c\u00e9lula. A hidr\u00f3lise feita pola esfingomielinase da esfingomielina da membrana libera ceramidas, que funcionan como segundos mensaxeiros, que activan unha serie de quinases e factores de transcrici\u00f3n, que median na apoptose.\nA membrana plasm\u00e1tica das c\u00e9lulas est\u00e1 moi enriquecida en esfingomielinas, que se atopan fundamentalmente na capa externa ou exopl\u00e1smica da membrana, a\u00ednda que tam\u00e9n hai algunhas evidencias que indican que tam\u00e9n poden aparecer na capa interna.. Ademais, a esfingomielinase-2 neutra, un encima que degrada a esfingomielina liberando ceramida, local\u00edzase exclusivamente na capa interna da membrana, o que \u00e9 unha evidencia m\u00e1is que suxire que tam\u00e9n hai esfingomielinas nesa capa.\nDoenzas relacionadas.\nAs esfingomielinas poden acumularse de forma anormal en diversos tecidos nunha rara doenza hereditaria chamada enfermidade de Niemann-Pick, da que existen os tipos A e B. \u00c9 unha enfermidade xen\u00e9tica causada pola deficiencia no encima esfingomielinase, que orixina a acumulaci\u00f3n de esfingomielinas no p\u00e1ncreas, f\u00edgado, pulm\u00f3ns, medula \u00f3sea, e cerebro, provocando danos neurol\u00f3xicos irreversibles. O tipo A da doenza d\u00e1se en nenos moi pequenos. Caracter\u00edzase por ictericia, agrandamento do f\u00edgado, e danos cerebrais graves. Os nenos con este tipo de doenza raramente viven m\u00e1is de 18 meses. O tipo B implica o agrandamento do f\u00edgado e do p\u00e1ncreas, que xeralmente se produce antes da adolescencia, pero o cerebro non est\u00e1 a afectado. A maior\u00eda dos pacientes presentan niveis de encima &lt;1% do normal.\nUn exceso de esfingomielinas nas membranas dos gl\u00f3bulos vermellos do sangue, como ocorre na abetalipoproteinemia, causa unha anormalidade na forma dos gl\u00f3bulos vermellos, que recibe o nome de acantocitose."}
{"id": "191904", "revid": "98629", "url": "https://gl.wikipedia.org/wiki?curid=191904", "title": "Golpe en Hawai", "text": "Golpe en Hawai (en ) \u00e9 un filme estadounidense dirixido por George Armitage que se estreou no 2004. Estreouse en galego na TVG o 14 de xu\u00f1o de 2008.\nSinopse.\nJack Ryan (Owen Wilson) \u00e9 un surfeiro pouco fiable que vai dando tombos pola vida. En Hawai coida do xu\u00edz Walter Crewes (Morgan Freeman). Tam\u00e9n se ve relacionado cunha explosiva muller (Sara Foster), que \u00e9 en realidade a amante dun magnate (Gary Sinise), un turbio home de negocios e vello rival do xu\u00edz Crewes. Ryan ent\u00f3n deber\u00e1 elixir entre a muller, os cartos ou o cami\u00f1o recto."}
{"id": "191905", "revid": "1131", "url": "https://gl.wikipedia.org/wiki?curid=191905", "title": "Denice Klarskov", "text": "Christina Denice Klarskov, co\u00f1ecida como Denice Klarskov e tam\u00e9n como Denice K, nada o 18 de abril de 1986 \u00e9 unha actriz pornogr\u00e1fica e produtora dinamarquesa. \u00c9 a fundadora e propietaria de \"DK Production\", unha produtora de cinema porno."}
{"id": "191906", "revid": "6939", "url": "https://gl.wikipedia.org/wiki?curid=191906", "title": "Denice K.", "text": ""}
{"id": "191907", "revid": "89787", "url": "https://gl.wikipedia.org/wiki?curid=191907", "title": "Palacio de la Moneda", "text": "O Palacio de la Moneda \u00e9 a sede do presidente da Rep\u00fablica de Chile e comunmente des\u00edgnase como \"La Moneda\". Tam\u00e9n alberga o Ministerio do Interior, a Secretar\u00eda Xeral da Presidencia e a Secretar\u00eda Xeral de Goberno."}
{"id": "191908", "revid": "43327", "url": "https://gl.wikipedia.org/wiki?curid=191908", "title": "Taking Off", "text": "A expresi\u00f3n inglesa Taking Off pode referirse a:"}
{"id": "191909", "revid": "98629", "url": "https://gl.wikipedia.org/wiki?curid=191909", "title": "Prince Valiant", "text": "Prince Valiant \u00e9 un filme de aventuras dirixido por Anthony Hickox que se estreou en 1997. Bas\u00e9ase na serie de banda dese\u00f1ada \"Pr\u00edncipe Valiente\" de Hal Foster, e algunhas das ilustraci\u00f3ns do c\u00f3mic foron empregadas no filme.\nSinopse.\nA historia est\u00e1 baseada no mito do Rei Artur. O xove e inexperto escudeiro Valiente, substitu\u00edndo a Sir Gawain, \u00e9 enviado a escoltar \u00e1 princesa de Gales Lady Ilene, un convidada en Camelot, no seu viaxe de volta a casa. O heroe ter\u00e1 que loitar coa s\u00faa espada para defender a Camelot dos invasores viquingos, que roubaron a espada Excalibur e ameazan con derrotar \u00f3s famosos Cabaleiros da T\u00e1boa Redonda."}
{"id": "191912", "revid": "98629", "url": "https://gl.wikipedia.org/wiki?curid=191912", "title": "Thelma e Louise", "text": "Thelma e Louise (en ) \u00e9 un filme estadounidense dirixido por Ridley Scott que se estreou en 1991.\nFoi emitido na TVG o 30 de novembro de 1994.\nSinopse.\nThelma Dickinson, unha ama de casa de vida baleira e an\u00f3dina, est\u00e1 casada cun cretino detestable que a trata como a unha criada. Pola s\u00faa parte, Louise Sawyer traballa como camareira nunha cafeter\u00eda e so\u00f1a con que o seu mozo Jimmy, que \u00e9 m\u00fasico, case con ela. Unha fin de semana deciden facer unha viaxe xuntas no coche de Louise para afastarse da mortal rutina das s\u00faas vidas e de todas as s\u00faas frustraci\u00f3ns. Por\u00e9n, a s\u00faa escapada, que promet\u00eda ser divertida e, sobre todo, liberadora, acaba sendo unha experiencia chea de episodios dram\u00e1ticos."}
{"id": "191913", "revid": "56817", "url": "https://gl.wikipedia.org/wiki?curid=191913", "title": "Fosfocolina", "text": "A fosfocolina ou fosforilcolina \u00e9 unha mol\u00e9cula intermediaria na s\u00edntese dos fosfol\u00edpidos fosfatidilcolina e esfingomielina nas c\u00e9lulas animais. A fosfocolina est\u00e1 formada pola colina unida a un fosfato .\nOrix\u00ednase nunha reacci\u00f3n catalizada polo encima colina quinase, que converte ATP + colina en fosfocolina e ADP. Despois a fosfocolina reacci\u00f3na co CTP orixinando CDP-colina, e noutra reacci\u00f3n encim\u00e1tica transf\u00edrese a fosfocolina a un diacilglic\u00e9rido formando a fosfatidilcolina e CMP libre.\nA fosfocolina pode transferirse dunha fosfatidilcolina a unha ceramida, orixinando unha esfingomielina.\nNos nematodos e na placenta humana a fosfocolina pode utilizarse como unha modificaci\u00f3n postraducional para suprimir a resposta inmune no hospedador.\nA fosfocolina \u00e9 tam\u00e9n unha das dianas \u00e1 que se unen as prote\u00ednas C-reactivas\u00a0(CRP). Cando as c\u00e9lulas est\u00e1n danadas, as prote\u00ednas C-reactivas \u00fanense \u00e1 fosfocolina dando inicio ao reco\u00f1ecemento celular e \u00e1 resposta inmunol\u00f3xica fagoc\u00edtica.\nA fosfocolina como grupo funcional forma parte de diversos produtos aplicados en doenzas card\u00edacas tratadas con \"stents\"."}
{"id": "191914", "revid": "1131", "url": "https://gl.wikipedia.org/wiki?curid=191914", "title": "Madison Square Garden", "text": "O Madison Square Garden \u00e9 un pavill\u00f3n multi\u00fasos sito na illa de Manhattan, na cidade de Nova York, Estados Unidos. O actual \"MSG\" ou \"Garden\" foi constru\u00eddo sobre o antigo recinto (1925 - 1968) do mesmo nome, e inaugurado o 11 de febreiro de 1968. Dende ent\u00f3n converteuse no principal centro de eventos da cidade dos ra\u00f1aceos.\nNBA e NHL.\nO Garden acolle os encontros dos New York Knicks da NBA, e dos New York Rangers da NHL. Actualmente \u00e9 o pavill\u00f3n mais antigo na NHL e o segundo mais antigo da NBA. A capacidade \u00e9 de 19.763 persoas para encontros de baloncesto, e de 18.200 para encontros de h\u00f3ckey sobre xeo.\nBoxeo.\nAdemais de encontros de baloncesto e h\u00f3ckey sobre xeo, o Madison Square Garden ten acollido moitos dos combates de boxeo m\u00e1is importantes das \u00faltimas d\u00e9cadas, nos que te\u00f1en boxeado campi\u00f3ns como Muhammad Ali, Joe Frazier, Evander Holyfield, Lennox Lewis, Mike Tyson, Vitali Klitschko, George Foreman etc. A capacidade do pavill\u00f3n para eses eventos \u00e9 de 20.789 persoas.\nConcertos.\nOutra das actividades importantes que se levan a cabo no Garden son os concertos. Tr\u00e1tase do terceiro recinto mundial polo n\u00famero de entradas vendidas para actuaci\u00f3n musicais, s\u00f3 por detr\u00e1s do O2 Arena de Londres e do MEN Arena de Manchester.\nNel te\u00f1en actuado artistas como Shawn Mendes, The Beatles, Led Zeppelin, Elvis Presley, Michael Jackson, The Rolling Stones, Metallica, Bon Jovi, Queen, AC/DC, Guns N' Roses, Oasis, Lady Gaga, Madonna, Britney Spears, Spice Girls, U2, Deep Purple, Pink Floyd, Justin Bieber, etc..."}
{"id": "191915", "revid": "1131", "url": "https://gl.wikipedia.org/wiki?curid=191915", "title": "Complexo Deportivo das Eiroas", "text": "O Complexo Deportivo das Eiroas \u00e9 unha instalaci\u00f3n deportiva situado na parroquia de B\u00e9rtoa, no Pol\u00edgono industrial; o seu propietario \u00e9 o concello de Carballo.\nConta con dous recintos dedicados \u00e1 pr\u00e1ctica do f\u00fatbol, o Campo Municipal das Eiroas (inaugurado no 2001) e un campo anexo (inaugurado no 2009, cunhas dimensi\u00f3ns de 99 x 51 e con capacidade para 2500 espectadores). No estadio principal xoga os seus partidos como local o principal equipo de f\u00fatbol da localidade, o Berganti\u00f1os FC.\nNo 2008 renovouse o c\u00e9spede artificial. Nestas instalaci\u00f3ns agroman os talentos das Escolas Luis Calvo Sanz, encargadas da base do f\u00fatbol carball\u00e9s."}
{"id": "191916", "revid": "19415", "url": "https://gl.wikipedia.org/wiki?curid=191916", "title": "Estadio As Eiroas", "text": ""}
{"id": "191917", "revid": "1131", "url": "https://gl.wikipedia.org/wiki?curid=191917", "title": "Complexo Deportivo da Zona Escolar", "text": " \nO Complexo Deportivo da Zona Escolar ou Complexo Deportivo Vila de Noia, \u00e9 un recinto polideportivo da localidade de Carballo. Tr\u00e1tase do lugar emblem\u00e1tico do deporte carball\u00e9s, inaugurado en 1989 e feudo das distintas secci\u00f3ns da AD Xiria (baloncesto, balonm\u00e1n e voleibol). O Pavill\u00f3n est\u00e1 constru\u00eddo coa piscina ao seu car\u00f3n nun recinto \u00fanico. O complexo conta cunha piscina climatizada inaugurada en 1987 (remodelada no 2009 para acoller tam\u00e9n unha zona spa), un pavill\u00f3n de parqu\u00e9 flotante e un ximnasio."}
{"id": "191918", "revid": "98629", "url": "https://gl.wikipedia.org/wiki?curid=191918", "title": "\u00d3rbita xeoestacionaria", "text": "A \u00f3rbita xeoestacionaria (ou GEO polas s\u00faas siglas en ingl\u00e9s) \u00e9 unha \u00f3rbita xeos\u00edncrona circular que pasa directamente de oeste a leste seguindo o ecuador terrestre (latitude 0\u00b0), a 35.786\u00a0km de altura, acompa\u00f1ando sempre co mesmo per\u00edodo orbital o movemento de rotaci\u00f3n da Terra. As caracter\u00edsticas desta \u00f3rbita conv\u00e9rtena en ideal para sat\u00e9lites de comunicaci\u00f3n permit\u00edndolles permanecer fixos respecto a un punto da Terra. As localizaci\u00f3ns dos distintos sat\u00e9lites xeostacionarios s\u00f3 var\u00edan en lonxitude, xa que a s\u00faa latitude \u00e9 sempre 0\u00ba (est\u00e1n todos sobre o ecuador).\nHistoria.\nO concepto de \u00f3rbita xeoestacionaria foi creado polo ruso Konstantin Tsiolkovskii o principio do s\u00e9culo XX, que escribiu textos de ciencia e ciencia ficci\u00f3n sobre viaxes espaciais. En 1920 Herman Potocnik descr\u00edbe unha \u00f3rbita dunha estaci\u00f3n espacial situada a unha altitude 35.900\u00a0km que ten un per\u00edodo de rotaci\u00f3n igual ao da rotaci\u00f3n da Terra, polo que parece flotar nun punto fixo no ecuador da Terra.\nPero a persoa que popularizou a idea foi Arthur C. Clarke que, nun artigo publicado en 1945, suxeria que foguetes estacionarios poden dar cobertura de radio, suxerindo que unha rede de tres sat\u00e9lites intercalados no ecuador terrestre permitir\u00edan dar cobertura de radio a toda a superficie da terra.\nO Syncom 3, lanzado en 1964, converteuse no primeiro sat\u00e9lite xeoestacionario, cumprindo o que vaticinara Clarke case 20 anos antes.\nPrincipais usos.\nAs \u00f3rbitas destes sat\u00e9lites te\u00f1en unha altitude de 35.786\u00a0km sobre o nivel do mar, e a s\u00faa \u00f3rbita segue sempre a do ecuador terrestre. Un s\u00f3 sat\u00e9lite xeoestacionario permite dar cobertura ao 42 % da superficie terrestre, e unha constelaci\u00f3n de sat\u00e9lites poden dar cobertura \u00e1 zona situada entre as latitudes 81\u00b0N e 81\u00b0S.\nEmpr\u00e9gase principalmente para sat\u00e9lites de comunicaci\u00f3n e meteorol\u00f3xicos.\nLimitaci\u00f3ns.\nCo tempo, ao ser a \u00f3rbita xeoestacionaria moi usada, acabou por ter problemas de espazo para situara tantos sat\u00e9lites, polo que sepoden dar interferencias ou choques entre eles. Para evitar isto os sat\u00e9lites te\u00f1en combustible para volver \u00e1 s\u00faa posici\u00f3n corrixindo as desviaci\u00f3ns de posici\u00f3n quese puideran producir, orixinadas pola forza de atracci\u00f3n da Terra a L\u00faa \u00e9 o Sol.\nNon obstante, cando o seu combustible se esgota, estes sat\u00e9lites poden representar unha amenza para outros sat\u00e9lites. Para evitalo, antes de que isto se produza, el\u00e9vase o sat\u00e9lite a unha altitude m\u00e1is alta, evitando danos noutros sat\u00e9lites."}
{"id": "191919", "revid": "98629", "url": "https://gl.wikipedia.org/wiki?curid=191919", "title": "I Want to Be a Soldier", "text": "I Want to Be a Soldier \u00e9 un filme espa\u00f1ol dirixido por Christian Molina que se estreou no 2010.\nSinopse.\nAlex, un neno de oito anos que parece sentir unha fascinaci\u00f3n morbosa polas imaxes de car\u00e1cter violento, ten serios problemas de comunicaci\u00f3n non s\u00f3 cos seus pais, sen\u00f3n tam\u00e9n cos seus compa\u00f1eiros da escola. A s\u00faa v\u00eda de escape \u00e9 a invenci\u00f3n de dous amigos imaxinarios."}
{"id": "191920", "revid": "98629", "url": "https://gl.wikipedia.org/wiki?curid=191920", "title": "Charlie Hebdo", "text": "Charlie Hebdo (pronunciado en franc\u00e9s: \u0283a\u0281li \u025bbdo) \u00e9 un semanario sat\u00edrico franc\u00e9s de esquerdas. Foi fundado en 1992 e tomou o seu nome dunha publicaci\u00f3n sat\u00edrica anterior que existiu entre 1969 e 1981, primeiro como \"Hara-kiri\", \"Hara-kiri hebdo\" e finalmente como \"Charlie Hebdo\".\nTr\u00e1tase dun xornal cunha gran variedade de ilustraci\u00f3ns que fai cr\u00f3nicas e publicaci\u00f3ns de temas como as seitas, a extrema dereita, o catolicismo, o islamismo, o xuda\u00edsmo e a pol\u00edtica. Segundo St\u00e9phane Charbonnier, director da publicaci\u00f3n, a redacci\u00f3n da revista recolle \"t\u00f3dalas secci\u00f3ns da esquerda plural e mesmo os abstencionistas\".\nAs publicaci\u00f3ns do semanario foron motivo de xu\u00edzos, debates pola liberdade de expresi\u00f3n, acusaci\u00f3ns de provocaci\u00f3ns a colectivos relixosos e atentados, un deles con bombas molotov en 2011. Por\u00e9n, o m\u00e1is grave foi o do 7 de xaneiro de 2015 na s\u00faa sede de Par\u00eds, no que dous encapuchados, membros de \"Al-Qaeda\", asasinaron a doce persoas e feriron de gravidade a outras catro.\nHistoria.\nInicios.\nEn 1960, Georges Bernier, co\u00f1ecido como professeur Choron, e Fran\u00e7ois Cavanna publicaron unha revista mensual chamada \"Hara-Kiri\", \u00abjournal b\u00eate et m\u00e9chant\u00bb. Choron era o director da publicaci\u00f3n e Cavanna, redactor xefe, o equipo estaba constitu\u00eddo por Topor, Fred, Reiser, Wolinski, G\u00e9b\u00e9, e Cabu. Prohibida a s\u00faa publicaci\u00f3n dende 1961, reapareceu para ser novamente prohibida en 1966. Reapareceu de novo seis meses m\u00e1is tarde. Desta vez, alg\u00fans colaboradores como G\u00e9b\u00e9, Cabu, Topor e Fred non retornaron ao equipo da revista. Pero engad\u00edronse ao grupo outros como Delfeil de Ton, Fournier e Willem.\nDe 1969 a 1981.\nEn 1969, o equipo dirixido por Cavanna decidiu facer unha publicaci\u00f3n semanal, continuando coa mensual. Volveron a colaborar con ela G\u00e9b\u00e9 e Cab\u00fa. En febreiro de 1969 sair\u00eda \u00e1 r\u00faa \"Hara-kiri-hebdo\", renomeado en maio desde mesmo ano como \"L'hebdo Hara-kiri.\" En novembro de 1970, unha pol\u00e9mica portada sobre o falecemento do que fora xefe de estado Charles de Gaulle e a morte de 147 persoas nunha discoteca de Francia, fixo que a publicaci\u00f3n fose prohibida polo ministro do Interior, Raymond Marcellin.\nIgnorando a prohibici\u00f3n, o semanario pasu a chamarse \"Charlie Hebdo\", nome que vi\u00f1a dunha revista de historietas, \"Charlie Mensuel\", que ao mesmo tempo proced\u00eda de Charlie Brown, personaxe principal da serie \"Peanuts\".\nEn decembro de 1981, a publicaci\u00f3n foi suspendida pola falta de lectores fieis. Non ti\u00f1a subenci\u00f3ns de publicidade e o n\u00famero de suscriptores era moi reducido. Antes de desaparecer, crearon unha broma: un suposto diario co nome de \"Charlie Matin\", que s\u00f3 se publicou tres d\u00edas seguidos.\nDe 1992 ao presente.\nO novo nacemento do semanario viu dado pola dimisi\u00f3n de Philippe Val e Cabu de \"La Grosse Bertha,\" despois de certas diferenzas co director da publicaci\u00f3n, Jean-Cyrille Godefroy e o seu desexo de ter un semanario propio. Philippe Val, G\u00e9b\u00e9, Cabu e Renaud reunieron o di\u00f1eiro para financiar o n\u00famero primeiro. Nacendo \"Charlie Hebdo\" en xullo de 1992.\nA publicaci\u00f3n foi considerada de extrema esquerda por varios medios de comunicaci\u00f3n, entre eles a BBC.\nAtentado contra \"Charlie Hebdo\".\n Atentado na sede de Charlie Hebdo\nO 7 de xaneiro de 2015 sufriu un ataque na s\u00faa sede por tres individuos enmascarados e armados con fus\u00eds de asalto e outras armas, realizando ata 50 tiros, matando a 12 persoas e ferindo a 11 ao berro de \"Al\u00b7lahu-\u00e0kbar\" (\"Al\u00e1 \u00e9 o m\u00e1is grande\"). Os atacantes identific\u00e1ronse como membros de Al-Qaeda na Pen\u00ednsula ar\u00e1biga, a rama de Al-Qaeda no Iemen, que asumiu a responsabilidade do atentado.\nA frase \"Je suis Charlie\" (\"Eu son Charlie\") converteuse nun lema com\u00fan nas manifestaci\u00f3ns e medios sociais.\nA edici\u00f3n posterior ao atentado (n\u00famero 1178) vendeu sete mill\u00f3ns de copias en seis idiomas."}
{"id": "191921", "revid": "1131", "url": "https://gl.wikipedia.org/wiki?curid=191921", "title": "Complexo Deportivo Carballo Calero", "text": " \nO Complexo Deportivo Carballo Calero \u00e9 un recinto polideportivo da localidade de Carballo, nomeado en honor a Ricardo Carballo Calero.\nHistoria.\nEste recinto, inaugurado en 1995, est\u00e1 confeccionado a imaxe e semellanza do seu curm\u00e1n da Zona Escolar e situado ao car\u00f3n do Colexio Berganti\u00f1os. O edificio conta cun pavill\u00f3n polideportivo (chamado popularmente Pavill\u00f3n Berganti\u00f1os) de lin\u00f3leo (renovado no 2008) no que xoga os seus partidos como local o Escola Lubi\u00e1ns (equipo local de h\u00f3ckey a pat\u00edns), as\u00ed como cunha piscina climatizada empregada polos distintos clubs da localidade e que conta cunhas bancadas con capacidade para 300 espectadores. No ano 2009 abriuse no complexo unha sala de fitness de 180 metros cadrados \u00e1 disposici\u00f3n dos cidad\u00e1ns."}
{"id": "191922", "revid": "19415", "url": "https://gl.wikipedia.org/wiki?curid=191922", "title": "Pavill\u00f3n Berganti\u00f1os", "text": ""}
{"id": "191923", "revid": "19415", "url": "https://gl.wikipedia.org/wiki?curid=191923", "title": "Pavill\u00f3n da Zona Escolar", "text": ""}
{"id": "191925", "revid": "89787", "url": "https://gl.wikipedia.org/wiki?curid=191925", "title": "Universidade Aut\u00f3noma de Barcelona", "text": "A Universidade Aut\u00f3noma de Barcelona (en catal\u00e1n: \"Universitat Aut\u00f2noma de Barcelona\") \u00e9 unha universidade p\u00fablica de Catalu\u00f1a (Espa\u00f1a), creada en 1968. A maior parte dos seus centros docentes e servizos extra-acad\u00e9micos est\u00e1n no Campus de Bellaterra situado en Cerdanyola del Vall\u00e8s (Vall\u00e8s Occidental). Ten tam\u00e9n centros docentes en Sabadell, Sant Cugat del Vall\u00e8s, Manresa e na cidade de Barcelona. Conta con 37.166 alumnos e 3.262 profesores.\nForma parte da Rede de Universidades Instituto Joan Llu\u00eds Vives.\nA UAB imparte 77 titulaci\u00f3ns de grao, 328 programas de posgrao e 90 programas de doutoramento."}
{"id": "191926", "revid": "10599", "url": "https://gl.wikipedia.org/wiki?curid=191926", "title": "Universitat Aut\u00f2noma de Barcelona", "text": ""}
{"id": "191927", "revid": "89787", "url": "https://gl.wikipedia.org/wiki?curid=191927", "title": "\u00c1lvaro Rodr\u00edguez Eiras", "text": "\u00c1lvaro Rodr\u00edguez Eiras, nado en Meira o 4 de abril de 1932, \u00e9 un pol\u00edtico e empresario galego.\nTraxectoria.\nCon s\u00f3 29 anos, en 1961 foi designado alcalde do concello de Meira, posto que ocupou ata 1966. Unha d\u00e9cada m\u00e1is tarde, en 1971 crea a empresa que leva o seu nome, \u00c1lvaro Rodr\u00edguez Eiras, SL, co\u00f1ecida polo seu acr\u00f3nimo Aresa, dedicada \u00e1 venda de fertilizantes e outros produtos agr\u00edcolas.\nEn 1975 funda o Club Pol\u00edtico de Lugo, unha organizaci\u00f3n encargada de dar a co\u00f1ecer as distintas ideolox\u00edas da transici\u00f3n; neses anos preside a Confederaci\u00f3n de Empresarios provincial de Lugo, da que \u00e9 precisamente o seu primeiro presidentes. En 1981 impulsa, xunto con outros, a creaci\u00f3n da Confederaci\u00f3n de Empresarios de Galicia (CEG). \u00c9 o presidente da patronal galega dende 1981 ata 1982, cando foi substitu\u00eddo por Emilio P\u00e9rez Nieto."}
{"id": "191928", "revid": "89787", "url": "https://gl.wikipedia.org/wiki?curid=191928", "title": "Bellaterra", "text": "Bellaterra \u00e9 un barrio de Cerdanyola del Vall\u00e8s, constitu\u00eddo en entidade municipal descentralizada, na comarca do Vall\u00e8s Occidental, na provincia de Barcelona, en Catalu\u00f1a (Espa\u00f1a).\nHistoria.\nIniciouse como unha urbanizaci\u00f3n en 1929 que o farmac\u00e9utico Bartom\u00e9u, parcelou en terreos do seu sogro e conseguiu que se fixese unha parada dos ferrocarr\u00eds catal\u00e1ns, neses momentos operado pola compa\u00f1\u00eda Ferrocarriles de Catalu\u00f1a S.A. (F.C.C.S.A.), que entrou en servizo o 22 de xu\u00f1o de 1930.\nO martes 6 de xullo de 2010, foi un d\u00eda hist\u00f3rico para Bellaterra, ao constitu\u00edrse oficialmente en Entidade municipal descentralizada. A partir de devandita data, Bellaterra deixou de ser un barrio para converterse nunha vila. Ramon Andreu \u00e9 o presidente da xunta xestora da actual EMD ata o mes de maio de 2011.\nPoboaci\u00f3n.\nA s\u00faa poboaci\u00f3n no ano 2009 era de 2724 habitantes. A densidade de poboaci\u00f3n da zona e o seu trazado ofrecen a oportunidade de crear a terceira V\u00eda Verde de Catalu\u00f1a, a primeira na provincia de Barcelona.\nDentro do n\u00facleo de poboaci\u00f3n p\u00f3dese encontrar o Parque do Pedregar de Bellaterra, un xard\u00edn - museo de 12000 m2 con restaurante, grandes xard\u00edns con fontes e saltos de auga e esculturas asinadas por artistas como Subirachs, Crespo Rivera, Vicente Larrea, Vasallo, Charles Collet ou Perceval, as\u00ed como arcadas de m\u00e1rmore de Carrara e anfiteatro/auditorio ao aire libre para 150 persoas. Tam\u00e9n no n\u00facleo se encontra a parroquia da Santa Creu.\nEntre Bellaterra e o n\u00facleo de Serraperera, enc\u00f3ntrase o campus da Universitat Aut\u00f2noma de Barcelona.\nUniversidade.\nEn 1970 com\u00e9zase a construci\u00f3n do campus da Universidade Aut\u00f3noma de Barcelona (UAB) en Bellaterra. A Aut\u00f3noma ten 12 facultades e 1 escola universitaria. Ademais, ten 9 escolas universitarias adscritas e 4 centros vinculados, que dependen doutras instituci\u00f3ns."}
{"id": "191934", "revid": "1093", "url": "https://gl.wikipedia.org/wiki?curid=191934", "title": "Confederaci\u00f3n de Empresarios de Galicia", "text": "A Confederaci\u00f3n de Empresarios de Galicia, co\u00f1ecida polo seu acr\u00f3nimo CEG, \u00e9 unha organizaci\u00f3n empresarial, a m\u00e1is importante de Galicia. Creouse en 1981.\nEstrutura.\nA CEG non est\u00e1 formada por empresas a t\u00edtulo individual, sen\u00f3n \u00e1 s\u00faa vez por asociaci\u00f3ns sectoriais de empresas. No seu conxunto, estas asociaci\u00f3ns contan entre os seus membros con 100.000 empresas de Galicia. Ademais, est\u00e1 estruturada internamente nas catro confederaci\u00f3ns provinciais: a Confederaci\u00f3n de Empresarios da Coru\u00f1a, a Confederaci\u00f3n de Empresarios de Lugo, a Confederaci\u00f3n Empresarial de Ourense, e a Confederaci\u00f3n de Empresarios de Pontevedra.\nDesde a s\u00faa creaci\u00f3n \u00e9 membro da Confederaci\u00f3n Espa\u00f1ola de Organizaci\u00f3ns Empresariais (CEOE) e da Confederaci\u00f3n Empresarial da Pequena e Mediana Empresa (CEPYME).\nComo representaci\u00f3n do empresariado galego, a CEG participa tam\u00e9n noutros \u00f3rganos colexiados, como o Consello Econ\u00f3mico e Social de Galicia, o Consello Escolar de Galicia, os consellos sociais das tres universidades galegas, o Consello Galego de Relaci\u00f3ns Laborais, o Consello Galego de Medio Ambiente, o Consello Galego de Sa\u00fade, o Consello Galego do Voluntariado, ou a Mesa Galega da Emigraci\u00f3n.\nHistoria.\nFundada en 1981, logo do acordo das catro confederaci\u00f3ns empresariais provinciais de Galicia, o seu primeiro presidente foi \u00c1lvaro Rodr\u00edguez Eiras. En 1982 este foi substitu\u00eddo por Emilio P\u00e9rez Nieto, que \u00e1 s\u00faa vez foi substitu\u00eddo en 1984 por Jos\u00e9 Pablo Rodr\u00edguez-Marti\u00f1\u00e1n, que foi presidente da Confederaci\u00f3n ata 1990. Sucedeuno en 1991 o que daquela era exalcalde de Vigo Antonio Ramilo, que dimitiu en 2001 logo dun esc\u00e1ndalo contable, substitu\u00edndo no cargo Antonio Fontenla. En 2013 accedeu ao cargo o daquela presidente dos empresarios pontevedreses Jos\u00e9 Manuel Fern\u00e1ndez Alvari\u00f1o, tras vencer o seu antecesor nas elecci\u00f3ns. En 2021, e logo duns anos remexidos onde se sucederon distintos presidentes en pouco tempo, escolleuse como presidente a Juan Manuel Vieites, empresario do sector conserveiro."}
{"id": "191935", "revid": "15490", "url": "https://gl.wikipedia.org/wiki?curid=191935", "title": "Universidade de Barcelona", "text": "A Universidade de Barcelona (en catal\u00e1n e oficialmente: \"Universitat de Barcelona\") \u00e9 unha instituci\u00f3n acad\u00e9mica p\u00fablica con sede en Barcelona, Catalu\u00f1a. As s\u00faas facultades est\u00e1n distribu\u00eddas entre varios campus repartidos pola cidade e arredores: os campus de praza Universitat, el Raval, Diagonal, Bellvitge, Torribera, Mundet, Sants e Hospital Cl\u00ednic.\nHistoria.\nAs orixes da UB rem\u00f3ntanse \u00e1 \u00e9poca de Marti\u00f1o I o Humano, que quixo outorgar a Barcelona \"O estudo do medicamento\". Con todo, o Consell de Cent de Barcelona (consello municipal) negouse.\nDurante o reinado de Afonso o Magn\u00e1nimo, en 1450, e previa bula outorgada polo Papa, inaugurouse finalmente a Universidade de Barcelona. Tres s\u00e9culos m\u00e1is tarde, no s\u00e9culo XVIII, a sede da universidade foi trasladada a Cervera (Lleida) en agradecemento aos habitantes por dar apoio a Filipe de Anjou durante a Guerra de Sucesi\u00f3n Espa\u00f1ola.\nEn 1842 a sede volveu a Barcelona ocupando uns antigos palacios da r\u00faa do Carme e m\u00e1is tarde un edificio novo en l'Eixample constru\u00eddo por Elies Rogent. Noventa anos m\u00e1is tarde, o goberno da Segunda Rep\u00fablica outorgou \u00e1 Universidade autonom\u00eda propia, pas\u00e1ndose a chamar Universidade Aut\u00f3noma de Barcelona (non confundirse coa actual UAB). Pero coa chegada da ditadura de Franco, a autonom\u00eda foi derrogada en 1939, entrando nunha \u00e9poca de decadencia: gran parte do profesorado foi substitu\u00eddo por docentes acordes ao novo r\u00e9xime que terminou cun per\u00edodo de crise intelectual.\nA UB foi a \u00fanica universidade de Catalu\u00f1a e as Illas Baleares existente ata 1968, cando se iniciou un proceso que durou ata a d\u00e9cada dos 90 que orixinou o resto de universidades catal\u00e1s e a Universidade das Illas Baleares. Paralelamente, a propia UB iniciou un proxecto de expansi\u00f3n, creando diferentes facultades por todo o territorio barcelon\u00e9s: o campus de Pedralbes, de Sants, de Bellvitge e Mundet.\nDivisi\u00f3ns administrativas.\nExisten na Universidade de Barcelona, 19 centros, 18 facultades, 1 escola universitaria, 106 departamentos e diversos centros adscritos. Tanto os departamentos como as facultades, te\u00f1en unha autonom\u00eda interna e \u00f3rganos propios de autogoberno."}
{"id": "191936", "revid": "1505", "url": "https://gl.wikipedia.org/wiki?curid=191936", "title": "Jos\u00e9 Luis P\u00e9rez Est\u00e9vez", "text": "Jos\u00e9 Luis P\u00e9rez Est\u00e9vez, nado en Marc\u00f3n o 26 de outubro de 1952, \u00e9 un pol\u00edtico galego do PPdeG.\nTraxectoria.\nDelineante de profesi\u00f3n. Foi tenente de alcalde do concello de Meis polo PPdeG entre 1995 e 1999. Presentouse \u00e1s elecci\u00f3ns municipais de 1999 encabezando a candidatura do PPdeG e foi elixido alcalde por maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta.\nNas elecci\u00f3ns municipais de 2019 perdeu a alcald\u00eda en favor de Marta Gir\u00e1ldez Barral do PSdeG."}
{"id": "191938", "revid": "10599", "url": "https://gl.wikipedia.org/wiki?curid=191938", "title": "Universitat de Barcelona", "text": ""}
{"id": "191939", "revid": "839", "url": "https://gl.wikipedia.org/wiki?curid=191939", "title": "Universidade Ramon Llull", "text": "A Universidade Ramon Llull (en catal\u00e1n: \"Universitat Ramon Llull\") \u00e9 unha universidade privada de inspiraci\u00f3n cristi\u00e1 situada en Barcelona, Catalu\u00f1a (Espa\u00f1a), nomeada as\u00ed en recordo do beato Ramon Llull.\nHistoria.\nFoi fundada o 1 de marzo de 1990 e aprobada polo Parlamento de Catalu\u00f1a o 10 de maio de 1991. As s\u00faas instituci\u00f3ns fundadoras foron: \nO 10 de outubro de 1989 estas instituci\u00f3ns, baixo a presidencia do Cardeal Narc\u00eds Jubany e xunto \u00e1 \"Fundaci\u00f3n C\u00edrculo de Econom\u00eda\" e o apoio de personalidades representativas da sociedade civil catal\u00e1, constitu\u00edron a fundaci\u00f3n que creou a universidade: Universidade Ramon Llull Fundaci\u00f3n Privada. Actualmente a Fundaci\u00f3n ostenta o goberno supremo da URL a trav\u00e9s do seu padroado.\nDesde a s\u00faa constituci\u00f3n, a URL tivo unha estrutura de federaci\u00f3n que potencia a personalidade dos centros que a integran. Nos seus anos de existencia, a Universidade Ramon Llull estendeu progresivamente as s\u00faas actividades e foi integrando \u00e1s seguintes novas instituci\u00f3ns federadas, ata alcanzar as 10 instituci\u00f3ns que actualmente a comp\u00f3n:\nComo centro asociado, at\u00f3pase a Escola Superior de Dese\u00f1o (ESDI).\nFroito desta evoluci\u00f3n foi a creaci\u00f3n de novas facultades e escolas as\u00ed como a ampliaci\u00f3n da oferta de estudos ata, actualmente, 46 titulaci\u00f3ns. A partir do curso 2006/2007 a Universidade Ram\u00f3n Llull empezou a ofrecer estudos de posgrao oficiais dentro do marco do Espazo Europeo de Educaci\u00f3n Superior."}
{"id": "191940", "revid": "10599", "url": "https://gl.wikipedia.org/wiki?curid=191940", "title": "Universitat Ramon Llull", "text": ""}
{"id": "191941", "revid": "1888", "url": "https://gl.wikipedia.org/wiki?curid=191941", "title": "Emilio P\u00e9rez Nieto", "text": "Emilio P\u00e9rez Nieto, nado en Ourense o 2 de xaneiro de 1942, \u00e9 un empresario galego.\nTraxectoria.\nNado no seo dunha familia de empresarios e comerciantes locais, neto de Jos\u00e9 Ram\u00f3n P\u00e9rez Cid e fillo de Ram\u00f3n P\u00e9rez Rumbao. Estudou Ciencias Econ\u00f3micas na Universidade de Bilbao.\nF\u00edxose cargo da empresa principal do grupo familiar, P\u00e9rez Rumbao, SA, que desenvolve operaci\u00f3ns no sector do autom\u00f3bil, dende a venda de turismos e cami\u00f3ns, ata a construci\u00f3n de pezas e complementos do autom\u00f3bil ou a venda de combust\u00edbel.\nPresidente da Confederaci\u00f3n Empresarial de Ourense durante os anos da transici\u00f3n pol\u00edtica, en 1982 f\u00edxose cargo da presidencia da Confederaci\u00f3n de Empresarios de Galicia. Estivo neste posto durante dous anos, ata 1984. Tam\u00e9n foi presidente do Consello Social da Universidade de Santiago de Compostela, as\u00ed como presidente da asociaci\u00f3n empresarial do seu sector en Galicia dende 2009, a Asociaci\u00f3n de Concesionarios de Autom\u00f3biles de Galicia (ACOAGA), e dende 2010 da Asociaci\u00f3n Galega da Empresa Familiar."}
{"id": "191942", "revid": "98629", "url": "https://gl.wikipedia.org/wiki?curid=191942", "title": "Joe Montana", "text": "Joseph Clifford Montana Jr. (popularmente Joe Montana), nado o 11 de xu\u00f1o de 1956 en New Eagle, Pensilvania, \u00e9 un ex xogador profesional de f\u00fatbol americano, que competiu na National Football League entre 1979 e 1994 defendendo durante 14 tempadas as cores dos San Francisco 49ers e durante outras 2 tempadas as cores dos Kansas City Chiefs, sempre ocupando a posici\u00f3n de quarterback.\nMontana est\u00e1 considerado un dos mellores quarterbacks da historia por ter liderado aos 49ers \u00e1 vitoria en catro Super Bowls: 1982, 1985, 1989 e 1990, faza\u00f1a tan so superda polo quarterback dos New England Patriots Tom Brady, con seis, e igualada por Terry Bradshaw dos Pittsburgh Steelers dos anos 1970,"}
{"id": "191943", "revid": "16599", "url": "https://gl.wikipedia.org/wiki?curid=191943", "title": "Costa occidental de Cantabria", "text": "A costa occidental de Cantabria \u00e9 unha comarca de Cantabria de car\u00e1cter urbano e de tendencia tur\u00edstica.\nCaracter\u00edsticas.\nComo o seu propio nome indica, esta comarca est\u00e9ndese polo litoral do oeste da comunidade aut\u00f3noma, desde o l\u00edmite con Asturias, na desembocadura do r\u00edo Deva, ata o municipio de Santillana del Mar; a\u00ednda que estes l\u00edmites poden variar segundo a fonte, xa que esta comarca, como o resto das de Cantabria, non est\u00e1 regulada pero pos\u00fae uns elementos caracter\u00edsticos com\u00fans a todos os municipios que a forman.\nEsta zona conta con grandes activos tur\u00edsticos como son as praias, natureza, gastronom\u00eda e cultura. Dos municipios que a forman, son Santillana del Mar, Comillas e San Vicente de la Barquera os que m\u00e1is renome te\u00f1en e polo tanto principais destinos, tanto na comarca como en Cantabria.\nNa comarca occidental desembocan d\u00faas dos r\u00edos m\u00e1is longos de Cantabria: o Deva e o Nansa ademais do r\u00edo Escudo. Ademais das numerosas praias, podemos atopar o Parque natural de Oyambre e o Monte Coroa.\nDestaca a cultura na zona, xa que nuns poucos quil\u00f3metros conc\u00e9ntranse a Cova e Museo de Altamira, o Zo\u00f3logico e Xard\u00edn Bot\u00e1nico, a Colexiata en Santillana del Mar. E en Comillas \u00e1chase o Palacio de Sobrellano, a Universidade Pontificia Comillas (actualmente recuper\u00e1ndose para o Campus Comillas) e o Capricho de Gaud\u00ed.\nO occidente c\u00e1ntabro \u00e9 unha comarca principalmente tur\u00edstica que, ao contrario que o oriente, permanecera a salvo da construci\u00f3n masiva debido \u00e1 tardanza en construci\u00f3n da Autov\u00eda do Cant\u00e1brico, completada a do s\u00e9culo XXI.\nA poboaci\u00f3n total da comarca alcanza a cifra de 20.192 habitantes, segundo datos do INE do ano 2006. Segundo os datos do mesmo ano, os seus tres n\u00facleos m\u00e1is poboados, de maio a menor, son: San Vicente de la Barquera (4.491), Santillana del Mar (3.983) e Val de San Vicente (2.670). E os seus tres n\u00facleos menos poboados, de menor a maior, son: Ruiloba (762), Ud\u00edas (843) e Vald\u00e1liga (2.414).\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.."}
{"id": "191944", "revid": "89787", "url": "https://gl.wikipedia.org/wiki?curid=191944", "title": "Papiro de Rhind", "text": "O papiro de Rhind \u00e9 un papiro exipcio datado no 1650 a.C. Xuntamente co papiro de Moscova \u00e9 o documento matem\u00e1tico m\u00e1is importante do Antigo Exipto. \u00c9 un documento de car\u00e1cter did\u00e1ctico que cont\u00e9n diversos problemas matem\u00e1ticos.\nEst\u00e1 redactado en escritura hier\u00e1tica e mide uns seis metros de lonxitude por 32\u00a0cm de largo, e est\u00e1 escrito polas d\u00faas caras, encontr\u00e1ndose en bo estado de conservaci\u00f3n. O texto, escrito durante o reinado de Apofis I, \u00e9 copia dun documento do s\u00e9culo XIX a. C. da \u00e9poca de Amenemhat III.\n\u00c9 unha copia realizada por un escriba chamado \"Ahmes\" pola que tam\u00e9n se co\u00f1ece como papiro de Ahmes.\nHistoria.\nFoi escrito polo escriba Ahmes a mediados do s\u00e9culo XVI\u00a0a.\u00a0C., a partir de textos de trescentos anos de antig\u00fcidade, segundo relata Ahmes ao principio do texto.\nO papiro encontrouse no s\u00e9culo XIX, xunto a un rolo de coiro, entre as ru\u00ednas dunha edificaci\u00f3n pr\u00f3xima ao Ramesseum, e adquirido por Henry Rhind, un anticuario escoc\u00e9s, en 1858, en Luxor (Exipto), e por iso leva o nome de Rhind. \nO documento componse de 14 l\u00e1minas, duns 40 por 32\u00a0cm, e est\u00e1 dividido en tres partes. A parte principal, dous fragmentos, cust\u00f3dianse desde 1865 no Museo Brit\u00e1nico de Londres (os papiros EA 10057 e EA 10058), a\u00ednda que non est\u00e1n expostos ao p\u00fablico; o outro fragmento est\u00e1 no Museo de Brooklyn de Nova York (o 37.1784E).\nContido.\nOs antigos exipcios co\u00f1ec\u00edan as fracci\u00f3ns, pero non realizaban o c\u00e1lculo de fracci\u00f3ns como o co\u00f1ecemos hoxe, pois escrib\u00edan os n\u00fameros fraccionarios como suma de fracci\u00f3ns unitarias, \u00e9 dicir, fracci\u00f3ns co n\u00famero 1 no numerador.\nPara eles, o concepto de formula_1 \"non exist\u00eda\" e represent\u00e1bano coa notaci\u00f3n actual da forma formula_2. Ademais, antes de cada problema, descr\u00edbense d\u00faas t\u00e1boas de descomposici\u00f3n de fracci\u00f3ns para facilitar os c\u00e1lculos dos problemas posteriores. Na primeira aparecen os valores de fracci\u00f3ns do tipo formula_3 con n = 1, 2..., 10. Na segunda, m\u00e1is extensa, descr\u00edbense as fracci\u00f3ns formula_4 con n senario e n = 5, 7..., 101.\nOs resultados poden chegar a ser tan complicados como, por exemplo:\nformula_5\nformula_6\nO texto cont\u00e9n 87 problemas matem\u00e1ticos con cuesti\u00f3ns aritm\u00e9ticas b\u00e1sicas, fracci\u00f3ns, c\u00e1lculo de \u00e1reas, volumes, progresi\u00f3ns, repartici\u00f3ns proporcionais, regras de tres, ecuaci\u00f3ns lineais e trigonometr\u00eda b\u00e1sica.\nDe acordo co contido do papiro publicado por Richard J. Gillins en \"Mathematics in the Time of the Pharaons\" pod\u00e9molos clasificar en:"}
{"id": "191945", "revid": "5132", "url": "https://gl.wikipedia.org/wiki?curid=191945", "title": "\u00dclker SC", "text": ""}
{"id": "191946", "revid": "5132", "url": "https://gl.wikipedia.org/wiki?curid=191946", "title": "Zepter Idea \u015al\u0105sk Wroc\u0142aw", "text": ""}
{"id": "191947", "revid": "15490", "url": "https://gl.wikipedia.org/wiki?curid=191947", "title": "Steve Young", "text": "Jon Steven Young (popularmente Steve Young), nado o 11 de outubro de 1961 en Salt Lake City, Utah, \u00e9 un ex xogador profesional de f\u00fatbol americano, que competiu na National Football League entre os anos 1985 e 1999, defendendo durante d\u00faas tempadas as cores dos Tampa Bay Buccaneers, e durante outras 13 tempadas as cores dos San Francisco 49ers.\nCarreira.\nNas s\u00faas primeiras d\u00faas tempadas como profesional na NFL (1985 e 1986), xogando en Tampa Bay Buccaneers, disputou 19 encontros como \"quarterback\" titular, dos cales o equipo perdeu 16. Neses 19 encontros Young tan s\u00f3 conseguiu dar 11 pases de \"touchdown\", e sufriu 21 intercepci\u00f3ns. Malia s\u00faas malas actuaci\u00f3ns cos Buccaneers, Bill Walsh, o adestrador dos San Francisco 49ers, viu algo nel, e fichouno para ser o suplente de Joe Montana no equipo.\nYoung debutou cos 49ers na tempada 1987 fronte \u00f3s Chicago Bears despois dunha lesi\u00f3n de Montana, facendo unha grande actuaci\u00f3n con catro pases de touchdown, que valeron para ga\u00f1ar o encontro por 41-0. Nas seguintes tempadas, malia s\u00faa suplencia, fixo varias actuaci\u00f3ns salientables, demostr\u00e1ndolle \u00f3 seu adestrador que cando Montana se retirase, el ser\u00eda un substituto de confianza.\nOs 49ers ga\u00f1aron as Super Bowls de 1989 e 1990, pero para Steve Young eses dous t\u00edtulos non eran propiamente seus. Antes do comezo da tempada 1991, Montana sufriu unha grave lesi\u00f3n, que lle fixo perderse t\u00f3dolos encontros daquel ano. Young colleu a titularidade do equipo, e xa non a deixou ata 1999, facendo que o propio Montana, unha vez recuperado, tivese que marchar a outro equipo.\nEn 1992 e 1994 foi elixido MVP da NFL, sendo esta \u00faltima a tempada mais salientable da carreira de Steve Young, xa que foi a que rematou co quinto t\u00edtulo dos 49ers, na Super Bowl XXIX disputada en xaneiro de 1995, na que tam\u00e9n foi elixido MVP.\nNos \u00faltimos anos da s\u00faa carreira Young tivo varias lesi\u00f3ns que baixaron o seu rendemento. Non obstante, cando se retirou, Young ti\u00f1a varios r\u00e9cords hist\u00f3ricos da competici\u00f3n que actualmente a\u00ednda non foron superados."}
{"id": "191948", "revid": "5132", "url": "https://gl.wikipedia.org/wiki?curid=191948", "title": "Kinder Bolo\u00f1a", "text": ""}
{"id": "191950", "revid": "6939", "url": "https://gl.wikipedia.org/wiki?curid=191950", "title": "Comarca da Costa Occidental", "text": ""}
{"id": "191951", "revid": "98629", "url": "https://gl.wikipedia.org/wiki?curid=191951", "title": "SPA (automoci\u00f3n)", "text": "SPA, acr\u00f3nimo de Societ\u00e0 Piemontese Automobili, foi un fabricante italiano de autom\u00f3biles entre 1906 e 1926. \nA empresa foi fundada por Matteo Ceirano e Michele Ansaldi de Tur\u00edn baixo o nome de \"Societ\u00e0 Automobili Piemontese\". Os primeiros coches foron exhibidos na \"Esposizione dei Torino\". Estes modelos, dese\u00f1ados por Ceirano, cham\u00e1banse \"28/40HP\" e \"60/70HP\".\nEn 1908, a compa\u00f1\u00eda fusionouse coa \"Fabbrica Ligure Automobili Genova\" (FLAG) e converteuse na nova compa\u00f1\u00eda \"Societ\u00e0 Ligure Automobili Piemontese\". A sede estaba en X\u00e9nova, mentres que a produci\u00f3n continuou en Tur\u00edn.\nO ano seguinte un SPA pilotado por Ciuppa ga\u00f1ou a carreira Targa Florio. Antes da primeira guerra mundial, hab\u00eda dous coches, de catro e seis cilindros, o m\u00e1is grande ti\u00f1a un desprazamento 11.536cc. \nEn 1916, tanto Ceirano e Ansaldi abandonaran.\nLogo da guerra, a produci\u00f3n renovouse cos modelos anteriores \u00e1 guerra (\"25/30 HP\" e \"14/16\"HP). En 1923 a empresa trasladouse a Tur\u00edn, unha vez m\u00e1is. Os novos modelos deportivos (\"Tipo 23\",\"Tipo 24\" e \"Tipo 25\") comercializ\u00e1ronse - o modelo m\u00e1is progresista ti\u00f1a un motor de seis cilindros DOHC de 24 v\u00e1lvulas.\nPor mor dos problemas financeiros da empresa, Fiat f\u00edxose cargo en 1925 e a compa\u00f1\u00eda pronto suspendeu a fabricaci\u00f3n de coches en favor dos veh\u00edculos comerciais e militares. Logo da segunda guerra mundial, Fiat renovou a produci\u00f3n de autom\u00f3biles durante un tempo, pero en 1947 a empresa foi absorbida para rematar, en Fiat."}
{"id": "191952", "revid": "109216", "url": "https://gl.wikipedia.org/wiki?curid=191952", "title": "Nord Stream", "text": "Nord Stream, tam\u00e9n co\u00f1ecido como gasoduto ruso-alem\u00e1n e gasoduto do B\u00e1ltico, \u00e9 un planeado gasoduto de gas natural en mar a f\u00f3ra desde Viborg en Rusia a Greifswald en Alema\u00f1a. O consorcio encargado da construci\u00f3n e operaci\u00f3n \u00e9 Nord Stream AG. O nome de cando en vez ten un significado m\u00e1is amplo, inclu\u00edndo ao gasoduto de alimentaci\u00f3n terrestre en Rusia, e novas conexi\u00f3ns en Europa Occidental."}
{"id": "191953", "revid": "89787", "url": "https://gl.wikipedia.org/wiki?curid=191953", "title": "Gazprom", "text": "Gazprom (en ruso: \u041f\u0443\u0431\u043b\u0438\u0301\u0447\u043d\u043e\u0435 \u0430\u043a\u0446\u0438\u043e\u043d\u0435\u0301\u0440\u043d\u043e\u0435 \u043e\u0301\u0431\u0449\u0435\u0441\u0442\u0432\u043e \u00ab\u0413\u0430\u0437\u043f\u0440\u043e\u043c\u00bb, \"Publichnoe Aktsionernoe Obshchestvo Gazprom\") \u00e9 unha empresa gas\u00edstica rusa, o maior extractor de gas natural no mundo e a maior compa\u00f1\u00eda do pa\u00eds. Ten a s\u00faa sede en Moscova.\nHistoria.\nFoi fundada en 1989 controlada actualmente polo Estado ruso. Ten 415.000 empregados e vendas anuais por 31.000 mill\u00f3ns de d\u00f3lares (2004). O valor de mercado da empresa, 270 mil mill\u00f3ns de d\u00f3lares (est. maio de 2006), conv\u00e9rtea na terceira corporaci\u00f3n m\u00e1is grande do mundo. Controla o 15 % das reservas mundiais de gas e unha consider\u00e1bel cantidade das de petr\u00f3leo. O 6% da compa\u00f1\u00eda \u00e9 propiedade de firmas alem\u00e1s.\nOs principais proxectos de gasodutos incl\u00faen Nord Stream e South Stream."}
{"id": "191954", "revid": "1131", "url": "https://gl.wikipedia.org/wiki?curid=191954", "title": "Alfaguara", "text": "A editorial Alfaguara \u00e9 unha editorial espa\u00f1ola que edita fundamentalmente narrativa e libros infant\u00eds e xuven\u00eds. Foi fundada en 1964 polo escritor galego Camilo Jos\u00e9 Cela, onde publicou algunhas das s\u00faas obras e as de moitos escritores do momento. En 1980, a editorial \u00e9 comprada polo Grupo Santillana, e desde 2014 \u00e9 propiedade do grupo editorial Penguin Random House. Dende aquela \u00e9 un referente da literatura infantil e xuvenil, pois nela publicaron autores como Jordi Sierra i Fabra, Alfredo G\u00f3mez Cerd\u00e1, Laura Gallego Garc\u00eda, Elvira Lindo, Fernando Lalana e Joan Manuel Gisbert, entre outros."}
{"id": "191955", "revid": "6939", "url": "https://gl.wikipedia.org/wiki?curid=191955", "title": "Editorial Alfaguara", "text": ""}
{"id": "191956", "revid": "1131", "url": "https://gl.wikipedia.org/wiki?curid=191956", "title": "Grupo Santillana", "text": "O grupo Santillana \u00e9 un conxunto de editoriais con gran presenza en Espa\u00f1a e Iberoam\u00e9rica. Naceu a partir da editorial Santillana, fundada por Jes\u00fas de Polanco, Juan A. Cort\u00e9s e Francisco P\u00e9rez Gonz\u00e1lez en 1958. O seu nome homenaxea \u00e1 localidade de Santillana del Mar, co\u00f1ecida vila de Cantabria, comunidade aut\u00f3noma espa\u00f1ola \u00e1 que se remontaban as s\u00faas orixes. Dende o ano 2000 est\u00e1 integrado no Grupo Prisa."}
{"id": "191963", "revid": "1131", "url": "https://gl.wikipedia.org/wiki?curid=191963", "title": "Jos\u00e9 Filgueira Valverde", "text": ""}
{"id": "191964", "revid": "89787", "url": "https://gl.wikipedia.org/wiki?curid=191964", "title": "Disteleolox\u00eda", "text": "A disteleolox\u00eda \u00e9 o punto de vista filos\u00f3fico que defende que a existencia non ten causa final, \u00e9 dicir, non ten un sentido \u00faltimo, fin ou prop\u00f3sito. Tr\u00e1tase dun termo moderno inventado e popularizado por Ernst Haeckel.\nHistoria e caracter\u00edsticas.\nA disteleolox\u00eda \u00e9 unha forma activa e optimista de ate\u00edsmo dende o punto de vista da ciencia. Estivo asociada nun principio con Haeckel e os seus seguidores, e hoxe en d\u00eda est\u00e1 principalmente ligada \u00e1s formulaci\u00f3ns te\u00f3ricas de Richard Dawkins, Sam Harris ou Christopher Hitchens.\nA filosof\u00eda occidental, dende Cop\u00e9rnico, foi avanzando de maneira progresiva cara a unha visi\u00f3n disteleol\u00f3xica, dun modo oposto \u00e1s perspectivas filos\u00f3ficas e sobre todo relixiosas tradicionais. Por outra banda, as escolas filos\u00f3ficas que rexeitan a disteleolox\u00eda son o idealismo alem\u00e1n (filosof\u00edas de Hegel e Schelling), a teor\u00eda integral e gran parte das doutrinas promulgadas polos seguidores do principio antr\u00f3pico.\nTam\u00e9n se chamou disteleolox\u00eda \u00e1 li\u00f1a de razoamento da filosof\u00eda da relixi\u00f3n que se op\u00f3n ao argumento teleol\u00f3xico e proclama que discordia, medo e mal no universo, suxiren a inexistencia de Deus ou forza creativa que subxaza, ou que, no caso desta existir ser\u00eda un ente malevolente."}
{"id": "191965", "revid": "6939", "url": "https://gl.wikipedia.org/wiki?curid=191965", "title": "Pai G\u00f3mez Chari\u00f1o", "text": ""}
{"id": "191969", "revid": "1093", "url": "https://gl.wikipedia.org/wiki?curid=191969", "title": "Antonio Ramilo Fern\u00e1ndez-Areal", "text": ""}
{"id": "191972", "revid": "5132", "url": "https://gl.wikipedia.org/wiki?curid=191972", "title": "KK Radni\u010dki", "text": ""}
{"id": "191973", "revid": "5132", "url": "https://gl.wikipedia.org/wiki?curid=191973", "title": "Radni\u010dki Kragujevac", "text": ""}
{"id": "191974", "revid": "5132", "url": "https://gl.wikipedia.org/wiki?curid=191974", "title": "Radnicki Kragujevac", "text": ""}
{"id": "191975", "revid": "7596", "url": "https://gl.wikipedia.org/wiki?curid=191975", "title": "Fernando Garc\u00eda Agud\u00edn", "text": "Fernando Garc\u00eda Agud\u00edn, nado na Coru\u00f1a o 11 de xaneiro de 1935, \u00e9 un pol\u00edtico galego.\nTraxectoria.\nLicenciado en Dereito pola Universidade de Santiago de Compostela en 1956, foi avogado do Estado dende 1961 e xefe da avogac\u00eda do Estado na Coru\u00f1a dende 1978. Foi tenente de alcalde do concello da Coru\u00f1a (1971-1974) e representante de Galicia na Xunta Democr\u00e1tica de Espa\u00f1a (1974-1975). L\u00edder de Esquerda Democr\u00e1tica Galega durante a transici\u00f3n, fundou en xullo de 1976 o Partido Popular Galego ao unirse \u00e1 Uni\u00f3n Democr\u00e1tica de Galicia, liderada por Xaime Illa Couto. Foi deputado pola UCD no Parlamento de Galicia pola Coru\u00f1a na I lexislatura (1981-1985) e no Congreso na II lexislatura (1982-1986). Posteriormente integrouse en Coalici\u00f3n Galega da que foi elixido presidente no congreso de outubro de 1986. O 11 de abril de 1987 como representante de Coalici\u00f3n Galega constitu\u00edu na Coru\u00f1a a Coalici\u00f3n Progresista Galega, con Jos\u00e9 Mar\u00eda Pardo Montero polo Partido Liberal e Enrique Marfany polo PDP."}
{"id": "191976", "revid": "1888", "url": "https://gl.wikipedia.org/wiki?curid=191976", "title": "Indalecio Tiz\u00f3n Covelo", "text": "Indalecio Tiz\u00f3n Covelo, nado en Vigo o 9 de xu\u00f1o de 1921 e finado na mesma cidade o 3 de xu\u00f1o de 2013, foi un pol\u00edtico galego.\nTraxectoria.\nFillo de Indalecio Tiz\u00f3n Reboreda e Mar\u00eda Covelo Raim\u00fandez. Estudou o bacharelato e perito industrial en Vigo. Emigrado na Arxentina durante 16 anos, foi dirixente de instituci\u00f3ns galegas e autor da audici\u00f3n \"Ventana a Galicia\" en lingua galega. Pertenceu \u00e1 Rueda Americana de la Amistad e \u00e1 cooperativa de Autores Marplatenses que lle editou o libro \"Algunos poemas y otros m\u00e1s\". Presidiu a comisi\u00f3n que tratou o problema do emigrante no I Congreso da Emigraci\u00f3n Galega celebrado en Buenos Aires en 1956.\nRetornou a Galicia en outubro de 1966 e foi candidato a procurador en Cortes polo terzo familiar pola provincia de Pontevedra con Leopoldo Garc\u00eda Ortega en 1967, a\u00ednda que finalmente retiraron as s\u00faas candidaturas ao non admitir a Xunta provincial do Censo os seus folletos de propaganda. Volveu emigrar a Arxentina, significouse na oposici\u00f3n exterior ao franquismo.\nAo seu regreso instalouse en Vigo. Membro da Xunta directiva da Federaci\u00f3n Mundial de Sociedades Galegas, presidiu a comisi\u00f3n que organizou o Congreso da emigraci\u00f3n galega celebrado en Vigo en xu\u00f1o de 1976. Ingresou no PSOE e foi Secretario de Relaci\u00f3ns Pol\u00edticas da Federaci\u00f3n Galega en 1978. Membro da executiva nacional galega do PSOE, foi candidato ao Senado pola provincia de Pontevedra nas elecci\u00f3ns de 1979. Membro da comisi\u00f3n redactora do Estatuto dos dezaseis, o 9 de xu\u00f1o de 1979 foi nomeado conselleiro no Segundo Goberno da Preautonom\u00eda presidido por Xos\u00e9 Quiroga Su\u00e1rez, cargo do que dimitiu o 6 de decembro. Foi candidato \u00e1 executiva no Congreso extraordinario dos socialista galegos celebrado en agosto de 1980.\nAbandonou o PSOE e integrouse no Partido Galeguista, sendo elixido Vicesecretario no III Congreso celebrado en decembro de 1983. Cando en 1984 o Partido Galeguista decidiu integrarse en Coalici\u00f3n Galega Indalecio Tiz\u00f3n formou parte da s\u00faa comisi\u00f3n xestora. En 1986 foi candidato de Coalici\u00f3n Galega ao senado por Pontevedra."}
{"id": "191978", "revid": "89787", "url": "https://gl.wikipedia.org/wiki?curid=191978", "title": "R\u00edo Omolon", "text": "O r\u00edo Omolon \u00e9 un longo curso fluvial ruso, localizado no extremo nord\u00e9s de Siberia, o principal afluente do r\u00edo Kolyma, que \u00e1 s\u00faa vez verte as s\u00faas augas no golfo do Kolyma, na parte central do mar de Siberia Oriental. Administrativamente, o r\u00edo discorre polo \u00f3blast de Magad\u00e1n, o distrito aut\u00f3nomo de Chukotka e a rep\u00fablica de Saxa da Federaci\u00f3n Rusa."}
{"id": "191979", "revid": "89787", "url": "https://gl.wikipedia.org/wiki?curid=191979", "title": "R\u00edo Kolyma", "text": "O r\u00edo Kolyma \u00e9 un dos grandes r\u00edos de Rusia, localizado no extremo nord\u00e9s de Siberia e que desemboca no golfo do Kolyma, un tramo de costa na parte central do mar de Siberia Oriental. Ten 2.513\u00a0km de lonxitude e verte nunha conca de 679.934\u00a0km\u00b2 (maior que pa\u00edses como Birmania, Afganist\u00e1n ou Francia). Afluentes seus son entre outros o r\u00edo Omolon. Administrativamente, o r\u00edo discorre pola rep\u00fablica de Saxa e o \u00f3blast de Magad\u00e1n, a\u00ednda que a s\u00faa conca comprende tam\u00e9n partes do distrito aut\u00f3nomo de Chukotka."}
{"id": "191981", "revid": "5132", "url": "https://gl.wikipedia.org/wiki?curid=191981", "title": "Zepter Idea \u015al\u0105sk", "text": ""}
{"id": "191982", "revid": "5132", "url": "https://gl.wikipedia.org/wiki?curid=191982", "title": "Asvel Villeurbanne", "text": ""}
{"id": "191983", "revid": "5132", "url": "https://gl.wikipedia.org/wiki?curid=191983", "title": "Osiguranje Split", "text": ""}
{"id": "191984", "revid": "5132", "url": "https://gl.wikipedia.org/wiki?curid=191984", "title": "KK Krka Telekom", "text": ""}
{"id": "191985", "revid": "25871", "url": "https://gl.wikipedia.org/wiki?curid=191985", "title": "Kenneth Burke", "text": "Kenneth Duva Burke, nado o 5 de maio de 1897 en Pittsburgh (Pensilvania) e finado o 19 de novembro de 1993, foi un fil\u00f3sofo e te\u00f3rico da literatura norteamericano. Os seus principais campos de estudo foron a ret\u00f3rica e a est\u00e9tica."}
{"id": "191986", "revid": "89787", "url": "https://gl.wikipedia.org/wiki?curid=191986", "title": "Super 14 2010", "text": "A tempada 2010 do Super 14 (actual Super Rugby) foi a 15\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 14 equipos, que disputaron unha tempada regular con 13 xornadas, seguida duns playoffs entre os 4 mellores equipos. O campionato foi ga\u00f1ado polos Bulls, o equipo surafricano que acadou as\u00ed o seu 3\u00ba t\u00edtulo, vencendo na final \u00f3s Stormers.\nA primeira xornada disputouse nos d\u00edas 12 e 13 de febreiro de 2010, mentres que a final tivo lugar en Soweto o d\u00eda 29 de maio de 2010.\nEstat\u00edsticas.\nO m\u00e1ximo anotador de puntos do torneo foi Morn\u00e9 Steyn, con 263 puntos. Os m\u00e1ximos anotadores de ensaios foron Joe Rokocoko e Drew Mitchell con 9 cada un."}
{"id": "191988", "revid": "56817", "url": "https://gl.wikipedia.org/wiki?curid=191988", "title": "Tapeworm", "text": "Tapeworm foi un proxecto paralelo de Nine Inch Nails que existiu con varias formas entre 1995 e 2004. Tapeworm nunca editou ning\u00fan material, pero f\u00edxose referencia \u00e1 banda en varias entrevistas. O grupo iniciouse como un proxecto paralelo entre o l\u00edder de Nine Inch Nails Trent Reznor e os membros da banda ao vivo Danny Lohner e Charlie Clouser. Ao longo dos anos f\u00f3ronselle unindo distintos artistas como Maynard James Keenan, Atticus Ross e Alan Moulder, transformando o proxecto nun supergrupo. Despois de moitos anos de rumores e de agardar alg\u00fanha edici\u00f3n da banda, Reznor anunciou o fin do proxecto no ano 2004."}
{"id": "191989", "revid": "865", "url": "https://gl.wikipedia.org/wiki?curid=191989", "title": "Of Montreal", "text": "of Montreal \u00e9 unha banda de indie rock estadounidense procedente de Athens (Xeorxia). Foi fundada polo seu l\u00edder Kevin Barnes en 1996, e tomou o nome despois dun romance errado cunha muller \"of Montreal\" (de Montreal). A banda \u00e9 unha das integrantes do colectivo Elephant 6. Ao longo da s\u00faa carreira, o estilo musical de of Montreal evolucionou dende o vodevil e o twee pop psicod\u00e9lico influenciado por The Beatles ata unha mestura de electr\u00f3nica, funk, glam e m\u00fasica afrobeat con influencias de Prince e David Bowie."}
{"id": "191993", "revid": "89787", "url": "https://gl.wikipedia.org/wiki?curid=191993", "title": "Super 14 2009", "text": "A tempada 2009 do Super 14 (actual Super Rugby) foi a 14\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 14 equipos, que disputaron unha tempada regular con 13 xornadas, seguida duns playoffs entre os 4 mellores equipos. O campionato foi ga\u00f1ado polos Bulls, o equipo surafricano que acadou as\u00ed o seu 2\u00ba t\u00edtulo, vencendo na final \u00f3s Chiefs.\nA primeira xornada disputouse nos d\u00edas 13 e 14 de febreiro de 2009, mentres que a final tivo lugar en Pretoria o d\u00eda 30 de maio de 2009.\nEstat\u00edsticas.\nO m\u00e1ximo anotador de puntos do torneo foi Morn\u00e9 Steyn, con 189 puntos. O m\u00e1ximo anotador de ensaios foi Ma'a Nonu con 9."}
{"id": "191994", "revid": "89787", "url": "https://gl.wikipedia.org/wiki?curid=191994", "title": "Super 14 2008", "text": "A tempada 2008 do Super 14 (actual Super Rugby) foi a 13\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 14 equipos, que disputaron unha tempada regular con 13 xornadas, seguida duns playoffs entre os 4 mellores equipos. O campionato foi ga\u00f1ado polos Crusaders, o equipo neozeland\u00e9s que acadou as\u00ed o seu 7\u00ba t\u00edtulo, vencendo na final \u00f3s Waratahs.\nA primeira xornada disputouse nos d\u00edas 15 e 16 de febreiro de 2008, mentres que a final tivo lugar en Christchurch o d\u00eda 31 de maio de 2008.\nEstat\u00edsticas.\nO m\u00e1ximo anotador de puntos do torneo foi Stephen Donald, con 150 puntos. O m\u00e1ximo anotador de ensaios foi Lelia Masaga con 8."}
{"id": "191995", "revid": "89787", "url": "https://gl.wikipedia.org/wiki?curid=191995", "title": "Super 14 2007", "text": "A tempada 2007 do Super 14 (actual Super Rugby) foi a 12\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 14 equipos, que disputaron unha tempada regular con 13 xornadas, seguida duns playoffs entre os 4 mellores equipos. O campionato foi ga\u00f1ado polos Bulls, o equipo surafricano que acadou as\u00ed o seu 1\u00ba t\u00edtulo, vencendo na final \u00f3s Sharks.\nA primeira xornada disputouse nos d\u00edas 2 e 3 de febreiro de 2007, mentres que a final tivo lugar en Durban o d\u00eda 19 de maio de 2007.\nEstat\u00edsticas.\nO m\u00e1ximo anotador de puntos do torneo foi Stephen Donald, con 164 puntos. O m\u00e1ximo anotador de ensaios foi JP Pietersen con 12."}
{"id": "191996", "revid": "56817", "url": "https://gl.wikipedia.org/wiki?curid=191996", "title": "Ceramida", "text": "As ceramidas son un tipo de mol\u00e9cula lip\u00eddica que est\u00e1 composta polo aminoalcohol de cadea longa esfingosina unido a un \u00e1cido graxo por enlace amida. As ceramidas abundan na membrana plasm\u00e1tica. As ceramidas forman o compo\u00f1ente hidr\u00f3fobo dos esfingol\u00edpidos, un dos principais tipos de l\u00edpidos da bicapa lip\u00eddica. Durante anos a funci\u00f3n que se pensaba que exerc\u00edan as ceramidas, e os esfingol\u00edpidos en xeral, nas membranas era puramente a de ser elementos estruturais, pero hoxe s\u00e1bese que as ceramidas poden actuar tam\u00e9n como mol\u00e9culas de sinalizaci\u00f3n celular. As funci\u00f3ns de sinalizaci\u00f3n mellor co\u00f1ecidas das ceramidas son a regulaci\u00f3n da diferenciaci\u00f3n celular, proliferaci\u00f3n celular, a morte celular programada, e a apoptose (morte celular programada de tipo I).\nBios\u00edntese de ceramidas.\nHai tres v\u00edas principais para a s\u00edntese de ceramidas nas c\u00e9lulas. Na v\u00eda da esfingomielinase prod\u00facese a rotura encim\u00e1tica dunha mol\u00e9cula de esfingomielina da membrana da c\u00e9lula na que se libera ceramida. Na v\u00eda \"de novo\" as ceramidas prod\u00facense a partir de mol\u00e9culas menos complexas. A xeraci\u00f3n de ceramidas pode tam\u00e9n ocorrer pola degradaci\u00f3n de esfingol\u00edpidos complexos na que se libera esfingosina, que \u00e9 despois reutilizada para sintetizar ceramidas, o que se co\u00f1ece como v\u00eda de salvamento ou rescate.\nHidr\u00f3lise de esfingomielinas.\nA hidr\u00f3lise de esfingomielinas \u00e9 catalizada pola encima esfingomielinase. Como as esfingomielinas son un dos catro fosfol\u00edpidos m\u00e1is com\u00fans da membrana das c\u00e9lulas, este m\u00e9todo de xerar ceramidas implica que a membrana plasm\u00e1tica est\u00e1 sendo a diana de sinais extracelulares que promoven a morte celular programada. Diversas investigaci\u00f3ns suxiren que cando a radiaci\u00f3n ionizante causa apoptose nalgunhas c\u00e9lulas, dita radiaci\u00f3n activa a esfingomielinase na membrana celular e, xa que logo, a xeraci\u00f3n de ceramidas.\nBios\u00edntese \"de novo\".\nA s\u00edntese \"de novo\" das ceramidas empeza coa condensaci\u00f3n de palmitato e serina para formar 3-ceto-dihidroesfingosina. Esta reacci\u00f3n est\u00e1 catalizada polo encima serina palmito\u00edl transferase e \u00e9 a reacci\u00f3n limitante desta v\u00eda metab\u00f3lica. \u00c1 s\u00faa vez, a 3-ceto-dihidroesfingosina red\u00facese a dihidroesfingosina, que seguidamente \u00e9 acilada polo encima (dihidro)ceramida sintase orixinando dihidroceramida. A reacci\u00f3n final que produce a ceramida est\u00e1 catalizada polo encima dihidroceramida desaturase. A s\u00edntese \"de novo\" de ceramida ten lugar no ret\u00edculo endoplasm\u00e1tico. A ceramida \u00e9 posteriormente transportada ao aparato de Golgi por medio de ves\u00edculas ou pola prote\u00edna de transferencia de ceramida CERT. Unha vez no aparato de Golgi, a ceramida pode ser posteriormente metabolizada a outros esfingol\u00edpidos, como as esfingomielinas e os glicoesfingol\u00edpidos complexos.\nA v\u00eda de rescate.\nA degradaci\u00f3n de fosfoesgingol\u00edpidos e glicoesfingol\u00edpidos ten lugar nos compartimentos subcelulares \u00e1cidos, os endosomas tard\u00edos e os lisosomas. No caso dos glicoesfingol\u00edpidos, as exohidrolases, actuando ao seu pH \u00e1cido \u00f3ptimo, liberan unha por unha as unidades de monosac\u00e1rido do extremo terminal das cadeas de oligosac\u00e1ridos, xerando ceramidas, entanto que as esfingomielinas son convertidas en ceramidas pola esfingomielinase \u00e1cida. A ceramida pode ser posteriormente hidrolizada pola ceramidase \u00e1cida formando esfingosina e un \u00e1cido graxo libre, e ambas as mol\u00e9culas poden sa\u00edr do lisosoma (a diferenza da ceramida). As bases esfingoides de longa cadea que abandonan o lisosoma poden despois reentrar en rutas de s\u00edntese de ceramidas e/ou esfingosina-1-fosfato. A v\u00eda de reciclaxe ou salvamento reutiliza as bases esfingoides de cadea longa para formar ceramida pola acci\u00f3n da ceramida sintase. Os membros da familia da ceramida sintase probablemente captan a esfingosina libre que se libera dos lisosomas na superficie do ret\u00edculo endoplasm\u00e1tico ou en membranas asociadas ao ret\u00edculo endoplasm\u00e1tico. Est\u00edmase que a v\u00eda de rescate sup\u00f3n do 50% ao 90% da bios\u00edntese de esfingol\u00edpidos .\nFunci\u00f3ns fisiol\u00f3xicas da ceramida.\nComo un l\u00edpido bioactivo, as ceramidas foron implicadas en diversas funci\u00f3ns fisiol\u00f3xicas como a apoptose, detenci\u00f3n do crecemento celular, diferenciaci\u00f3n, senescencia celular, migraci\u00f3n celular e adhesi\u00f3n celular. Tam\u00e9n se suxeriron outras funci\u00f3ns da ceramida e os seus metabolitos derivados en varios estados patol\u00f3xicos como o c\u00e1ncer, neurodexeneraci\u00f3n, diabetes, patox\u00e9nese microbiana, obesidade, e inflamaci\u00f3n.\nApoptose.\nUnha das funci\u00f3ns m\u00e1is estudadas da ceramida \u00e9 a s\u00faa actividade como mol\u00e9cula proapopt\u00f3tica. A apoptose, unha forma de morte celular programada, e esencial para o mantemento da homeostase celular normal e \u00e9 unha resposta fisiol\u00f3xica importante a moitas formas de estr\u00e9s celular. A acumulaci\u00f3n de ceramida prod\u00facese despois do tratamento das c\u00e9lulas con varios axentes apopt\u00f3ticos como a radiaci\u00f3n ionizante , luz ultravioleta , o factor TNF-alfa , e axentes de quimioterapia. Isto suxire que a ceramida xoga un papel nas respostas biol\u00f3xicas a todos estes axentes. Debido aos seus efectos indutores da apoptose en c\u00e9lulas cancerosas, a ceramida foi denominada \u201cl\u00edpido supresor de tumores\u201d. Varios estudos intentaron definir m\u00e1is a funci\u00f3n espec\u00edfica da ceramida no fen\u00f3meno da morte celular; por\u00e9n, debido \u00e1 natureza variable e conflitiva dos estudos sobre o papel da ceramida na apoptose, o mecanismo polo cal este l\u00edpido regula a apoptose segue sen aclararse..\nSubstancias que inducen a xeraci\u00f3n de ceramidas.\nEntre elas est\u00e1n as seguintes: anandamida, tetrahidrocannabinol e outros cannabinoides , factor de necrose tumoral alfa (TNF-alfa), ligando Fas, endotoxina, axentes de quimioterapia, 1,25-dihidroxi vitamina D, interfer\u00f3n gamma, calor, radiaci\u00f3n inonizante e inhibidores da ceramidase.\n\u00c9 interesante indicar que as substancias que poden causar a xeraci\u00f3n de ceramida adoitan ser sinais de estr\u00e9s que causan que as c\u00e9lulas se encami\u00f1en \u00e1 morte celular programada. A ceramida act\u00faa, pois, como un sinal intermediario que conecta os sinais externos co metabolismo interno da c\u00e9lula.\nMecanismo da sinalizaci\u00f3n por ceramida.\nActualmente non est\u00e1n claros os medios utilizados pola ceramida para actuar como unha mol\u00e9cula sinalizadora.\nUnha hip\u00f3tese \u00e9 que a ceramida xerada na membrana plasm\u00e1tica estabiliza pequenas plataformas lip\u00eddicas denominadas balsas lip\u00eddicas, permit\u00edndolles que sirvan como plataformas para a sinalizaci\u00f3n de mol\u00e9culas. Ademais, como estas balsas lip\u00eddicas poden cruzar toda a bicapa lip\u00eddica, poden servir de enlace entre os sinais procedentes de f\u00f3ra da c\u00e9lula e os sinais xerados no interior da c\u00e9lula.\nTam\u00e9n se observou que a ceramida forma grandes canais organizados que atravesan a membrana mitocondrial externa. Isto permite a sa\u00edda de prote\u00ednas desde o espazo intermembranoso da mitocondria ao citosol."}
{"id": "191997", "revid": "5749", "url": "https://gl.wikipedia.org/wiki?curid=191997", "title": "John Eales", "text": "John Eales, nado o 27 de xu\u00f1o de 1970 en Brisbane (Queensland, Australia), \u00e9 un ex xogador profesional de rugby, que xogou na posici\u00f3n de 2\u00aa li\u00f1a. Unha das caracter\u00edsticas mais salientables do seu xogo foi a capacidade de anotar puntos co pe, cualidade ins\u00f3lita nun dianteiro. Popularmente foi co\u00f1ecido co alcume \"Nobody\" (ningu\u00e9n), xa que \"Nobody is perfect\" (\"ningu\u00e9n\" \u00e9 perfecto). \nTraxectoria.\nAo longo da s\u00faa carreira xogou profesionalmente nos Queensland Reds, acadando a vitoria no torneo Super 6 de 1992, e no torneo Super 10 nos anos 1994 e 1995. No Super 12 anotou un total de 402 puntos \u00f3 longo de 6 tempadas. A nivel internacional, disputou 86 encontros coa Selecci\u00f3n de rugby de Australia entre 1991 e 2001. Capitaneou \u00f3s Wallabies en 55 encontros, anotando 173 puntos, e liderando a Australia na conquista dos Mundiais de 1991 e 1999. Tam\u00e9n conquistou 2 veces o torneo Tri Nations, en 2000 e 2001.\nTrala s\u00faa retirada en 2001, foi seleccionado para formar parte do Sal\u00f3n da Fama do Rugby Internacional (2005) e do Sal\u00f3n da Fama da IRB (2007). Actualmente \u00e9 un dos xurados que decide que xogador recibe o premio Xogador Internacional do Ano da IRB."}
{"id": "191999", "revid": "22795", "url": "https://gl.wikipedia.org/wiki?curid=191999", "title": "Escritura hier\u00e1tica", "text": ""}
{"id": "192000", "revid": "22795", "url": "https://gl.wikipedia.org/wiki?curid=192000", "title": "Hier\u00e1tica", "text": ""}
{"id": "192001", "revid": "5863", "url": "https://gl.wikipedia.org/wiki?curid=192001", "title": "Joseph Mary Plunkett", "text": ""}
{"id": "192002", "revid": "5863", "url": "https://gl.wikipedia.org/wiki?curid=192002", "title": "Conn Colbert", "text": ""}
{"id": "192003", "revid": "5863", "url": "https://gl.wikipedia.org/wiki?curid=192003", "title": "John Maxwell", "text": ""}
{"id": "192004", "revid": "16599", "url": "https://gl.wikipedia.org/wiki?curid=192004", "title": "Li\u00e9bana", "text": "Li\u00e9bana (tam\u00e9n chamada erroneamente \"La Li\u00e9bana\") \u00e9 unha comarca hist\u00f3rica de Cantabria (Espa\u00f1a), unha das mellor definidas da rexi\u00f3n. Ten unha extensi\u00f3n duns 570 quil\u00f3metros cadrados e local\u00edzase ao suroeste de Cantabria, lindando coas provincias de Asturias, Le\u00f3n e Palencia.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida, polo tanto a comarca non ten entidade real.\nSituaci\u00f3n xeogr\u00e1fica.\nA comarca est\u00e1 situada nos Picos de Europa, a s\u00faa orograf\u00eda a xeito de gran val fondo entre murall\u00f3ns de pedra calcaria fixo dela a mellor definida de Cantabria. De dif\u00edcil acceso, tr\u00e1tase dunha comarca rural cuxa capital sit\u00faase en Potes.\n\u00c9 unha comarca monta\u00f1osa pechada, constitu\u00edda por catro vales (Valdebar\u00f3, Cereceda, Piedrasluengas e Cillorigo) que confl\u00faen en Potes, centro da comarca. Os seus principais r\u00edos son o Deva, o Quiviesa e o Buy\u00f3n. No seu relevo escarpado destaca a roca calcaria do per\u00edodo Carbon\u00edfero, afectada por procesos k\u00e1rsticos. Lousas e areniscas aparecen nos fondos dos vales.\nA s\u00faa condici\u00f3n de gran val pechado, con grandes diferenzas altitudinales e de fortes pendentes proporciona unha gran variedade de condici\u00f3ns ambientais que ocasionan unha multitude de formaci\u00f3ns vexetais: aci\u00f1eiras, corticeiras, faias, carballos (\"Quercus robur, Quercus pyrenaica\"), prados de pasto e terras de cultivo. O seu relevo pechado fai que te\u00f1a un microclima diferente ao do resto da rexi\u00f3n, afectado por un clima atl\u00e1ntico.\nAs\u00ed, no fondo do val de Li\u00e9bana g\u00f3zase dun clima mediterr\u00e1neo, que se transforma progresivamente e a medida que ascendemos nun clima atl\u00e1ntico h\u00famido ata alcanzar caracter\u00edsticas subalpinas nos altos cumes dos Picos de Europa. As temperaturas medias anuais son de 28\u00a0\u00b0C para as m\u00e1ximas e 8\u00a0\u00b0C nas m\u00ednimas, cun nivel pluviom\u00e9trico menor ao doutras zonas de Cantabria (800\u00a0mm anuais fronte aos 1.000-1.200\u00a0mm de media da rexi\u00f3n).\nHistoria.\nA finais do s\u00e9culo XII e principios do s\u00e9culo XIII figuran como tenentes de Li\u00e9bana varios girones: Rodrigo Guti\u00e9rrez Gir\u00f3n, Gonzalo Rodr\u00edguez Gir\u00f3n e Rodr\u00edgo Gonz\u00e1lez Gir\u00f3n. Gonzalo ser\u00eda o se\u00f1or m\u00e1is poderoso da zona, xa que ostentaba tam\u00e9n as tenencias de Pern\u00eda, Pe\u00f1as Negras e Cervera.\nA finais do s\u00e9culo XIV, o Rei Xo\u00e1n I de Castela outorgou o se\u00f1or\u00edo de Li\u00e9bana ao seu primo Juan T\u00e9llez de Castela, Se\u00f1or de Aguilar de Campoo e fillo do Infante Tello de Castela.\nA mediados do s\u00e9culo XV, a posesi\u00f3n do se\u00f1or\u00edo de Li\u00e9bana deu orixe a unha das frecuentes guerras nobiliarias daquel tempo e, posteriormente, a un longo preito entre os Marqueses de Aguilar de Campoo, herdeiros de Juan T\u00e9llez de Castela e os sucesores do segundo matrimonio da s\u00faa esposa, Dona Leonor de la Vega, os Duques do Infantado da Casa de Mendoza. \nEn 1576 os tribunais ditaron sentenza a favor da casa do Infantado.\nActualidade.\nA poboaci\u00f3n total da comarca alcanza a cifra de 5.860 habitantes, segundo datos do INE do ano 2006. Segundo os datos do mesmo ano, os seus tres n\u00facleos m\u00e1is poboados, de maior a menor, son: Potes (1.499), Cillorigo de Li\u00e9bana (1.215) e Camale\u00f1o (1.088). E os seus tres n\u00facleos menos poboados, de menor a maior, son: Tresviso (76), Pesaguero (360) e Cabez\u00f3n de Li\u00e9bana (686).\nA econom\u00eda na comarca de Li\u00e9bana cambiou do sector primario ao auxe do turismo rural, froito da s\u00faa importancia paisax\u00edstica e do reclamo que provoca o Parque nacional dos Picos de Europa. Por\u00e9n, o desenvolvemento que supuxo o turismo afectou case exclusivamente \u00e1 localidade de Potes, cabeceira comarcal, en detrimento das demais poboaci\u00f3ns do val. As\u00ed, o crecemento poboacional dos \u00faltimos anos en Potes non se ve reflectido nos demais n\u00facleos de poboaci\u00f3n, que est\u00e1n afectados por unha evoluci\u00f3n demogr\u00e1fica negativa."}
{"id": "192005", "revid": "10599", "url": "https://gl.wikipedia.org/wiki?curid=192005", "title": "Comarca de Li\u00e9bana", "text": ""}
{"id": "192006", "revid": "98629", "url": "https://gl.wikipedia.org/wiki?curid=192006", "title": "Mario Monti", "text": "Mario Monti, nado en Varese o 19 de marzo de 1943, \u00e9 un economista e pol\u00edtico italiano, foi primeiro ministro dese pa\u00eds, cargo ao que renunciou o 21 de decembro de 2012.\nTraxectoria.\nFormaci\u00f3n e vida acad\u00e9mica.\nDespois de estudar o bacharelato en Mil\u00e1n, en 1965 licenciouse en econ\u00f3micas na Universidade Comercial Luigi Bocconi da mesma cidade. A finais da d\u00e9cada dos sesenta marchou estudar aos Estados Unidos, e en concreto \u00e1 Universidade Yale, onde aprendeu do Premio Nobel de Econom\u00eda James Tobin.. No ano 1969 volveu a Italia, onde se fixo cargo dunha praza de profesor de econom\u00eda na Universidade de Trento. Ao curso seguinte pasou \u00e1 Universidade de Tur\u00edn, onde impartiu docencia durante quince anos, ata que en 1985 conseguiu a praza de profesor de econom\u00eda pol\u00edtica na Universidade Bocconi de Mil\u00e1n. Nesta universidade, onde el fora estudante, converteuse ademais no director do Istituto di Economia Politica.\nNa d\u00e9cada dos oitenta e dos noventa, Monti desenvolveu un labor acad\u00e9mico asesorando os \u00f3rganos pol\u00edticos italianos e producindo diversos estudos acad\u00e9micos nos campos da inflaci\u00f3n, o sistema crediticio e financeiro ou a d\u00e9beda p\u00fablica, entre outros eidos. Ademais, conseguiu o cargo de reitor da Universidade Bocconi en 1989, que desempe\u00f1ou ata 1994, ano en que pasou a ser o presidente da mesma, posto de honra no que sucedeu o ex-presidente da rep\u00fablica italiana, Giovanni Spadolini, logo do seu falecemento, e que mantivo durante as d\u00faas d\u00e9cadas seguintes.\nA etapa europea.\nSe ben Monti non participara anteriormente na pol\u00edtica partidaria italiana, nese mesmo 1994 foi escollido polo goberno de Silvio Berlusconi para representar a Italia na Comisi\u00f3n Europea que dirix\u00eda o luxemburgu\u00e9s Jacques Santer, a canda a radical Emma Bonino. Nesa comisi\u00f3n Santer, Monti recibiu o comisariado de mercado interno, servizos financeiros, fiscalidade e uni\u00f3n alfandegueira. Cinco anos despois, en 1999, e xa cando o mandato da Comisi\u00f3n expiraba, o equipo Santer dimitiu en bloque logo do esc\u00e1ndalo vencellado a pr\u00e1cticas corruptas e erros administrativos por parte dalg\u00fans comisarios, e Monti f\u00edxoo tam\u00e9n.\nPor\u00e9n, Monti non deixou de traballar na Comisi\u00f3n. Cando se forma o equipo que dirix\u00eda o tam\u00e9n italiano Romano Prodi, o primeiro ministro socialdem\u00f3crata Massimo D'Alema volveuno escoller como representante italiano. Nesta etapa na Comisi\u00f3n Prodi ocupouse da carteira de Competencia, unha das carteiras chave en pol\u00edtica econ\u00f3mica. Neste per\u00edodo \u00e9 Monti lanzou o proceso contra Microsoft, por violar as leis anticompetencia coa distribuci\u00f3n gratu\u00edta do navegador Internet Explorer, e cando bloqueou o acordo de fusi\u00f3n entre as el\u00e9ctricas General Electric e Honeywell, por considerala contraria \u00e1s regras antitrust dado que lles \u00eda proporcionar a estas empresas unha posici\u00f3n demasiado dominante no mercado.\nEn 2004 a Comisi\u00f3n de Prodi toca \u00e1 s\u00faa fin, pero Berlusconi, que \u00e9 de novo primeiro ministro, decidiu non designalo como comisario europeo. O primeiro ministro italiano propuxo a Rocco Buttiglione, pero este foi rexeitado polos demais pa\u00edses polas s\u00faas opini\u00f3ns pol\u00e9micas sobre a homosexualidade e as mulleres, e finalmente a praza de Monti acabouna ocupando Franco Frattini.\nVolta \u00e1 actividade cient\u00edfica.\nAbandonada a pol\u00edtica europea, Monti regresou \u00e1 actividade acad\u00e9mica como economista. Monti \u00e9 partidario da liberalizaci\u00f3n dos mercados e do rigor no control das contas p\u00fablicas. Un dos resultados m\u00e1is importantes na s\u00faa actividade cient\u00edfica \u00e9 o modelo de Klein-Monti, que describe o comportamento dun banco en r\u00e9xime de monopolio, e que lle valeu entre outros m\u00e9ritos o premio Nobel de Econom\u00eda ao seu coautor Lawrence Klein. En 2004 participou da creaci\u00f3n e dirixiu o think tank Bruegel, unha plataforma de inspiraci\u00f3n europe\u00edsta con sede en Bruxelas e posteriormente foi o copresidente da Comisi\u00f3n Trilateral en representaci\u00f3n da econom\u00eda europea, un lobby fundado en 1973 por David Rockefeller En 2011 era membro do comit\u00e9 executivo da Trilateral, e membro tam\u00e9n do comit\u00e9 directivo do Grupo Bilderberg.\nEn 2005 converteuse en asesor internacional do grupo financeiro Goldman Sachs e membro do Research Advisory Council del Goldman Sachs Global\nMarket Institute. Tam\u00e9n \u00e9 asesor da Coca Cola Company.\nEn 2010 escribiu un libro branco sobre o futuro do mercado \u00fanico europeo baixo o encargo do presidente da Comisi\u00f3n Europea, Jos\u00e9 Manuel Dur\u00e3o Barroso, onde avogaba por medidas que intensificasen o sistema de mercado \u00fanico, mentres que en paralelo adoptaba posici\u00f3ns federalistas en Europa, tendentes \u00e1 reduci\u00f3n do poder dos estados membros e a unha maior descentralizaci\u00f3n.\nO regreso \u00e1 primeira li\u00f1a pol\u00edtica.\nO 9 de novembro de 2011, en plena crise pol\u00edtica e econ\u00f3mica en Italia, foi nomeado senador vitalicio polo presidente da Rep\u00fablica Giorgio Napolitano grazas aos seus m\u00e9ritos no eido cient\u00edfico e social. Este nomeamento permitiulle acceder \u00e1s c\u00e1maras, co que lle abr\u00eda as portas ao nomeamento como primeiro ministro no caso de que o titular do cargo, Silvio Berlusconi, se vise obrigado a dimitir para reconducir a presi\u00f3n da d\u00e9beda sobre Italia. O domingo 13 de novembro foi nomeado primeiro ministro, que recadou o apoio das c\u00e1maras.\nDous d\u00edas m\u00e1is tarde, Monti presentaba o seu gabinete de ministros, onde non figuraban pol\u00edticos e si empresariado e profesorado universitario sen experiencia previa na pol\u00edtica."}
{"id": "192007", "revid": "865", "url": "https://gl.wikipedia.org/wiki?curid=192007", "title": "Tokyo Police Club", "text": "Tokyo Police Club \u00e9 unha banda de indie rock canadense procedente de Newmarket, Ontario. Est\u00e1 composta polo vocalista e baixista David Monks, o teclista Graham Wright, o guitarrista Josh Hook e o bater\u00eda Greg Alsop. Formouse no ano 2005, e ata a data leva editados dous EPs e tres \u00e1lbums de estudio."}
{"id": "192008", "revid": "89787", "url": "https://gl.wikipedia.org/wiki?curid=192008", "title": "Papiro de Moscova", "text": "O papiro de Moscova \u00e9, xunto co de papiro de Rhind, o m\u00e1is importante documento matem\u00e1tico do antigo Exipto. \nComprouno Golenishchev o ano 1883, a trav\u00e9s de \"Abd-el Radard\", unha das persoas que descubriu o agocho de momias reais de Deir el-Bahari. Orixinalmente co\u00f1ec\u00edase como \"Papiro de Golenishchev\" pero, desde 1912, cando acabou no \"Museo de Belas Artes de Moscova\" (n\u00ba 4576), co\u00f1\u00e9cese como papiro de Moscova.\nCon cinco metros de lonxitude e tan s\u00f3 oito cent\u00edmetros de largo consta de vinte e cinco problemas matem\u00e1ticos, a\u00ednda que alg\u00fans est\u00e1n demasiado danados para poderen ser interpretados. O papiro foi escrito en escritura hier\u00e1tica en torno ao ano 1890\u00a0a.\u00a0C., durante a dinast\u00eda XII, por un escriba exipcio desco\u00f1ecido, que non era tan meticuloso como \"Ames\", o escriba do papiro de Rhind. Desco\u00f1\u00e9cese o obxectivo co que foi escrito.\nDos 25 problemas de que consta hai dous que destacan sobre o resto; son os relativos ao c\u00e1lculo do volume dunha pir\u00e1mide truncada (problema 14\u00ba), e a \u00e1rea dunha superficie parecida a un cesto (problema 10\u00ba). Este \u00faltimo \u00e9 un dos problemas m\u00e1is complicados de entender, pois non \u00e9 clara a forma, e se a figura buscada fose un cesto ou un hemisferio ent\u00f3n ser\u00eda o primeiro c\u00e1lculo de tal superficie co\u00f1ecido.\nNo problema 14\u00ba do papiro de Moscova p\u00eddese calcular o volume dun tronco de pir\u00e1mide de base cuadrangular. O escriba exipcio exp\u00f3n os pasos: eleva ao cadrado 2 e 4 (t\u00b2, b\u00b2), multiplica 2 por 4 (tb), suma os anteriores resultados (t\u00b2 + b\u00b2 + tb), e multiplica por un terzo de 6 (h/3); finaliza dicindo: \"ves, \u00e9 56, calcul\u00e1chelo correctamente\". En notaci\u00f3n alx\u00e9brica moderna ser\u00eda: V = h (t\u00b2 + b\u00b2 + tb) / 3"}
{"id": "192009", "revid": "22795", "url": "https://gl.wikipedia.org/wiki?curid=192009", "title": "Papiro de Golenishchev", "text": ""}
{"id": "192010", "revid": "16599", "url": "https://gl.wikipedia.org/wiki?curid=192010", "title": "Comarca de Saja-Nansa", "text": "A Comarca de Saja-Nansa \u00e9 unha comarca de Cantabria (Espa\u00f1a). Por esta comarca transcorren os r\u00edos Saja e Nansa. Est\u00e9ndese desde a comarca do Besaya ata o l\u00edmite con Asturias e desde A Mari\u00f1a ata as monta\u00f1as de Pe\u00f1a Sagra e a Cordilleira Cant\u00e1brica. Ten un car\u00e1cter eminentemente rural.\nA comarca est\u00e1 formada principalmente polo val do Saja e o val do Nansa. O primeiro div\u00eddese entre o val de Cabu\u00e9rniga e o val de Cabez\u00f3n.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real. Con todo, a \"Asociaci\u00f3n de Desarrollo Rural Saja-Nansa\" act\u00faa como organismo reitor e vertebrador da a maior parte da comarca, inclu\u00edndo a tres municipios m\u00e1is da Costa Occidental (San Vicente de la Barquera, Val de San Vicente e Vald\u00e1liga) e, por outra banda, deixando \u00e1 marxe a Reoc\u00edn.\nXeograf\u00eda.\nVal do Saja.\n \nO val do r\u00edo Saja, est\u00e1 formado por dous comarcas naturais.\nVal do Nansa.\n \nO val est\u00e1 situado entre os vales de Li\u00e9bana e Saja. Est\u00e1 limitada pola Serra do Escudo no norte e a Serra de Pe\u00f1a Labra polo sur.\nNo val do Nansa circula o Nansa que polo seu car\u00e1cter torrencial e erosivo, especialmente na s\u00faa cabeceira, forma ladeiras de pendentes acusadas. \nA comarca presenta unha gran calidade paisax\u00edstica, vindo polas s\u00faas caracter\u00edsticas topogr\u00e1ficas de altos cumes, amplos bosques aut\u00f3ctonos, sobre todo de carballo (\"Quercus robur\") e haxas, e escasa densidade de poboaci\u00f3n dedicada na s\u00faa maior\u00eda \u00e1 gander\u00eda (sector primario).\nOs municipios localizados no val do Nansa son os seguintes: Lamas\u00f3n, Herrer\u00edas, Rionansa, Tudanca, Polaciones e unha parte do municipio de Cabu\u00e9rniga correspondente \u00e1 localidade de Carmona.\nActualidade.\nA pesar de que a lei de comarcalizaci\u00f3n de Cantabria a\u00ednda non foi desenvolvida, existen unha serie de mecanismos de cooperaci\u00f3n entre os distintos concellos da zona como poden ser as variadas mancomunidades: \"Municipios del Nansa\", \"Ayuntamientos Reserva del Saja\", \"Valles de San Vicente\" e \"Valles del Saja y Corona\". A\u00ednda que, a mancomunidade que mellor representa esta posible comarca \u00e9 a \"Mancomunidade \"Saja-Nansa\"\" dentro da cal atopamos os seguintes municipios: Cabez\u00f3n de la Sal, Cabu\u00e9rniga, Herrer\u00edas, Lamas\u00f3n, Mazcuerras, Pe\u00f1arrubia, Polaciones, Rionansa, Ruente, San Vicente de la Barquera, Los Tojos, Tudanca, Ud\u00edas, Val de San Vicente e Vald\u00e1liga. \nDe entre eses municipios, San Vicente de la Barquera, Ud\u00edas, Val de San Vicente e Vald\u00e1liga, non pertencen propiamente dito \u00e1 comarca de Saja-Nansa, posto que est\u00e1n situados na comarca da Costa occidental.\nA poboaci\u00f3n total da comarca alcanza a cifra de 23.334 habitantes, segundo datos do INE do ano 2006. Segundo os datos do mesmo ano, os seus tres n\u00facleos m\u00e1is poboados, de maio a menor, son: Cabez\u00f3n de la Sal (8.032), Reoc\u00edn (7.702) e Mazcuerras (2.018). E os seus tres n\u00facleos menos poboados, de menor a maior, son: Tudanca (201), Polaciones (251) e Lamas\u00f3n (326)."}
{"id": "192011", "revid": "10599", "url": "https://gl.wikipedia.org/wiki?curid=192011", "title": "Saja-Nansa", "text": ""}
{"id": "192013", "revid": "16599", "url": "https://gl.wikipedia.org/wiki?curid=192013", "title": "Comarca dos Valles Pasiegos", "text": "A comarca dos Valles Pasiegos ou la Pasieguer\u00eda \u00e9 unha comarca hist\u00f3rica de Cantabria (Espa\u00f1a). Por esta comarca transcorren os r\u00edos Pas e Miera. Limita ao norte coa comarca de Santander, ao leste coa do As\u00f3n-Ag\u00fcera, ao oeste coa do Besaya, e ao sur est\u00e9ndese por Espinosa de los Monteros na provincia de Burgos.\nA comarca, tam\u00e9n co\u00f1ecida como Pas-Miera ou Pas-Pisue\u00f1a-Miera, engloba os cursos altos dos r\u00edos Pas e Miera, e est\u00e1 formada polos vales de Toranzo, Carriedo, Cay\u00f3n e Pas. Cun car\u00e1cter eminentemente rural, a s\u00faa poboaci\u00f3n bascula cara a Torrelavega, Santander ou Laredo en busca de servizos. Destaca do lugar o val pasiego polas s\u00faas hist\u00f3ricas caracter\u00edsticas intr\u00ednsecas.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.\nDemograf\u00eda.\nA poboaci\u00f3n total da comarca alcanza a cifra de 23.257 habitantes, segundo datos do INE do ano 2006. Segundo os datos do mesmo ano, os seus tres n\u00facleos m\u00e1is poboados, de maio a menor, son: Santa Mar\u00eda de Cay\u00f3n (7.377), Puente Viesgo (2.522) e Corvera de Toranzo (2.199). E os seus tres n\u00facleos menos poboados, de menor a maior, son: San Roque de Riomiera (461), Saro (510) e San Pedro del Romeral (561)."}
{"id": "192014", "revid": "10599", "url": "https://gl.wikipedia.org/wiki?curid=192014", "title": "Valles Pasiegos", "text": ""}
{"id": "192015", "revid": "56817", "url": "https://gl.wikipedia.org/wiki?curid=192015", "title": "Ross Robinson", "text": "Ross Robinson \u00e9 un produtor musical estadounidense, co\u00f1ecido por traballar con artistas como Korn, At the Drive-In, Glassjaw, Repeater, Slipknot e Limp Bizkit. Robinson tam\u00e9n traballou con Machine Head, Vanilla Ice, The Cure, Sepultura e moitos outros. \u00c9 reco\u00f1ecido como \"o padri\u00f1o do nu metal\", e ademais fixo contribuci\u00f3ns ao x\u00e9nero do post-hardcore con \u00e1lbums de At The Drive-In, Glassjaw e Repeater."}
{"id": "192016", "revid": "16599", "url": "https://gl.wikipedia.org/wiki?curid=192016", "title": "Costa oriental de Cantabria", "text": "A Costa oriental \u00e9 unha comarca de Cantabria (Espa\u00f1a). \u00c9 de tendencia urbana e tur\u00edstica, e abarca desde Colindres ata o l\u00edmite con Biscaia (Pa\u00eds Vasco), chegando polo sur ata as monta\u00f1as prelitorais.\nA pesar de que xa existe unha lei de comarcalizaci\u00f3n de Cantabria, esta a\u00ednda non foi desenvolvida polo tanto a comarca non ten entidade real.\nCaracter\u00edsticas.\nComprende os municipios de Colindres, Laredo, Liendo e Castro Urdiales, a s\u00faa capital. Nestes catro municipios a presi\u00f3n demogr\u00e1fica \u00e9 moi forte e \u00e9 unha das comarcas onde m\u00e1is turismo se concentra no ver\u00e1n debido ao gran n\u00famero de praias que cont\u00e9n. A\u00ednda que pola contra temos que sinalar o enorme crecemento urban\u00edstico nalg\u00fans casos sen respectar a lei de costas ou de protecci\u00f3n do medio ambiente. Sirva como exemplo, entre outros que non tiveron o mesmo fin, a urbanizaci\u00f3n que ha de demolerse en Argo\u00f1os por sentenza do tribunal superior de xustiza.\nTam\u00e9n \u00e9 unha comarca cun gran n\u00famero de poboaci\u00f3n procedente do Pa\u00eds Vasco e que est\u00e1 sen empadroar nesta zona de Cantabria, concretamente de Biscaia e m\u00e1is exactamente Bilbao e poboaci\u00f3ns contiguas ao mesmo. Xa que os prezos e especialmente os da vivenda, son m\u00e1is baratos que en Biscaia e en practicamente 30 minutos p\u00f3dese estar entrando en Bilbao sa\u00edndo desde o punto m\u00e1is afastado que \u00e9 Colindres, seguindo a Autov\u00eda do Cant\u00e1brico.\nTodos estes factores fan que a vida encareceuse nos \u00faltimos anos enormemente para a xente que ten traballos cos convenios laborais c\u00e1ntabros, o que unido \u00e1 reconversi\u00f3n industrial que se sufriu a finais dos 80 na zona, fai que as persoas nadas e criadas nesta comarca estean emigrando a outras comarcas de interior ou a outras rexi\u00f3ns.\nDemograf\u00eda.\nA poboaci\u00f3n total da comarca alcanza a cifra de 50.124 habitantes, segundo datos do INE do ano 2006. Segundo os datos do mesmo ano, os seus tres municipios m\u00e1is poboados, de maio a menor, son Castro Urdiales (28.542), Laredo (13.115) e Colindres (7.235); sendo o seu municipio menos poboado Liendo (1.099). D\u00e9bese apuntar, que a pesar de ser a terceira comarca de Cantabria, tras a \u00e1rea metropolitana de Santander e a conca do Besaya, non disp\u00f3n dun servizo m\u00ednimo como \u00e9 a conexi\u00f3n ferroviaria, tanto coa capital rexional, Santander, como con Biscaia."}
{"id": "192017", "revid": "10599", "url": "https://gl.wikipedia.org/wiki?curid=192017", "title": "Comarca da Costa Oriental", "text": ""}
{"id": "192018", "revid": "23204", "url": "https://gl.wikipedia.org/wiki?curid=192018", "title": "A patrulla X", "text": "A patrulla X (na versi\u00f3n orixinal en ) \u00e9 unha serie de animaci\u00f3n estadounidense que foi estreada o 31 de outubro de 1992 na canle Fox Network como parte da programaci\u00f3n de Fox Kids das ma\u00f1\u00e1s dos s\u00e1bados. \"X-Men\" \u00e9 a segunda adaptaci\u00f3n de Marvel Comics da s\u00faa banda dese\u00f1ada X-Men, posterior a \"\" que non foi ben acollido a pesar de ser emitido numerosas veces entre 1989 e 1992.\nEstreouse en galego a trav\u00e9s da TVG no espazo infantil e xuvenil \"Xabar\u00edn Club\"."}
{"id": "192019", "revid": "23204", "url": "https://gl.wikipedia.org/wiki?curid=192019", "title": "Papiros Kahun", "text": "Os papiros de Kahun (tam\u00e9n chamados papiros de Lahun) son unha colecci\u00f3n de antigos textos exipcios redactados en escritura hier\u00e1tica, encontrados o ano 1889 na vila obreira de Lahun (ou Kahum, como se co\u00f1ece habitualmente), Exipto, polo exipt\u00f3logo Flinders Petrie. Reproducen outros escritos m\u00e1is antigos e incl\u00faen, entre outras cosas, un tratado de matem\u00e1ticas e outro de obstetricia, que revelan co\u00f1ecementos m\u00e9dicos cuxa orixe pode remontarse at\u00e9 o 3000\u00a0a.\u00a0C.\nCons\u00e9rvanse no \"University College\" de Londres. Esta colecci\u00f3n de papiros \u00e9 unha das m\u00e1is grandes encontradas at\u00e9 hoxe. A maior\u00eda dos textos est\u00e1n datados en ca. 1825\u00a0a.\u00a0C., at\u00e9 o reinado de Amenemhat III. En xeral, a colecci\u00f3n abarca o Imperio Medio de Exipto.\nSobre a denominaci\u00f3n.\nA cidade de \"Hetep Senusret\", situada no que hoxe \u00e9 o poboado da rexi\u00f3n de Al Fayum chamado en \u00e1rabe \"al-L\u0101h\u016bn\", foi escavada en 1888-1889 por Flinders Petrie, quen transcribiu equivocamente o nome por \"Kahun\", denominaci\u00f3n que se transmitiu a unha parte consider\u00e1bel da bibliograf\u00eda.\nDescrici\u00f3n dos papiros.\nOs fragmentos foron restaurados e traducidos por F. L. Griffith, a\u00ednda que alg\u00fans foron impos\u00edbeis de descifrar polo seu mal estado de conservaci\u00f3n.\nOs textos abarcan unha gran variedade de temas:\nO contido matem\u00e1tico anal\u00edzase con todo detalle no libro de Sylvia Couchoud, \"Math\u00e9matiques \u00c9gyptiennes. Recherches sur les connaissances math\u00e9matiques de l\u2019\u00c9gypte pharaonique\", que analiza tam\u00e9n o contido matem\u00e1tico do papiro de Rhind, o papiro de Moscova e outros.\nComprenden:\nTam\u00e9n dan conta dunha serie de observaci\u00f3ns m\u00e9dicas e veterinarias e de remedios que se utilizaban no antigo Exipto para tratar problemas de xinecolox\u00eda e obstetricia, como o tratamento das enfermidades da vaxina e do \u00fatero, as\u00ed como m\u00e9todos para o diagn\u00f3stico do embarazo e a determinaci\u00f3n do sexo do feto, e se d\u00e1 unha receita para un preparado contraceptivo: un supositorio vaxinal feito con feces de crocodilo, mel e carbonato de sodio. \u00c9 o primeiro documento escrito acerca da influencia da m\u00fasica sobre o corpo humano.\nOs papiros testemu\u00f1an a presenza da veterinaria no antigo Exipto. Describen enfermidades do gando e o seu tratamento, as\u00ed como enfermidades de animais de compa\u00f1\u00eda, como cans e gatos. Ademais de ritos m\u00e1xicos, os tratamentos preventivos e curativos de doenzas dos animais inclu\u00edan ba\u00f1os fr\u00edos e quentes, fregas, cauterizaci\u00f3ns, sangr\u00edas, castraci\u00f3n, reduci\u00f3n de fracturas etc."}
{"id": "192020", "revid": "22795", "url": "https://gl.wikipedia.org/wiki?curid=192020", "title": "Papiros de Lahun", "text": ""}
{"id": "192021", "revid": "22795", "url": "https://gl.wikipedia.org/wiki?curid=192021", "title": "Papiro Kahun", "text": ""}
{"id": "192022", "revid": "22795", "url": "https://gl.wikipedia.org/wiki?curid=192022", "title": "Papiro Lahun", "text": ""}
{"id": "192023", "revid": "72012", "url": "https://gl.wikipedia.org/wiki?curid=192023", "title": "Pierre Nkurunziza", "text": "Pierre Nkurunziza, nado o 18 de decembro de 1963 en Bujumbura e finado o 8 de xu\u00f1o de 2020 en Karuzi, foi un pol\u00edtico de Burundi, presidente do seu pa\u00eds durante m\u00e1is dunha d\u00e9cada, l\u00edder do Consello Nacional das forzas democr\u00e1ticas de defensa da democracia (CNDD). O CNDD foi un grupo rebelde hutu de Burundi, que logo se converteu en partido pol\u00edtico.\nBiograf\u00eda.\nNkurunziza naceu en 1963 na antiga capital de Burundi, Bujumbura. Concorreu \u00e1 escola primaria na provincia de Ngozi e a secundaria en Kitenga antes de graduarse na Universidade de Burundi en 1990 con t\u00edtulos de Educaci\u00f3n e Deporte. O seu pai, Eustache Ngabisha, foi elixido en 1965 para o parlamento e foi logo gobernador de d\u00faas provincias antes de morrer asasinado en 1972 durante a violencia \u00e9tnica que custou a vida a outras 100000 persoas en Burundi. Nkurunziza era profesor adxunto na Universidade de Burundi, cando estalou a guerra civil en Burundi, logo do asasinato do primeiro presidente de etnia Hutu no pa\u00eds, Melchior Ndadaye, en 1993.\nUniuse ao CNDD-FDD en 1995 como soldado, logo de que o ex\u00e9rcito atacase o campus da Universidade, en 2004 tivo unha entrevista co IRIN onde lembra o sucedido naquel ent\u00f3n:\n\"En 1995, o ex\u00e9rcito Tutsi atacou o campus e matou a 200 estudantes. Tentaron matarme a min tam\u00e9n. Os atacantes dispararon sobre o meu coche pero eu sa\u00edn e fux\u00edn. Incendi\u00e1ronme o coche. Despois uninme ao CNDD-FDD como soldado. Esta guerra foinos imposta, non a comenzamos n\u00f3s.\"\nLogo seguiu un progreso dentro do CNDD-FDD at\u00e9 chegar ao cargo de Secretario Xeral en 1998. En 2001, foi elixido xefe (chairman).\nAdemais en 2003, foi designado Ministro de Bo Goberno no mandato transicional de Domitien Ndayizeye.\nChegada \u00e1 presidencia.\nLogo das vitorias electorais do CNDD-FDD nas elecci\u00f3ns de Burundi de xu\u00f1o de 2005, Nkurunziza foi designado como candidato a presidente. Foi elixido presidente sen oposici\u00f3n polo Parlamento de Burundi (actuando como colexio electoral) o 19 de agosto de 2005 e asumiu este cargo o mesmo 26 de agosto.\nAutodescrito como cristi\u00e1n \"renacido\", Pierre Nkurunziza casou en 1994 e foi pai de dous nenos. Tivo 6 irm\u00e1ns, dos que dous deles morreron na guerra civil de 1993 e outros tres como soldados do CNDD-FDD. S\u00f3 unha dos 7 irm\u00e1ns era muller, e a\u00ednda lle vive. De perfil ultraconservador en asuntos sociais, Nkurunziza combate a homosexualidade no seu pa\u00eds e mesmo foi distinguido por iso de parte dunha asociaci\u00f3n cat\u00f3lica italiana."}
{"id": "192024", "revid": "89787", "url": "https://gl.wikipedia.org/wiki?curid=192024", "title": "Glicol\u00edpido", "text": "Os glicol\u00edpidos son l\u00edpidos que levan unido un carbohidrato. Funcionan na c\u00e9lula como constitu\u00edntes das membranas celulares e como marcadores para o reco\u00f1ecemento celular.\nOs termos glicol\u00edpido e glicoesfingol\u00edpido non son sin\u00f3nimos. O termo glicol\u00edpido ten un significado m\u00e1is amplo e incl\u00fae varios subgrupos de substancias, un dos cales son os glicoesfingol\u00edpidos .\nOs glicol\u00edpidos son mol\u00e9culas anfip\u00e1ticas, xa que te\u00f1en unha parte polar (o gl\u00edcido) e unha parte apolar (o l\u00edpido). O gl\u00edcido dos glicol\u00edpidos da membrana prox\u00e9ctase al\u00e9n da bicapa lip\u00eddica no medio acuoso extracelular, onde act\u00faa como un sitio de reco\u00f1ecemento para substancias espec\u00edficas e para manter a estabilidade da membrana e unir unhas c\u00e9lulas a outras nos tecidos. A estrutura do carbohidrato dos glicol\u00edpidos est\u00e1 controlada por glicosiltransferases e por glicosilhidrolases, que modifican os azucres despois da s\u00faa adici\u00f3n \u00e1 mol\u00e9cula.\nAs esfingolipidoses, como a enfermidade de Gaucher e a enfermidade de Fabry, est\u00e1n asociadas con defectos metab\u00f3licos que causan a acumulaci\u00f3n de glicol\u00edpidos nos lisosomas da c\u00e9lula. Foi moi estudado o papel dos gangli\u00f3sidos na patox\u00e9nese da enfermidade de Alzheimer.\nPrincipais tipos de glicol\u00edpidos.\nSon moi variados. Os m\u00e1is importantes son os que conte\u00f1en esfingosina ou glicerol. Xeralmente non te\u00f1en fosfato, polo que a maior\u00eda non son fosfol\u00edpidos, pero tam\u00e9n hai grupos con fosfato. A IUPAC defin\u00edaos nas s\u00faas recomendaci\u00f3ns de 1997 como: \"compostos que conte\u00f1en un ou m\u00e1is residuos de monosac\u00e1ridos unidos por enlace glicos\u00eddico a un residuo hidrof\u00f3bico como un acilglicerol, un esfingoide, unha ceramida (N-acilesfingoide) ou un prenil fosfato\" . Os principais tipos son:"}
{"id": "192025", "revid": "5132", "url": "https://gl.wikipedia.org/wiki?curid=192025", "title": "Sinudyne Bolonia", "text": ""}
{"id": "192026", "revid": "23204", "url": "https://gl.wikipedia.org/wiki?curid=192026", "title": "Morris Chestnut", "text": "Morris L. Chestnut, nado o 1 de xaneiro de 1969 en Cerritos, no condado dos \u00c1nxeles, \u00e9 un actor estadounidense de cinema e televisi\u00f3n. \u00c9 co\u00f1ecido por interpretar o pai adolescente Ricky Baker no filme de 1991 \"Boyz n the Hood\", a Lance Sullivan no filme de 1999 \"The Best Man\", a Tracy Reynolds no 2002 en \"Like Mike\", e sobre todo polo papel de Ryan Nichols na serie de televisi\u00f3n \"V, os visitantes\" no 2009."}
{"id": "192027", "revid": "54334", "url": "https://gl.wikipedia.org/wiki?curid=192027", "title": "Barnabas Sibusiso Dlamini", "text": "Barnabas Sibusiso Dlamini, nado o 15 de maio de 1942 e finado en Manzini, Eswatini o 28 de setembro de 2018, foi un pol\u00edtico e o Primeiro ministro de Eswatini desde o 23 de outubro de 2008. Ocupou anteriomente o cargo do 26 de xullo de 1996 at\u00e9 o 29 de setembro de 2003."}
{"id": "192029", "revid": "23204", "url": "https://gl.wikipedia.org/wiki?curid=192029", "title": "Don Cheadle", "text": "Donald Frank \"Don\" Cheadle, Jr., nado o 29 de novembro de 1964 en Kansas City, Missouri, \u00e9 un actor e produtor de cine e televisi\u00f3n estadounidense. Ga\u00f1ou o Globo de Ouro \u00f3 mellor actor secundario - Serie, miniserie ou telefilme en 1999 e estivo nomeado en varias ocasi\u00f3ns \u00f3s Premios \u00d3scar, Emmy e BAFTA. \u00c9 co\u00f1ecido polas s\u00faas intervenci\u00f3ns en filmes como \"Volcano\" (1997), \"Traffic\" (2000), \"Ocean's Twelve\" (2004), \"Hotel Ruanda\" (2004), \"Crash\" (2004) e \"Iron Man 2\" (2010)."}
{"id": "192030", "revid": "47401", "url": "https://gl.wikipedia.org/wiki?curid=192030", "title": "Congruencia", "text": "En termos abstractos, congruencia (do lat\u00edn \"congruentia\", \"acordo\", \"proporci\u00f3n\", \"relaci\u00f3n\", \"conformidade\") significa coherencia. O termo pode referirse a:"}
{"id": "192031", "revid": "22795", "url": "https://gl.wikipedia.org/wiki?curid=192031", "title": "Sun Zi", "text": ""}
{"id": "192032", "revid": "1576", "url": "https://gl.wikipedia.org/wiki?curid=192032", "title": "Qin Jiushao", "text": "Q\u00edn Ji\u01d4sh\u00e0o (\u79e6\u4e5d\u52ad en chin\u00e9s simplificado, \u79e6\u4e5d\u97f6 en caracteres tradicionais, Ch'in Chiu-Shao en transcrici\u00f3n Wade-Giles) (contra 1202 \u2013 1261) foi un matem\u00e1tico chin\u00e9s, actualmente considerado como un dos m\u00e1is grandes matem\u00e1ticos do s\u00e9culo XIII. Ademais era experto en moitos outros campos e desempe\u00f1ou varios postos administrativos na burocracia de varias provincias chinesas.\nA reputaci\u00f3n de Qin Jiushao como matem\u00e1tico bas\u00e9ase no \u6570\u4e66\u4e5d\u7ae0 \"Sh\u00f9sh\u016b ji\u016dzh\u0101ng\" (\"Tratado Matem\u00e1tico en Nove Secci\u00f3ns\") editado en 1247. O tratado cubr\u00eda asuntos que abarcaban desde a an\u00e1lise indeterminada at\u00e9 asuntos militares e inspecci\u00f3ns. No tratado, Qin inclu\u00eda a unha versi\u00f3n do teorema chin\u00e9s do resto, que usaba algoritmos para solucionar problemas.\nQin explica por primeira vez como expertos chineses calculaban datos astron\u00f3micos segundo o ritmo do solsticio de inverno. Entre os seus logros est\u00e1 a introduci\u00f3n dunha t\u00e9cnica para solucionar ecuaci\u00f3ns, achar sumas de series aritm\u00e9ticas e solucionar sistemas lineais. Tam\u00e9n introduciu o uso do s\u00edmbolo cero nas matem\u00e1ticas chinesas."}
{"id": "192033", "revid": "10599", "url": "https://gl.wikipedia.org/wiki?curid=192033", "title": "Decreto de Nova Planta", "text": ""}
{"id": "192034", "revid": "3795", "url": "https://gl.wikipedia.org/wiki?curid=192034", "title": "Vanth (l\u00faa)", "text": "Vanth, oficialmente , \u00e9 o \u00fanico sat\u00e9lite natural que se lle co\u00f1ece \u00f3 plutino \u00e9 moi posiblemente planeta anano . Foi descuberto por Mike Brown e T.-A. Suer usando imaxes tomadas polo Telescopio Espacial Hubble o 13 de novembro do 2005. O seu descubrimento foi confirmado o 22 de febreiro do 2007 na circular 8812 da UAI.\n\u00d3rbita.\nA l\u00faa orbita Orcus \"nun c\u00edrculo case perfecto\", cunha per\u00edodo orbital de case 10 d\u00edas. Brown sospeita que coma no caso de Plut\u00f3n e Caronte, Orcus e Vanth est\u00e1n ancorados gravitacionalmente.\nPropiedades.\nVanth foi atopado a s\u00f3 0,25 arcsec respecto de Orcus, cunha diferenza na magnitude absoluta de 2,7\u00b11,0. As estimaci\u00f3ns feitas por Mike Brown no 2009 indican que a magnitude aparente de Vanth \u00e9 de 21,97 \u00b1 0.05, o cal significa que \u00e9 2,54 \u00b1 0,01 magnitudes menos brillante c\u00e1 Orcus. Isto suxire que ten un di\u00e1metro duns 280\u00a0km ou o que \u00e9 o mesmo, que ten un di\u00e1metro 3,2 veces m\u00e1is pequeno c\u00f3 seu primario, asumindo que te\u00f1an albedos semellantes. Pensase que a diferenza de cores entre Orcus (neutral) e Vanth (vermello), suxire que est\u00e1 \u00faltima poder\u00eda ter un albedo d\u00faas veces menor c\u00f3 de Orcus, polo tanto Vanth poder\u00eda ter m\u00e1is de 380\u00a0km de di\u00e1metro, cun Orcus que estar\u00eda nos 860\u00a0km de di\u00e1metro. A masa de Vanth tam\u00e9n depende do albedo que pos\u00faa, a cal pode variar entre o 3% \u00f3 7,5% da masa total do sistema.\nO sat\u00e9lite non semella ser coma outros sat\u00e9lites que te\u00f1en a s\u00faa orixe nun evento de colisi\u00f3n, xa que o seu espectro \u00e9 bastante diferente en relaci\u00f3n c\u00f3 do seu primario, o cal poder\u00eda indicar que foi un obxecto do cinto de Kuiper capturado.\nNome.\nUnha vez descuberta, Vanth recibiu a designaci\u00f3n provisional de . O 23 de marzo do ano 2009, Brown pediulles \u00f3s lectores da s\u00faa columna semanal que suxerisen posibles nomes para a l\u00faa, o mellor deles ser\u00edalle enviado \u00e1 Uni\u00f3n Astron\u00f3mica Internacional (UAI) o 5 de abril do mesmo ano. O nome de Vanth prov\u00e9n dunha deusa da mitolox\u00eda etrusca que guiaba as almas dos mortos \u00f3 inframundo e foi escollido entre unha manchea de suxesti\u00f3ns. Vanth foi a \u00fanica proposta puramente etrusca, foi a suxesti\u00f3n m\u00e1is popular e foi suxerida en primeira instancia por Sonya Taaffe. Est\u00e1 suxesti\u00f3n foi avaliada e aprobada pola UAI nunha circular emitida 30 de marzo do 2010.\nA etrusca Vanth \u00e9 frecuentemente asociada coa compa\u00f1\u00eda de Caronte, as\u00ed mesmo tam\u00e9n o sistema de Orcus (alcumado o \"anti-Plut\u00f3n\" por culpa da resonancia que pos\u00fae con Neptuno, o que fai Orcus sempre estea mirando cara oposta do Sol, respecto da que est\u00e1 mirando Plut\u00f3n) e Vanth \u00e9 comparado co sistema de . Brown citou tam\u00e9n a Taaffe cando dic\u00eda que Vanth \"acompa\u00f1aba as almas dos mortos dende o momento da s\u00faa morte ata a s\u00faa viaxe \u00f3 inframundo, do mesmo xeito que a s\u00faa cara sempre miraba cara Orcus\", unha referencia \u00e1 posible \u00f3rbita sincr\u00f3nica de Vanth respecto de Orcus."}
{"id": "192037", "revid": "10599", "url": "https://gl.wikipedia.org/wiki?curid=192037", "title": "Fluvi\u00e0", "text": ""}
{"id": "192040", "revid": "865", "url": "https://gl.wikipedia.org/wiki?curid=192040", "title": "Atreyu", "text": "Atreyu \u00e9 unha banda estadounidense de metalcore procedente de Yorba Linda (California) e formada en 1998. O grupo est\u00e1 composto polo vocalista Alex Varkatzas, os guitarristas Dan Jacobs e Travis Miguel, o baixista Marc McKnight e o bater\u00eda/vocalista Brandon Saller. Orixinalmente chamouse \"Retribution\", pero posteriormente cambiaron o seu nome a \"Atreyu\" (por unha personaxe do libro/pel\u00edcula de fantas\u00eda \"The Neverending Story\"), cando atoparon a outra banda de Hemet, California que tam\u00e9n usaba o seu nome orixinal. Dende a s\u00faa formaci\u00f3n Atreyu editou cinco \u00e1lbums de estudio. No ano 2008 participaron na xira Projekt Revolution con Linkin Park e foi cabeza de cartel da Revolution Stage ao lado de 10 Years, Hawthorne Heights e Armor for Sleep."}
{"id": "192041", "revid": "5608907", "url": "https://gl.wikipedia.org/wiki?curid=192041", "title": "Rob Zombie", "text": "Robert Bartleh Cummings, nado en Haverhill (Massachusetts) o 12 de xaneiro de 1965, \u00e9 un m\u00fasico, director de cine, guionista e produtor cinematogr\u00e1fico estadounidense, m\u00e1is co\u00f1ecido como Rob Zombie.\nTraxectoria.\nFundou a banda de heavy metal White Zombie e foi nomeado tres veces como artista en solitario ao premio \u00e1 mellor actuaci\u00f3n de metal.\nZombie tam\u00e9n ten unha carreira como director de cine, creando as pel\u00edculas \"House of 1000 Corpses\", \"The Devil's Rejects\", o \"remake\" do 2007 de \"Halloween\", \"The Haunted World of El Superbeasto\" e \"The Lords of Salem\" (2012)."}
{"id": "192042", "revid": "88215", "url": "https://gl.wikipedia.org/wiki?curid=192042", "title": "David Testo", "text": "David Testo, nado o 7 de agosto de 1981 en Winston-Salem (Carolina do Norte), \u00e9 un futbolista estadounidense que xogou profesionalmente no Canad\u00e1.\nTraxectoria.\nComezou a xogar ao f\u00fatbol no instituto e en 1998 foi nomeado mellor xogador do estado de Carolina do Norte entre os rapaces do seu tempo. Marchou estudar \u00e1 Universidade de Carolina do Sur, onde xogou co equipo universitario, e logo mudouse \u00e1 Universidade de Carolina do Norte - Chapel Hill, onde destacou como centrocampista e axudou o equipo local, o Tar Heels, a ga\u00f1ar o campionato rexional da zona norte da costa atl\u00e1ntica.\nEn 2003 non foi seleccionado nos drafts para que os equipos profesionais escollesen xogadores universitarios, e acabou fichando polos Richmond Kickers, o principal equipo do estado de Virxinia, co que disputou partidos no que daquela era a primeira divisi\u00f3n do f\u00fatbol norteamericano, e onde se agrupaban equipos dos Estados Unidos e do Canad\u00e1. A pesar da excelente temporada de Testo, o Richmond descendeu e Testo fichou polo Columbus Crew, o principal equipo de Ohio, co que se mantivo en primeira divisi\u00f3n. A actuaci\u00f3n de Testo \u00e9 discreta, en parte por culpa de diversas lesi\u00f3ns, e ao remate de d\u00faas temporadas o Crew prescinde del.\nEn 2006 pois, Testo fichou por un equipo de Segunda divisi\u00f3n, o Vancouver Whitecaps, e xa que logo xogou por primeira vez para un conxunto canadense. O Whitecaps conseguiu ese ano o t\u00edtulo ligueiro nos play-offs, e Testo fichou \u00e1 seguinte tempada polo Montreal Impact, ao igual ca outros xogadores que vi\u00f1an do Whitecaps. Co Impact en segunda divisi\u00f3n conseguiu importantes triunfos, entre eles o t\u00edtulo de campi\u00f3n do Canad\u00e1, co que o equipo se clasifica para xogar por primeira vez a CONCACAF Champions League. A pesar de facer boas campa\u00f1as en 2008 e 2009, onde foi sinalado como o xogador m\u00e1is valioso do equipo, en 2011 foi despedido polo conxunto de Montreal.\nVida persoal.\nUns meses despois de quedar sen equipo, e nunha entrevista para a Radio Canada, Testo reco\u00f1eceu abertamente a s\u00faa homosexualidade, co que se converteu no primeiro futbolista estadounidense en facelo."}
{"id": "192045", "revid": "98629", "url": "https://gl.wikipedia.org/wiki?curid=192045", "title": "John Kay", "text": "Joachim Fritz Krauledat, nado en Tilsit o 12 de abril de 1944, \u00e9 un m\u00fasico de rock canadense de orixe alem\u00e1, m\u00e1is co\u00f1ecido como John Kay.\nTraxectoria.\nNaceu no marco da segunda guerra mundial na cidade de Tilsit, daquela pertencente a Prusia Oriental. Ante o avance das tropas sovi\u00e9ticas cara \u00e1 rexi\u00f3n a comezos de 1945 e co temor a que a poboaci\u00f3n alem\u00e1 sufrira represalias, a s\u00faa nai Elsbeth Krauledat, vi\u00fava de guerra, colleu o seu neno e fuxiu con milleiros de compatriotas, no que se co\u00f1ece como a Evacuaci\u00f3n de Prusia Oriental. Viven ata 1948 en Arnstadt na zona de ocupaci\u00f3n sovi\u00e9tica e logo en Hann\u00f3ver, na zona brit\u00e1nica.\nEn 1958 a familia emigrou a Toronto (Canad\u00e1), e despois, en 1963, a Buffalo nos Estados Unidos. En 1965 uniuse \u00e1 banda canadense de blues rock The Sparrows que tivo un \u00e9xito moderado e que se mudou para California no decurso do ano seguinte cambiando o seu nome en 1967 para Steppenwolf, con Kay como vocalista, chegando ao \u00e9xito con canci\u00f3ns como \"Born to Be Wild\". En 1994 publicou a s\u00faa autobiograf\u00eda \"Magic Carpet Ride: The Autobiography of John Kay and Steppenwolf\"."}
{"id": "192046", "revid": "1131", "url": "https://gl.wikipedia.org/wiki?curid=192046", "title": "Digimon", "text": ", abreviatura de , \u00e9 unha franqu\u00eda xaponesa que incl\u00fae xoguetes dixitais, anime, manga e videoxogos. Os digimons son os monstros e as diversas formas de vida do \"Digital World\", un universo paralelo que se orixinou a partir das diversas redes de telecomunicaci\u00f3ns da Terra.\nSeries de animaci\u00f3n.\nO 6 de marzo de 1999, a franqu\u00eda creou un anime como o primeiro dos filmes de \"Digimon\", estreado nos teatros do Xap\u00f3n. Orixinalmente, o filme \"Digimon Adventure\" \u00eda ser unha curtametraxe, pero despois de que o gui\u00f3n estivese rematado, solicitouse que \"Digimon\" se convertese nunha serie de televisi\u00f3n. O 7 de marzo de 1999, comezaron a emitir a contraparte televisiva titulada \"Digimon Adventure\".\nSegu\u00edronlle cinco tempadas m\u00e1is, e cada unha cos seus propios filmes, e a serie foi posta \u00e1 venda nos mercados occidentais no outono do mesmo ano. As series deron lugar a xogos de cartas, o \"Hyper Colosseum\" no Xap\u00f3n e o \"Digi-Battle\" en Am\u00e9rica, e a numerosos videoxogos. A serie animada \u00e9 sen d\u00fabida o segmento m\u00e1is co\u00f1ecido do Universo Digimon e a responsable da maior parte da s\u00faa popularidade.\n\"Digimon\" foi producido por Toei Animation e Bandai of Japan. As series foron emitidas no Xap\u00f3n pola canle Fuji Television. As catro primeiras series foron chamadas \"Digimon: Digital Monsters\" nos mercados internacionais, mentres que \"Savers\" foi chamada \"Digimon Data Squad\"."}
{"id": "192048", "revid": "1131", "url": "https://gl.wikipedia.org/wiki?curid=192048", "title": "Potes", "text": "Potes \u00e9 un concello espa\u00f1ol da comunidade aut\u00f3noma de Cantabria. Est\u00e1 situado no centro da comarca de Li\u00e9bana da cal \u00e9 a capital. Este concello limita ao norte con Cillorigo de Li\u00e9bana, ao oeste con Camale\u00f1o, ao sur con Vega de Li\u00e9bana e ao leste con Cabez\u00f3n de Li\u00e9bana.\nA vila de Potes est\u00e1 situada na confluencia de catro vales ademais de desembocar nela o r\u00edo Quiviesa no r\u00edo Deva nacido este \u00faltimo en altitudes dos Picos de Europa. Como o resto da comarca lebaniega, Potes goza dun microclima de tipo mediterr\u00e1neo que permite o cultivo da vide, da nogueira, do chopo; e co primeiro deles elab\u00f3rase o co\u00f1ecido augardente da zona. Domina a localidade a monta\u00f1a Arabedes (694 msnm), \u00e1 que se pode ascender desde a vila.\nHistoria.\nPotes at\u00f3pase situado nun lugar estrat\u00e9xico: no punto onde confl\u00faen os dous r\u00edos de Li\u00e9bana: o Deva e o seu afluente o Quiviesa. Non quedan neste municipio vestixios da Antig\u00fcidade, a\u00ednda que os historiadores sup\u00f3n que debeu estar poboado na prehistoria, por haber restos noutros lugares de Li\u00e9bana; que os concanos puideron ser os habitantes en \u00e9poca prerromana; que os romanos deberon tender por esta localidade a calzada do \u00abBurejo\u00bb, que part\u00eda desde Pisoraca e cruzaba o Porto de Piedrasluengas. \nEste lugar foi obxecto de repoboaci\u00f3n en \u00e9poca de Afonso I de Asturias. A primeira menci\u00f3n \u00e9 do ano 847, como \"Pautes\". En 947 c\u00edtase \u00e1 igrexa de San Vicente, que depend\u00eda do Mosteiro de Santo Toribio. Un conde gobernaba este territorio, recibindo privilexios reais en 1299 e 1305. No Becerro de Behetr\u00edas (1351) Potes aparece como propiedade de Tello de Castela, fillo de Afonso XI. Durante a Baixa Idade Media, como todo o val de Li\u00e9bana, a localidade viuse implicada na confrontaci\u00f3n entre os li\u00f1axes de Manrique-Casta\u00f1eda e Mendoza. Xo\u00e1n II, en torno ao ano 1444, resolveu a cuesti\u00f3n a favor do Marqu\u00e9s de Santillana. Os Mendoza fixeron de Potes a capital de Li\u00e9bana, e erixiron na vila unha gran torre, chamada Torre do Infantado (s\u00e9culo XV). Desta mesma \u00e9poca son construci\u00f3ns destacadas como a pr\u00f3xima Torre de Orej\u00f3n de la Lama e o ponte de San Cayetano. De 1468 son as primeiras ordenanzas de Potes.\nNa Idade Moderna, Potes seguiu sendo un lugar de se\u00f1or\u00edo. O Duque do Infantado nomeaba ao seu alcalde. Moitos alde\u00e1ns emigraron a Am\u00e9rica, e as riquezas do novo continente permitiron a construci\u00f3n de notables edificios na vila. Deputados da provincia de Li\u00e9bana formaron parte das Xuntas de Puente San Miguel que deron lugar \u00e1 provincia de Cantabria. En 1822, Potes tivo concello propio, sendo cabeza dun partido xudicial que abarcaba Potes, Castro y Cillorigo, Cabez\u00f3n de Li\u00e9bana, Camale\u00f1o, Espinama, Pesaguero, Tresviso e Vega de Li\u00e9bana. Tres d\u00e9cadas despois, pasou a formar parte do partido xudicial de San Vicente de la Barquera.\nDurante a guerra civil, Potes viuse afectada por un incendio provocado polo bando republicano que destru\u00edu o seu centro hist\u00f3rico, reconstru\u00eddo despois cos criterios de restauraci\u00f3n do autoritarismo. A pesar diso, o seu casco antigo \u00e9 Ben de Interese Cultural, con categor\u00eda de Conxunto Hist\u00f3rico, desde o ano 1983.\nDemograf\u00eda.\nFonte: INE\nEconom\u00eda.\nO sector principal \u00e9 o de servizos debido maioritariamente ao turismo que acode \u00e1 comarca xa sexa pola natureza, cuxo m\u00e1ximo expo\u00f1ente \u00e9 o Parque nacional dos Picos de Europa, as\u00ed como a gastronom\u00eda, con pratos como o cocido lebaniego ou os \"quesucos\" de Li\u00e9bana.\nPatrimonio.\nTres son os bens de interese cultural do municipio: \nAdministraci\u00f3n.\nFrancisco Javier G\u00f3mez Ruiz (PP) \u00e9 o actual alcalde do municipio. As seguintes t\u00e1boas mostran os resultados das elecci\u00f3ns municipais celebradas en 2003 e 2007.\nFestas.\nEntre as diversas festas da localidade destacan A Cruz ou a Festa do Bagazo, ambas as declaradas de Interese Tur\u00edstico Rexional. A festa da Exaltaci\u00f3n da Cruz cel\u00e9brase o 14 de setembro. No monte Viorna e ao redor do mosteiro de Santo Toribio de Li\u00e9bana ven\u00e9rase o Lignum Crucis."}
{"id": "192049", "revid": "5863", "url": "https://gl.wikipedia.org/wiki?curid=192049", "title": "Ramales de la Victoria", "text": "Ramales de la Victoria \u00e9 un concello espa\u00f1ol da comunidade aut\u00f3noma de Cantabria. Limita ao norte con Rasines, ao oeste con Ruesga, ao sur con Soba e ao leste coa provincia de Biscaia. \u00c9 a capital da comarca do As\u00f3n-Ag\u00fcera, que antigamente era unha v\u00eda de comunicaci\u00f3n moi importante xa que comunica o porto de Laredo coa meseta.\nNeste concello naceu o xurista Eduardo Garc\u00eda de Enterr\u00eda.\nDemograf\u00eda.\nFonte: INE"}
{"id": "192050", "revid": "10599", "url": "https://gl.wikipedia.org/wiki?curid=192050", "title": "Comarca do As\u00f3n-Ag\u00fcera", "text": ""}
{"id": "192051", "revid": "5863", "url": "https://gl.wikipedia.org/wiki?curid=192051", "title": "Ribamont\u00e1n al Monte", "text": "Ribamont\u00e1n al Monte \u00e9 un concello espa\u00f1ol da comunidade aut\u00f3noma de Cantabria, capital da comarca de Trasmiera. Limita ao norte con Ribamont\u00e1n al Mar e Bareyo, ao oeste con Marina de Cudeyo, ao sur con Entrambasaguas e ao leste coa Hazas de Cesto, Meruelo e Sol\u00f3rzano.\nDemograf\u00eda.\nFonte: INE"}
{"id": "192052", "revid": "98629", "url": "https://gl.wikipedia.org/wiki?curid=192052", "title": "Digimon Adventure", "text": " \u00e9 unha serie de animaci\u00f3n xaponesa creada en 1999 por Toei Animation, baseada no filme do mesmo nome. \u00c9 a primeira serie de animaci\u00f3n da franqu\u00eda Digimon. A serie contin\u00faa cos mesmos personaxes en \"Digimon Adventure 02\".\nSinopse.\nO 1 de agosto de 1999, sete nenos do Xap\u00f3n son repentinamente trasladados a unha estra\u00f1a dimensi\u00f3n, chamada \"Digital World\", mentres estaban nun campamento de ver\u00e1n. Durante as s\u00faas aventuras, os nenos Tai, Matt, Sora, Izzy, Mimi, Joe, e T.K., descobren que se atopan nun lugar onde habitan criaturas dixitais chamadas \"Digimon\". Facendo amizade con sete digimon, os nenos aprenden que te\u00f1en a habilidade de axudar a evolucionar \u00f3s seus compa\u00f1eiros Digimon (digivolve) en formas m\u00e1is fortes e poderosas que poden combater \u00f3s inimigos durante un curto per\u00edodo de tempo.\nPersonaxes.\nOs oito nenos elixidos aparecen primeiro, seguidos dos seus compa\u00f1eiros Digimon."}
{"id": "192053", "revid": "89787", "url": "https://gl.wikipedia.org/wiki?curid=192053", "title": "Cuadrilla de Zuia", "text": "A Cuadrilla de Zuia (en \u00e9uscaro: \"Zuiako Koadrila\") e oficialmente Cuadrilla de Zuya/Zuiako Koadrila \u00e9 unha das sete comarcas ou cuadrillas do territorio hist\u00f3rico de \u00c1raba, no Pa\u00eds Vasco. Co\u00f1\u00e9cese tam\u00e9n a comarca como Estribaciones del Gorbea (\"Gorbeia Inguruak\"), xa que gran parte da mesma sit\u00faase no piemonte do monte Gorbeia. A capital comarcal \u00e9 Murgia, no municipio de Zuia. Conta cunha poboaci\u00f3n de 9.420 (2010).\nParte dos parques naturais de Gorbea e Urkiola est\u00e9ndense por esta comarca. Nesta comarca at\u00f3panse os 3 pantanos de \u00c1raba: Ullibarri-Gamboa, Urrunaga e Albina."}
{"id": "192055", "revid": "25871", "url": "https://gl.wikipedia.org/wiki?curid=192055", "title": "Cynan Garwyn", "text": "Cynan Garwyn foi un rei de Powys de finais do s\u00e9culo VI ou principios do VII. Pouco m\u00e1is se sabe del, e nada con certeza.\nTraxectoria.\nO seu nome aparece en poemas e manuscritos escritos douscentos anos despois da s\u00faa morte.\nCrese que era o fillo m\u00e1is vello de Brochwel Ysgithrog e pai de Selyf Sarffgadau, ou Selyf ap Cynan, que morreu na batalla de Chester (sobre 613 ou 615). Sen d\u00fabida reinou entre os dous. Tam\u00e9n esta escrito que morreu nesa batalla xunto co seu fillo, pero non hai proba ningunha diso, e se cadra estas historias naceron m\u00e1is do desexo por glorificar unha li\u00f1axe e por constru\u00edr unha lenda que por transmitir a verdade.\nSegundo alg\u00fans documentos ter\u00edase casado con Gwenwynwyn, unha princesa do \"Vello Norte\" (\"Yr Hen Ogledd\").\nDaquela non exist\u00eda a\u00ednda Mercia, nin o Dique de Offa, e Powys estend\u00edase ata o medio da illa, ata o territorio que vir\u00eda a ser as marcas galesas."}
{"id": "192056", "revid": "624", "url": "https://gl.wikipedia.org/wiki?curid=192056", "title": "Selyf Sarffgadau", "text": ""}
{"id": "192058", "revid": "1410", "url": "https://gl.wikipedia.org/wiki?curid=192058", "title": "Cuadrilla de A\u00f1ana", "text": "A Cuadrilla de A\u00f1ana (en \u00e9uscaro: \"A\u00f1anako Kuadrilla\") \u00e9 unha das sete comarcas ou cuadrillas do territorio hist\u00f3rico de \u00c1raba, no Pa\u00eds Vasco.\nSit\u00faase ao suroeste da provincia de \u00c1raba, cunha superficie de 718,3\u00a0km\u00b2 e unha poboaci\u00f3n de 8.726 habitantes (2010) e incl\u00fae os municipios de A\u00f1ana, Armi\u00f1\u00f3n, Berantevilla, Erribera Beitia, Erriberagoitia, Gaubea, Iru\u00f1a Oka, Kuartango, Lantar\u00f3n e Zambrana. A sede das instituci\u00f3ns comarcais at\u00f3pase na poboaci\u00f3n de Rivabellosa no municipio de Erribera Beitia, a\u00ednda que o municipio m\u00e1is poboado \u00e9 Iru\u00f1a de Oca con m\u00e1is do 30% da poboaci\u00f3n."}
{"id": "192059", "revid": "1131", "url": "https://gl.wikipedia.org/wiki?curid=192059", "title": "Pavill\u00f3n Polideportivo A Malata", "text": "O Pavill\u00f3n Polideportivo A Malata \u00e9 un recinto deportivo cuberto sito na Malata, Serantes, no concello de Ferrol, que se dedica \u00e1 pr\u00e1ctica do baloncesto e do f\u00fatbol sala. Nel xoga os seus encontros como local o O'Parrulo FS, e tam\u00e9n foi o fogar do desaparecido OAR Ferrol. A capacidade das bancadas \u00e9 de 4200 persoas, que se reparten en d\u00faas tribunas laterais, xa que o pavill\u00f3n non ten bancadas de fondo. \nCampionato mundial de baloncesto 1986.\nInaugurado en 1986, o pavill\u00f3n foi elixido ese mesmo ano para ser unha das 7 ses que acolleron o Mundial de baloncesto 1986. Na Malata xog\u00e1ronse t\u00f3dolos encontros do Grupo B durante a primeira fase, con selecci\u00f3ns como Cuba, Israel, Australia, Angola, Uruguai e a Uni\u00f3n Sovi\u00e9tica, que finalmente foi subcampioa do mundo.\nOutros eventos.\nNos seguintes anos o pavill\u00f3n acolleu ducias de encontros do OAR Ferrol na Liga ACB, e do O'Parrulo FS na Primeira Divisi\u00f3n da LNFS.\nNa primeira semana de decembro de 2008, na Malata disputouse o campionato de Espa\u00f1a de tenis. A final xogouse o 7 de decembro, e nela enfront\u00e1ronse Fernando Verdasco e Tommy Robredo, con vitoria do segundo."}
{"id": "192063", "revid": "23562", "url": "https://gl.wikipedia.org/wiki?curid=192063", "title": "Polideportivo da Malata", "text": ""}
{"id": "192064", "revid": "89787", "url": "https://gl.wikipedia.org/wiki?curid=192064", "title": "Cuadrilla de Agurain", "text": "A Cuadrilla de Agurain (en \u00e9uscaro: \"Aguraingo Eskualdea\") \u00e9 unha das sete comarcas ou cuadrillas do territorio hist\u00f3rico de \u00c1raba, no Pa\u00eds Vasco. Sit\u00faase no nord\u00e9s da provincia e ocupa a metade oriental dun amplo val co\u00f1ecido como a Llanada Alavesa.\nTr\u00e1tase dunha comarca de forte car\u00e1cter agrario (cereais, pataca, remolacha) constitu\u00edda por m\u00e1is de 60 aldeas de pequeno tama\u00f1o (cada unha delas da orde dunhas decenas de habitantes). Estas aldeas agr\u00fapanse formando os 8 municipios da comarca. As vilas de Araia e Dulantzi son algo maiores, xa que superan os mil habitantes e pos\u00faen algo de industria. A capital e principal poboaci\u00f3n \u00e9 a vila de Agurain; antigo centro comercial contorna ao que gravitaba a comarca, que tam\u00e9n conta con algo de industria. A comarca est\u00e1 crecendo na actualidade en poboaci\u00f3n, xa que os seus principais n\u00facleos de poboaci\u00f3n (especialmente Agurain e Dulantzi) est\u00e1n crecendo pola chegada de xente procedente da cidade de Vitoria. Conta cunha poboaci\u00f3n de 12.189 habitantes (2010)."}
{"id": "192065", "revid": "52566", "url": "https://gl.wikipedia.org/wiki?curid=192065", "title": "Faustin-Archange Touad\u00e9ra", "text": "Faustin-Archange Touad\u00e9ra (nado o 21 de abril de 1957) \u00e9 un matem\u00e1tico e profesor e pol\u00edtico centroafricano, que ocupa o cargo de Primeiro Ministro da Rep\u00fablica Centroafricana desde o 22 de xaneiro de 2008. Antes era o reitor da Universidade de Bangui."}
{"id": "192067", "revid": "23204", "url": "https://gl.wikipedia.org/wiki?curid=192067", "title": "Itala (automoci\u00f3n)", "text": "Itala Fabbrica Automobili foi un fabricante de autom\u00f3biles con sede en Tur\u00edn, Italia, de 1904-1934, fundada por Matteo Ceirano e cinco socios en 1903. \nCoches.\n \nNo primeiro ano foron presentados tres coches, un 18\u00a0hp, un 24\u00a0hp e un 50\u00a0hp. En 1905 comezaron a fabricaci\u00f3n de autom\u00f3biles deportivos de gran cilindrada, o modelo de 14\u00b48 litros e 5 cilindros ga\u00f1ou a Coppa Florio e un ano despois a Targa Florio. En 1907 un modelo de 7433 cc e 35/45\u00a0hp pilotado polo conde Scipione Borghese ga\u00f1ou a carreira Pequ\u00edn - Par\u00eds en tres semanas. Estes \u00e9xitos deportivos axudaron \u00e1s vendas de xeito espectacular, e a empresa seguiu crecendo. A compa\u00f1\u00eda experimentou cunha gama de motores novos, con innovaci\u00f3ns como a, v\u00e1lvula de camisa, ou a v\u00e1lvula rotativa. Durante a guerra Itala dedicouse \u00e1 produci\u00f3n de motores de avi\u00f3n, o que trouxo como consecuencia que a compa\u00f1\u00eda sufrise importantes perdas a nivel financeiro.\nDespois do armisticio reiniciouse a produci\u00f3n de autom\u00f3biles baseados nos modelos que comercializaba Itala antes da guerra, como o Tipo 50 25/35\u00a0hp e o Tipo 55, pero ambos os modelos non foron capaces de alcanzar o \u00e9xito financeiro esperado pola marca.\nA partir 1924, debido \u00e1s precarias condici\u00f3ns financeiras, a empresa pasa a estar baixo administraci\u00f3n xudicial que nomea a Giulio Cesar Cappa de Fiat como director xeral. Baixo o seu mando lanzouse un novo modelo, o Itala Tipo 61, con motor de aliaxe de 7 cilindros que foi relativamente ben recibido. A compa\u00f1\u00eda decidiu tam\u00e9n volver novamente \u00e1s competici\u00f3ns, fabricando o modelo Tipo 11 un coche moi avanzado con tracci\u00f3n dianteira, motor V-12 supercargado e suspensi\u00f3n independente, con todo o coche nunca chegou a correr. Dous tipo 61 tomaron parte na carreira das 24 Horas de Le Mans de 1928, ga\u00f1ando na clase de 2 litros.\nA compa\u00f1\u00eda foi comprada polo fabricante de cami\u00f3ns Officine Metallurgiche de Tortona en 1929 e se fixeron uns cantos coches m\u00e1is ata 1935. Os restos da compa\u00f1\u00eda foron vendidos a Fiat."}
{"id": "192068", "revid": "62997", "url": "https://gl.wikipedia.org/wiki?curid=192068", "title": "Asemblea de Madrid", "text": "A Asemblea de Madrid (en castel\u00e1n: \"Asamblea de Madrid\") \u00e9 o parlamento auton\u00f3mico da Comunidade de Madrid. Representa os habitantes da rexi\u00f3n exercendo a potestade lexislativa. Aproba os orzamentos do goberno rexional e controla e impulsa a acci\u00f3n pol\u00edtica e de Goberno. Os deputados que forman a Asemblea de Madrid son elixidos por un prazo de catro anos mediante sufraxio universal, libre, igual, directo e segredo. O edificio da Asemblea de Madrid, inaugurado en 1998, est\u00e1 situado na praza Asemblea de Madrid, 1, no distrito de Puente de Vallecas, en Madrid.\nComposici\u00f3n.\nA Asemblea de Madrid componse dos seguintes grupos parlamentarios:\nPresidentes.\nA actual presidenta da Asemblea de Madrid na X Lexislatura \u00e9 Paloma Adrados, do Partido Popular tralas elecci\u00f3ns de 2015."}
{"id": "192069", "revid": "6939", "url": "https://gl.wikipedia.org/wiki?curid=192069", "title": "Asamblea de Madrid", "text": ""}
{"id": "192070", "revid": "98629", "url": "https://gl.wikipedia.org/wiki?curid=192070", "title": "Farinelli", "text": "Carlo Broschi, co\u00f1ecido como Farinelli, nado en Apulia o 24 de xaneiro de 1705 e finado en Bolo\u00f1a o 16 de setembro de 1782, foi un cantante castrato italiano, un dos m\u00e1is famosos do s\u00e9culo XVIII. Sup\u00f3nselle unha extensi\u00f3n vocal desde A2 at\u00e9 Re6 (3,4 oitavas).\nBiograf\u00eda.\nNaceu no seo dunha familia da baixa nobreza. Foi castrado e, dada a s\u00faa orixe benestante, no seu caso a versi\u00f3n oficial (habitual nestes casos) da s\u00faa castraci\u00f3n debeu ser certa, como consecuencia dunha ca\u00edda dun cabalo. A\u00ednda que a castraci\u00f3n foi penalizada, as autoridades da \u00e9poca adoitaban facer a vista gorda e non procesaron estes delitos.\nO com\u00fan era que as s\u00faas familias os levaron \u00e1 operaci\u00f3n coa convicci\u00f3n de que os seus fillos poder\u00edan converterse en grandes cantantes. Moitos dos nenos proced\u00edan de familias pobres dos campos de N\u00e1poles, onde a esperanza de vida non chegaba aos 30 anos. Se o neno tivese un don para cantar, acadar\u00eda o reco\u00f1ecemento; Por outra banda, se as s\u00faas habilidades vocais non alcanzaban o l\u00edmite que esix\u00eda a enorme competencia, foi ordenado sacerdote, raz\u00f3n pola que acabou nos coros das igrexas.\nSeguindo a tradici\u00f3n dos que o precederon, Farinelli foi enviado a un conservatorio, un lugar reservado para a formaci\u00f3n dos castrati. Nestes lugares os nenos recibiron unha extensa formaci\u00f3n de voz, clases de composici\u00f3n e tam\u00e9n se lles deu a oportunidade de improvisar; de a\u00ed as reportaxes de que Farinelli deu toques persoais \u00e1s pezas xa compostas que lle deron para cantar, para deleite do seu p\u00fablico. Carlo Broschi escolleu o pseud\u00f3nimo Farinelli en agradecemento aos irm\u00e1ns Farina, patr\u00f3ns que pagaron os seus estudos e manutenci\u00f3n durante moitos anos.\nBaixo a instruci\u00f3n de Nicola Porpora, Farinelli adquiriu unha voz de marabillosa beleza. F\u00edxose famoso no sur de Italia como il ragazzo (\"o neno\"). A s\u00faa primeira actuaci\u00f3n nun lugar p\u00fablico foi en 1720, con Angelica e Medoro de Porpora. En 1722 fixo a s\u00faa aparici\u00f3n en Roma, con Eumene, do seu mestre, e espertou un grande entusiasmo cando superou a un popular trompetista alem\u00e1n, para quen Porpora compuxera un \"obrigado\" (partitura cunha notaci\u00f3n musical espec\u00edfica) para unha das canci\u00f3ns. do mozo, sostendo e levantando unha nota de prodixiosa lonxitude, pureza e poder, e nas variaci\u00f3ns e chirridos que lanzou ao aire. Nas \u00f3peras cantaba regularmente papeis de mulleres, como Adelaida, en Adelaida, de Porpora."}
{"id": "192071", "revid": "6939", "url": "https://gl.wikipedia.org/wiki?curid=192071", "title": "Carlo Broschi", "text": ""}
{"id": "192073", "revid": "23204", "url": "https://gl.wikipedia.org/wiki?curid=192073", "title": "Bandeira das Illas Virxes Brit\u00e1nicas", "text": "A bandeira das Illas Virxes Brit\u00e1nicas foi adoptada o 15 de novembro de 1960 consiste no dese\u00f1o da co\u00f1ecida como Blue Ensign, unha bandeira azul coa Union Jack no canto superior dereito, co escudo do territorio na parte esquerda.\nA bandeira mercante \u00e9 sobre fondo vermello e util\u00edzana os nav\u00edos rexistrados nas Illas Virxes Brit\u00e1nicas."}
{"id": "192076", "revid": "98629", "url": "https://gl.wikipedia.org/wiki?curid=192076", "title": "Ceirano GB &amp; C", "text": "Ceirano GB &amp; C foi unha empresa de autom\u00f3biles, fundada en outubro de 1898 por Giovanni Battista Ceirano, Emanuele dei Bricherasio, Attilio Calligaris, Pietro Fenoglio e C\u00e9sar Goria Gatti.\nA sede da compa\u00f1\u00eda estableceuse en Tur\u00edn, onde en 1899 comezouse a constru\u00edr un pequeno coche de dous asentos, o \"Welleyes\" dese\u00f1ado por Aristide Faccioli. O Welleyes foi un grande \u00e9xito comercial para Ceirano, pero os directivos v\u00edronse incapaces de facer fronte \u00e1 demanda do veh\u00edculo. A continuaci\u00f3n, en xullo de 1898 Ceirano decidiu vender as plantas e as patentes a Giovanni Agnelli.\nOs coches.\nWelleyes.\nO Welleyes presentouse o 30 de abril de 1899, foi dese\u00f1ado por Aristide Faccioli, un dos enxe\u00f1eiros de automoci\u00f3n con m\u00e1is talento nese momento. \nO coche estaba equipado cun motor bicil\u00edndrico horizontal de 663\u00a0cm\u00b3, con transmisi\u00f3n de correa de coiro e caixa de cambios de d\u00faas velocidades , capaz de alcanzar velocidades de 35\u201340\u00a0km/h de velocidade. O primeiro coche que fixo Fiat, o FIAT 3 \u00bd HP deriva directamente deste modelo.\nOutros modelos.\nOutros modelos de Ceirano: "}
{"id": "192077", "revid": "27155", "url": "https://gl.wikipedia.org/wiki?curid=192077", "title": "Glicoesfingol\u00edpido", "text": "Os glicoesfingol\u00edpidos son un subtipo de glicol\u00edpidos formados na maior parte dos casos por unha ceramida (esfingosina + \u00e1cido graxo) unida a un gl\u00edcido (monosac\u00e1rido ou oligosac\u00e1rido) . Son esfingol\u00edpidos, xa que conte\u00f1en o aminoalcohol esfingosina. A maior\u00eda non conte\u00f1en fosfato, polo que non son fosfol\u00edpidos, pero hai alg\u00fans grupos que si. Como se desprende da definici\u00f3n, glicol\u00edpido e glicoesfingol\u00edpido non son termos sin\u00f3nimos, xa que glicol\u00edpido ten un significado m\u00e1is amplo.\nOs glicoesfingol\u00edpidos son mol\u00e9culas anfip\u00e1ticas, xa que o gl\u00edcido que levan \u00e9 polar, entanto que a parte lip\u00eddica da mol\u00e9cula \u00e9 apolar. En soluci\u00f3n acuosa, os glicoesfingol\u00edpidos comp\u00f3rtanse de xeito similar aos fosfol\u00edpidos. Os glicoesfingol\u00edpidos forman parte da bicapa lip\u00eddica da membrana plasm\u00e1tica, e ori\u00e9ntanse coa parte glic\u00eddica da mol\u00e9cula proxectada cara ao exterior da membrana, polo que son un compo\u00f1ente importante do glicoc\u00e1lix, onde act\u00faan no reco\u00f1ecemento celular e como receptores antix\u00e9nicos e na sinalizaci\u00f3n celular . Son especialmente abundantes nas membranas celulares dos tecidos nerviosos, pero aparecen tam\u00e9n nas membranas doutros tecidos .\nEntre os principais gl\u00edcidos que forman parte dos glicol\u00edpidos encontramos a galactosa, manosa, frutosa, glicosa, N-acetilglicosamina, N-acetilgalactosamina e o \u00e1cido si\u00e1lico. Dependendo do glucoesfingol\u00edpido de que se trate, a cadea glic\u00eddica pode conter entre un e quince residuos de monosac\u00e1rido.\nTipos.\nA IUPAC nas s\u00faas recomendaci\u00f3ns de 1997 defin\u00eda os glicoesfingol\u00edpidos as\u00ed: \"l\u00edpidos que conte\u00f1en polo menos un residuo monosac\u00e1rido e un esfingoide ou unha ceramida\" . Poden ser \u00e1cidos (se o gl\u00edcido \u00e9 un \u00e1cido cargado a pH celular) ou neutros. A maior\u00eda non te\u00f1en fosfato, pero hai grupos que si."}
{"id": "192078", "revid": "98629", "url": "https://gl.wikipedia.org/wiki?curid=192078", "title": "Belsize Motors", "text": "Fundada en 1901, Belsize Motors radicada en Clayton, Manchester, Inglaterra. A compa\u00f1\u00eda foi fundada por Marshall &amp; Company.\nMarshall &amp; Co.\nMarshall e Compa\u00f1\u00eda de Clayton Lane, probablemente foi o primeiro fabricante de autom\u00f3biles de Manchester, constru\u00edu o seu primeiro coche en 1897. Os coches eran moi similares aos franceses Hurtu, as\u00ed mesmo unha r\u00e9plica de Benz e vend\u00e9ronse bautizados como Marshalls. \nEstablec\u00e9ron axencias en Londres e Dubl\u00edn, e o coche ga\u00f1ou unha medalla de ouro da eficiencia na exposici\u00f3n de 1899 en Londres. Un novo modelo m\u00e1is moderno de catro asentos apareceu en 1901 con motor de dous cilindros feito por Buchet e foi o primeiro en levar o nome de Belsize como \"Belsize Marshall\". En 1903 a compa\u00f1\u00eda cambiou o seu nome a Belsize Motors and Engineering. En 1906 cambiou de novo a Belsize Motors Ltd.\nBelsize Motors.\nAntes da primeira guerra mundial foron un actor importante na industria do motor do Reino Unido empregando 1200 persoas e facendo ata cincuenta veh\u00edculos \u00e1 semana. Unha desconcertante variedade de modelos que inclu\u00eda taxis, veh\u00edculos comerciais e cami\u00f3ns de bombeiros con motores de ata 14\u00b45 litros de capacidade.\nPost primeira guerra mundial.\nLogo da primeira guerra mundial seguiuse unha pol\u00edtica de modelo \u00fanico nun primeiro momento cos 15 CV de 2798 cc, pero a este un\u00eduselle en 1921 o Belsize-Bradshaw cun motor de 9\u00a0hp 1294 cc V-twin realizado por Dorman e dese\u00f1ado por Granville Bradshaw que era en parte refrixerado por aire e en parte por ba\u00f1o de aceite. Ga\u00f1ou unha reputaci\u00f3n de ser pouco fiable e abandonouse en 1924. Foi substitu\u00eddo por un modelo convencional de 1250 cc e 4 cilindros, o 10/20 ou RM, e un 1696 cc un de seis ou 14/30. Este \u00faltimo foi ao fin un coche moderno con v\u00e1lvulas en cabeza, freos \u00e1s catro rodas e unha caixa de cambios de catro velocidades, pero o seu prezo de 415 \u00a3 a 650 \u00a3 era caro, en comparaci\u00f3n coa competencia. Con todo, xa era demasiado tarde e a empresa cesou a s\u00faa actividade a finais de 1925.\nA compa\u00f1\u00eda tam\u00e9n tratou de constru\u00edr un 2496 cc, motor de oito cilindros en li\u00f1a, pero nunca conseguiu superar a fase de prototipo, a\u00ednda que estaba anunciado en 1050 \u00a3."}
{"id": "192080", "revid": "89787", "url": "https://gl.wikipedia.org/wiki?curid=192080", "title": "Fosfatidiletanolamina", "text": "A fosfatidiletanolamina (PE), tam\u00e9n chamada cefalina (non confundir co alcaloide cefaelina) \u00e9 un fosfol\u00edpido do grupo dos fosfoglic\u00e9ridos presente nas membranas celulares, un dos m\u00e1is abundantes nos tecidos humanos. Est\u00e1 composta por un glicerol esterificado nos hidroxilos 1 e 2 por dous \u00e1cidos graxos, e no hidroxilo 3 por un grupo fosfato que, \u00e1 s\u00faa vez, se esterifica co aminoalcohol etanolamina .\nA fosfatidiletanolamina presenta xeralmente \u00e1cido palm\u00edtico, \u00e1cido este\u00e1rico ou \u00e1cido oleico en posici\u00f3n 1 e un \u00e1cido graxo poliinsaturado de cadea longa, como o \u00e1cido araquid\u00f3nico, en posici\u00f3n 2. \u00c9, xunto coa fosfatidilcolina, un dos fosfol\u00edpidos m\u00e1is frecuentes na bicapa lip\u00eddica das membranas celulares.\nFunci\u00f3n.\n\u00c9 un constitu\u00ednte das membranas. A fosfatidiletanolamina \u00e9 un l\u00edpido anfip\u00e1tico, que se atopa en todas as c\u00e9lulas vivas, e no corpo humano \u00e9 especialmente abundante no tecido nervioso. E \u00e9 o principal fosfol\u00edpido das membranas bacterianas (nos animais o principal \u00e9 a fosfatidilcolina).\nA fosfatidiletanolamina orixina membranas m\u00e1is viscosas ca as orixinadas pola fosfatidilcolina. Por exemplo, se o l\u00edpido ten d\u00faas cadeas de \u00e1cido palm\u00edtico, a fosfatidiletanolamina fundir\u00e1 a 63\u00a0\u00b0C mentres que a fosfatidilcolina fundir\u00e1 a 41\u00a0\u00b0C . Temperaturas de fusi\u00f3n menores corresponden, en xeral, con membranas m\u00e1is flu\u00eddas.\nBios\u00edntese.\nA principal ruta metab\u00f3lica de s\u00edntese de fosfatidiletanolamina ten lugar no ret\u00edculo endoplasm\u00e1tico e implica diversos pasos biosint\u00e9ticos:\nOutra v\u00eda minoritaria nos humanos de formaci\u00f3n de fosfatidiletanolamina d\u00e1se nas mitocondrias dos hepatocitos. A fosfatidiletanolamina f\u00f3rmase aqu\u00ed por descarboxilaci\u00f3n da fosfatidilserina.\nA S-adenosilmetionina pode metilar o grupo amino da etanolamina dunha fosfatidiletanolamina, transform\u00e1ndoa en fosfatidilcolina."}
{"id": "192081", "revid": "23204", "url": "https://gl.wikipedia.org/wiki?curid=192081", "title": "Cineuropa", "text": "Cineuropa \u00e9 un festival de cinema celebrado cada novembro na cidade de Santiago de Compostela.\nCaracter\u00edsticas.\nA primeira edici\u00f3n tivo lugar en 1987, e celebrouse anualmente, ag\u00e1s en 1995. \u00c1 edici\u00f3n de 2011 present\u00e1ronse m\u00e1is dun cento de filmes en cinco salas distintas da cidade: o Teatro Principal, Sal\u00f3n Teatro, a Sede da Fundaci\u00f3n Nova Caixa Galicia-CSM, o Auditorio de Galicia e mais o CGAC. Desde ent\u00f3n foi crecendo, e na 35\u00aa edici\u00f3n durante 17 d\u00edas proxect\u00e1ronse 161 filmes (151 longametraxes e 10 curtas), creadas por cineastas de 43 nacionalidades. \nSecci\u00f3ns oficiais.\nAdemais das secci\u00f3n oficiais, conta con diferentes ciclos que var\u00edan cada ano, e con actividades paralelas como obradoiros para cativos de entre 8 e 18 anos, programas como \"Cinema en Curso\" (coordenado en Galiza en 2021 por Xacio Ba\u00f1o, Jaione Camborda, \u00c1ngel Santos e outros, con presenza en diversas autonom\u00edas de Espa\u00f1a, en Alema\u00f1a, Chile e M\u00e9xico), mesas de debate ou conferencias."}
{"id": "192082", "revid": "865", "url": "https://gl.wikipedia.org/wiki?curid=192082", "title": "Thursday", "text": "Thursday \u00e9 unha banda estadounidense de emo procedente de New Brunswick, New Jersey e formada no ano 1997. O grupo leva editados seis \u00e1lbums de estudio, o m\u00e1is recente, \"No Devoluci\u00f3n\", editado en abril do 2011 polo selo Epitaph Records. Todos os anos Thursday realiza unha actuaci\u00f3n en Ano Novo (ou nas datas pr\u00f3ximas), para os seus seareiros de Nova Jersey.\nO 22 de novembro do 2011 o grupo escribiu un comunicado na s\u00faa p\u00e1xina web e no seu Twitter anunciando a s\u00faa intenci\u00f3n de deixar de producir m\u00fasica xuntos."}
{"id": "192083", "revid": "865", "url": "https://gl.wikipedia.org/wiki?curid=192083", "title": "Bouncing Souls", "text": "Bouncing Souls \u00e9 unha banda estadounidense de punk rock procedente de New Brunswick, New Jersey, formada no ano 1987 por Greg Attonito. Nas s\u00faas orixes o grupo practicaba unha mestura de sons entre punk, metal e funk. O seu nome \u00e9 unha referencia aos zapatos Dr. Martens, que eran un elemento b\u00e1sico da est\u00e9tica punk."}
{"id": "192086", "revid": "27155", "url": "https://gl.wikipedia.org/wiki?curid=192086", "title": "Cefalina", "text": ""}
{"id": "192091", "revid": "23204", "url": "https://gl.wikipedia.org/wiki?curid=192091", "title": "Ashkali", "text": "Os ashkali son unha minor\u00eda \u00e9tnica de lingua albanesa e relixi\u00f3n isl\u00e1mica que habita tradicionalmente en Kosovo. A s\u00faa orixe poder\u00eda ser roman\u00ed a\u00ednda que segundo a s\u00faa propia tradici\u00f3n proceden de Persia, localiz\u00e1ndose principalmente nos concellos de Ferizaj, Fushe Kosove e Lipjan; durante a Guerra de Kosovo parte dos ashkali despraz\u00e1ronse como refuxiados cara a campos de refuxiados en Albania e Macedonia do Norte, regresando parcialmente nos anos seguintes."}
{"id": "192092", "revid": "92340", "url": "https://gl.wikipedia.org/wiki?curid=192092", "title": "Ram\u00f3n Areces", "text": "Ram\u00f3n Areces Rodr\u00edguez, nado en La Mata o 15 de setembro de 1904 e finado en Madrid o 30 de xullo de 1989, foi un empresario asturiano, impulsor dos grandes almac\u00e9ns El Corte Ingl\u00e9s. Hoxe unha fundaci\u00f3n, a Fundaci\u00f3n Ram\u00f3n Areces, leva o seu nome."}
{"id": "192094", "revid": "1987", "url": "https://gl.wikipedia.org/wiki?curid=192094", "title": "Kachina Chasmata", "text": "Kachina Chasmata (ou Kachina Chasma) \u00e9 o canon m\u00e1is longo da superficie da l\u00faa de Urano, Ariel. O seu nome procede do nome dun esp\u00edrito da mitolox\u00eda Hopi. A chasmata ten 622\u00a0km de longo por 50 de ancho, cun sistema de fallas normais que corre en direcci\u00f3n noroeste-sueste. As fallas forman bloques nos chanzos das fallas chamados graben. Estes canons cortan terreos con cr\u00e1teres, o cal indica que posiblemente estes canons se formasen nun estadio tard\u00edo da evoluci\u00f3n da l\u00faa, cando o interior de Ariel se expandiu e o xeo da superficie rachou coma resultado desta expansi\u00f3n. O chan de Kachina Chasma non \u00e9 visible nas imaxes obtidas pola sonda \"Voyager 2\" en xaneiro do ano 1986; as\u00ed pois, non se sabe se o chan da chasmata est\u00e1 cuberto por chairas suaves coma no caso doutras chasmata de Ariel.\nDurante o sobrevoo da \"Voyager 2\" no ano 1986 sobre o hemisferio norte de Ariel, este non estaba iluminado polo Sol xa que a sonda chegou durante o transcurso do solsticio do sur de Urano. Pero con todo e grazas \u00e1 iluminaci\u00f3n recibida da reflexi\u00f3n da luz sobre Urano, os cient\u00edficos puideron detectar alg\u00fans detalles do 'hemisferio escuro' po\u00f1endo en funcionamento novos m\u00e9todos de procesado de imaxes. Estas an\u00e1lises indican que a chasmata segue discorrendo a trav\u00e9s do hemisferio escuro, posiblemente incluso chegue a acada-lo outro lado do limbo. A distancia total de Kachina Chasmata poder\u00eda acada-los 1800\u20132200\u00a0km, e poder\u00eda ser comparable a \u00cdtaca Chasma de Tetis."}
{"id": "192096", "revid": "387", "url": "https://gl.wikipedia.org/wiki?curid=192096", "title": "Kachina Chasma", "text": ""}
{"id": "192097", "revid": "27155", "url": "https://gl.wikipedia.org/wiki?curid=192097", "title": "Fosfoetanolamina", "text": "A fosfoetanolamina ou fosforiletanolamina (2-aminoetil dihidroxenofosfato ) \u00e9 o \u00e9ster do \u00e1cido fosf\u00f3rico e a etanolamina . \u00c9 un compo\u00f1ente metab\u00f3lico utilizado polas c\u00e9lulas na s\u00edntese de fosfol\u00edpidos.\nFunci\u00f3ns.\nPresente na membrana plasm\u00e1tica de c\u00e9lulas animais. Participa na s\u00edntese de fosfatidiletanolamina no ret\u00edculo endoplasm\u00e1tico, e tam\u00e9n en varias rutas metab\u00f3licas do metabolismo mitocondrial, s\u00edntese de acetilcolina, e s\u00edntese hormonal \nPode ter funci\u00f3n antitumoral ou antiproliferativa, e estimular a apoptose. A fosfoetanolamina est\u00e1 intimamente relacionada cos mecanismos de regulaci\u00f3n do potencial de membrana mitocondrial .\nAspectos m\u00e9dicos.\nDiversos estudos indican que hai unha relaci\u00f3n entre a variaci\u00f3n da concentraci\u00f3n de fosfoetanolamina e a enfermidade de Alzheimer, isquemia, epilepsia, e c\u00e1ncer . Ten unha similitude estrutural co neurotransmisor GABA \nBios\u00edntese e s\u00edntese.\nA bios\u00edntese nas c\u00e9lulas humanas de fosfoetanolamina est\u00e1 catalizada polo encima etanolamina quinase, que transfire un grupo fosfato do ATP \u00e1 etanolamina, para formar fosfoetanolamina. Posteriormente, noutras d\u00faas reacci\u00f3ns encim\u00e1ticas m\u00e1is, f\u00f3rmase CDP-etanolamina, que cede a fosfoetanolamina a un diacilglic\u00e9rido, formando fosfatidiletanolamina.\nTam\u00e9n se orixina no metabolismo dos esfingol\u00edpidos. A esfingosina-1-fosfato \u00e9 degradada por unha liase a hexadecanal e fosfoetanolamina.\nOutras s\u00ednteses de fosfoetanolamina que non se realizan nas c\u00e9lulas e que te\u00f1en un interese acad\u00e9mico ou industrial son:\nA fosfoetanolamina pode obterse por reacci\u00f3n da oxazolidin-2-ona co \u00e1cido fosf\u00f3rico.\nOutra v\u00eda \u00e9 a apertura do anel de aziridina polo \u00e1cido fosf\u00f3rico. \nHistoria.\nEn 1936 E.L. Outhouse illou a fosfoetanolamina de tumores malignos bovinos, informando por primeira vez da existencia deste composto libre na natureza, e posteriormente outros investigadores encontraron a fosfoetanolamina nos intestinos de ratos e en tecidos cerebrais de bovinos.\nPosteriormente Cherbuliez e colaboradores sintetizaron, caracterizaron e analizaron o comportamento qu\u00edmico de moitos \u00e9steres fosf\u00f3ricos, publicando traballos sobre o tema. A s\u00edntese descrita por estes investigadores comprend\u00eda diversos pasos e subprodutos."}
{"id": "192098", "revid": "71683", "url": "https://gl.wikipedia.org/wiki?curid=192098", "title": "Teor\u00eda de xogos", "text": "A teor\u00eda de xogos \u00e9 unha \u00e1rea da matem\u00e1tica aplicada que utiliza modelos para estudar interacci\u00f3ns en estruturas formalizadas de incentivos (os chamados xogos) e levar a cabo procesos de decisi\u00f3n. Foi formulada por John von Neumann. Os seus investigadores estudan as estratexias \u00f3ptimas as\u00ed como o comportamento previsto e observado de individuos en xogos. Tipos de interacci\u00f3n aparentemente distintos poden, en realidade, presentar estrutura de incentivo similar e, por tanto, p\u00f3dese representar mil veces conxuntamente un mesmo xogo."}
{"id": "192100", "revid": "98629", "url": "https://gl.wikipedia.org/wiki?curid=192100", "title": "Digimon Adventure 02", "text": " \u00e9 unha serie de animaci\u00f3n xaponesa, secuela de \"Digimon Adventure\" e a trama ten lugar tres anos despois da serie orixinal.\nSinopse.\nOs personaxes principais de \"Digimon Adventure\" est\u00e1n agora no instituto, e o Digital World est\u00e1 supostamente en paz e a salvo. Pero, un novo mal aparece nese mundo na forma do Digimon Emperor (Digimon Kaiser). Este novo malvado \u00e9 diferente, pois \u00e9 humano \u00f3 igual que os nenos elixidos. O Digimon Emperor estivo escravizando \u00f3s Digimon, por medio dos Aneis Negros e as Agullas de Control, e ademais fixo que agora sexa impos\u00edbel a Digivoluci\u00f3n normal. Tres novos nenos son escollidos para salvar o Digital World e, xunto con T.K. e Kari, forman a nova xeraci\u00f3n de nenos elixidos."}
{"id": "192101", "revid": "5863", "url": "https://gl.wikipedia.org/wiki?curid=192101", "title": "Macarena G\u00f3mez", "text": "Macarena G\u00f3mez, nada en C\u00f3rdoba o 2 de febreiro de 1978, \u00e9 unha actriz andaluza de cinema e televisi\u00f3n co\u00f1ecida en Espa\u00f1a polo seu papel de Lola na serie \"La que se avecina\"."}
{"id": "192102", "revid": "98293", "url": "https://gl.wikipedia.org/wiki?curid=192102", "title": "Segunda divisi\u00f3n espa\u00f1ola 1961/62", "text": "A tempada 1961\u201362 da Segunda Divisi\u00f3n de Espa\u00f1a foi a 30\u00aa edici\u00f3n deste torneo. A categor\u00eda estivo composta por 32 equipos, repartidos segundo criterios xeogr\u00e1ficos en dous grupos de 16 equipos cada un. Deportivo, C\u00f3rdoba, Valladolid e M\u00e1laga ascenderon \u00e1 Primeira Divisi\u00f3n.\nClasificaci\u00f3n.\nGrupo 1.\n1 \"O San Sebasti\u00e1n foi descendido \u00e1 Terceira Divisi\u00f3n debido ao descenso da Real Sociedad a Segunda Divisi\u00f3n.\""}
{"id": "192103", "revid": "5863", "url": "https://gl.wikipedia.org/wiki?curid=192103", "title": "Georges Claude", "text": "Georges Claude, nado en Par\u00eds o 24 de setembro de 1870 e finado o 23 de maio de 1960, foi un qu\u00edmico, f\u00edsico e inventor franc\u00e9s.\nTraxectoria.\nAo redor de 1902 foi o primeiro en aplicar unha descarga el\u00e9ctrica nun tubo selado e con gas neon coa idea de crear unha l\u00e1mpada. Inspirado en parte pola invenci\u00f3n de Daniel McFarlan Moore, a l\u00e1mpada de Moore, Claude inventou a l\u00e1mpada de neon mediante a descarga el\u00e9ctrica dun gas inerte comprobando que o brillo era consider\u00e1bel.\nEn Cuba, en 1930, grazas \u00e1 idea de Ars\u00e8ne d'Arsonval (1851-1940), constru\u00edu o primeiro proxecto de utilizaci\u00f3n de enerx\u00eda maremot\u00e9rmica baseado no gradiente t\u00e9rmico oce\u00e1nico."}
{"id": "192104", "revid": "23204", "url": "https://gl.wikipedia.org/wiki?curid=192104", "title": "Reino de Powys", "text": "O reino de Powys emerxeu durante a Idade Media, despois da retirada romana de Britania. Baseada na tribo dos ordovicos no oeste e os cornovios no leste, as s\u00faas fronteiras orixinais estend\u00edanse desde os montes C\u00e1mbricos no oeste ata a moderna rexi\u00f3n de West Midlands no leste. Posu\u00eda as f\u00e9rtiles ribeiras dos vales do Severn e do Tern, rexi\u00f3n que aparece denominada na literatura galesa posterior como \"o para\u00edso de Powys\". O nome deriva do lat\u00edn \"pagus\", que significa \"campo\", a\u00ednda que tam\u00e9n ten connotaci\u00f3ns de \"pag\u00e1n\", pois tardou en se en cristianizar. Esta rexi\u00f3n formaba parte dunha provincia do Imperio romano, con capital en Viroconium Cornoviorum (a moderna Wroxeter), a cuarta maior cidade romana en Britania. Abarcaba, m\u00e1is ou menos, o territorio do actual condado de Powys.\nA Idade Media.\nDurante a Alta Idade Media, Powys foi gobernada pola dinast\u00eda dos Gwerthernion, descendentes de Vortigern e a princesa Severa, filla de Magno M\u00e1ximo. A arqueolox\u00eda demostrou que, infrecuentemente para a \u00e9poca, Viroconium Cornoviorum sobreviviu como n\u00facleo urbano ata ben entrado o s\u00e9culo VI, e ben puido ter sido a capital do reino. Nennio parece identificar o lugar como Caer Guricon. Nos s\u00e9culos seguintes, a fronteira leste de Powys foise poboando de anglos procedentes do reino de Mercia. Foi un proceso gradual, e o control de West Midlands por estes non se completou ata o s. VIII.\nAs comunidades galesas foron devastadas por unha gran praga procedente de Exipto en 549. As cidades e o campo acabaron despoboados por igual. Por\u00e9n, os anglos v\u00edronse menos afectados por esta praga porque apenas ti\u00f1an contactos comerciais co continente naquela \u00e9poca. Debido ao minguante poder humano e a\u00b4crecente usurpaci\u00f3n territorial por parte dos anglos, o rei Brochwel Ysgithrog cambiou a corte de Caer Guricon \u00e1 m\u00e1is defend\u00edbel Pengwern (Sherwsbury).\nEn 616, o ex\u00e9rcito de \u00c6thelfrith de Northumbria enfrontouse aos galeses de Powys. O rival do monarca de Northumbria, Edwin de Deira, viv\u00eda naquela \u00e9poca exiliado en Gwynedd. Crese que \u00c6thelfrith intentaba capturalo, pero o rei de Powys, Selyf Sarffgadau, denegoulle o paso polo seu reino. Vendo unha oportunidade de ampliar o seu reino entre o norte de Gales e Rheged, \u00c6thelfrith invadiu o norte de Powys, forzou unha batalla cerca de Chester e venceu a Selyf e os seus aliados. Beda c\u00f3ntanos que ao principio da batalla o pag\u00e1n \u00c6thelfrith matou 1200 monxes do mosteiro de Balor-Is-Coed (\"Balor do bosque baixo\") porque, como dixo, \"loitan contra n\u00f3s cos seus rezos\". Selyf morreu na batalla, sendo o primeiro rei de Powys en ser enterrado en Meifod, localidade refundada polo seu irm\u00e1n San Tysilio. No s\u00e9culo VII a Igrexa galesa a\u00ednda era independente de Roma, e Tysilio foi o seu bispo, con grande influencia en todos os acontecementos do pa\u00eds. A esta vila, que se converteu no mausoleo da dinast\u00eda, tam\u00e9n a chaman \"Eglwys Tysilio\" (\"Igrexa de Tysilio\").\nSe o rei Cynddylan de Pengwern procedese da familia real de Powys (cousa que parece dubidosa), ent\u00f3n tam\u00e9n haber\u00eda forzas de Powys na batalla de Maes Cogwy. A consecuencia desta batalla, Pengwern foi saqueada, a s\u00faa familia real asasinada e gran parte do territorio anexionado a Mercia e Powys. Estes sucesos rememor\u00e1ronse nos poemas galeses como a desolaci\u00f3n da princesa Heledd (\"Canu Heledd\") ao co\u00f1ecer a morte do seu irm\u00e1n (\"Marwnad Cynddylan\", a elex\u00eda a Cynddylan).\nPowys viviu certo rexurdimento con sucesivas campa\u00f1as vitoriosas fronte a Inglaterra en 655, 705-707 e 722. A corte foi trasladada ao castelo de Mathrafal (717), posibelmente polo rei Elisedd ap Gwylog. Os \u00e9xitos de Elisedd conduciron ao rei Ethebaldo de Mercia a constru\u00edr o Muro de Wat, que se cadra se fixo co propio acordo de Elisedd. Por\u00e9n, por esa fronteira norte, desde o val do Severn ata o esteiro do Dee, a cidade de Croesoswallt (Oswestry) acabou sendo para Powys. O rei Offa de Mercia continuou esta obra ao constru\u00edr a Muralla de Offa. Este novo l\u00edmite moveu Oswestry de novo ao lado ingl\u00e9s da fronteira, e Offa atacou a Powys en Hereford en 760, 778, 784 e 796. A fronteira permaneceu na Muralla de Offa ata o s. XII, cando os galeses recuperaron o territorio entre os r\u00edos Dee e Conwy, territorio co\u00f1ecido daquela como Perfeddwad.\nRhodri, Hywel e Gruffydd.\nPowys veuse unida a Gwynedd cando o rei Merfyn Frynch de Gwynedd casou coa princesa Nest, a irm\u00e1 do rei Cyngen de Powys, \u00faltimo representante da dinast\u00eda Gwertherion. Coa morte de Cyngen en 855, Rhodri o Grande converteuse en rei de Powys, tras ter herdado Gwynedd o ano anterior. Isto formou as bases para as continuas demandas de Gwynedd sobre Powys os seguintes 443 anos.\nRhodri o Grande gobernou completamente sobre todo o actual Gales ata a s\u00faa morte en 877. Os seus fillos crearon as s\u00faas propias dinast\u00edas: Merfyn herdou Powys, mentres que os seus irm\u00e1ns Anarawd ap Rhodri e Cadell crearon a dinast\u00eda Aberffraw, en Gwynedd e a dinast\u00eda Dinefwr, respectivamente.\nEn 942 Hywel ap Cadell de Deheubarth (neto de Rhodri a trav\u00e9s do seu fillo Cadell) herdou Gwynedd pola morte do seu curm\u00e1n Idwal Foel. Ao mesmo tempo tomou Powys, de Llywelyn ap Merfyn, e arranxou o matrimonio entre os fillos de ambos. Hywel fundou Deheubarth en 920 \u00e1 parte da herdanza materna e paterna, e mantivo relaci\u00f3ns moi pr\u00f3ximas con Aethelstan de Inglaterra, visitando frecuentemente a s\u00faa corte. Hywel estudou o sistema legal ingl\u00e9s e reformou as leis galesas. Peregrinou a Roma e, cando volveu en 928, trouxo consigo unha colecci\u00f3n de leis que foron bendicidas polo Papa. Influenciado polos ingleses, Hywel foi o primeiro en cu\u00f1ar moeda propia en Gales, con ceca en Chester. En 945 celebrou unha asemblea en Whitland para escriturar as leis, coa axuda do famoso cl\u00e9rigo Blefywryd. Por estes traballos d\u00e9ronlle o nome de Bo (Hywel Dda en gal\u00e9s), e o seu reino destacou como infrecuentemente pac\u00edfico. Trala s\u00faa morte Gwynedd regresou \u00e1 dinast\u00eda Aberffraw. Por\u00e9n, Powys e Deheubarth foron divididos entre os seus fillos.\nMaredudd ab Owain reconstru\u00edu o reino do seu av\u00f3 Hywel o Bo. Era rei de Deheubarth e Powys cando en 986 se fixo con Gwynedd. Combateu a usurpaci\u00f3n inglesa en Powys e as crecentes invasi\u00f3ns viquingas en Gwynedd. L\u00e9mbrano por ter pagado aos viquingos un penique por cada ref\u00e9n capturado, unha gran suma naquela \u00e9poca. Coa morte de Maredudd (999), Powys pasou ao seu neto Llywelyn ap Seisyll, fillo de Anghared, a filla m\u00e1is vella de Maredudd (co primeiro esposo desta, Seisyll ap Owian), mentres que Deheubarth foi repartido entre os seus fillos. Gwynedd temporalmente retornou \u00e1 dinast\u00eda dos Aberffraw. Na seguinte centuria perderon importancia as principais familias nobres, debido a que as incursi\u00f3ns viquingas e incesante estado de guerra permitiron aos usurpadores derrocar os Aberffraw e os Dinefwr, que non se recuperaron ata finalizar o s\u00e9culo.\nGruffyd, o fillo de Llywelyn, unir\u00eda todo Gales baixo o seu reinado, desprazando aos seus curm\u00e1ns en Deheubarth e aumentando os seus aliados pol\u00edticos en Inglaterra. Trala morte de Gruffydd, Deheubarth tivo varios gobernantes ata que a dinast\u00eda Dinefwr retornou ao poder en 1063, na persoa de Maredudd ab Owain ab Edwin.\nCasa de Mathrafal.\nCo segundo esposo da princesa Anghared (a filla de Maredudd ap Owain de Deheubarth e Powys), Cynfyn ap Gwerstan, fundouse a dinast\u00eda dos Mathrafal. A dinast\u00eda toma o seu nome do hist\u00f3rico castelo de Mathrafal. Bleddyn ap Cynfyn, fillo de Anghared, herdou Powys \u00e1 morte do seu medio irm\u00e1n Gruffydd ap Llywelyn (1063), produto do primeiro matrimonio da s\u00faa nai. Bleddyn (lobo en gal\u00e9s) asegurouse Gwynedd ese mesmo ano tras unha batalla que o enfrontou a un pretendente dos Aberffraw, Cynan ap Iago. Ao ano seguinte Eduardo o Confesor, rei de Inglaterra, apoiou a Bleddyn no trono. Bleddyn \u00e9 lembrado por reformar as leis de Hywel Dda.\nBleddyn e o seu irm\u00e1n Rhiwallon loitaron xunto aos anglosax\u00f3ns contra os conquistadores normandos. En 1067 ali\u00e1ronse co rei Eadric o Salvaxe de Mercia para repeler o ataque normando a Hereford. E en 1068 cos condes Edwin de Mercia e Morcar de Northumbr\u00eda noutro ataque normando. En 1070, Bleddyn derrotou aos seus medio sobri\u00f1os, os fillos de Gruffydd ap Llywelyn, na batalla de Mechain no seu intento por tomar Gwynedd. Bleddyn morreu en 1075, no transcurso dunha campa\u00f1a en Deheubarth contra Rhys ab Owain. Coa morte de Bleddyn, Gwynedd pasou ao seu curm\u00e1n Trehaearn ap Caradog, que morreu en 1081 na batalla de Mynydd Carn, tralo que o reino recaeu de novo na dinast\u00eda dos Aberffraw, con Gruffydd ap Cynan. Powys foi dividida entre os fillos de Bleddyn: Iorwerth, Cadwgan y Maredudd.\nDespois de que Guillerme de Normand\u00eda se asegurase Inglaterra, deixou que os bar\u00f3ns normandos creasen en Gales os seus se\u00f1or\u00edos. As\u00ed, creouse a Marca Galesa ao longo da fronteira entre Inglaterra e Gales. En 1086 o conde normando Roger Montgomery de Shewsbury finalizou a construci\u00f3n dun castelo no vao de Rhydwhiman sobre o Severn, o castelo de Montgomery. Tras Montgomery outros normandos reclamaron os cantrefi de Ial, Cynllaith, Edernion e Nanheudwy. Desde al\u00ed tomaron Arwstle, Ceri e Cedwain. Ademais da totalidade de Powys, gran parte de Gales estaba en mans normandas ao finalizar 1090. Os tres fillos de Bleddyn ap Cynfyn endureceron a resistencia e a s\u00faa pretensi\u00f3n de recuperar Powys, e en 1096 xa recuperaran a maior parte de Powys, inclu\u00edndo o castelo de Montgomery. Roger Montgomery revelouse contra o rei Guillerme II de Inglaterra e as s\u00faas terras foron confiscadas (1102) e entregadas a Payne Fitzjohn, quen incitou a Filipe de Brose a atacar Builth, e a Hugh Mortimer a atacar Elfael e Maelienydd. Nos s. XII e XIII a Casa de Mathrafal loitou por manter as s\u00faas terras en Powys fronte aos bar\u00f3ns da Marca e un rexurdinte Gwynedd. En 1160 o reino caeu v\u00edtima da lei galesa de sucesi\u00f3n ye foi dividido nos principados do norte e do sur. Divididos eran a\u00ednda m\u00e1is febles, e mentres que o reino do norte, Powys Fadog, apoiaba as aspiraci\u00f3ns independentistas do veci\u00f1o Gwynedd baixo Owain Gwynedd, Llywelyn o Grande e Dafydd ap Llywelyn, reis de Gwynedd, o reino do sur, Powys Wenwynwyn, ti\u00f1a frecuentes enfrontamentos con Gwynedd. En 1267, os dous reinos de Powys prestaron homenaxe ao rei de Gwynedd Llywelyn o Derradeiro Rei como Pr\u00edncipe de Gales. Pero Gruffudd ap Gwenwynwyn, Se\u00f1or de Powys Wenwynwyn, cambiou de alianza en 1274 e exiliouse en Inglaterra. Regresou a Gales en 1276 despois da primeira ocupaci\u00f3n inglesa e na definitiva campa\u00f1a de 1282, as tropas de Gruffud foron determinantes na ca\u00edda de Llywelyn cando, xunto a Roger Lestrange e Roger Mortimer, emboscaron e asasinaron ao pr\u00edncipe gal\u00e9s. Coa morte de Llywelyn, Gales perdeu a s\u00faa independencia. Tralo Estatuto de Rhuddlan (1284) todos os t\u00edtulos principescos de Gales foron abolidos e Powys desapareceu incorporado aos novos condados de Breconshire, Radnorshire, Montgomeryshide e parte de Denbighshire.\nGobernantes de Powys.\nReis de Powys\nDesde 1160 Powys foi dividido en d\u00faas partes. A parte do sur chamouse Powys Wenwynwyn por Gwenwynwyn ab Owain Cyfeiliog ap Madog, mentres que a do norte se chamou Powys Fadog por Madog ap Gruffydd Maelor ap Madog."}
{"id": "192106", "revid": "23204", "url": "https://gl.wikipedia.org/wiki?curid=192106", "title": "Deheubarth", "text": "Deheubarth foi un reino ou principado do suroeste de Gales medieval.\nHistoria.\nDeheubarth creouse sobre 950 por Hywel Dda (\u201cHywel o Bo\u201d) nos territorios de Seisyllwg e Dyfed, ambos convertidos na s\u00faa posesi\u00f3n. O asentamento do xefe dos rexedores de Deheubarth atop\u00e1base en Dinefwr.\nDeheubarth, como outros moitos reinos galeses, continuou existindo ata a conquista normanda de Gales, pero as constantes loitas deron lugar a que s\u00f3 durante parte do tempo fose unha entidade separada cun rexedor independente. O rei Llywelyn ap Seisyll de Gwynedd anexouna en 1018 e tam\u00e9n o rei Rhydderch ab Iestyn de Morgannwg en 1023. O fillo de Llywelyn ap Sisyll, Gruffydd ap Llywelyn de novo anexou Deheubarth e converteuse no rexedor da maior\u00eda de Gales, pero despois da s\u00faa morte, a antiga dinast\u00eda Dinefwr recuperou o poder.\nPr\u00edncipes de Deheubarth.\nEn 1093 empezou a conquista de Deheubarth polos anglonormandos.\nDespois de 1234 os pr\u00edncipes de Deheubarth s\u00f3 gobernaban sobre o Cantref Mawr e al\u00ed o seu poder comezou a minguar."}
{"id": "192107", "revid": "624", "url": "https://gl.wikipedia.org/wiki?curid=192107", "title": "Reino de Deheubarth", "text": ""}
{"id": "192108", "revid": "23204", "url": "https://gl.wikipedia.org/wiki?curid=192108", "title": "Jos\u00e9 Lu\u00eds Fontenla Rodrigues", "text": "Jos\u00e9 Lu\u00eds Fontenla Rodrigues, nado en Pontevedra o 9 de febreiro de 1944, \u00e9 un avogado, pol\u00edtico, escritor e pintor galego.\nTraxectoria.\nFillo de Xos\u00e9 Lu\u00eds Fontenla M\u00e9ndez. Licenciouse en Dereito na Universidade de Santiago de Compostela. Pertenceu ao comit\u00e9 executivo do Partido Galego Social Dem\u00f3crata e contribu\u00edu \u00e1 constituci\u00f3n do Consello de Forzas Pol\u00edticas Galegas, que defende a ruptura democr\u00e1tica e a instauraci\u00f3n dun estado confederal. Participou na fundaci\u00f3n da editorial SEPT, A Nosa Terra, e a Asociaci\u00f3n Cultural O Galo de Santiago de Compostela, da que foi presidente. Preside a Associa\u00e7\u00e3o Amizade Galiza-Portugal, a Associa\u00e7\u00e3o Cultural Lus\u00f3fona Irmandades da Fala da Galiza e Portugal e a Comiss\u00e3o Galega do Acordo Ortogr\u00e1fico da L\u00edngua Portuguesa. Fundador e director das revistas da lusofon\u00eda N\u00f3s, Cadernos do Povo, Temas do Ensino de Ling\u00fc\u00edstica, socioling\u00fc\u00edstica e literatura, encabezou as delegaci\u00f3ns de Galicia nos Encontros de Unifica\u00e7\u00e3o Ortogr\u00e1fica da L\u00edngua Portuguesa en R\u00edo de Xaneiro (1986) e en Lisboa (1990). Forma parte do equipo investigador do Centro de Estudos Luso-Brasileiros (CELB) da Universidade de San Petersburgo.\nObras.\nComo poeta publicou, co seu nome, Poemas de Paris e outros poemas (1985), e, baixo o pseud\u00f3nimo de Jo\u00e3o Padr\u00e3o, que emprega desde 1989, d\u00faas antolox\u00edas po\u00e9ticas, Sememas (1990) e Tempo e Terra (1992), e as pezas teatrais Itaca, outras pezas e O \u201chic et nunc\u201d de Mr. Pickwick. O tempo da pedra."}
{"id": "192111", "revid": "1888", "url": "https://gl.wikipedia.org/wiki?curid=192111", "title": "Xos\u00e9 Lu\u00eds Fontenla Rodrigues", "text": ""}
{"id": "192112", "revid": "1131", "url": "https://gl.wikipedia.org/wiki?curid=192112", "title": "Palacio do Quirinale", "text": "O Palacio do Quirinale \u00e9 a residencia oficial do Presidente da Rep\u00fablica Italiana e \u00e9 un dos s\u00edmbolos do Estado italiano. Ten m\u00e1is de 1.200 habitaci\u00f3ns. At\u00f3pase no alto do outeiro hom\u00f3nimo que se localiza en Roma."}
{"id": "192113", "revid": "6939", "url": "https://gl.wikipedia.org/wiki?curid=192113", "title": "Palacio do Quirinal", "text": ""}
{"id": "192114", "revid": "6939", "url": "https://gl.wikipedia.org/wiki?curid=192114", "title": "Pazo do Quirinal", "text": ""}
{"id": "192115", "revid": "6939", "url": "https://gl.wikipedia.org/wiki?curid=192115", "title": "Pazo do Quirinale", "text": ""}
{"id": "192116", "revid": "785", "url": "https://gl.wikipedia.org/wiki?curid=192116", "title": "Esther Vivas", "text": "Esther Vivas, nada en Sabadell en 1975, \u00e9 unha activista catal\u00e1 autora de diversos libros e publicaci\u00f3ns sobre movementos sociais e consumo responsable. Tam\u00e9n foi a cabeza de lista de Izquierda Anticapitalista nas elecci\u00f3ns europeas de 2009.\nTraxectoria.\nParticipou activamente no movemento antiglobalizaci\u00f3n e contra a guerra en Barcelona, as\u00ed como en distintas edici\u00f3ns do Foro Social Mundial, o Foro Social Europeo e mais o Foro Social Catal\u00e1n. Actualmente traballa en temas de soberan\u00eda alimentaria e comercio xusto. Forma parte de Esquerda Anticapitalista e de Revolta Global-Esquerra Anticapitalista en Catalu\u00f1a. Foi a cabeza de lista de Esquerda Anticapitalista nas elecci\u00f3ns ao Parlamento Europeo de 2009.\n\u00c9 membro da redacci\u00f3n da revista \"Viento Sur\" e colabora habitualmente en medios de comunicaci\u00f3n convencionais (P\u00fablico) e alternativos.\nForma parte do Centro de Estudos sobre Movementos Sociais (CEMS) na Universidade Pompeu Fabra, colabora co Instituto de Goberno e Pol\u00edticas P\u00fablicas (IGOP) na Universidade Aut\u00f3noma de Barcelona. Traballa na Rede de Consumo Solidario."}
{"id": "192117", "revid": "88215", "url": "https://gl.wikipedia.org/wiki?curid=192117", "title": "Juan Copa", "text": "Juan Carlos Copa Quiroga, nado na Coru\u00f1a en 1970, \u00e9 un ex xogador e adestrador de h\u00f3ckey a pat\u00edns galego. \n\u00c9 considerado un dos mellores xogadores que deu a canteira coru\u00f1esa, debutando aos 15 anos na Divisi\u00f3n de Honra (actual OK Liga) e convert\u00e9ndose con 17 no primeiro capit\u00e1n non catal\u00e1n dunha selecci\u00f3n espa\u00f1ola. Dende 2017 adestra o Deportivo Liceo.\nTraxectoria.\nSeus pais, Jos\u00e9 Mar\u00eda e Basilisa, naturais da parroquia de Laiosa, O Incio, emigraron a Cuba despois de casaren, regresando logo a Galicia e instal\u00e1ndose na Coru\u00f1a, onde naceu o seu fillo Juan.\nXogador.\nJuan Copa formouse na canteira do A.A. Dominicos da s\u00faa cidade natal. Co club aurinegro debutou con 15 anos da man de Diego Lazo \"Picolo\" e proclamouse campi\u00f3n de Europa j\u00fanior coa selecci\u00f3n espa\u00f1ola que capitaneaba. Co Dominicos ga\u00f1ou a hist\u00f3rica Copa do Rei de 1990, o \u00fanico t\u00edtulo nacional do equipo coru\u00f1\u00e9s.\nPosteriormente foi a Asturias para xogar cinco ano m\u00e1is como profesional antes de volver ao Dominicos, que daquela trataba de rexurdir e volver \u00e1 Divisi\u00f3n de Honra (algo quen o equipo colexial non chegar\u00eda a materializar). Tras un ano no Club Pat\u00edn Ordes abr\u00eduselle a porta do Liceo, xogando no filial verdibranco e mesmo no primeiro equipo no partido de volta da final da Copa CERS que os coru\u00f1eses ga\u00f1aron ao Barcelos no 99.\nFoi durante esta etapa no Liceo cando co\u00f1eceu ao seu admirado Fernando Marcos, o impulsor da s\u00faa carreira como t\u00e9cnico. \nAdestrador.\nNo 2001 f\u00edxose cargo do filial lice\u00edsta, facendo unha boa tempada, trala cal marchou a Cee para dirixir un proxecto entre o club ceense e o verdibranco, por\u00e9n Copa foi cesado e volveu \u00e1 canteira do colexio.\nAo pouco fixo m\u00e9ritos para volver ao filial, mais a s\u00faa grande oportunidade chegou na tempada 2005-06 cando, da man de Paco Gonz\u00e1lez, o primeiro equipo verdibranco cami\u00f1aba cara ao descenso. Mediada a tempada, o adestrador foi destitu\u00eddo e Copa colleu un equipo que con el realizou un bo final de tempada, conseguindo salvar aos lice\u00edstas do descenso. Durante as seguintes tres tempadas foi o segundo adestrador do Liceo, como axudante do portugu\u00e9s Jos\u00e9 Querido, ademais de dirixir ao filial. \nCo Liceo B conseguiu un hist\u00f3rico ascenso \u00e1 m\u00e1xima categor\u00eda na tempada 2008/09. Ante a imposibilidade de que dous equipos do mesmo club xogasen na mesma liga, creouse o Club Pat\u00edn Cerceda, que pasou a ocupar a praza lograda polo filial do Liceo na OK Liga. Juan Copa foi o \u00fanico adestrador durante os sete anos de existencia do club, que tras descender \u00e1 Primeira Divisi\u00f3n no seu primeiro ano, volveu \u00e1 OK Liga na tempada 2012/13 ao resultar campi\u00f3n da segunda categor\u00eda. Co club cercedense estivo tres anos na m\u00e1xima categor\u00eda, conseguindo como mellor resultado o 6\u00ba posto da tempada 2014/15, e xogando en d\u00faas ocasi\u00f3ns a segunda competici\u00f3n europea, a Copa CERS. \nTras a desaparici\u00f3n do Cerceda en 2016, continuou adestrando \u00e1s categor\u00edas inferiores da selecci\u00f3n galega ata que no ver\u00e1n de 2017 foi anunciado como novo adestrador do Liceo en substituci\u00f3n de Carlos Gil. Co club lice\u00edsta proclamouse subcampi\u00f3n de liga nas catro tempadas seguintes (2017/18, 2018/19, 2019/20 e 2020/21) e d\u00faas veces subcampi\u00f3n da Copa do Rei (2018 e 2019), en todas as ocasi\u00f3ns por detr\u00e1s do FC Barcelona. Ademais ga\u00f1ou a Supercopa de Espa\u00f1a na edici\u00f3n 2018/19, despois de derrotar na final ao Barcelona por 3-2.\nEn xu\u00f1o de 2021 ga\u00f1ou a s\u00faa primeira Copa do Rei como t\u00e9cnico, ao vencer na final ao Barcelona. Comezou a tempada seguinte ga\u00f1ando unha nova Supercopa contra o Bar\u00e7a, e rematouna conquistando o seu primeiro t\u00edtulo de liga, despois de derrotar ao Reus na final dos play-offs. Ademais foi elixido mellor adestrador do ano na OK Liga."}
{"id": "192118", "revid": "89787", "url": "https://gl.wikipedia.org/wiki?curid=192118", "title": "Underground Railroad", "text": "O ferrocarril subterr\u00e1neo clandestino, no orixinal en ingl\u00e9s Underground Railroad, foi unha rede clandestina organizada no s\u00e9culo XIX nos Estados Unidos para axudar aos escravos afroamericanos que escapaban das plantaci\u00f3ns (os chamados cimarr\u00f3ns). Esta rede estaba formada tanto por afroamericanos que foran escravos como por activistas brancos simpatizantes do movemento abolicionista.\nO nome de \"Ferrocarril Subterr\u00e1ne\"o v\u00e9n polo feito de que os seus membros utilizaban termos ferroviarios de modo metaf\u00f3rico para referirse \u00e1s s\u00faas actividades."}
{"id": "192119", "revid": "6939", "url": "https://gl.wikipedia.org/wiki?curid=192119", "title": "Ferrocarril subterr\u00e1neo clandestino", "text": ""}
{"id": "192120", "revid": "6030509", "url": "https://gl.wikipedia.org/wiki?curid=192120", "title": "Linotipo", "text": "O linotipo \u00e9 unha m\u00e1quina inventada por Ottmar Mergenthaler en 1886 que mecaniza o proceso de composici\u00f3n dun texto para ser impreso. O operador, ao premer unha tecla dun aparello similar a unha m\u00e1quina de escribir seleccionaba un car\u00e1cter tipogr\u00e1fico determinado, e automaticamente a matriz ou molde da letra particular quedaba libre e sa\u00eda dun dep\u00f3sito que se situaba no alto da m\u00e1quina. O devandito molde descend\u00eda a un centro com\u00fan, onde a letra, seguida doutras, formaba palabras e espazados no texto."}
{"id": "192121", "revid": "6939", "url": "https://gl.wikipedia.org/wiki?curid=192121", "title": "Jaume Marquet i Cot", "text": ""}
{"id": "192125", "revid": "23204", "url": "https://gl.wikipedia.org/wiki?curid=192125", "title": "O forasteiro misterioso", "text": "O forasteiro misterioso \u00e9 unha novela do autor estadounidense Mark Twain, publicada orixinalmente en 1916 co t\u00edtulo en ingl\u00e9s de The Mysterious Stranger. Foi traducida ao galego por Alejandro Tobar, e publicada por Editorial Hugin e Munin en 2011. Est\u00e1 ambientada nunha aldea austr\u00edaca durante o s\u00e9culo XVI.\nCaracter\u00edsticas.\nTraballou nela de maneira peri\u00f3dica entre os anos 1890 e 1910. O corpo do texto \u00e9 unha severa cr\u00edtica social que Twain dirixe sobre o sentido moral e relixioso da \"maldita raza humana\". O escritor deixou a consigna de que a obra non fose publicada at\u00e9 despois da s\u00faa morte, como as\u00ed sucedeu.\nTwain escribiu m\u00faltiples versi\u00f3ns da historia, todas elas inacabadas e con Satan\u00e1s como protagonista. A primeira das versi\u00f3n \u00e9 decote referida como \"The Chronicle of Young Satan\" (este Sat\u00e1n \u00e9 o sobri\u00f1o do Sat\u00e1n b\u00edblico)."}
{"id": "192126", "revid": "89787", "url": "https://gl.wikipedia.org/wiki?curid=192126", "title": "Ricardo Galli", "text": "Ricardo Adolfo Galli Granada, nado o 15 de agosto de 1965, \u00e9 un activista do software libre arxentino, tam\u00e9n co\u00f1ecido polo seu alcume de Gallir.\n\u00c9 doutor en inform\u00e1tica pola Universidade das Illas Baleares (UIB), onde imparte docencia. Tras levar a cabo un proxecto universitario para controlar o aparcadoiro das aeronaves no aeroporto de Palma, radicou na illa de Mallorca. En 2008 impartiu clases de Sistemas Operativos na UIB. \u00c9 membro da Free Software Foundation (FSF) e foi presidente do grupo de usuarios de software libre BULMA.\nProxectos.\nEn 2005 presentou a p\u00e1xina Men\u00e9ame, un clon de Digg. A p\u00e1xina galega Chuza emprega unha adaptaci\u00f3n da versi\u00f3n de Men\u00e9ame."}
{"id": "192127", "revid": "23204", "url": "https://gl.wikipedia.org/wiki?curid=192127", "title": "Reino de Gwynedd", "text": "O reino de Gwynedd (pr. [\u02c8\u0261w\u026an\u025b\u00f0]) \u00e9 un dos pequenos reinos que formaban Gales na Idade Media. Xurdiu no s\u00e9culo V na Britania posromana. Ti\u00f1a a s\u00faa base nas antigas terras britanas de tribos celtas como ordovicos, ganganos e os deceanglos, colectivamente co\u00f1ecidas como \"Venedotia\" nos documentos romano-brit\u00e1nicos tard\u00edos. Entre os s\u00e9culos V e XIII, Gwynedd creceu ata inclu\u00edr Anglesey e todo Gales do Norte entre o r\u00edo Dyfi no sur e o r\u00edo Dee (en gal\u00e9s, \"Dyfrdwy\") no nord\u00e9s. O mar de Irlanda (\"M\u00f4r Iwerddon\") ba\u00f1a as costas de Gwynedd polo oeste e o norte, mentres que as terras que foron parte do Reino de Powys limitan con Gwynedd ao sueste.\nParte da forza de Gwynedd resid\u00eda en parte na monta\u00f1osa xeograf\u00eda da rexi\u00f3n, que fac\u00eda dif\u00edcil para os invasores acampar e impor a s\u00faa vontade efectivamente.\nUnha tradici\u00f3n popular atribu\u00edda a Nennio, un cronista gal\u00e9s do s\u00e9culo X, atrib\u00fae a fundaci\u00f3n de Gwynedd a Cunedda. Segundo Nennio, Cunedda migrou cos seus fillos e simpatizantes desde a rexi\u00f3n celta de Lothian, ao sur de Escocia, no s\u00e9culo V.\nA corte principal de Gwynedd atop\u00e1base orixinalmente en Deganwy, onde estaba a fortaleza de Maelgwn Gwynedd (morto en 547). A li\u00f1a principal de descendentes de Rhodri o Grande converter\u00eda a Aberffraw en Ynys Mon na s\u00faa principal sede ata 1170, mentres que os gobernantes posteriores de Gwynedd adoptar\u00edan o t\u00edtulo de \"Pr\u00edncipe de Aberffraw\" ou \"Se\u00f1or de Snowdon\". No s\u00e9culo XIII Llywelyn Fawr, o seu fillo Dafydd ap Llywelyn e o seu neto Llywelyn ap Gruffydd ter\u00edan o seu fogar en Abergwyngregyn na costa norte.\nEtimolox\u00eda.\nSegundo John Koch e outros historiadores, o nome latino \"Venedotia\", de onde deriva o gal\u00e9s \"Gwynedd\" procede da palabra irlandesa \"Feni\", referido a un grupo espec\u00edfico de poboaci\u00f3n na illa e m\u00e1is tarde usado para designar \u00e1 poboaci\u00f3n irlandesa en xeral e aos homes libres, non escravos, en particular. S\u00e1bese que os irlandeses, especialmente os Laigin, conquistaron e colonizaron amplas zonas do norte de Gales entre mediados do s\u00e9culo IV e comezos do V.\nAlternativamente o nome \"Gwynedd\" pode proceder do britano \"Ueneda\", equivalente ao ga\u00e9lico \"Fenia\" (que d\u00e1 lugar a \"fiana\", banda de guerreiros en irland\u00e9s antigo - e. f. Finn e os seus guerreiros). A s\u00faa tradici\u00f3n aproximada ser\u00eda \"Terra das bandas guerreiras\".\nCalquera que sexa a etimolox\u00eda exacta, unha l\u00e1pida de finais do s\u00e9culo V agora na igrexa de Penmacho parece ser o rexistro m\u00e1is antigo do nome. Conmemora a un nome chamado Cantiorix e a inscrici\u00f3n latina \u00e9: \"Cantiorix hic iacit/Venedotis cives fuit/consobrinos Magli magistrati\". (\"Cantorix xace aqu\u00ed. Foi cidad\u00e1n de Gwynedd e primo de Maglos o maxistrado\"). As referencias a \"cidad\u00e1n\" e \"maxistrado\" suxiren que as instituci\u00f3ns romanas perviviran en Gywnedd tras a marcha das lexi\u00f3ns.\nHistoria.\nGwynedd na Alta Idade Media.\nOs fillos de Cunedda.\nAo final do per\u00edodo romano, as zonas occidentais de Britania que permaneceran baixo control militar regresaron rapidamente a unha situaci\u00f3n de pequenos reinos e tribos. Asaltantes irlandeses, como os U\u00ed Liath\u00e1in e os Laigin azoutaban as costas saqueando as poboaci\u00f3ns costeiras e facendo prisioneiros para usalos como escravos, pero progresivamente foron asent\u00e1ndose e colonizando amplas zonas do territorio ent\u00f3n co\u00f1ecido como \"Venedotia\" e posteriormente Gwynedd, en especial Ll\u0177n, as costas de Arllechwedd, Arfon e a illa de Mona. Conta a lenda, apoiada por alg\u00fans escritos posteriores, que un pr\u00edncipe chamado Cunedda (moderno \"Kenneth\") do distante territorio de Manaw Gododdin, probablemente un refuxiado das guerras cos pictos foi enviado a \"liberar\" estas terras do acoso irland\u00e9s en trono ao ano 450. El e os seus fillos expulsaron aos irlandeses e \u00e1 s\u00faa morte o reino foi dividido entre os seus fillos segundo a tradici\u00f3n britana. Desta repartici\u00f3n prove\u00f1en as antigas divisi\u00f3ns de Gwynedd; o seu fillo Dofael recibiu Dogfeiling (Dogfelion), Ceredig herdou Ceredigion e as\u00ed sucesivamente. Einion Yrth botou aos \u00faltimos irlandeses de M\u00f4n en 470 e o seu fillo Cadwallon Lawhir consolidou o reino de Gwynedd durante o per\u00edodo de relativa paz que seguiu \u00e1 Batalla do Monte Badon, na que os anglosax\u00f3ns sufriron unha esmagadora derrota. Durante estes anos, conseguiu establecer un reino poderoso.\nDespois de Cadwallon, Gwynedd gozou dunha posici\u00f3n preeminente entre os pequenos estados cambrianos do per\u00edodo posromano. Un bisneto de Cunedda, Maelgwn Hir (\"Maelgwn o Alto\"), converteuse nun dos m\u00e1is famosos (ou infames) l\u00edderes da historia galesa. Hai varias lendas sobre a s\u00faa vida acerca de milagres realizados por el ou na s\u00faa presenza. Atrib\u00faeselle a celebraci\u00f3n da primeira Eisteddfod e \u00e9 un do cinco reis celtas castigados polos seus pecados polo escritor Xildas, contempor\u00e1neo dos feitos (que se refire a el como Maglocunus, 'Pr\u00edncipe-Sabuxo' en britano) en \"De Excidio et Conquestu Britanniae\". Maelgwn foi descrito curiosamente como \"o drag\u00f3n da illa\" por Xildas, en referencia posibelmente a un t\u00edtulo (Pendragon?), pero sen d\u00fabida \u00e1 s\u00faa condici\u00f3n de rei britano m\u00e1is poderoso de Gran Breta\u00f1a.\n \"...ti, o \u00faltimo do que escribo pero o primeiro e maior en maldade, m\u00e1is que moitos en habilidade, pero tam\u00e9n en maldade, m\u00e1is xeneroso no dar pero tam\u00e9n m\u00e1is liberal no pecado, forte na guerra pero m\u00e1is forte para destru\u00edr a t\u00faa alma...\" Gildas Sapiens, \"De Excidio et Conquestu Britanniae\" \nMaelgwn morreu en 547 por mor da peste, provocando unha crise sucesoria. O seu xenro Elidyr Mwynfawr do Reino de Strathclyde reclamou o trono e invadiu Gwynedd para desprazar ao fillo de Maelgwn, Rhun Hir. Elidyr morreu no intento, pero a s\u00faa morte foi vingada polos seus parentes, que arrasaron as costas de Arfon. Rhun contraatacou e resarciuse nas terras dos seus inimigos no que \u00e9 agora Escocia central. As enormes distancias percorridas polos ex\u00e9rcitos suxiren que se moveron a trav\u00e9s do Mar de Irlanda, a\u00ednda que como case toda a zona do Norte de Inglaterra estaba nestes anos baixo control britano \u00e9 pos\u00edbel que os ex\u00e9rcitos se desprazasen a p\u00e9. Rhun regresou a Gwynedd e o resto do seu reinado foi moito m\u00e1is tranquilo. Sucedeuno o seu fillo Beli ao redor de 586.\nNo momento de ascensi\u00f3n do fillo de Beli, Iago en 599, a situaci\u00f3n en Britania deteriorouse significativamente. Gran parte da \u00e1rea hoxe co\u00f1ecida como Norte de Inglaterra fora ocupada polos anglos de Deira e Bernicia e que acabar\u00edan creando Northumbria. Ent\u00f3n, Gwynedd e o seu veci\u00f1o Powys decidiron unir esforzos para parar o avance anglo, pero foron derrotados na batalla de Chester en 613. Tras este desastre, establec\u00e9ronse os l\u00edmites aproximados de Gales do Norte, con Caerlleon (actual Chester) e a chaira de Cheshire baixo control anglosax\u00f3n. M\u00e1is importante a\u00ednda foi o illamento ao que quedaron sometidos os britanos de Gales con respecto aos seus parentes de Cumbria e Strathclyde\nCadwallon ap Cadfan.\nA batalla de Chester non acabar\u00eda coa capacidade galesa para ameazar Inglaterra. Cadwallon ap Cadfan (624-634), neto de Iago ap Beli foi un dos reis m\u00e1is poderosos de Gran Breta\u00f1a na \u00e9poca. Nos seus primeiros anos embarcouse nunha campa\u00f1a inicialmente desastrosa contra o Reino de Northumbria que, tras unha serie de derrotas, o levou a se exiliar primeiro en Mona e logo en Ynys Glannauc antes de ir a Dubl\u00edn, al\u00e9n do Mar de Irlanda. Cadwallon conseguiu recrutar un grande ex\u00e9rcito e, tras unha breve estancia en Guernsey, invadiu Dumnonia, liberando aos c\u00f3rnicos da ocupaci\u00f3n imposta polo rei anglosax\u00f3n Penda de Mercia e obrigando a este a se aliar con el contra Northumbria. Cadwallon atacou aos seus antigos inimigos, esnaquizando os seus ex\u00e9rcitos e matando varios dos seus reis. Nesta furiosa campa\u00f1a arrasou Northumbria, capturou e saqueou York en 633 e controlou brevemente o reino. Fontes contempor\u00e1neas afirman que masacrou tantos anglosax\u00f3ns que pensaban que quer\u00eda exterminalos. Probabelmente ti\u00f1an raz\u00f3n\n \"...non perdoou ao sexo feminino nin a idade inocente dos nenos, sen\u00f3n que con salvaxe crueldade someteunos a mortes tormentosas, saqueando toda a terra durante longo tempo, e decidiu extirpar a raza dos ingleses dos l\u00edmites de Breta\u00f1a.\" Beda (\"Historia ecclesiastica gentis Anglorum\") \nCon todo, isto acabar\u00eda coa s\u00faa morte na batalla de Heavenfield no ano 634 xunto ao Muro de Adriano. Grazas a estas acci\u00f3ns, el e o seu fillo Cadwaladr Fendigaid foron considerados os dous \u00faltimos Reis Supremos de Breta\u00f1a. O reinado de Cadwaladr estivo marcado pola estabilidade e pola s\u00faa devoci\u00f3n \u00e1 igrexa, o que lle valeu o t\u00edtulo de \"Fendigaid\" ou \"bendito\".\nRhodri o Grande e a primac\u00eda de Aberffraw.\nDurante finais do s\u00e9culo IX e o s\u00e9culo X as \u00e1reas costeiras de Gwynedd, especialmente Anglesey, comezaron a sufrir de forma progresiva o azoute viquingo do mesmo xeito que o resto de Europa. A casa de Cunedda por li\u00f1a masculina extinguiuse definitivamente \u00e1 morte de Hywel ap Rhodri Molwynog en 825 e, segundo palabras de John Lloyd, \"un estra\u00f1o ocupou o trono de Gwynedd.\"\nEste \"estra\u00f1o\" era Merfyn Frych. Con todo, ao examinar a li\u00f1axe de Merfyn, este non foi un estra\u00f1o, xa que descend\u00eda directamente da antiga li\u00f1a de sucesi\u00f3n. Todas as fontes est\u00e1n de acordo en que era fillo de Esyllt, herdeira e sobri\u00f1a de Hywel ap Rhodri Molwynog, e que por li\u00f1a paterna era un dos Homes do Norte e descendente directo de Coel Hen. As\u00ed, a Casa de Cunedda e a nova de Aberffraw, como se co\u00f1ecer\u00eda aos descendentes de Merfyn, ter\u00edan a Coel Hen como devanceiro com\u00fan.\nMerryn casou con Nest ferch Cadell, irm\u00e1 de Cyngen ap Cadell rei de Powys, fundando a Casa de Aberffraw onde se atopaba a corte principal. Parece moi prob\u00e1bel que durante o reinado de Merfyn e os seus sucesores se recompilasen e se transcribisen as tradici\u00f3ns e lendas do norte.\nRhodri o Grande (844 - 878), fillo de Merfyn e Nest conseguiu incorporar Powys despois de que o rei (t\u00edo materno seu) falecese durante a s\u00faa peregrinaci\u00f3n a Roma en 855. M\u00e1is tarde, Rhodri casar\u00eda coa filla de Gwon de Seisyllwg e \u00e1 morte deste, Rhodri anexionouse as s\u00faas terras. Isto converteuno no primeiro gobernante desde os d\u00edas de Cunedda en controlar a maior parte de Gales.\n\u00c1 morte de Rhodri en 878, a relativa unidade de Gales volveu a romperse e unha vez m\u00e1is os territorios foron divididos entre os seus fillos. O seu primox\u00e9nito, Anarawd ap Rhodri herdou Gwynedd e consolidou a primac\u00eda de Aberffraw.\nA partir de ent\u00f3n, a Casa de Aberffraw reclamar\u00eda primac\u00eda sobre outros se\u00f1or\u00edos galeses, inclu\u00edndo os poderosos principados de Powys e Deheubarth.\nA Casa de Aberffraw foi desprazada en 942 por Hywel Dda, un dos descendentes m\u00e1is novos de Rhodri e rei de Deheubarth cando Idwal Foel, rei de Gwynedd se levantou contra Edmundo I de Inglaterra. Idwal e o seu irm\u00e1n morreron en batalla contra Edmund e, segundo o costume, a coroa de Idwal pasar\u00eda aos seus fillos Ieuaf e Iago ab Idwal, pero Hywel anticipouse e exiliou aos seus curm\u00e1ns en Irlanda para se erixir en gobernante de Gwynedd en 950 cando foi restaurada a Casa de Aberffraw.\nEntre 986 e 1081 o trono de Gwynedd estivo en constante disputa entre os reis legais e os usurpadores. Un deles, Gruffud ap Llywelyn, orixinario de Powys, desprazou \u00e1 li\u00f1a de Aberffraw de Gwynedd e en 1055 converteuse en rei da maior parte de Gales. Chegou a ameazar o poder\u00edo ingl\u00e9s e anexionouse alg\u00fans territorios veci\u00f1os grazas \u00e1s s\u00faas vitorias militares. Foi derrotado finalmente por Harold Godwinson en 1063 e logo asasinado polos seus propios homes nun trato para asegurar a paz con Inglaterra. Bleddyn ap Cynfyn e o seu irm\u00e1n Rhiwallon, da Casa de Mathrafal de Powys e medio irm\u00e1ns de Gruffud chegaron a un acordo con Harold e fix\u00e9ronse co poder de Powys e Gwynedd.\nPouco despois da conquista normanda de Inglaterra en 1066 os normandos comezaron a meter presi\u00f3n a fronteira oriental de Gwynedd. V\u00edronse favorecidos polas disputas internas que xurdiron tras o asasinato de Bleddyn ap Cynfyn en 1075 a mans do seu primo Trahaearn ap Caradog. Trahaearn f\u00edxose co trono, pero atopouse coa oposici\u00f3n de Gruffydd ap Cynan, neto exiliado de Iago ab Idwal que se criara en Dubl\u00edn. En 1081 Trahaearn morreu en batalla contra Gruffyd e foi restaurada a li\u00f1a sucesoria de Rhodri Mawr.\nGwynedd na Plena Idade Media.\n\"Ver tam\u00e9n \"\nGruffydd ap Cynan.\nA dinast\u00eda de Aberffraw foi deposta en varias ocasi\u00f3ns por rivais procedentes de Deheubarth, Powys e Inglaterra durante os s\u00e9culos X e XI. Gruffydd I ap Cynan (1055\u20131137), que se educou no exilio en Dubl\u00edn recuperou o poder tras a s\u00faa vitoria na Batalla de Mynydd Carn en 1081 fronte aos seus rivais da Casa de Mathrafal, por aquel ent\u00f3n no trono de Gwynedd. Con todo, a vitoria de Gruffyd apenas puido ser saboreada, xa que os normandos invadiron Gales tras sufocar a revolta saxoa no norte de Inglaterra co\u00f1ecida como o Masacre do Norte.\nPouco despois de Mynydd, Gruffyd foi apresado con enganos por Hugo o Gordo preto de Corwen Hugo reclamaba o Perfeddwlad ata o r\u00edo Clwyd (actuais condados de \"Denbighshire, Flintshire\" e \"Wrexham\"), e contemplaba a restauraci\u00f3n dos Aberffraw como unha ameaza. Os avances normandos alcanzaron a Pen\u00ednsula de Llyn en 1090 e para 1094, case todo Gales fora ocupado polos invasores. Con todo, a\u00ednda que foron erixidos numerosos castelos, o control normando foi tenue. Dirixidos polas dinast\u00edas hist\u00f3ricas e motivados pola rabia contra os invasores, os galeses recuper\u00e1ronse case por completo ao redor de 1100.\nNun esforzo por consolidar o seu control sobre Gwynedd, Hugo de Chester fixo elixir Bispo de Bangor en 1092 a Herv\u00e9 le Breton. Esper\u00e1base que un prelado leal aos normandos sobre a independente igrexa de Gwynedd poder\u00eda axudar a pacificar \u00e1 poboaci\u00f3n local. Herv\u00e9 reco\u00f1eceu a primac\u00eda do Arcebispado de Canterbury sobre a sede de Bangor, un reco\u00f1ecemento que fora negado ata aquel ent\u00f3n pola diocese galesa.\nCon todo, os p\u00e1rrocos galeses mostr\u00e1ronse host\u00eds a Herv\u00e9, e o bispo viuse obrigado a levar espada e confiar nos cabaleiros normandos para a s\u00faa protecci\u00f3n.\nGruffyd escapou da s\u00faa prisi\u00f3n en Chester e matou a Robert de Rhuddlan en Degawny o 3 de xullo de 1093. En 1095 recuperou Gwynedd e en 1098 uniuse a Cadwgan ap Bleddyn de Powys, aparcando a tradicional rivalidade din\u00e1stica. Gruffyd e Cadwgan lideraron a resistencia \u00e1 ocupaci\u00f3n normanda no norte e o centro de Gales. Con todo, Hugo de Chester e Hugo de Montgomery, conde de Shrewsbury conseguiron alcanzar o estreito de Menai, obrigando a Gruffyd e Cadwgan a refuxiarse na Illa de Mona, e fuxir posteriormente a Irlanda.\nPero a finais de 1098 Gruffyd e Cadwgan desembarcaron novamente en Gales e recuperaron Ynys M\u00f4n. Herv\u00e9 le Breton abandonou Bangor e fuxiu a Inglaterra, e durante o seguintes tres anos Gruffyd recuperou Gwynedd ata o Conwy, derrotando a Hugo de Chester. Tras a morte de Hugo en 1101, Gruffyd e Cadwgan asinaron a paz con HHenrique I; Gruffyd asegurouse o dominio do alto Gwynedd ata o r\u00edo Conwy e Cadwgan recuperou Ceredigion e parte dos seus territorios en Powys.\nCo acordo alcanzado entre HHenrique I, Gruffydd e outros se\u00f1ores galeses, entrou en vigor a divisi\u00f3n de Gales entre \"Pura Wallia\", baixo control gal\u00e9s e \"Marchia Wallie\", baixo control normando. A fronteira permaneceu m\u00e1is ou menos est\u00e1bel durante os seguintes douscentos anos.\nTras varias xeraci\u00f3ns de guerra intermin\u00e1bel, Gruffyd iniciou a reconstruci\u00f3n de Gwynedd tratando de estabilizar o pa\u00eds. Consolidou a s\u00faa autoridade no norte de Gales e ofreceu refuxio aos galeses desprazados do Perfeddwlad, especialmente de Rhos, naquela \u00e9poca continuamente acosado por Ricardo, conde de Chester.\nAlarmado pola crecente influencia de Gruffyd, HHenrique I lanzou unha campa\u00f1a contra Gwynedd e Powys en 1116 co apoio de Alexandre I de Escocia. Mentres que Owain ap Cadwgan de Ceredigion se refuxiaba nas monta\u00f1as de Gwynedd, Maredudd ap Bleddyn de Powys asinaba a paz co rei ingl\u00e9s. Ante o poder\u00edo normando, Owain e Gruffyd negociaron unha tregua; Owain recuperou o favor real sen excesivos problemas, mentres que Gruffyd se viu obrigado a render homenaxe e fidelidade e pagar unha forte multa, a\u00ednda que mantivo as s\u00faas terras e o seu prestixio.\nEsta invasi\u00f3n impactou profundamente a Gruffyd, que contaba m\u00e1is de 60 anos en 1116. Durante o resto da s\u00faa vida, a\u00ednda que continuar\u00eda gobernando Gwynedd ser\u00edan os seus fillos Cadwallon, Owain, e Cadwaladr quen dirixir\u00edan as s\u00faas tropas. A pol\u00edtica de Gruffyd e os seus sucesores devolver\u00eda a Gwynedd a primac\u00eda en Gales, sen chegar a ameazar a coroa inglesa.\nExpansi\u00f3n de Gwynedd.\nEn 1120, unha pequena guerra fronteiriza entre Llywarch ab Owain, se\u00f1or dun pequeno territorio en Dyffryn Clwyd, e Hywel ab Ithel, se\u00f1or de Rhufoniog e Rhos, enfrontou a Powys e Chester nos Perfeddwlad. Powys apoiou a Rhufoniog con 400 soldados mentres que Chester enviou cabaleiros normandos desde Rhuddlan en apoio de Dyffryn Clwyd. A sanguenta batalla de Maes Maen Cymro saldouse coa morte de Lywarch ab Owain e a derrota de Dyffryn Clwyd. O seu inimigo Hywel ab Ithel resultou mortalmente ferido. e Rhufoniog e Rhos quedaron sen dono. e Gruffydd I aproveitouse da debilidade de Powys e Chester para anexionalos.\n\u00c1 morte de Einion ap Cadwgan, se\u00f1or de Meirionydd, estalou unha contenda sucesoria entre os seus familiares. Gruffyd autorizou aos seus fillos Cadwallon e Owain a que tentasen sacar proveito da oportunidade que lles ofrec\u00eda a situaci\u00f3n de Meirionydd. Os dous irm\u00e1ns asaltaron Meirionydd, pero este territorio non ser\u00eda anexionado a Gwynedd ata 1136. En 1124, Cadwallon eliminou os gobernantes de Dyffryn Clwyd polo apoio prestado ao conde Hugo de Chester, convertendo o Cantref en vasalo de Gwynedd e en 1125 Cadwallon matou os netos de Edwin ap Goronwy de Tegeingl, deixando Tegeingl sen se\u00f1or. Con todo, en 1132 Cadwallon resultou vencido e morto nunha campa\u00f1a contra Powys en Nanheudwy, preto de Llangollen.\nEn 1136 Gwynedd lanzou unha campa\u00f1a contra os normandos en represalia pola execuci\u00f3n de Gwenllian ferch Gruffydd ap Cynan, esposa do Pr\u00edncipe de Deheubarth e filla de Gruffyd. Owain e Cadwaladr invadiron Ceredigon e tomaronLlanfihangle, Aberystwyth, e Llanbadarn.\nA finais de setembro de 1136, un grande ex\u00e9rcito gal\u00e9s formado por tropas de Gwynedd, Deheubarth e Powys derrotou aos normandos na batalla de Crug Mwar en Cardigan Castle. A batalla conclu\u00edu cunha gran derrota normanda.\nCando Gruffyd morre en 1137, os seus fillos Owain e Cadwaladr atop\u00e1banse campeando en Ceredigion e conquistaran os castelos de Ystrad Meurig, Lampeter (\"Castelo de Stephen\"), e Castell Hywell (\"Castelo de Humphries\") Ning\u00fan ex\u00e9rcito estranxeiro era capaz de cruzar o Conwy ata o Alto Gwynedd. A estabilidade proporcionada por Gruffyd permitiu aos galeses de Gwynedd pensar no futuro sen medo a que os seus fogares e colleitas fosen destru\u00eddos por pos\u00edbeis ataques.\nOs asentamentos fix\u00e9ronse m\u00e1is permanentes e as construci\u00f3ns de pedra substitu\u00edron \u00e1s vellas estruturas de madeira. Constru\u00edronse numerosas igrexas de pedra ao longo de Gwynedd. Gruffyd promoveu a primac\u00eda de Bangor en Gwynedd e puxo os cimentos da catedral de Bangor durante o episcopado de David o Escoto entre 1120-1139. Os seus restos foron depositados no presbiterio da Catedral de Bangor.\nOwain Gwynedd.\nA Gruffydd sucedeuno o seu fillo Owain na maior parte do seu territorio segundo a lei galesa e adoptou o nome de \"Owain Gwynedd\". Cadwaladr, o fillo m\u00e1is novo, herdou o Aberffraw en Anglesey, Meirionydd e o norte de Ceredigion entre os r\u00edos Aeron e Dyfi.\nEn 1141 Cadwaladr e Madog ap Maredd de Powys loitaron xunto ao conde de Chester en Lincoln e formaron parte do grupo que apresou a Estevo de Blois. Con todo, Owain non participou na batalla e a maior parte do ex\u00e9rcito de Gwynedd quedou na casa. Owain, prudente e reservado, puido considerar que a restauraci\u00f3n da Emperatriz Matilde reforzar\u00eda o poder real en Inglaterra e o poder dos Lores das Marcas, que se reduciu desde a usurpaci\u00f3n de Estevo.\nOwain e Cadwaladr enfront\u00e1ronse en 1143 cando Cadwaladr estivo implicado no asasinato de Anarawd ap Gruffydd de Deheubarth na v\u00e9spera do seu matrimonio coa filla de Owain, xa que o asasinato de Anarawd pu\u00f1a en perigo a pol\u00edtica matrimonial de alianzas de Owain. Cadwaladr fuxiu a Irlanda e contratou unha frota viquinga que levou a Abermenai para meter presi\u00f3n a Owain. Aproveitando a situaci\u00f3n, os Lords das Marcas atacaron Gales, o que uniu novamente a Owain e Cadwaladr, que recuperou as s\u00faas terras. Despois de novos enfrontamentos e pactos, finalmente Cadwaladr viuse obrigado a se exiliar en Inglaterra en 1153.\nEn 1146 falec\u00eda Rhun, primox\u00e9nito e herdeiro de Owain. Owain caeu nunha profunda melancol\u00eda. Entre 1148e 1151 Owain enfrontouse ao seu xenro Madog ap Maredudd de Powys e ao conde de Chester polo control de I\u00e2l e logrou asegurar Rhuddlan Castle e todo Tegeingl desde Chester.\nTras tres anos consolidando o vasto Imperio Anxevino, Henrique II decidiu atacar a Owain en 1157 coa axuda de Powys e do medio irm\u00e1n de Owain, Cadwaladr. Henrique partiu cara a Gales desde Chester tratando de capturar a Owain, que conseguiu emboscar ao grupo do rei, que s\u00f3 salvou a s\u00faa vida grazas \u00e1 intervenci\u00f3n de Roger de Clare, conde de Hertford. Eludindo o enfrontamento directo, Owain cara ao oeste, deixando o cami\u00f1o libre para que Henrique entrase en Rhuddlan \"ingloriosamente\".\nHenrique esperaba atoparse cunha escuadra naval dirixida por Henrique FitzRoy, t\u00edo do rei, pero a expedici\u00f3n desviouse a Mona onde foron derrotados polos nativos. Isto convenceu a Henrique II de que \"fora tan lonxe como era pr\u00e1ctico\" e ofreceu a paz ao pr\u00edncipe. Owain I, que necesitaba tempo para se consolidar, accedeu aos termos. Presentou homenaxe e xurou lealdade ao rei e devolveu Tegeingle e Rhuddlan a Chester, e as propiedades en Gwynedd ao seu irm\u00e1n.\nA morte de Madog ap Meredudd de Powys en 1160 permitiu a Owain I aumentar a s\u00faa influencia a expensas de Powys. En 1162 conseguiu apropiarse os cantrefi de Cyfeiliog e Arwystli en Powys. Fronte \u00e1 s\u00faa estratexia, Rhys ap Gruffyd, pr\u00edncipe de Deheubarth levantouse contra os normandos no sur de Gales en 1162, obrigando a Henrique II a viaxar a Inglaterra desde o continente.\nCando en 1163 Henrique se enfrontou con Thomas Becket, Owain I e Rhys ap Gruffyd de Deheubarth aproveitaron para iniciar unha rebeli\u00f3n contra Henrique II. O rei ingl\u00e9s, que perdoara a Rhys pola s\u00faa revolta do ano anterior, reuniu un inmenso ex\u00e9rcito, apoiado por unha frota n\u00f3rdica contratada en Dubl\u00edn.\nO ex\u00e9rcito anxevino representaba a maior forza utilizada contra Gales, o que uniu a\u00ednda m\u00e1is aos pr\u00edncipes galeses. Owain reuniu \u00e1s s\u00faas tropas en Edeyrion para tratar de resistir o avance de Henrique. Os anxevinos avanzaron desde Oswestry cara a de Mur Castell a trav\u00e9s das monta\u00f1as e do bosque de Ceiriog Valley, onde tiveron que marchar en columnas estreitas. Owain I hostig\u00f3 ao ex\u00e9rcito normando e Henrique II ordenou despexar o bosque. A\u00ednda por riba, as grandes choivas daquel ano converteron o campamento anxevino nunha marisma, segundo Lloyd., o que desmoralizou a\u00ednda m\u00e1is ao ex\u00e9rcito ingl\u00e9s. \u00c1 vista das circunstancias, Henrique II decidiu retirarse sen conseguir ning\u00fan resultado positivo.\nO rei abandonou todo plan para conquistar Gales, regresando a Anjou. Non volver\u00eda pisar Inglaterra ata catro anos m\u00e1is tarde. Owain aproveitou para lanzar unha ofensiva diplom\u00e1tica enviando unha embaixada a Lu\u00eds VII de Francia encabezada polo bispo de Bangor coa misi\u00f3n de negociar unha alianza contra Henrique II, inmerso na s\u00faa loita contra Thomas Beckett.\nNos seus \u00faltimos anos Owain I era mencionado como \"princeps Wallensium\" (pr\u00edncipe de Gales), un t\u00edtulo ga\u00f1ado polo seu liderado en Gales e a s\u00faa vitoria contra os ingleses, segundo John Davies.\nGuerra civil e usurpaci\u00f3n 1170-1195.\n\u00c1 morte de Owain en novembro de 1170, d\u00faas facci\u00f3ns rivais da familia reinante disput\u00e1ronse o trono. Durante a s\u00faa vida Owain favorecera claramente aos seus fillos maiores, nacidos de \"Pyfog a irlandesa\"; no entanto, os anais afirman que estes dous fillos, Rhun e Hywel, eran ilex\u00edtimos. Tanto Owain como o seu pai recibiran consider\u00e1bel apoio dos seus familiares en Dubl\u00edn e parece pos\u00edbel que Owain confiase en manter estes contactos nomeando sucesor a un dos seus fillos con Pyfog. Sabemos que en 1146, Rhun, o primox\u00e9nito, morreu misteriosamente e o seu irm\u00e1n Hywel foi proclamado novo herdeiro.\nHywel ab Owain Gwynedd sucedeu ao seu pai en 1170 e inmediatamente estalou unha guerra civil entre os proirlandeses partidarios de Hywel e unha coalici\u00f3n anti-irlandesa encabezada por Iorwerth Drwyndwn e Cristin ferch Goronwy ab Owain, vi\u00fava de Owain. Poucos meses despois da sucesi\u00f3n, Hywel morreu na batalla de Pentraeth en 1171. Iorwerth resultou gravemente ferido e quedou f\u00f3ra da loita (morrer\u00eda en 1174), deixando a Dafydd como principal l\u00edder da facci\u00f3n vencedora, que se repartir\u00eda Gwynedd.\nEn 1175 Dafydd converter\u00edase en se\u00f1or de todo Gwynedd tras eliminar os seus outros rivais e encarcerar ao seu irm\u00e1n Rhodri. Tratou de fortalecer a s\u00faa posici\u00f3n chegando a un acordo con Henrique II. Concertouse o matrimonio de Dafydd con Emma de Anjou, medio irm\u00e1 do rei ingl\u00e9s, a\u00ednda que non se concedeu a Dafydd reco\u00f1ecemento da s\u00faa posici\u00f3n no norte. Segundo o Brut y Tywysogion, isto foi feito para pacificar a situaci\u00f3n, pero antes de 1176, Rhodri escapou do seu cativerio e expulsou a Daffyd de Anglesey. Os irm\u00e1ns decidiron repartirse Gwynedd, correspondendo a Dafydd o territorio entre o Conwy e o Dee, co\u00f1ecido como Gwynedd Is Conwy, mentres que Anglesey e Gwynedd Uwch Conwy quedaban en poder de Rhodri. A partir dese momento, Dafydd permaneceu tranquilo no seu reino o que foi visto como unha cualidade polos seus contempor\u00e1neos como Giraldus Cambrensis.\nRhodri viuse envolto en continuas disputas internas polas que foi expulsado en varias ocasi\u00f3ns do trono entre 1190 e 1194.\nO peor inimigo de Dafydd foi o seu sobri\u00f1o Llywelyn ap Iorwerth, nacido probabelmente en 1173 e fillo de Iorwerth Drwyndwn. O futuro Llywelyn o Grande conspirou cos seus curm\u00e1ns Gruffudd e Maredudd e o seu t\u00edo Rhodri e en 1194 derrotou e expulso do trono a Dafydd na batalla de Aberconwy.\nLlywelyn o Grande.\nLlywelyn converteuse en gobernante \u00fanico de Gwynedd en 1200, tras o que asinou un acordo con Xo\u00e1n de Inglaterra. Llywelyn casou cunha filla ilex\u00edtima de Xo\u00e1n e, cando o rei ingl\u00e9s arrestou a Gwenwynwyn ab Owain de Powys en 1208, aproveitou para anexionarse Powys. Por\u00e9n, en 1211 as relaci\u00f3ns entre ambos se deterioraron e Xo\u00e1n invadiu Inglaterra e Llywelyn entregou os territorios ao leste do Conwy. En 1215, o pr\u00edncipe gal\u00e9s aliouse cos bar\u00f3ns que obrigaron a asinar a Xo\u00e1n a Carta Magna en 1215.\n\u00c1 morte de Xo\u00e1n, Llywelyn asinou o Tratado de Worcester con Henrique III en 1218. Durante os anos seguintes suced\u00e9ronse as loitas entre Llywelyn, os se\u00f1ores das marcas e o rei. Na Paz de Middle de 1234 acordouse unha tregua que se manter\u00eda durante o resto do reinado de Llywelyn.\nLlywelyn estaba decidido a impor o dereito dos fillos lex\u00edtimos na lei de sucesi\u00f3n galesa para situar a Gwynedd na mesma situaci\u00f3n que o resto de pa\u00edses cristi\u00e1ns. Con todo, ao promover ao seu fillo m\u00e1is novo Dafydd provocou a reacci\u00f3n dos partidarios do sistema tradicional, que apoiaban ao seu fillo m\u00e1is vello Gruffyd. Por\u00e9n, con Gruffyd prisioneiro, esta reacci\u00f3n non chegar\u00eda moi lonxe. A\u00ednda que Dafydd perdeu a un dos seus defensores m\u00e1is importantes coa morte da s\u00faa nai en 1237, conservou o apoio de Ednyfed Fychan, Senescal de Gwynedd e moi influente politicamente. Llywelyn sufriu unha par\u00e1lise ese mesmo ano, e Dafydd foi adquirindo maior peso nas tarefas de goberno, fac\u00e9ndose cargo de Gwynedd \u00e1 morte do seu pai tres anos despois.\nDafydd ap Llywelyn.\nA\u00ednda que Henrique III aceptara as pretensi\u00f3ns de Dafydd ao trono de Gwynedd, non estaba disposto a que puidese manter as conquistas do seu pai f\u00f3ra de Gwynedd. En 1241 o rei invadiu Gwynedd, e obrigou a Dafydd a someterse a finais de agosto. Segundo o Tratado de Gwerneigron, abandonou todas as terras f\u00f3ra de Gwynedd e entregou ao rei ao seu medio irm\u00e1n Gruffydd, que continuaba en prisi\u00f3n. Henrique III considerouno unha arma \u00fatil contra Dafydd, xa que pod\u00eda ser un rival para Dafydd en Gwynedd; con todo, Gruffyd morreu ao tentar escapar da Torre de Londres en marzo de 1244, ao tentar descender por unha saba anoada e caer ao baleiro.\nMorto o seu principal inimigo, Dafydd aliouse con outros reis galeses e iniciou unha campa\u00f1a contra a ocupaci\u00f3n inglesa de Gales. Tras violentas loitas, a campa\u00f1a conseguiu o \u00e9xito, a\u00ednda que a morte repentina de Dafydd detivo as operaci\u00f3ns. Morto sen sucesi\u00f3n, o trono pasou a mans dos fillos de Gruffyd, Owain Goch ap Gruffydd e Llywelyn ap Gruffydd que se dividiron o reino entre eles.\nLlywelyn ap Gruffydd.\nLlywelyn atop\u00e1base en Gwynedd no momento da s\u00faa elevaci\u00f3n, e loitara xunto ao seu t\u00edo nas \u00faltimas campa\u00f1as contra os ingleses. Isto deulle vantaxe sobre o seu irm\u00e1n m\u00e1is vello Owain, encarcerado en Inglaterra desde 1242. Owain regresou a Gwynedd -aparentemente \"escapou\" ou foi liberado de Chester xusto \u00e1 morte de Dafydd. Llywelyn e Owin chegaron a un acordo e repart\u00edronse o reino.\nEn 1255 o seu irm\u00e1n m\u00e1is novo Dafydd ap Gruffydd chegou \u00e1 maior\u00eda de idade e Henrique III, percibindo unha oportunidade para desestabilizar o reino, solicitou que tomase parte na divisi\u00f3n de Gwynedd. Llywelyn rexeitou esta petici\u00f3n, base\u00e1ndose en que isto debilitar\u00eda a\u00ednda m\u00e1is o reino e deixar\u00edao en mans inglesas. Dafydd aliouse con Owain na Batalla de Bryn Derwin contra Llywelyn. Llywelyn venceu, apresou a Owain e confiscou as s\u00faas terras. Tam\u00e9n encarcerou a Dafydd por un breve per\u00edodo de tempo antes de chegar a un acordo con el.\nLlywelyn iniciou ent\u00f3n unha campa\u00f1a contra os ingleses, conseguindo o apoio de Deheubarth e Powys, e sendo reco\u00f1ecido como Pr\u00edncipe de Gales pola maior parte do pa\u00eds. Mentres, en 1264 en Inglaterra a Segunda Guerra dos Bar\u00f3ns atop\u00e1base en pleno apoxeo coa batalla de Lewes. Llywelyn uniuse a Simon de Montfort na s\u00faa loita contra Henrique III. A\u00ednda que Monfort faleceu pouco despois, a paz entre Inglaterra e Gales mant\u00edvose, e o Tratado de Montgomery reco\u00f1eceu a Llywelyn como Pr\u00edncipe de Gales polo rei de Inglaterra.\nCon todo, \u00e1 morte de Henrique III a situaci\u00f3n \u00eda cambiar. En 1276 Llywelyn foi declarado rebelde por Eduardo I e a presi\u00f3n diplom\u00e1tica foi seguida por unha enorme invasi\u00f3n que rompeu a unidade galesa e capturou grandes \u00e1reas do territorio, obrigando a Llywelyn a asinar o Tratado de Aberconwy, no que se recortaba bastante o territorio gal\u00e9s.\nLlywelyn pensou ent\u00f3n en estabilizar a s\u00faa sucesi\u00f3n coa s\u00faa nova esposa Leonor de Motfort, pero esta faleceu en 1282 ao dar a luz a unha filla Gwenllian ferch Llywelyn.\nPouco despois, estalou unha nova rebeli\u00f3n e Dafydd e Llywelyn uniron as s\u00faas forzas. En novembro de 1282, o Arcebispo de Canterbury John Pechkam visitou Gales do Norte para mediar entre Llywelyn e Eduardo I. Ofreceuse a Llywelyn mil libras ao ano e propiedades en Inglaterra se se somet\u00eda a Eduardo. Llywelyn rexeitou a proposta; un mes despois, o 11 de decembro de 1282, morr\u00eda durante unha emboscada en Cilmeri. Pouco despois, as s\u00faas forzas foron derrotadas polos ingleses, que ocuparon Powys e Gwynedd oriental.\nDafydd ap Gruffydd.\nTras estes sucesos, Dafydd ap Gruffydd foi proclamado pr\u00edncipe de Gales e continuou a guerra con axuda dalg\u00fans nobres locais. Con todo, calquera tipo de resistencia era eliminada sistematicamente, o que obrigaba a Dafydd a desprazarse continuamente dun lugar a outro para evitar ser apresado polos ingleses.\nFinalmente, o 22 de xu\u00f1o de 1283, Dafydd foi capturado nas proximidades de Bera Mawr, nun lugar chamado Nanhysglain. Dafydd, que fora traizoado, resultou gravemente ferido durante a loita. Isto significou o fin da resistencia organizada en Gales ata o levantamento de Madog ap Llywelyn once anos despois.\nDafydd foi levado a Eduardo a noite da s\u00faa captura e levado a Shrewsbury, onde en outubro foi colgado, destripado e descortizado. Os seus sucesores nunca foron liberados: os seus fillos Llywelyn e Owain no Castelo de Bristol; a s\u00faa filla e sobri\u00f1a en priorados de Lincolnshire.\nFin da independencia.\nCoa morte de Llywelyn o \u00daltimo Rei en 1282 e a execuci\u00f3n do seu irm\u00e1n Dafydd ao ano seguinte, p\u00faxose fin a oito s\u00e9culos de independencia en Gwynedd, e o reino foi anexionado a Inglaterra. Os restantes membros da familia real foron arrestados e encarcerados durante o resto das s\u00faas vidas. Tras o Estatuto de Rhuddlan de 1284, Gwynedd dividido e reorganizado segundo o modelo ingl\u00e9s, cre\u00e1ndose os condados de Anglesey, Carnarvonshire, Merionethshire, Denbighshire e Flintshire.\n\"Pura Walia\" (Gwynedd m\u00e1is Carmarthenshire e Cardiganshire) continuou sendo nominalmente un Principado gobernado por un Consello con sede en Ludlow como parte da coroa inglesa. O t\u00edtulo de Pr\u00edncipe de Gales foi outorgado por Eduardo I ao seu fillo, o pr\u00edncipe Eduardo. As Marcas Galesas unir\u00edanse co Principado en 1534 e en 1689 abol\u00edronse definitivamente todas as instituci\u00f3ns independentes de goberno.\nDespois de 1284 houbo moitas rebeli\u00f3ns que tiveron como base o territorio de Gwynedd, a maior parte encabezadas por membros de ramas colaterais da casa real. Foron especialmente importantes as encabezadas por Madoc ap Llywelyn en 1294 e a de Owain Lawgoch (sobri\u00f1o-neto de Llywelyn ap Gruffydd) entre 1372-1378. A \u00faltima revolta importante tivo lugar en 1400 cando Owain Glynd\u0175r de Powys se rebelou contra a Coroa, obtendo importantes apoios en Gwynedd.\nGobernantes de Gwynedd.\nCasa de Cunedda.\nLi\u00f1a de Maelgwn Gwynedd.\nCoa morte de Hywel, concl\u00fae a li\u00f1a masculina de Maelgwn Gwynedd e \u00e9 sucedido por Merfyn, xa que a s\u00faa nai Esylit era a filla m\u00e1is vella de Cynan Dindaethwy ap Rhodri, e sobri\u00f1a de Hywel.\nCasa de Manaw\nCasa de Aberffraw.\nUsurpaci\u00f3ns nos s\u00e9culos X e XI\nRestauraci\u00f3n de Aberffraw\nInterregnum\nDafydd ab Owain usurpou o trono ao seu irm\u00e1n Hywel ab Owain, e foi reco\u00f1ecido como 'pr\u00edncipe de Gwynedd' pola Coroa Inglesa. Con todo, o seu ascenso ao poder foi breve, xa que foi desprazados por outros irm\u00e1ns e o trono de Gwynedd regresou finalmente a Llywelyn o Grande, herdeiro lex\u00edtimo de Owain Gwynedd.\nRestauraci\u00f3n da li\u00f1a principal:"}
{"id": "192128", "revid": "865", "url": "https://gl.wikipedia.org/wiki?curid=192128", "title": "Throwing Muses", "text": "Throwing Muses \u00e9 unha banda de rock alternativo estadounidense formada no ano 1981 en Newport, Rhode Island. O grupo tocou extensamente ata 1997, momento no que os seus membros comezaron a centrarse noutros proxectos. \nA banda orixinalmente estivo liderada por d\u00faas irmanastras, Kristin Hersh e Tanya Donelly, que compo\u00f1\u00edan os temas do grupo. Throwing Muses son co\u00f1ecidos por interpretar m\u00fasica con ritmos cambiantes, polas s\u00faas progresi\u00f3ns de acordes creativas, estruturas pouco ortodoxas e letras surrealistas.\nO grupo diferenciouse doutros artistas contempor\u00e1neos polo estilo de escritura franco de Hersh; as harmon\u00edas vocais e o estilo pop de Donelly; e as t\u00e9cnicas pouco com\u00fans de David Narcizo evitando o uso dos pratos. As letras alucinantes e febr\u00eds de Hersh ocasionalmente tocan o tema das enfermidades mentais, debuxando retratos de personaxes da vida coti\u00e1 ou abordando relaci\u00f3ns."}
{"id": "192129", "revid": "865", "url": "https://gl.wikipedia.org/wiki?curid=192129", "title": "NOFX", "text": "NOFX \u00e9 unha banda estadounidense de punk rock procedente dos \u00c1nxeles (California), mudada posteriormente a San Francisco.\nHistoria.\nA banda form\u00e1rona en 1983 o vocalista/baixista Fat Mike e o guitarrista Eric Melvin. O bater\u00eda Erik Sandin unir\u00edase a NOFX pouco despois. En 1991 El Hefe entrar\u00eda no grupo para tocar a guitarra solista e a trompeta. A banda f\u00edxose famosa co seu \u00e1lbum \"Punk in Drublic\" (1994), que ser\u00eda certificado ouro, e \u00e9 na actualidade considerado un \u00e1lbum cl\u00e1sico de punk para os seareiros e cr\u00edticos. O \u00e9xito de NOFX entre o gran p\u00fablico levou a un crecente interese polo punk rock durante os anos 90, grazas tam\u00e9n a bandas californianas como Pennywise, Rancid, Bad Religion, Green Day, The Offspring e Sublime. A diferenza dalg\u00fans destes grupos, por\u00e9n, NOFX nunca asinar\u00eda cun gran selo discogr\u00e1fico.\nNOFX leva editados once \u00e1lbums de estudio, quince EPs e un feixe de sinxelos. A banda vendeu ao redor dos 6 mill\u00f3ns de discos en todo o mundo, sendo un dos grupos independentes m\u00e1is exitosos de todos os tempos. A banda tam\u00e9n ten o seu propio programa na canle Fuse TV, titulado \"NOFX: Backstage Passport\"."}
{"id": "192130", "revid": "865", "url": "https://gl.wikipedia.org/wiki?curid=192130", "title": "Silverchair", "text": "Silverchair foi unha banda australiana de rock alternativo. O grupo formouse co nome Innocent Criminals en Merewether, Newcastle, Australia no ano 1992, co vocalista e guitarrista Daniel Johns, o baixista Chris Joannou e o bater\u00eda Ben Gillies. Silverchair tivo moito \u00e9xito no seu pa\u00eds de orixe, ga\u00f1ando os principais premios da industria musical australiana, os ARIA Awards, 21 veces. A banda tam\u00e9n recibiu seis APRA Awards.\nA s\u00faa popularidade comezou a mediados de 1994 cando ga\u00f1aron un concurso nacional de demos organizado por un programa de televisi\u00f3n e a radio Triple J. A banda asinou pouco despois un contrato con Murmur, e fix\u00e9ronse co\u00f1ecidos na escena rock de todo o mundo. No ano 2003, despois da edici\u00f3n de \"Diorama\", a banda anunciou un hiato, durante o cal os seus membros gravaron cos seus proxectos paralelos, The Dissociatives, The Mess Hall e Tambalane. Silverchair reuniuse no 2005 para os concertos Wave Aid, editou \"Young Modern\" no 2007 e realizou a xira Across the Great Divide con Powderfinger. Ata a data a banda vendeu ao redor dos 6 mill\u00f3ns de discos."}
{"id": "192131", "revid": "865", "url": "https://gl.wikipedia.org/wiki?curid=192131", "title": "Taking Back Sunday", "text": "Taking Back Sunday \u00e9 unha banda estadounidense de rock alternativo procedente de Long Island, Nova York, e formada en 1999 polo guitarrista Eddie Reyes. Os membros actuais da banda son Adam Lazzara (voces), John Nolan (guitarra e voces), Eddie Reyes (guitarra), Shaun Cooper (baixo) e Mark O'Connell (bater\u00eda).\n\"Louder Now\" (2006), \u00e9 o \u00e1lbum que os lanzou \u00e1 fama, destacando del o seu sinxelo \"MakeDamnSure\". O disco vendeu ao redor das 900.000 copias e chegou o n\u00famero 2 da lista \"Billboard 200\" estadounidense, seguido moi de preto polo anterior \"Where You Want to Be\", que acadou o n\u00famero 3 en 2004."}
{"id": "192132", "revid": "98629", "url": "https://gl.wikipedia.org/wiki?curid=192132", "title": "Digimon Tamers", "text": " \u00e9 a terceira serie de animaci\u00f3n baseada na franqu\u00eda xaponesa Digimon.\nSinopse.\nA historia ten lugar inicialmente nun universo alternativo, nun mundo moi semellante \u00e1 Terra, onde os digimons son s\u00f3 un negocio do entretemento, composto por videoxogos, cartas coleccion\u00e1beis, e series de televisi\u00f3n. Un grupo de tres rapaces de 12 anos (10 na versi\u00f3n xaponesa), Takato, Henry e Rika (fans do xogo de cartas) co\u00f1ecen \u00f3s seus propios compa\u00f1eiros digimon reais, e comezan a loitar contra os outros digimon que cruzan a barreira entre a rede da informaci\u00f3n e o mundo real. A maior\u00eda da acci\u00f3n transcorre no barrio de Shinjuku en Toquio, Xap\u00f3n e tam\u00e9n no Digital World durante un curto per\u00edodo de tempo."}
{"id": "192133", "revid": "72012", "url": "https://gl.wikipedia.org/wiki?curid=192133", "title": "Cannibal Corpse", "text": "Cannibal Corpse \u00e9 unha banda estadounidense de death metal procedente de Buffalo, Nova York. Formada en 1988, o grupo leva editados once \u00e1lbums de estudio, un \"box set\" e un \u00e1lbum ao vivo. Ao longo dos anos a banda foi asent\u00e1ndose, a pesar de sa\u00edr pouco na radio e na televisi\u00f3n, e conseguiu a s\u00faa base de seareiros sobre todo co lanzamentos dos \u00e1lbums \"Butchered at Birth\" (1991) e \"Tomb of the Mutilated\" (1992), que chegaron a vender un mill\u00f3n de copias en todo o mundo, a metade delas nos Estados Unidos, facendo deles os discos de death metal m\u00e1is vendidos nese pa\u00eds.\nOs membros de Cannibal Corpse inspir\u00e1ronse orixinalmente en bandas de thrash metal como Kreator e Slayer, as\u00ed como noutros conxuntos de death metal como Morbid Angel, Autopsy e Death. As imaxes dos seus \u00e1lbums (feitas case todas por Vincent Locke) e as s\u00faas letras, fortemente inspiradas en pel\u00edculas e historias de terror, son moi controvertidas. En varias ocasi\u00f3ns alg\u00fans pa\u00edses prohibiron a actuaci\u00f3n da banda, ou a venda dos seus \u00e1lbums coa portada orixinal."}
{"id": "192134", "revid": "23204", "url": "https://gl.wikipedia.org/wiki?curid=192134", "title": "Stone Sour", "text": "Stone Sour \u00e9 unha banda estadounidense de hard rock procedente de Des Moines, Iowa e fundada en 1992. O grupo est\u00e1 composto por Corey Taylor (voces, guitarra, piano), Josh Rand (guitarra), e Roy Mayorga (bater\u00eda, percusi\u00f3n). O bater\u00eda orixinal Joel Ekman, o baixista Shawn Economaki e o guitarrista Jim Root deixaron o grupo en 2006, 2011, e 2014 respectivamente. A banda actuou durante cinco anos despois da s\u00faa formaci\u00f3n e separouse en 1997, despois de que Taylor e Root se unisen a Slipknot. O grupo volveu a reunirse reunirse en 2002 e contin\u00faa en activo na actualidade.\nAta a data o grupo leva publicados cinco \u00e1lbums de estudio, \"Stone Sour\" (2002), \"Come What(ever) May\" (2006); \"Audio Secrecy\" (2010), \"House of Gold &amp; Bones \u2013 Part 1\" (2012) e \"House of Gold &amp; Bones \u2013 Part 2\" (2013), xunto cun \u00e1lbum de directos chamado \"Live in Moscow\"."}
{"id": "192135", "revid": "865", "url": "https://gl.wikipedia.org/wiki?curid=192135", "title": "Gojira", "text": "Gojira \u00e9 unha banda de metal francesa formada no ano 1996 en Baiona (Francia) que foi co\u00f1ecida como Godzilla ata o ano 2001. Gojira est\u00e1 composta por Joe Duplantier (voces e guitarra r\u00edtmica), o seu irm\u00e1n Mario Duplantier (bater\u00eda), Christian Andreu (guitarra solista) e Jean-Michel Labadie (baixo). O grupo leva editados cinco \u00e1lbums de estudio, un \u00e1lbum ao vivo, un sinxelo e un DVD."}
{"id": "192136", "revid": "1888", "url": "https://gl.wikipedia.org/wiki?curid=192136", "title": "Xos\u00e9 Lu\u00eds Fontenla", "text": "Co nome de Xos\u00e9 Lu\u00eds Fontenla podemos referirnos a:"}
{"id": "192138", "revid": "98629", "url": "https://gl.wikipedia.org/wiki?curid=192138", "title": "Digimon Frontier", "text": " \u00e9 a cuarta serie de animaci\u00f3n da franqu\u00eda xaponesa Digimon, e foi estreada na televisi\u00f3n nipoa no 2002.\nSinopse.\nDespois de recibir unhas estra\u00f1as mensaxes nos seus tel\u00e9fonos m\u00f3biles, cinco rapaces van \u00e1 unha estaci\u00f3n de tren subterr\u00e1nea e toman un tren que os leva \u00f3 Digital World. Unha vez al\u00ed co\u00f1ecen a Bokomon e a Neemon, dous digimon que act\u00faan como gu\u00edas, e eles c\u00f3ntanlles que son os nenos elixidos e que o mundo dixital est\u00e1 en perigo. Deber\u00e1n loitar contra o principal antagonista, Cherubimon e os seus Guerreiros Lendarios que queren dominar o mundo. En contraste coas series anteriores, nas que os protagonistas ti\u00f1an un compa\u00f1eiro digimon, estes nenos elixidos transf\u00f3rmanse eles mesmos en digimons, tendo cada un deles un esp\u00edrito de transformaci\u00f3n en forma humana e en forma animal."}
{"id": "192139", "revid": "6384923", "url": "https://gl.wikipedia.org/wiki?curid=192139", "title": "Xos\u00e9 Manteiga Pedrares", "text": "Xos\u00e9 Manteiga Pedrares, nado en Aro (Negreira) o 3 de febreiro de 1934 e finado en Santa Comba o 23 de abril de 2012, foi un catedr\u00e1tico, fil\u00f3sofo e pol\u00edtico galego.\nTraxectoria.\nEstudou Filosof\u00eda e Letras na Universidade de Santiago de Compostela e especializouse en Filosof\u00eda na Universidade de Madrid, onde foi disc\u00edpulo de Jos\u00e9 Luis L\u00f3pez Aranguren. Foi profesor axudante da c\u00e1tedra de \u00c9tica, da que era responsable Aranguren. En 1961 regresou a Compostela para facerse cargo da c\u00e1tedra de Fundamentos de Filosof\u00eda da Universidade de Santiago de Compostela e da de Filosof\u00eda do Instituto Xelm\u00edrez. En 1964 ga\u00f1ou a c\u00e1tedra de Filosof\u00eda do Instituto Feminino de Ferrol, onde permaneceu catro anos para volver de novo a Compostela como docente no Instituto Xelm\u00edrez. Tam\u00e9n impartiu clases en Peleteiro, La Salle, no Instituto Rosal\u00eda de Castro e no Seminario Maior. Na d\u00e9cada de 1960 foi Presidente do Congreso Espa\u00f1ol de Fil\u00f3sofos J\u00f3venes.\nParticipou na fundaci\u00f3n do Partido Galego Social Dem\u00f3crata, do que foi ide\u00f3logo, e da editorial SEPT. Colaborou na refundaci\u00f3n do Partido Galeguista, ao que representou na redacci\u00f3n do Estatuto dos dezaseis. Foi concelleiro en Santiago de Compostela nas primeiras elecci\u00f3ns democr\u00e1ticas ao encabezar a candidatura de Unidade Galega. Candidato a alcalde, na votaci\u00f3n entre os concelleiros foi apoiado por PSOE, BNPG e PCG, e derrotado por un s\u00f3 escano por Jos\u00e9 Antonio Souto Paz, da UCD e que contaba co soporte de Coalici\u00f3n Democr\u00e1tica. Tam\u00e9n foi candidato ao Congreso pola coalici\u00f3n Democracia Cristi\u00e1- Socialdemocracia Galega.\nColaborou en \"Teima\", estivo vinculado a revista \"Encrucillada\" e publicou artigos sobre personalidades da cultura galega e colaboraci\u00f3ns entre as que destacan \"La Realidad y la esencia: reflexiones en torno al pensamiento filos\u00f3fico de Xavier Zubiri\" na revista \"Grial\" (1964) e \"Un home sinxelo do pobo\" inclu\u00eddo na obra \"Manuel Reim\u00f3ndez Portela na lembranza\" (1996). Tam\u00e9n publicou traballos sobre Rafael Dieste, Jos\u00e9 Lu\u00eds Pensado Tom\u00e9 ou o Padre Feijoo.\nVida persoal.\nCasou con Silvia Pousa Antelo, irm\u00e1 de Avelino Pousa Antelo e tivo catro fillos: Xos\u00e9 Luis, Silvia, Rosa e Xavier Manteiga Pousa."}
{"id": "192140", "revid": "98629", "url": "https://gl.wikipedia.org/wiki?curid=192140", "title": "Digimon Data Squad", "text": "Digimon Data Squad, co\u00f1ecido no Xap\u00f3n como \u00e9 a quinta serie de animaci\u00f3n da franqu\u00eda nipoa Digimon.\nSinopse.\nUn rapaz de 14 anos, Marcus Damon, un imbatible loitador (loitador urbano na versi\u00f3n orixinal xaponesa), co\u00f1ece a Agumon, un digimon que escapou de DATS, nuha organizaci\u00f3n secreta do goberno creada para defender \u00f3 mundo dos humanos da invasi\u00f3n de digimons salvaxes. Despois de loitar un contra o outro, os dous fanse amigos rapidamente un do outro, e a partir dunha serie de eventos, son incorporados en DATS, onde te\u00f1en a esperanza de facerse m\u00e1is fortes."}
{"id": "192141", "revid": "98629", "url": "https://gl.wikipedia.org/wiki?curid=192141", "title": "Digimon Xros Wars", "text": " \u00e9 a sexta serie de animaci\u00f3n da franqu\u00eda xaponesa Digimon.\nSinopse.\nA historia dun rapaz chamado Taiki Kudou quen emprega o poder combinado cos Digimon para salvar o Digital World. As series sa\u00edron en antena en TV Asahi entre o 6 de xullo de 2010 e o 28 de setembro de 2011, dividido en d\u00faas partes, coa segunda parte titulada . Unha segunda tempada de \"Xros Wars\" titulada comezou a emitirse o 2 de outubro de 2011 e conclu\u00edu o 25 de marzo de 2012."}
{"id": "192142", "revid": "785", "url": "https://gl.wikipedia.org/wiki?curid=192142", "title": "A vida moderna de Rocko", "text": "A vida moderna de Rocko (na versi\u00f3n orixinal Rocko's Modern Life) \u00e9 unha serie de animaci\u00f3n estadounidense creada por Joe Murray. O programa emitiuse durante catro tempadas entre 1993 e 1996 en Nickelodeon.\nEstreouse en galego a trav\u00e9s da TVG no espazo infantil e xuvenil \"Xabar\u00edn Club\".\nPersonaxes.\nVoces da versi\u00f3n inglesa orixinal:"}
{"id": "192143", "revid": "23204", "url": "https://gl.wikipedia.org/wiki?curid=192143", "title": "Rocko's Modern Life", "text": ""}
{"id": "192144", "revid": "89787", "url": "https://gl.wikipedia.org/wiki?curid=192144", "title": "Neuropreservaci\u00f3n", "text": "Neuropreservaci\u00f3n ou Criopreservaci\u00f3n Neuronal ou a\u00ednda Criopreservaci\u00f3n da Cabeza \u00e9 a criopreservaci\u00f3n do cerebro do ser humano co fin de reanimaci\u00f3n futura e rexeneraci\u00f3n dun corpo saud\u00e1bel en torno ao cerebro. Normalmente, o cerebro fica dentro da cabeza para protecci\u00f3n f\u00edsica, polo que toda a cabeza \u00e9 criopreservada. A neuropreservaci\u00f3n \u00e9 un tipo de procedemento dentro da cri\u00f3nica e, como a cri\u00f3nica en xeral, \u00e9 considerada altamente especulativa e dependente de tecnolox\u00edas do futuro. Un paciente cri\u00f3nico que se somete a neuropreservaci\u00f3n \u00e9 considerado un neuropaciente. O outro tipo de procedemento de preservaci\u00f3n cri\u00f3nica \u00e9 a opci\u00f3n de preservaci\u00f3n de corpo enteiro.\nXeralmente, o procedemento \u00e9 na maior\u00eda das veces feito por causa da vitrificaci\u00f3n do cerebro (neurovitrifiaci\u00f3n), que a\u00ednda non foi perfeccionada a nivel de corpo enteiro, e \u00e9 visto por alg\u00fans como un m\u00e9todo superior de preservaci\u00f3n, causando case ning\u00fan dano ao tecido.\nPerspectivas de recuperaci\u00f3n futura.\nOs defensores da cri\u00f3nica afirman que ser\u00e1n necesarias tecnolox\u00edas extremamente avanzadas do futuro para que a reversi\u00f3n cri\u00f3nica te\u00f1a \u00e9xito, como a xa madura nanomedicina. Dise que esas tecnolox\u00edas deben necesariamente ser capaces de rexeneraci\u00f3n de tecidos e \u00f3rganos, de modo que a neuropreservaci\u00f3n \u00e9 tan probable (ou improbable) de funcionar como a criopreservaci\u00f3n de corpo enteiro. Neuropreservaci\u00f3n \u00e9 normalmente menos custosa que a criopreservaci\u00f3n de corpo enteiro, e pode potencialmente resultar nunha mellor preservaci\u00f3n do cerebro, xa que o proceso pode ser optimizado para o cerebro. As neuropreservaci\u00f3ns son m\u00e1is f\u00e1ciles de manter, e ata agora ningunha foi perdida por desconxelaci\u00f3n.\nO hipot\u00e9tico proceso de recuperaci\u00f3n futura consiste en envolver c\u00e9lulas de programaci\u00f3n no cerebro para rexenerar un novo corpo ao redor do cerebro reparado dentro dun ambiente flu\u00eddo de soporte \u00e1 vida, necesitando de tecnolox\u00eda de reparaci\u00f3n c\u00e9lula por c\u00e9lula, como a cri\u00f3nica en xeral precisa. Os medios de comunicaci\u00f3n \u00e1s veces informan que son esperados novos corpos a partir de clonaxe, pero alg\u00fans expertos cri\u00f3nicos descartan a clonaxe, alegando que nada tan bruto como a transferencia nuclear ou os transplantes ser\u00e1 algunha vez preciso empregar na cri\u00f3nica. Eles cren que os m\u00e9todos utilizados para a recuperaci\u00f3n de neuropacientes ser\u00e1n unha extensi\u00f3n de tecnolox\u00edas m\u00e9dicas tradicionais que un d\u00eda han ser desenvolvidas para rexenerar membros perdidos e tratar de graves traumas.\nOutra tecnolox\u00eda igualmente especulativa para a reanimaci\u00f3n de neuropacientes ou pacientes cri\u00f3nicos \u00e9 a transferencia da mente. A\u00ednda que filosoficamente m\u00e1is radical, transferir o contido de informaci\u00f3n dun cerebro criopreservado a un cerebro artificial pode ser nin m\u00e1is nin menos viable que rexenerar un corpo biol\u00f3xico, especialmente para unha sociedade con tecnolox\u00eda capaz de reavivar o tecido cerebral criopreservado.\nVantaxes.\nTe\u00f1en sido apuntadas varias vantaxes da neuropreservaci\u00f3n en relaci\u00f3n \u00e1 criopreservaci\u00f3n de corpo enteiro. Estas incl\u00faen custos m\u00e1is baixos para o paciente e para o almacenamento, maior transportabilidade en caso de desastre, facilidade para alcanzar o cerebro con crioprotectores e as\u00ed, unha mellor posibilidade de que o cerebro sexa preservado, e un arrefecimento m\u00e1is r\u00e1pido que pode aumentar a probabilidade de recuperaci\u00f3n futura. Aubrey de Grey ten teorizado que os neuropacientes ser\u00e1n reanimados despois de seren mellorados os procedementos en pacientes de corpo enteiro, e polo tanto te\u00f1en mellores probabilidades de recuperaci\u00f3n.\nHistoria.\nA neuropreservaci\u00f3n foi proposta por primeira vez en 1965 por Evan Cooper. Foi proposta novamente nun xornal de ciencia especulativa polo xerontoloxista George M. Martin en 1971, e unha vez m\u00e1is en 1974 por Mike Darwin e por Fred e Linda Chamberlain. Os Chamberlain foron os fundadores da Alcor Life Extension Foundation. En 1976 o pai de Fred tornouse o primeiro de moitos neuropacientes na Fundaci\u00f3n Alcor.\nAntes do ano 2000, a neuropreservaci\u00f3n era realizada por separaci\u00f3n cir\u00farxica do corpo da cabeza (chamado de illamento cef\u00e1lico ou \"neuroseparaci\u00f3n\") no final da perfusi\u00f3n crioprotectora realizada na parte superior do corpo mediante a aorta ascendente. Despois dese ano, a Fundaci\u00f3n Alcor comezou a realizar o illamento cef\u00e1lico antes da perfusi\u00f3n crioprotectora, en hipotermia profunda, e a seguir usar as arterias car\u00f3tide e vertebral directamente para perfusi\u00f3n con crioprotectores.\nA partir de 2008, Alcor e KrioRus pasaron a ser as \u00fanicas organizaci\u00f3ns cri\u00f3nicas que ofrecen a posibilidade de neuropreservaci\u00f3n. Outras organizaci\u00f3ns, como Cryonics Institute evitan iso porque din que \u00e9 malo para as relaci\u00f3ns p\u00fablicas. Alcor e KrioRus alegan que existen boas xustificaci\u00f3ns t\u00e9cnicas para a neuropreservaci\u00f3n e que van continuar a ofrecela. Aproximadamente tres cuartas partes dos pacientes cri\u00f3nicos almacenados na Fundaci\u00f3n Alcor son neuropacientes."}
{"id": "192147", "revid": "88215", "url": "https://gl.wikipedia.org/wiki?curid=192147", "title": "M\u00e4go de Oz", "text": "M\u00e4go de Oz \u00e9 un grupo espa\u00f1ol de Folk metal, formado en maio de 1989 polo bater\u00eda Txus di Fellatio no Barrio de Bego\u00f1a, Madrid. Inicialmente chamado \"Transilvania\", na honra a Iron Maiden, non ser\u00eda ata 1989 cando pasar\u00eda a chamarse \"M\u00e4go de Oz\"."}
{"id": "192150", "revid": "1131", "url": "https://gl.wikipedia.org/wiki?curid=192150", "title": "Screamin' Jay Hawkins", "text": "Jalacy Hawkins, co\u00f1ecido como Screamin' Jay Hawkins, nado en Cleveland (Ohio) o 18 de xullo de 1929 e finado en Neuilly-sur-Seine (Francia) o 12 de febreiro de 2000, foi un popular cantante afroamericano.\nTraxectoria.\nObtivo \u00e9xito durante a explosi\u00f3n do rock a mediados da d\u00e9cada de 1950. Co\u00f1ecido polas s\u00faas circenses actuaci\u00f3ns e est\u00e9tica, en ocasi\u00f3ns macabra. Gravou un dos maiores \u00e9xitos do momento, \"I put a spell on you\" en 1957."}
{"id": "192151", "revid": "6939", "url": "https://gl.wikipedia.org/wiki?curid=192151", "title": "Jalacy Hawkins", "text": ""}
{"id": "192152", "revid": "1987", "url": "https://gl.wikipedia.org/wiki?curid=192152", "title": "Fernando Solla", "text": "Fernando Solla Fern\u00e1ndez \u00e9 un pol\u00edtico e sindicalista galego.\nTraxectoria.\nT\u00e9cnico superior de prevenci\u00f3n de riscos laborais. Vinculado ao Partido do Traballo de Galicia (PTG) do que foi Secretario xeral, representouno na Comisi\u00f3n que redactou o Estatuto dos dezaseis. Tam\u00e9n estivo presente na xuntanza do 10 de xaneiro de 1979 en Santiago no Pazo de Raxoi. Posteriormente ingresou na CIG e foi candidato polo BNG ao Parlamento Europeo en 1989 e 1994."}
{"id": "192153", "revid": "1888", "url": "https://gl.wikipedia.org/wiki?curid=192153", "title": "Fernando Solla Fern\u00e1ndez", "text": ""}
{"id": "192154", "revid": "785", "url": "https://gl.wikipedia.org/wiki?curid=192154", "title": "Smallville", "text": "Smallville \u00e9 unha serie de televisi\u00f3n estadounidense creada polos guionistas e produtores Alfred Gough e Miles Millar baseado no personaxe de DC Comics Superman, orixinalmente creado por Jerry Siegel e Joe Shuster."}
{"id": "192157", "revid": "98629", "url": "https://gl.wikipedia.org/wiki?curid=192157", "title": "Perfecto Yebra", "text": "Perfecto Yebra Martul-Ortega, nado na Habana o 16 de xullo de 1939, \u00e9 un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela en 1966, e doutor en Dereito pola mesma Universidade (1970), realizou estudos en Salzburg, Radolfzell, Co\u00edmbra, Heidelberg e Colonia. Foi profesor de Econom\u00eda e Facenda P\u00fablica e catedr\u00e1tico de Dereito Financeiro e Tributario da Facultade de Dereito da USC. Dende o 1 de outubro de 2004 \u00e9 catedr\u00e1tico em\u00e9rito da Universidade de Santiago. Foi maxistrado suplente do Tribunal Superior de Xustiza de Galicia (1990-1991).\nIntegrouse no Partido Gallego Independiente de Jos\u00e9 Luis Meil\u00e1n Gil. Foi deputado por UCD pola provincia da Coru\u00f1a na lexislatura constitu\u00ednte e na I lexislatura. Secretario da Asemblea de Parlamentarios de Galicia, participou na redacci\u00f3n do acordo preauton\u00f3mico e foi Vicepresidente da Comisi\u00f3n Mixta de transferencias Goberno-Xunta de Galicia. Foi membro do Consello de Europa en representaci\u00f3n de UCD (1979) e do Consello de Direcci\u00f3n da Uni\u00f3n Interparlamentaria (1979-1982), membro da Comisi\u00f3n Mixta Parlamento Europeo - Parlamento Espa\u00f1ol (1979-1982). Integrouse en Coalici\u00f3n Galega sendo responsable da elaboraci\u00f3n do seu programa pol\u00edtico. Fundou o Clube Nacionalista Al\u00e9n N\u00f3s en 1986, do que foi secretario. Foi director xeral de Xustiza da Xunta de Galicia (1987-1988), voceiro da Xunta Electoral de Galicia (1982-1994 e 1997-1999) e concelleiro de Santiago de Compostela polo PPdeG (1999-2003).\n\u00c9 membro da Orde ao M\u00e9rito Constitucional, voceiro do Padroado do Museo do Pobo Galego e membro da Asociaci\u00f3n Alexander Von Humboldt de Espa\u00f1a."}
{"id": "192158", "revid": "1888", "url": "https://gl.wikipedia.org/wiki?curid=192158", "title": "Perfecto Yebra Martul-Ortega", "text": ""}
{"id": "192159", "revid": "1888", "url": "https://gl.wikipedia.org/wiki?curid=192159", "title": "David P\u00e9rez Puga", "text": "David P\u00e9rez Puga, nado en Armeses (Maside) o 8 de outubro de 1922 e finado en Madrid o 2 de maio de 1982, foi un avogado e pol\u00edtico galego.\nTraxectoria.\nEstudou o bacharelato en Vigo e Dereito na Universidade de Santiago de Compostela. Exerceu como letrado asesor e vicesecretario provincial de ordenaci\u00f3n social na Delegaci\u00f3n de Sindicatos de Vigo. Presidiu a Sociedade para o Desenvolvemento Industrial de Galicia (SODIGA) e foi director xeral de Comercio Interior (1970-1973). Foi nomeado procurador en Cortes pola Organizaci\u00f3n Sindical Espa\u00f1ola en varias lexislaturas e elixido en representaci\u00f3n do terzo familiar pola provincia de Pontevedra (1971-1977). Foi Tenente de Alcalde do concello de Vigo.\nNa transici\u00f3n foi un dos promotores do Partido Gallego Independiente, fundado en xaneiro de 1977 e considerado a plataforma de Adolfo Su\u00e1rez en Galicia. Foi senador electo por Pontevedra na lexislatura constitu\u00ednte e na I lexislatura (1977-1982) por UCD e membro da Comisi\u00f3n dos nove. Recibiu a Gran Cruz do M\u00e9rito Civil."}
{"id": "192160", "revid": "89787", "url": "https://gl.wikipedia.org/wiki?curid=192160", "title": "Shigeru Kayano", "text": ", naceu o 15 de xu\u00f1o de 1926 e faleceu o 6 de marzo de 2006 nun hospital en Hokkaido na cidade de Sapporo. Shigeru Kayano foi un dos derradeiros falantes nativos da lingua ainu e a figura principal no movemento \u00e9tnico dos ainus no Xap\u00f3n.\n\u00c9 considerado como unha das voces m\u00e1is importantes a prol da defensa da cultura ainus, a s\u00faa lingua e costumes, buscando os dereitos pol\u00edticos, culturais e humanos para os ainu. Shigeru Kayano defin\u00eda Hokkaido cunha \u00fanica frase: - \"Hokkaido, Ainu no kuni desu\" (Hokkaido, o pa\u00eds do pobo Ainu).\nPol\u00edtica.\nFoi o primeiro pol\u00edtico do pobo ainu na Kokkai (c\u00e1mara alta xaponesa), polo Partido Social Democr\u00e1tico entre 1994 e 1998.\nComo escritor.\nFoi o autor de m\u00e1is de 25 libros sobre o pobo ainu, cos que non s\u00f3 tentou divulgar a s\u00faa cultura, sen\u00f3n tam\u00e9n reivindicar os dereitos culturais, sociais e a liberaci\u00f3n psicol\u00f3xica de moitos descendentes dos ainus.\nAlg\u00fans dos seus libros traducidos en lingua inglesa son:\nHomenaxes.\nO Museo Ainu foi fundado e adicado \u00f3 seu nome como homenaxe \u00e1 s\u00faa dedicaci\u00f3n \u00f3 pobo ainu. O museo constit\u00fae un referente da cultura, costumes e historia dos ainus. "}
{"id": "192162", "revid": "23204", "url": "https://gl.wikipedia.org/wiki?curid=192162", "title": "Lista de personaxes art\u00faricos", "text": "Nas lendas do Rei Artur aparecen moitos personaxes, entre os que se incl\u00faen os Cabaleiros da T\u00e1boa Redonda e os membros da familia do Rei Artur. Os seus nomes adoitan diferir dunha versi\u00f3n a outra e dun idioma a outro. A seguinte \u00e9 unha listaxe deles coas s\u00faas descrici\u00f3ns. (Nota: O s\u00edmbolo \"\u2020\" indica un cabaleiro da T\u00e1boa Redonda.)"}
{"id": "192163", "revid": "22570", "url": "https://gl.wikipedia.org/wiki?curid=192163", "title": "Yangoor (cr\u00e1ter)", "text": "Yangoor \u00e9 o cr\u00e1ter m\u00e1is grande do que se ten co\u00f1ecemento na l\u00faa de Saturno, Ariel. O nome procede da mitolox\u00eda aborixe australiana, este esp\u00edrito est\u00e1 encargado de trae-lo d\u00eda. Ten preto dos 80\u00a0km de di\u00e1metro e est\u00e1 situado aproximadamente a uns 450\u00a0km do polo sur de Ariel. A parte noroeste do cr\u00e1ter foi borrada pola formaci\u00f3n dun terreo cheo de cristas.\nO cr\u00e1ter carece de dep\u00f3sitos brillantes de material e foi fotografado por primeira vez pola sonda \"Voyager 2\" en xaneiro do ano 1986."}
{"id": "192164", "revid": "6019479", "url": "https://gl.wikipedia.org/wiki?curid=192164", "title": "Ram\u00f3n Pais Romero", "text": "Ram\u00f3n Pais Romero, nado en Corcubi\u00f3n en 1906 e finado en Santiago de Compostela o 8 de marzo de 2001, foi un mestre e pol\u00edtico galego.\nTraxectoria.\nEn 1936 foi sancionado polos franquistas por haber repartido propaganda en favor do Si no Referendo de autonom\u00eda de Galicia. Mestre, exerceu en Asturias nos anos corenta, ata que en 1951 obtivo a praza da escola de Orientaci\u00f3n Mar\u00edtima en Corcubi\u00f3n. M\u00e1is tarde foi director do Colexio \"Jos\u00e9 Carrera\" da mesma vila. Foi nomeado alcalde de Corcubi\u00f3n en 1959. Pertenceu ao Partido Gallego Independiente e o 18 de abril de 1978 foi nomeado conselleiro de Educaci\u00f3n no primeiro goberno preauton\u00f3mico presidido por Antonio Ros\u00f3n. Nas primeiras elecci\u00f3ns democr\u00e1ticas encabezou a lista de UCD en Corcubi\u00f3n, pero perdeu a alcald\u00eda fronte Rafael Mouzo, do PTG. Nun principio foi elixido deputado provincial, pero trala anulaci\u00f3n dos resultados por parte da Audiencia Territorial (tras un recurso dos centristas) e a non concorrencia da UCD \u00e1 repetici\u00f3n electoral dada en outubro, supuxo que se retirase tanto do concello como da deputaci\u00f3n."}
{"id": "192166", "revid": "98629", "url": "https://gl.wikipedia.org/wiki?curid=192166", "title": "Maat Mons", "text": "Maat Mons \u00e9 un xigantesco volc\u00e1n de escudo e o volc\u00e1n m\u00e1is grande do planeta Venus. Elevase uns 8\u00a0km por riba do radio medio do planeta, e fica nas coordenadas 0.5\u00b0N 194.6\u00b0E. O seu nome prov\u00e9n da antiga mitolox\u00eda exipcia, na que Ma'at era o deus da verdade e a xustiza.\nEstrutura.\nMaat Mons pos\u00fae unha gran caldeira no cumio, cunhas dimensi\u00f3ns de 28\u00d731\u00a0km. Dentro da propia caldeira hai polo menos cinco pequenos cr\u00e1teres, formados polo colapso da propia caldeira, este cr\u00e1teres roldan os 10\u00a0km de di\u00e1metro. Unha cadea de cr\u00e1teres de entre 3\u20135\u00a0km estendese \u00f3 longo de m\u00e1is de 40\u00a0km no flanco suroeste do volc\u00e1n, pero m\u00e1is que indicar que son parte dunha longa fisura eruptiva, semellan terse formado polo colapso das capas superiores: as imaxes de alta resoluci\u00f3n tomadas pola sonda Magallanes non revelan evidencias da existencia de regueiros de lava que nazan deses cr\u00e1teres. Polo menos ocorreron dous destes eventos de colapso a grande escala no pasado de Maat Mons.\nActividade.\nA sonda Magallanes sondeou por radar o volc\u00e1n para buscar evidencias dunha relativamente recente actividade volc\u00e1nica, estas evidencias foron atopadas en forma de cinzas volc\u00e1nicas preto do cumio e da ladeira norte do volc\u00e1n.\nAlgo que intriga \u00f3s xe\u00f3logos planetarios son os estudos atmosf\u00e9ricos levados a cabo polas sondas Pioneer Venus 1 e Pioneer Venus 2 na d\u00e9cada dos 1980s, que revelaron unhas considerables variaci\u00f3ns nas concentraci\u00f3ns de di\u00f3xido de sulfuro (SO2) e metano (CH4) nas capas medias e altas da atmosfera de Venus. Unha das posibles explicaci\u00f3ns foi a inxecci\u00f3n na atmosfera de gases volc\u00e1nicos por parte das erupci\u00f3ns plinianas do Maat Mons.\nExisten varias li\u00f1as de evidencias que indican que Venus \u00e9 volcanicamente activo, pero a\u00ednda non foi confirmada a existencia de erupci\u00f3ns no presente en Maat Mons."}
{"id": "192167", "revid": "89787", "url": "https://gl.wikipedia.org/wiki?curid=192167", "title": "Pop punk", "text": "O pop punk \u00e9 un x\u00e9nero musical que combina elementos do punk rock coa m\u00fasica pop en varios graos. Allmusic descr\u00edbeo como unha variante do rock alternativo que adoita a mesturar melod\u00edas pop, tempos r\u00e1pidos do punk, cambios de acordes e guitarras fortes. About.com definiu \u00e1s bandas pop punk contempor\u00e1neas como grupos accesibles para as radios pero mantendo a\u00ednda a velocidade e actitude do punk cl\u00e1sico.\nNon est\u00e1 claro cando o termo pop punk foi usado por vez primeira, pero as bandas de punk rock influenciadas polo pop ve\u00f1en existindo dende mediados a finais dos anos 70. Un dos primeiros usos do termo apareceu nun artigo de 1977 do \"New York Times\", \"Cabaret: Tom Petty's Pop Punk Rock Evokes Sounds of 60s\". A mediados dos 90, as bandas pop punk californianas Green Day e The Offspring, que foron seguidas posteriormente por blink-182, acadar\u00edan o \u00e9xito comercial en todo o mundo. Dos 90 en diante, moitas bandas asociadas ao x\u00e9nero foron descritas como \"happy punk\", \"faux-punk\", \"mall punk\", \"pseudo-punk\" ou \"bubblegum punk\"."}
{"id": "192170", "revid": "12452", "url": "https://gl.wikipedia.org/wiki?curid=192170", "title": "Luis Cordeiro Rodr\u00edguez", "text": ""}
{"id": "192171", "revid": "89787", "url": "https://gl.wikipedia.org/wiki?curid=192171", "title": "Antonio Olives Quint\u00e1s", "text": "Antonio Olives Quint\u00e1s, nado en Ferrol en 1952 e finado na Habana o 16 de novembro de 2009, foi un profesor e pol\u00edtico galego.\nTraxectoria.\nDiplomado en Maxisterio pola Universidade de Santiago de Compostela e en Filolox\u00eda inglesa pola UNED, exerceu como profesor durante 26 anos no sector privado, antes de dar o paso \u00e1 actividade pol\u00edtica.\nIntegrante do Partido Gallego Independiente, foi deputado do Parlamento de Galicia por UCD en 1981, do que foi secretario dende o 21 de outubro de 1982. En 1983 foi un dos promotores de Coalici\u00f3n Galega con Pablo Gonz\u00e1lez Mari\u00f1as e Xos\u00e9 Henrique Rodr\u00edguez Pe\u00f1a. Volveu ser deputado na II lexislatura (1985-1989) por Coalici\u00f3n Galega e pasou a Grupo Mixto en novembro de 1986. Posteriormente integrouse no PNG sendo o seu n\u00famero dous e portavoz parlamentario. En 1989 encabezou a lista do PNG na candidatura da coalici\u00f3n Europa dos Pobos ao Parlamento Europeo.\nAbandonou a vida pol\u00edtica e dirixiu varias empresas de relaci\u00f3ns internacionais que ti\u00f1an a s\u00faa direcci\u00f3n centralizada en Cuba, onde faleceu o 16 de novembro de 2009."}
{"id": "192172", "revid": "1888", "url": "https://gl.wikipedia.org/wiki?curid=192172", "title": "Bautista \u00c1lvarez Dom\u00ednguez", "text": ""}
{"id": "192175", "revid": "102241", "url": "https://gl.wikipedia.org/wiki?curid=192175", "title": "Fosfatidilserina", "text": "A fosfatidilserina (abreviada como PS) \u00e9 un fosfol\u00edpido que forma parte das membranas celulares . \u00c9 un fosfoglic\u00e9rido, xa que est\u00e1 formada por un diacilglic\u00e9rido (glicerina esterificada con dous \u00e1cidos graxos) esterificada no OH que queda libre por un fosfato e este polo amino\u00e1cido serina . \u00c9 unha mol\u00e9cula anfip\u00e1tica, xa que a parte da serina e o fosfato \u00e9 polar e a parte do diacilglic\u00e9rido \u00e9 apolar.\nXeralmente, a fosfatidilserina mantense na capa interna ou citos\u00f3lica da bicapa lip\u00eddica da membrana plasm\u00e1tica grazas \u00e1 actuaci\u00f3n dun encima chamado flipase. Cando unha c\u00e9lula sofre apoptose, a fosfatidilserina aparece nas d\u00faas capas da membrana, polo que tam\u00e9n queda exposta na superficie da c\u00e9lula.\nBeneficios para a sa\u00fade.\nMemoria e cognici\u00f3n.\nNos primeiros estudos sobre a fosfatidilserina, esta obt\u00edvose a partir de compo\u00f1entes do cerebro bovino; pero debido \u00e1 preocupaci\u00f3n pola encefalopat\u00eda esponxiforme bovina (mal das vacas tolas), os estudos posteriores realiz\u00e1ronse con fosfatidilserina obtida da soia. Os \u00e1cidos graxos contidos na fosfatidilserina de soia son diferentes dos que aparecen na de bovino. Por\u00e9n, os estudos preliminares indicaron que o produto extra\u00eddo da soia \u00e9 polo menos tan eficaz coma o de orixe bovina.\nO 13 de maio de 2003, a axencia norteamericana Food and Drug Administration (FDA) declarou que, \u201cbase\u00e1ndose na s\u00faa avaliaci\u00f3n da totalidade da evidencia cient\u00edfica dispo\u00f1ible publicamente, a Axencia concl\u00fae que non hai un acordo cient\u00edfico significativo entre expertos cualificados de que exista unha relaci\u00f3n entre a fosfatidilserina e a reduci\u00f3n do risco de demencia ou deterioraci\u00f3n cognitiva\u201d. A\u00ednda as\u00ed, a FDA deulle \u00e1 fsosfatidilserina o status de substancia \u201cpretendidamente saudable cualificada\u201d (\"qualified health claim\"), afirmando que \u201co consumo de fosfatidilserina poder\u00eda reducir o risgo de demencia e de disfunci\u00f3n cognitiva nos anci\u00e1ns\u201d e o \"reducir o risco de disfunci\u00f3n cognitiva nos anci\u00e1ns\" (\u00e9 dicir, hai indicios de que pode ser beneficiosa, pero non est\u00e1 demostrado).\nNutrici\u00f3n deportiva.\nDemostrouse que a fosfatidilserina acelera a recuperaci\u00f3n, prev\u00e9n a dor muscular, mellora o benestar e pode ter propiedades ergox\u00e9nicas en ciclistas, levantadores de pesas e corredores de fondo. Informouse que a fosfatidilserina da soia, en doses de 400\u00a0mg, \u00e9 un complemento eficaz para combater o estr\u00e9s inducido polo exercicio ao diminu\u00edr os altos niveis de cortisol O suplemento de fosfatidilserina promove un equilibrio hormonal desexable en atletas e poder\u00eda diminu\u00edr a deterioraci\u00f3n fisiol\u00f3xica que acompa\u00f1a o sobreentrenamento e/ou o sobreestiramento. Outros estudos mostran que mellora o estado de \u00e1nimo en situaci\u00f3ns de estr\u00e9s e a prestaci\u00f3n deportiva dos golfistas.\nTrastorno de hiperactividade por d\u00e9ficit de atenci\u00f3n.\nOs primeiros estudos piloto indican que o suplemento de fosfatidilserina poder\u00eda ser beneficioso para os nenos que padecen o trastorno por d\u00e9ficit de atenci\u00f3n con hiperactividade.\nSeguridade.\nTradicionalmente, os suplementos de fosfatidilserina eran obtidos do c\u00f3rtex bovino, pero, debido \u00e1 posible transferencia de enfermidades infecciosas, a fosfatidilserina obtida da soia estableceuse como unha alternativa potencialmente segura. A fosfatidilserina de soia \u00e9 un suplemento nutricional para as persoas maiores en doses de 200\u00a0mg tomadas tres veces ao d\u00eda. Un dato negativo \u00e9 que se demostrou que a fosfatidilserina reduce a resposta inmune espec\u00edfica nos ratos.\nFontes diet\u00e9ticas.\nA fosfatidilserina pode encontrarse na carne, pero \u00e9 m\u00e1is abundante no cerebro e en \u00f3rganos, como f\u00edgado e ril. Podemos encontrar fosfatidilserina en produtos l\u00e1cteos ou en vexetais, con excepci\u00f3n dos feix\u00f3ns brancos, pero s\u00f3 en pequenas cantidades.\nT\u00e1boa 1. Cantidade atopada en diferentes alimentos.\nA inxesta media diaria de fosfatidilserina na dieta dos pa\u00edses occidentais est\u00edmase en 130\u00a0mg.\nAplicaci\u00f3ns.\nA anexina-A5 \u00e9 unha prote\u00edna natural con grande afinidade pola fosfatidilserina. A anexina-A5 marcada permite a visualizaci\u00f3n das c\u00e9lulas ao inicio e durante o estado de apoptose \"in vitro\" ou \"in vivo\". Outra prote\u00edna que se enlaza \u00e1 fosfatidilserina \u00e9 a Mfge8.\nA anexina-A5 marcada con tecnecio permite distinguir entre tumores benignos e malignos, xa que a patolox\u00eda dos malignos presenta unha alta taxa de divisi\u00f3n celular e apoptose, e a dos benignos, unha baixa taxa de apoptose."}
{"id": "192176", "revid": "98629", "url": "https://gl.wikipedia.org/wiki?curid=192176", "title": "Edward Carson", "text": "Sir Edward Carson, nado como Edwar Henry Carson o 9 de febreiro de 1854 en Dubl\u00edn (Irlanda) e finado o 22 de outubro de 1935 en Kent (Inglaterra), foi l\u00edder dos unionistas irlandeses, ademais de avogado e xu\u00edz.\nTraxectoria.\nCarson naceu no seo dunha adi\u00f1eirada familia protestante de Dubl\u00edn. Estudou Dereito no Trinity College de Dubl\u00edn. Comezou a s\u00faa carreira pol\u00edtica en 1892, cando foi elixido Procurador Xeral (\"Solicitor-Xeral\") por Irlanda, a\u00ednda que ent\u00f3n nin sequera era membro da C\u00e1mara dos Com\u00fans. Foi elixido membro do Parlamento pola Universidade de Dubl\u00edn ese mesmo ano, como unionista, a\u00ednda que o seu partido perdese as elecci\u00f3ns fronte aos liberais.\nFoi nomeado Procurador Xeral por Inglaterra en 1900, sendo nomeado cabaleiro ex officio. sostivo este cargo ata que o goberno conservador dimitiu en 1905, pasando a ser membro do consello privado do reino.\nEn 1910, a petici\u00f3n de James Craig, aceptou o liderado dos unionistas. O 28 de setembro de 1912 foi o primeiro asinante do Pacto do Ulster, mediante o cal os unionistas compromet\u00edanse a impedir a aplicaci\u00f3n da Home Rule \"con todos os medios necesarios\". En xaneiro de 1913 fundou a Ulster Volunteer Force (UVF) -Forza Voluntaria do Ulster-, o primeiro grupo lealista de natureza paramilitar. A pesar dos esforzos de Carson, a Home Rule foi finalmente aprobada, pero o inicio da Gran Guerra impediu a s\u00faa aplicaci\u00f3n.\nO 25 de maio de 1915, Asquith nomeouno Fiscal Xeral dentro do goberno de coalici\u00f3n formado tras a ca\u00edda do goberno liberal. Con todo, renunciou ao cargo o 19 de outubro, pola s\u00faa oposici\u00f3n \u00e1 pol\u00edtica que o goberno estaba seguindo nos Balc\u00e1ns, durante a primeira guerra mundial. Cando Ashquit dimitiu, volveu ao goberno como Primeiro Lord do Almirantado e Ministro sen carteira.\nA principios de 1918 decidiuse estender o servizo militar obrigatorio a Irlanda, aprob\u00e1ndose a Home Rule como contrapartida. Carson non estivo de acordo, dimitindo novamente o 21 de xaneiro de 1918. Deixou o seu escano pola Universidade de Dubl\u00edn e presentouse por Belfast. Continuou liderando aos unionistas, pero cando finalmente en 1920 aprobouse a Home Rule (baixo o nome de Lei de Goberno de Irlanda), impulsou ao seu partido para que traballase por evitar que os seis condados do Ulster estivesen baixo a lexislaci\u00f3n da nova Home Rule. Este obxectivo conseguiuse cando Irlanda se dividiu e abriuse o Parlamento de Irlanda do Norte.\nCarson, xa desde ese momento, advertiu que a marxinaci\u00f3n dos cat\u00f3licos en Irlanda do Norte acabar\u00eda por desestabilizar a rexi\u00f3n, como finalmente acabou ocorrendo.\nComo avogado, defendeu ao Marqu\u00e9s de Queensberry tras ser denunciado nun folleto por Oscar Wilde, d\u00e1ndose a circunstancia de que Wilde e Carson eran rivais desde o Trinity College.\nLord Carson retirouse da pol\u00edtica en 1929. Tras a s\u00faa morte, o goberno de Irlanda do Norte rendeulle un funeral con honras de Xefe de Estado. O seu corpo foi enterrado na Catedral de Santa Ana de Belfast, sendo ata agora a \u00fanica persoa que recibiu tal honra."}
{"id": "192178", "revid": "1131", "url": "https://gl.wikipedia.org/wiki?curid=192178", "title": "Manuel Ventura Figueroa", "text": "Manuel Ventura Figueroa Barreiro, nado en Santiago de Compostela o 21 de decembro de 1708 e finado en Madrid o 3 de abril de 1783, foi un pol\u00edtico e eclesi\u00e1stico galego.\nTraxectoria.\nO seu nome real segundo consta nos seus datos biogr\u00e1ficos era Manuel Benito Ventura Cabanelas Barreiro Cervi\u00f1o Rodr\u00edguez de Prado Vidal y Figueroa. O seu pai Manuel e o seu av\u00f3 Pedro eran de Tenorio, e a s\u00faa avoa, Mar\u00eda Cervi\u00f1o, de Viasc\u00f3n (concello de Cotobade).\nFoi Arcebispo de Laodicea (na actual Turqu\u00eda) e Patriarca das Indias Occidentais. Ademais da s\u00faa vida eclesi\u00e1stica desempe\u00f1ou un relevante papel na vida pol\u00edtica da \u00e9poca chegando a ser o home de confianza do Rei Carlos III. Foi designado Gobernador do Consello de Castela e da C\u00e1mara de Castela. Foi un dos fundadores do Banco de San Carlos, considerado un dos predecesores do actual Banco de Espa\u00f1a.\nNegociou en segredo e asinou xunto co Cardeal Valenti o Concordato de 1753 entre o Rei Fernando VI e o papa Bieito XIV que, a pesar de non responder \u00e1s expectativas do propio rei que se resist\u00eda a validalo, confer\u00eda un maior poder \u00e1 autoridade real sobre a eclesi\u00e1stica dentro da Monarqu\u00eda Espa\u00f1ola.\nFundaci\u00f3n Manuel Ventura Figueroa.\nA Fundaci\u00f3n Manuel Ventura Figueroa, cuxa creaci\u00f3n data de 1784 (\u00e9 polo tanto a fundaci\u00f3n m\u00e1is antiga de Espa\u00f1a), foi institu\u00edda polos seus herdeiros para dar cumprimento ao seu testamento onde expresaba a s\u00faa vontade de que o seu patrimonio fose utilizado para dar estudos e dotes aos seus parentes pobres.\nEn 1994 a Xunta de Galicia asumiu as competencias que a Administraci\u00f3n Xeral do Estado vi\u00f1a desenvolvendo en relaci\u00f3n coa fundaci\u00f3n e estableceu o procedemento para determinar o parentesco con Manuel Ventura Figueroa e asemade, determinar quen ocupa o cargo de Patrono de Sangue por ser o parente m\u00e1is pr\u00f3ximo a este.\nDende 2002 conv\u00f3canse anualmente bolsas para a axuda ao estudo destinadas aos parentes do fundador que cumpran os requisitos esixidos polo Padroado da fundaci\u00f3n."}
{"id": "192179", "revid": "102241", "url": "https://gl.wikipedia.org/wiki?curid=192179", "title": "Fosfatidilinositol", "text": "O fosfatidilinositol (abreviado PI ou PtdIns) \u00e9 un fosfol\u00edpido que cont\u00e9n o polialcohol c\u00edclico inositol, e \u00e9 un compo\u00f1ente minoritario das membranas celulares eucari\u00f3ticas e bastante raro nas bacterias.\nO inositol do fosfatidilinositol pode ser fosforilado para formar fosfoinos\u00edtidos monofosfato (PIP), bisfosfato (PIP2) e trifosfato (PIP3).\nBios\u00edntese.\nA s\u00edntese do fosfatidilinositol est\u00e1 catalizada pola fosfatidilinositol sintase e implica ao CDP-diacilglicerol e o L-\"myo\"-inositol, e \u00e9 unha ruta bastante distinta da utilizada para sintetizar fosfatidilcolina ou fosfatidiletanolamina. O encima fosfatidilinositol sintase est\u00e1 localizado principalmente no ret\u00edculo endoplasm\u00e1tico, e nos l\u00e9vedos pode aparecer tam\u00e9n na cara citos\u00f3lica da membrana plasm\u00e1tica.\nQu\u00edmica.\nO fosfatidilinositol \u00e9 un fosfoglic\u00e9rido, xa que est\u00e1 formado por unha glicerina (ou glicerol) unida a dous \u00e1cidos graxos, que forman un diacilglic\u00e9rido, que est\u00e1 unido polo OH libre da glicerina a un fosfato e este est\u00e1 unido ao inositol. O fosfatidilinositol \u00e9 un l\u00edpido anfip\u00e1tico porque ten unha parte polar (o inositol e o fosfato) e unha parte apoar (o diacilglic\u00e9rido).\nOs \u00e1cidos graxos m\u00e1is com\u00fans nos fosfoinos\u00edtidos son o \u00e1cido este\u00e1rico na posici\u00f3n SN1 e o \u00e1cido araquid\u00f3nico, na SN2. De feito, o fosfatidilinositol dos alimentos \u00e9 a fonte principal de \u00e1cido araquid\u00f3nico necesario para sintetizar eicosanoides como as prostaglandinas. A hidr\u00f3lise dos fosfoinos\u00edtidos rende un mol de glicerina, dous moles de \u00e1cidos graxos, un mol de inositol e un, dous ou tres moles de \u00e1cido fosf\u00f3rico, dependendo do n\u00famero de fosfatos unidos no anel de inositol. Os fosfoinos\u00edtidos consid\u00e9ranse os fosfol\u00edpidos m\u00e1is \u00e1cidos.\nFosfoinos\u00edtidos.\nAs formas fosforiladas do fosfatidilinositol denom\u00ednanse fosfoinos\u00edtidos e xogan un importante papel como l\u00edpidos sinalizadores, na transduci\u00f3n de sinais, no tr\u00e1nsito de substancias a trav\u00e9s da membrana e na regulaci\u00f3n do ADN. O fosfatidilinositol xa ten normalmente un fosfato, pero os fosfoinos\u00edtidos te\u00f1en fosfatos adicionais unidos ao inositol. O anel de inositol pode ser fosforilado por unha serie de encimas quinases nos seus grupos hidroxilo 3, 4 e 5 en seis combinaci\u00f3ns posibles. Por\u00e9n, \u00e9 caracter\u00edstico que os hidroxilos 2 e 6 non estean fosforilados debido \u00e1 impedimentos est\u00e9ricos.\nOs sete tipos de fosfoinos\u00edtidos seguintes foron atopados en animais:\nFosfatidilinositol monofosfatos:\nFosfatidilinositol bisfosfatos:\nFosfatidilinositol trisfosfato:\nEstes fosfoinos\u00edtidos tam\u00e9n se encontran nas plantas, coa excepci\u00f3n do PIP3."}
{"id": "192181", "revid": "1888", "url": "https://gl.wikipedia.org/wiki?curid=192181", "title": "Gerardo Criado Guiz\u00e1n", "text": "Gerardo Criado Guiz\u00e1n, nado en Noche (Vilalba) o 4 de decembro de 1956, \u00e9 un pol\u00edtico galego do PPdeG.\nTraxectoria.\nVeterinario de profesi\u00f3n. Concelleiro en Vilalba polo PPdeG dende 1995, substitu\u00edu a Agust\u00edn Baamonde D\u00edaz como alcalde a principios de 2005. Presentouse \u00e1s elecci\u00f3ns municipais de 2007 encabezando a candidatura do PPdeG e foi elixido alcalde por maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta. O 2 de novembro de 2016 foi substitu\u00eddo por Agust\u00edn Baamonde D\u00edaz na alcald\u00eda, pasando a ser nomeado senador."}
{"id": "192182", "revid": "1888", "url": "https://gl.wikipedia.org/wiki?curid=192182", "title": "Agust\u00edn Baamonde D\u00edaz", "text": "Agust\u00edn Baamonde D\u00edaz, nado en Vilalba o 8 de maio de 1950, \u00e9 un avogado e pol\u00edtico galego do PPdeG.\nTraxectoria.\nLicenciado en dereito pola USC. Concelleiro en Vilalba, en 1987 foi nomeado Primeiro tenente de alcalde. O 22 de xaneiro de 1990 foi elixido alcalde en substituci\u00f3n de Jos\u00e9 Mar\u00eda Garc\u00eda Leira. Presentouse \u00e1s elecci\u00f3ns municipais de 1991 encabezando a candidatura do PPdeG e foi elixido alcalde por maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta, ata o 12 de maio de 2005 que deixou o cargo ao ser elixido deputado no Parlamento de Galicia. Foi deputado provincial (1991-2005). O 2 de novembro de 2016 substitu\u00edu a Gerardo Criado Guiz\u00e1n na alcald\u00eda de Vilalba.\nNas elecci\u00f3ns municipais de 2019 foi sucedido na alcald\u00eda por Elba Veleiro, do PSdeG."}
{"id": "192184", "revid": "27155", "url": "https://gl.wikipedia.org/wiki?curid=192184", "title": "Fosfoinos\u00edtido", "text": ""}
{"id": "192185", "revid": "6451884", "url": "https://gl.wikipedia.org/wiki?curid=192185", "title": "Delmi \u00c1lvarez", "text": "Edelmiro \u00c1lvarez Jim\u00e9nez, m\u00e1is co\u00f1ecido como Delmi \u00c1lvarez (Miro \u00c1lvarez), nado en Vigo o 8 de xullo de 1958, \u00e9 un fot\u00f3grafo documentalista galego.\nTraxectoria.\nParticipou na fotobienal de Vigo en 1984 e 1986. Comezou traballando para \"A Nosa Terra\", \"La Regi\u00f3n\", \"El Pa\u00eds\" e o \"Diario de Galicia\". En 1987 acadou o premio Fotopress por \"Instant\u00e1neas\". Entre 1990 e 1991 estivo en Cuba desenvolvendo o proxecto fotogr\u00e1fico \"Cuba, el ultimo bastion: la lucha de un pueblo\", co que acadou de novo o premio Fotopress.\nEntre 1991 e 1993 estivo en Croacia e Bosnia e Hercegovina cubrindo as guerras iugoslavas para \"La Voz de Galicia\". Entre 1989 e 2009 desenvolveu o proxecto \"Galegos na Di\u00e1spora\", fotografando personalidades da di\u00e1spora galega. O proxecto foi editado en forma de libro pola Secretar\u00eda Xeral de Emigraci\u00f3n. O autor presentou a obra na Library of Congress en Washington e na CUNY, na Universidade de Nova York, ante os emigrantes galegos que viven nesas cidades. Por\u00e9n, o libro non recibiu atenci\u00f3n en Galiza.\nSobre a Di\u00e1spora realizou tres documentais en coproduci\u00f3n coa Televisi\u00f3n de Galicia. \"O Rei galego de \u00c1frica\", \"A \u00faltima fotograf\u00eda\" e \"Galegos da Guaiana venezolana\". En dous destes documentais participou o xornalista galego Arturo Lezcano Fern\u00e1ndez. Posteriormente filmou \"Fuga de cerebros\", sobre a vida de catro parellas de cient\u00edficos galegos na di\u00e1spora en Colonia, Alabama, Estocolmo e Par\u00eds no que falan das vicisitudes para investigar na universidade galega, as mafias, familias e demais que impiden levar a cabo traballos que sirvan de proveito para Galiza. O documental non chegou a co-producirse coa TVG a\u00ednda que exist\u00eda un pacto verbal cos seus responsables, pero ao trocar a direcci\u00f3n foi rexeitado.\nEn 2012 funda o proxecto PHOTOYOUTH para nenos con discapacidade e problemas econ\u00f3micos ou familiares. Apoiado por unha bolsa da Uni\u00f3n Europea (Interreg), no proxecto participaron m\u00e1is de 200 nenos, profesores e escolas das cidades de Riga (Letonia), Vyborg, San Petersburgo e Pskov (Rusia), entre elas unha de nenos cegos. As imaxes finais do proxecto exhib\u00edronse nesas cidades e en Bruxelas, ademais de publicarse nun libro.\nEn 2013 documentou a miner\u00eda con cianuro e os proxectos mineiros que empresas canadenses estaban a levar a cabo en diferentes puntos de Europa no proxecto \"In the name of Gold\". En novembro de 2014, unha selecci\u00f3n de imaxes do proxecto formou parte dunha exposici\u00f3n en Estados Unidos na universidade Yale School of Forestry Environmental Studies, baixo o t\u00edtulo \"Digging Gold\", conxuntamente con Larry C. Price, Ron Haviv e Robin Hammond. O evento foi organizado e co-porducido por F&amp;ES SIGs: International Society of Tropical Foresters (ISTF), Yale Extractive Industries Working Group (XWG), Health &amp; Environment at Yale, Environmental Justice at Yale, Latin America SIG and Africa SIG; The Earth Institute of Columbia University e The Pulitzer Center on Crisis Reporting.\nEntre 2003 e 2016 documenta o movemento migratorio das persoas que se desprazan a Europa no proxecto \"Transmigrants\" presentado ao p\u00fablico como un proxecto educativo e documental para o estudo das vindeiras xeraci\u00f3ns.\nDelmi seguindo a s\u00faa traxectoria nos proxectos etnogr\u00e1ficos e antropol\u00f3xicos filmou aos himba en Namibia no documental \"Himbas, struggle for survive\", que nunca se chegou a emitir.\nEn 2018 comeza a fotografar un novo proxecto Outras Di\u00e1sporas sobre a inmigraci\u00f3n a Galiza.\nPescuda na Antropolox\u00eda Social e Cultural.\nO 22 de xu\u00f1o participa no seminario do 1\u00ba encontro de fotograf\u00eda documental contempor\u00e1nea galega \"FX Ollos para ver\" organizado pola facultade de Comunicaci\u00f3n da USC, Santiago de Compostela.\nO 28 de xullo de 2023 presenta o libro Cuba 1991, xunto con Ana Miranda e X.M. Crego na Asociaci\u00f3n de Mulleres de Moa\u00f1a"}
{"id": "192186", "revid": "1131", "url": "https://gl.wikipedia.org/wiki?curid=192186", "title": "Edelmiro \u00c1lvarez Jim\u00e9nez", "text": ""}
{"id": "192188", "revid": "5132", "url": "https://gl.wikipedia.org/wiki?curid=192188", "title": "Superliga de baloncesto de Rusia", "text": ""}
{"id": "192189", "revid": "5132", "url": "https://gl.wikipedia.org/wiki?curid=192189", "title": "Professional\u02bcnaya basketbol\u02bcnaya liga", "text": ""}
{"id": "192191", "revid": "98629", "url": "https://gl.wikipedia.org/wiki?curid=192191", "title": "Copa de Europa de rugby 2011-2012", "text": "A tempada 2011-2012 da Heineken Cup \u00e9 a 17\u00aa edici\u00f3n da m\u00e1xima competici\u00f3n continental do rugby europeo. O n\u00famero de equipos participantes \u00e9 de 24, igual que nas tempadas anteriores, divididos en 6 grupos de 4, para afrontar a primeira rolda da competici\u00f3n. Tralas 6 xornadas correspondentes a esta primeira rolda, comezar\u00e1n os cuartos de final e semifinais, a un encontro, e a final. A primeira xornada disputouse nos d\u00edas 11, 12 e 13 de novembro de 2011, e a gran final ter\u00e1 lugar o 19 de maio de 2012, no Twickenham Stadium de Londres.\nO equipo defensor do t\u00edtulo \u00e9 o Leinster Rugby de Dubl\u00edn, que na tempada 2010-11 acadou por 2\u00aa ocasi\u00f3n proclamarse campi\u00f3n, vencendo na final a Northampton Saints.\nEste ano Francia achega 6 equipos \u00f3 torneo, Inglaterra 7, Gales 3, Irlanda 4, Escocia 2 e Italia 2.\nEquipos.\nEste ano Inglaterra ten 7 representantes no torneo xa que o ano anterior foi campi\u00f3n da European Challenge Cup un equipo deste pa\u00eds, o Harlequins. Pola s\u00faa banda, Irlanda ten 4 representantes, xa que o ano pasado o campi\u00f3n deste torneo foi o Leinster Rugby. O resto dos pa\u00edses te\u00f1en o n\u00famero de representantes previsto na organizaci\u00f3n da \"European Rugby Cup\".\nFase de grupos.\nA fase de grupos comezou o 11 de novembro de 2011 e rematou o 22 de xaneiro de 2012. Os 24 equipos divid\u00edronse en 6 grupos de 4. Cada equipo tivo que disputar 6 encontros, 3 como local e outros 3 como visitante. Dos 24 equipos s\u00f3 8 poder\u00edan pasar \u00e1 fase de cuartos de final. Estes 8 equipos ser\u00edan os 6 campi\u00f3ns de grupo e os restantes 2 equipos con m\u00e1is puntuaci\u00f3n.\nO desenvolvemento da fase de grupos foi do seguinte xeito:\n&lt;noinclude&gt;\nOs Scarlets compartiron o liderado do grupo durante as 2 primeiras xornadas, pero Munster Rugby desf\u00edxose dos galeses nos seus dous enfrontamentos particulares, acadando a s\u00faa praza para os cuartos de final matematicamente na xornada 5.\n&lt;noinclude&gt;\nEdinburgh Rugby e Cardiff Blues venceron t\u00f3dolos encontros ag\u00e1s un dos seus encontros particulares, dominando o grupo en parella, e acadando \u00e1mbolos dous o pase a cuartos de final. O equipo escoc\u00e9s f\u00edxoo como l\u00edder do grupo, e o gal\u00e9s f\u00edxoo por puntuaci\u00f3n.\n&lt;noinclude&gt;\nDespois dun empate na primeira xornada, Leinster acadou 5 vitorias seguidas, conquistando de xeito matem\u00e1tico o seu pase para cuartos de final na 5\u00aa xornada \u00f3 derrotar a Glasgow.\n&lt;noinclude&gt;\nNun grupo caracterizado pola presenza dun equipo tan feble como Aironi, os restantes 3 equipos acadaron unha alta puntuaci\u00f3n, sendo a \u00faltima xornada a que decidiu se Clermont ou Leicester acompa\u00f1aban a Ulster nos cuartos de final. \n&lt;noinclude&gt;\nSaracens e Biarritz loitaron pola primeira posici\u00f3n deste grupo at\u00e9 a 5\u00aa xornada, na cal houbo un enfrontamento particular entre os dous equipos, que rematou cunha decisiva vitoria do conxunto ingl\u00e9s.\n&lt;noinclude&gt;\nToulouse e Harlequins chegaron \u00e1 derradeira xornada con todo en xogo. Toulouse caeu fronte a Gloucester, pero a sorpresa saltou cando paralelamente Harlequins non era quen de ga\u00f1arlle a un Connacht moi inferior.\nFase final.\nOs encontros das eliminatorias finais l\u00e9varonse a cabo nos seguintes d\u00edas e cos seguintes resultados: \nEste resultado supuxo para Leinster Rugby o 3\u00ba t\u00edtulo da Heineken Cup nos \u00faltimos 4 anos, confirmando o seu dominio a nivel de clubs no panorama europeo."}
{"id": "192199", "revid": "5863", "url": "https://gl.wikipedia.org/wiki?curid=192199", "title": "Santa Mar\u00eda de Fisterra", "text": ""}
{"id": "192201", "revid": "23204", "url": "https://gl.wikipedia.org/wiki?curid=192201", "title": "John Devoy", "text": "John Devoy (en ingl\u00e9s) ou Se\u00e1n \u00d3 Dubhu\u00ed (en irland\u00e9s), nado en Kill, condado de Kildare (Irlanda) en 1842 e finado en Nova York (Estados Unidos) o 29 de setembro de 1928, foi un revolucionario feniano irland\u00e9s.\nTraxectoria.\nEn 1858 uniuse \u00e1 Irmandade Republicana Irlandesa. En 1865 organizou a fuga da prisi\u00f3n de \"James Stephens\" e en 1866 foi condenado a 15 anos de prisi\u00f3n por tentar recrutar fenianos entre os soldados ingleses. Debido aos numerosos mot\u00edns que organizou en diversas prisi\u00f3ns brit\u00e1nicas, foi deportado en 1871.\nEn 1871 emigrou aos Estados Unidos, onde organizou o Clan na Gael, sendo tam\u00e9n redactor do New York Herald. En 1875 organizou a fuga de seis fenianos da prisi\u00f3n de Fremantle, en Australia Occidental, a bordo do buque Catalpa. En 1879 viaxou a Irlanda, onde se encontrou con \"Charles Kickham, John O'Leary\" e Michael Davitt, dando soporte dende 1880 \u00e1 campa\u00f1a da Guerra da Terra dirixida por Charles Steward Parnell.\nA pesar do seu escepticismo, deu soporte econ\u00f3mico aos Voluntarios Irlandeses dende 1914, grazas \u00e1 petici\u00f3n de Patrick Pearse, as\u00ed como \u00e1 visita a Alema\u00f1a de Roger Casement. Tam\u00e9n deu soporte econ\u00f3mico ao Alzamento de Pascua de 1916, a pesar de ter moi pouco protagonismo. En 1919 volveu visitar Irlanda convidado polo D\u00e1il \u00c9ireann, e en 1921 deu soporte ao Tratado Anglo-Irland\u00e9s. Morreu na pobreza en Nova York."}
{"id": "192202", "revid": "5312", "url": "https://gl.wikipedia.org/wiki?curid=192202", "title": "Partido Parlamentario Irland\u00e9s", "text": "O Partido Parlamentario Irland\u00e9s (en ingl\u00e9s Irish Parliamentary Party (IPP), m\u00e1is co\u00f1ecido como Irish Party ou Home Rule Party; en irland\u00e9s, P\u00e1irt\u00ed Parlaiminteach na h\u00c9ireann) foi un partido pol\u00edtico nacionalista irland\u00e9s fundado en 1882 por Charles Stewart Parnell.\nCaracter\u00edsticas.\nSucedeu \u00e1 Liga da Home Rule como partido maioritario do nacionalismo irland\u00e9s. Os seus obxectivos principais eran a independencia lexislativa para Irlanda e a reforma agraria. Pretend\u00edan establecer as condici\u00f3ns axeitadas para o autogoberno irland\u00e9s mediante a aprobaci\u00f3n de tres leis para o goberno aut\u00f3nomo irland\u00e9s. Disolveuse en 1921, ao se crear o Estado Libre Irland\u00e9s tras a Guerra de Independencia Irlandesa."}
{"id": "192203", "revid": "23204", "url": "https://gl.wikipedia.org/wiki?curid=192203", "title": "Andrew Bonar Law", "text": "Andrew Bonar Law, nado en Rexton (Novo Brunswick, Canad\u00e1) o 16 de setembro de 1858 e finado en Londres o 30 de outubro de 1923, foi un pol\u00edtico e home de estado brit\u00e1nico que militou no Partido Conservador e foi Primeiro Ministro do Reino Unido entre 1922 e 1923.\nAccedeu ao poder en 1922 trala vitoria dos conservadores nas elecci\u00f3ns de novembro dese ano, aproveitando a deblacle liberal trala dimisi\u00f3n de Lloyd George. O seu breve goberno apenas tivo indidencias a\u00ednda que realizou algunhas medidas como baixar os impostos directos sobre as rendas. Tivo que deixar o goberno por un cancro en maio de 1923, morrendo no mes de outubro dese mesmo ano."}
{"id": "192204", "revid": "23204", "url": "https://gl.wikipedia.org/wiki?curid=192204", "title": "Renault Sport F1", "text": "Renault Sport F1 \u00e9 a encarnaci\u00f3n actual da participaci\u00f3n de Renault na F\u00f3rmula 1., fundada a finais de 2010, cando o fabricante de autom\u00f3biles vendeu o 25 por cento da s\u00faa participaci\u00f3n na propiedade do equipo Renault F1 con base en Enstone, ao accionista principal Genii Capital, pero mantivo o control para se mesmo da f\u00e1brica de motores de Viry Ch\u00e2tillon.\nPapel na F\u00f3rmula Un.\nA actividade principal de Renault Sport F1 \u00e9 proporcionar motores (RS27 V8, 2\u00b44 litros) para seus equipos asociados (a partir de Lotus Renault GP, Equipo Lotus e Red Bull Racing). Tam\u00e9n d\u00e1 un punto central de contacto do Kinetic Energy Recovery System (KERS) no motor, a integraci\u00f3n e adecuaci\u00f3n d\u00e9ixase enteiramente aos equipos.\nComo provedor de motores, env\u00eda 30 persoas a cada carreira. Todos os socios contan con equipos de seis persoas de Renault Sport F1 (2 Enxe\u00f1eiros, 2 t\u00e9cnicos, un enxe\u00f1eiro de soporte para o motor e un electricista). Un total de 48 motores forn\u00e9cense durante a tempada.\nRenault F1 como provedor de motores: Historia e desenvolvemento.\nDespois de diferentes designaci\u00f3ns e status, a f\u00e1brica de motores de F\u00f3rmula Un de Renault, sempre tivo a mesma sede, a\u00ednda que profundamente remodelada a trav\u00e9s dos anos, en Viry-Chatillon, Francia.\nEra Renault Sport (1977-1986).\nA finais de 1976, Renault pechou o departamento de competici\u00f3n de Alpine (nese momento, a s\u00faa principal divisi\u00f3n no deporte do motor), situado en Dieppe, e trasladou as actividades de competici\u00f3n a Viry-Ch\u00e2tillon, nos arredores de Par\u00eds. A nova filial resultante da fusi\u00f3n entre Renault-Gordini e o mencionado departamento de competici\u00f3n de Alpine chamouse Renault Sport, e que ter\u00eda que encargarse da entrada do equipo na F1. Fabricou o primeiro motor Turbo que veuse na categor\u00eda, o Renault-Gordini-Elf Type EF1 V6 1.5 litros, nun momento no que os motores atmosf\u00e9ricos de 3 litros eran predominantes.\nEn 1983, Renault Sport converteuse no provedor de motores de Lotus.\nEn 1986, p\u00faxose fin \u00e1 participaci\u00f3n do equipo Renault na F1 pero continuou como provedor de motores para Ligier, Tyrrell e Lotus. Esa tempada introduciu o motor EF15 B, que de feito inclu\u00eda importantes innovaci\u00f3ns. A finais do ano, con todo, Renault retirouse do deporte.\nRenault F1 (1989-1997).\nEn 1989, coa prohibici\u00f3n dos turbo e a imposici\u00f3n dos motores atmosf\u00e9ricos, volveu a f\u00e1brica de Viry (chamada nesta ocasi\u00f3n Renault F1, como unha divisi\u00f3n de Renault Sport). Asinouse un acordo de asociaci\u00f3n con Williams, fornecendo os motores RS1. O RS1 foi \u00fanico por varias caracter\u00edsticas. Era un V10 de \u00e1ngulo pechado (67\u00ba) de 3\u00b45 litros, V8 cando os rivais utilizaban V8 ou V12.\nEn , o Renault RS4 (cunha nova culata para o aumento da velocidade do motor), con Williams, ga\u00f1ou o primeiro t\u00edtulo de Construtores para o fabricante de autom\u00f3biles. Nigel Mansell, piloto de Williams, tam\u00e9n ga\u00f1ou o t\u00edtulo de pilotos.\nEntre e , Ligier utilizou os motores de Renault.\nEn , o RS5 redese\u00f1ouse (o consumo, a combusti\u00f3n e a sincronizaci\u00f3n) para aumentar a potencia e as optimizaci\u00f3ns, permitindo o retorno triunfal de Alain Prost.\nEn , o regulamento reduciu a tres litros o desprazamento m\u00e1ximo do motor, polo que os enxe\u00f1eiros tiveron que adaptarse. O RS7 mant\u00e9n o mesmo \u00e1ngulo que os dese\u00f1os anteriores, pero era m\u00e1is lixeiro e acloparon por primeira vez a un acelerador fly-by-wire. Benetton uniuse como cliente dos motores Renault, o ese mesmo ano, ga\u00f1ou os dous t\u00edtulos.\nRenault deixou de novo a F1 a finais de , e as \u00faltimas evoluci\u00f3ns do motor, o RS9, a\u00ednda se usaron para moitos equipos durante as seguintes tempadas. Con todo, Renault seguiu traballando co seu vello socio Mecachrome, que fornecia e daba asistencia t\u00e9cnica aos RS9 cos nomes de Mecachrome, Supertec e Playlife.\nMecachrome GC37-01 era a versi\u00f3n do RS9 usada por Williams en .\nEn , o FB01 Supertec foi montado por Williams e BAR. Incluso en , unha segunda evoluci\u00f3n do Supertec (o FB02) impulsou os coches Arrows.\nEra Renault F1 Team (2002-2010).\nBenetton continuou coa s\u00faa propia adaptaci\u00f3n do RS9 co\u00f1ecido como Playlife (de feito, un Supertec) ata , cando o equipo comezou a utilizar motores Renault de novo de Viry. En (logo da compra de Renault no 2000) o equipo con base en Enstone e a f\u00e1brica de motores de Viry combin\u00e1ronse para crear o Renault F1 Team. O RS25, motor V10 de 3.0 litros e o RS26, motor de 2.4 litros V8, equiparon os coches de Campi\u00f3ns do Mundo. Renault foi o primeiro fabricante en lograr ese fito.\nDesde , a FIA conxela a mellora dos motores. Ese ano, Renault, comezou un acordo a longo prazo con Red Bull para ser o seu provedor de motores, o que ser\u00eda unha moi sabia decisi\u00f3n no futuro.\nEn , Renault foi autorizado para realizar algunhas actualizaci\u00f3ns no seu motor, o RS27.\nRenault Sport F1 (2011 -).\nEn , Renault Sport F1 Team agregou a Team Lotus aos seus clientes principais de motores, Red Bull Racing e Lotus Renault GP.\nAxudou a facerse cos t\u00edtulos de pilotos e de construtores a Sebastian Vettel e a Red Bull.\nPara o , Williams regresar\u00e1 \u00e1 a s\u00faa asociaci\u00f3n hist\u00f3rica con Renault, recibira os motores RS27. A sociedade terminara a finais de , cando as novas normas dos motores entraran en efecto, pero hai unha opci\u00f3n para a renovaci\u00f3n. Un acordo con Red Bull foi asinado ata , o que significa, que o equipo vai utilizar os novos motores V6 Turbo fabricados por Renault.\nTeam Lotus confirmou que tam\u00e9n utilizar\u00e1 motores Renault ata finais de 2013. Empr\u00e9gara un KERS desenvolvido por Renault Sport F1 e Red Bull Technology.\nO director do equipo Lotus Renault GP, \u00c9ric Boullier, di que seguen negociando co provedor de motores franc\u00e9s debido \u00e1 s\u00faa longa relaci\u00f3n e o patrocinio de Total.\nO CEO de Renault, Carlos Ghosn, comentou nunha entrevista a fin de semana do primeiro Gran Premio da India que non hab\u00eda plans para regresar cun equipo oficial e o papel actual da compa\u00f1\u00eda era como provedor de motores por un longo per\u00edodo.\nA partir de 2012 substituir\u00e1 a Jean-Michel Jalinier o actual presidente de Renault Sport F1, Bernard Rey.. Jalinier \u00e9 un antigo empregado de Renault, e est\u00e1 traballando actualmente para a s\u00faa filial no Brasil como presidente.\nRS27 especificaci\u00f3ns.\nDenominaci\u00f3n: RS27-2011\nConfiguraci\u00f3n: 2\u00b44L V8\nRPM: 18000 (o m\u00e1ximo permitido pola FIA)\nPotencia de sa\u00edda: M\u00e1is de 720 CV\nPeso: 95\u00a0kg (m\u00ednimo permitido pola FIA))"}
{"id": "192210", "revid": "56817", "url": "https://gl.wikipedia.org/wiki?curid=192210", "title": "Liga marroqu\u00ed de f\u00fatbol", "text": "A Liga marroqu\u00ed de f\u00fatbol (chamada Botola) \u00e9 a m\u00e1xima competici\u00f3n de f\u00fatbol a nivel de clubs en Marrocos. A liga naceu en 1957, est\u00e1 composta por 16 equipos, e est\u00e1 dominada por 3 equipos, o Wydad AC, o FAR de Rabat e o Raja CA."}
{"id": "192212", "revid": "5948942", "url": "https://gl.wikipedia.org/wiki?curid=192212", "title": "Robert Gu\u00e9diguian", "text": "Robert Gu\u00e9diguian, nado en Marsella o 3 de decembro de 1953, \u00e9 un director, actor, produtor e guionista de cinema franc\u00e9s. O seu cine enc\u00e1drase habitualmente como de corte social."}
{"id": "192214", "revid": "89787", "url": "https://gl.wikipedia.org/wiki?curid=192214", "title": "Reporteiro de guerra en Iugoslavia", "text": "Reporteiro de guerra en Iugoslavia \u00e9 unha obra narrativa do fotoxornalista galego Delmi \u00c1lvarez, publicada por Edici\u00f3ns Xerais en xu\u00f1o de 1994 co subt\u00edtulo de \"Fotograf\u00edas, vivencias e horrores dun xornalista galego nas guerras de Croacia e Bosnia\". A obra \u00e9 un relato autobiogr\u00e1fico das vivencias do autor en varias viaxes feitas entre 1991 e 1994 a Croacia e Bosnia e Hercegovina, no contexto das guerras iugoslavas, ao tempo que enviaba cr\u00f3nicas a \"La Voz de Galicia\" e \"El ideal Gallego\".\nTrama.\nA primeira viaxe tivo lugar durante a guerra croata de independencia, entre o 30 de agosto e setembro de 1991. Aterra en Belgrado (daquela capital de Iugoslavia) e contacta con xornalistas doutros medios. Logo de co\u00f1ecer a fronte de guerra en Vinkovci e Vukovar, dir\u00edxese a Zagreb. Al\u00ed aluga un coche coa intenci\u00f3n de ir a Osijek, tendo que atravesar numerosos puntos de control militares. Xa na vila \u00fanese a outros xornalistas de medios espa\u00f1ois, como Julio Fuentes Serrano (\"El Mundo\"), Hertmann Terscth (\"El Pa\u00eds\") e Arturo P\u00e9rez-Reverte (TVE). Desde ese lugar fai pequenas viaxes a lugares como Servas, onde as tropas serbias atacan as igrexas cat\u00f3licas pero non as ortodoxas. Logo de ver os cad\u00e1veres da matanza de Cetekovca e de parar nunha voda en Miholac, o 7 de setembro decide regresar a Zagreb ante as ameazas das tropas serbias aos xornalistas internacionais. De cami\u00f1o de volta cara a Belgrado, pasa pola costa do mar Adri\u00e1tico, por Petrinja, Karlobag, Gospic (na monta\u00f1a) e Dubrovnik.\nA segunda viaxe tivo lugar durante a guerra de Bosnia, entre o 20 de agosto e setembro de 1993. Logo de aterrar en Zagreb, dir\u00edxese a Saraxevo v\u00eda Ljubljana-Venecia-Ancona. Nada m\u00e1is entrar na capital bosn\u00edaca, que nove anos atr\u00e1s acollera os Xogos de Inverno de 1984, co\u00f1ece as dificultades para chegar desde o aeroporto ao centro dunha cidade sitiada polas tropas serbio-montenegrinas. Hosp\u00e9dase no Hotel Intercontinental, xunto ao resto de xornalistas. Al\u00ed co\u00f1ece o perigo dos francotiradores e a realidade diaria dos mercados negros, \u00e1 que non son alleas as tropas das Naci\u00f3ns Unidas, que participan da corrupci\u00f3n. Despois deixa a capital e dir\u00edxese cara a Split e Medugorje, e desde al\u00ed cara a Mostar, vila tam\u00e9n sitiada, pero por tropas de dous bandos. En Jablanica co\u00f1ece varios militares galegos do ex\u00e9rcito espa\u00f1ol. Finalmente, regresa a Zagreb.\nNas d\u00faas viaxes visitou o hospital de Vukovar, que m\u00e1is tarde ser\u00eda destru\u00eddo polos militares serbios. O 18 de novembro de 1991 as forzas croatas r\u00edndense ante o cruel asedio de 1200 bombas por d\u00eda sobre a cidade. Os serbios levaron aos feridos e outras persoas a unha granxa de porcos en Ovcara onde mataron a 264 civ\u00eds, onde co\u00f1ece de primeira man soldados e v\u00edtimas inocentes, tendo unha especial atenci\u00f3n polo soldado croata Marko Karaula a quen co\u00f1ecera na primeira viaxe e co que estivera na fronte en varias ocasi\u00f3ns. Karaula resultou ferido pola metralla dun disparo dun tanque.\nNarra tam\u00e9n a carencia de medios, especialmente medicamentos e alimentos, e analiza os motivos e explicaci\u00f3ns que lle dan as persoas de diversos pobos respecto \u00e1 guerra, e a existencia dun mundo paralelo que segue adiante a pesar dos contratempos e necesidades.\nTraduci\u00f3ns.\nEn 2020 comezou un crowfunding para a publicaci\u00f3n da traducido ao castel\u00e1n co t\u00edtulo de \"\u00c9rase una vez en Europa\"."}
{"id": "192215", "revid": "85894", "url": "https://gl.wikipedia.org/wiki?curid=192215", "title": "Cantelar, Boull\u00f3n, Bri\u00f3n", "text": "Cantelar \u00e9 un lugar da parroquia de Boull\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 51 habitantes no ano 2010 segundo datos do IGE, dos cales 22 eran homes e 29 eran mulleres.\nNun souto entre Cantelar e o r\u00edo Pego est\u00e1 o petr\u00f3glifo de \"Cota Cornido\" no que se poden apreciar d\u00faas cazoletas de 20\u00a0cm. de fondo e 15 de di\u00e1metro. Est\u00e1 atravesado horizontal e verticalmente por un conxunto de incisi\u00f3ns curvil\u00edneas."}
{"id": "192216", "revid": "85894", "url": "https://gl.wikipedia.org/wiki?curid=192216", "title": "Tembra, Boull\u00f3n, Bri\u00f3n", "text": "Tembra \u00e9 un lugar da parroquia de Boull\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 159 habitantes no ano 2010 segundo datos do IGE, dos cales 84 eran homes e 75 eran mulleres.\nO conxunto arquitect\u00f3nico, urban\u00edstico e etnogr\u00e1fico de Tembra ten un interese especial pola tipolox\u00eda das s\u00faas vivendas. Destacan os seus elementos de arquitectura tradicional: un h\u00f3rreo monumental polas s\u00faas dimensi\u00f3ns, e un cruceiro considerado exemplar \u00fanico dentro do concello.\nNos altos da Faboira, a 200 metros de altitude, est\u00e1 o castro de Tembra, os restos dun antigo poboado castrexo."}
{"id": "192218", "revid": "98629", "url": "https://gl.wikipedia.org/wiki?curid=192218", "title": "Skate punk", "text": "Skate punk (\u00e1s veces chamado skate core ou skate rock) \u00e9 un subx\u00e9nero do punk rock, orixinalmente derivado da escena hardcore punk da costa oeste estadounidense, chamado as\u00ed pola s\u00faa popularidade entre patinadores e pola s\u00faa relaci\u00f3n coa cultura \"skate\". O skate punk principalmente describe \u00e1s bandas de hardcore mel\u00f3dico dos anos 90 cun son agresivo, e a bandas de son semellante modernas. Os v\u00eddeos do x\u00e9nero tradicionalmente ofreceron o estilo agresivo do punk rock en paralelo coa sensaci\u00f3n de patinar. Isto tivo un papel importante na creaci\u00f3n do termo \"skate punk\". Por\u00e9n, moitas bandas que comunmente son referidas como skate punk non aceptan esta etiqueta, xa que non asocian co \"skate\".\nEstilo.\nO estilo musical do skate punk combina a intensidade do hardcore punk e o thrashcore con composici\u00f3ns m\u00e1is mel\u00f3dicas. Por\u00e9n, as primeiras bandas de skate punk ti\u00f1an un son m\u00e1is cru que foi fac\u00e9ndose m\u00e1is mel\u00f3dico co tempo. O skate punk adoita a ser m\u00e1is t\u00e9cnico que outras formas do punk, contando habitualmente con riff de guitarra principais, solos e harmon\u00edas vocais. Os toques de bater\u00eda son normalmente extremadamente r\u00e1pidos, prestados da tradici\u00f3n hardcore punk e thrashcore. Hai unha considerable cantidade de son do skate punk que se superp\u00f3n \u00e1s outras formas de punk, polo que moitas bandas clasificadas neste estilo tam\u00e9n entran dentro doutras categor\u00edas como poden ser pop punk, hardcore mel\u00f3dico ou thrashcore. Os membros das bandas moitas veces son patinadores, e alg\u00fans grupos ocasionalmente c\u00e9ntranse, ou polo menos fan referencia, na cultura \"skate\" nas s\u00faas letras, ademais de usar outras tem\u00e1ticas com\u00fans ao punk.\nHistoria.\nO skate punk iniciouse a mediados dos anos 80 en California, onde o \"skate\" medraba en popularidade e era considerado unha forma de rebeli\u00f3n. Entre as bandas que influ\u00edron no x\u00e9nero est\u00e1n Black Flag, JFA, Agent Orange e Minor Threat. The Big Boys de Texas e JFA de Arizona son amplamente considerados os primeiros grupos deste x\u00e9nero. \u00c1mbolos dous grupos estaban compostos enteiramente por patinadores e tocaban m\u00fasica alta e r\u00e1pida feita para que coincidise coa intensidade da patinaxe. Bandas como RKL, NOFX, Stalag 13, Hogan's Heroes e Suicidal Tendencies estiveron tam\u00e9n entre as primeiras do x\u00e9nero.\nNos 90 a popularidade do skate punk medrou e evolucionou para facerse m\u00e1is mel\u00f3dico. Durante este tempo as bandas do x\u00e9nero experimentaron un aumento de \u00e9xito comercial e foron presentadas en eventos como a Warped Tour."}
{"id": "192219", "revid": "85894", "url": "https://gl.wikipedia.org/wiki?curid=192219", "title": "Pedrouzos, Bri\u00f3n, Bri\u00f3n", "text": "Pedrouzos \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 453 habitantes no ano 2010 segundo datos do INE, dos cales 223 eran homes e 230 eran mulleres.\nNeste lugar est\u00e1 radicada a Casa do Concello de Bri\u00f3n. O principal patrimonio est\u00e1 constitu\u00eddo pola igrexa e a carballeira de Santa Minia. Nun recanto desta \u00e1chase unha fonte rematada por unha estatua de Hermes, custeada polo empresario nado en Pedrouzos, Vicente Ramos Rodr\u00edguez."}
{"id": "192220", "revid": "85894", "url": "https://gl.wikipedia.org/wiki?curid=192220", "title": "Aguiar, Bri\u00f3n, Bri\u00f3n", "text": "Aguiar \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 78 habitantes no ano 2010 segundo datos do INE, dos cales 38 eran homes e 40 eran mulleres."}
{"id": "192221", "revid": "85894", "url": "https://gl.wikipedia.org/wiki?curid=192221", "title": "Boaventura, Bri\u00f3n, Bri\u00f3n", "text": "Boaventura \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 18 habitantes no ano 2010 segundo datos do INE, dos cales 6 eran homes e 12 eran mulleres."}
{"id": "192222", "revid": "6939", "url": "https://gl.wikipedia.org/wiki?curid=192222", "title": "Derbi galego", "text": ""}
{"id": "192224", "revid": "85894", "url": "https://gl.wikipedia.org/wiki?curid=192224", "title": "Boimil, Bri\u00f3n, Bri\u00f3n", "text": "Boimil \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 13 habitantes no ano 2010 segundo datos do INE, dos cales 5 eran homes e 8 eran mulleres."}
{"id": "192225", "revid": "85894", "url": "https://gl.wikipedia.org/wiki?curid=192225", "title": "Brans de Abaixo, Bri\u00f3n, Bri\u00f3n", "text": "Brans de Abaixo \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 47 habitantes no ano 2010 segundo datos do INE, dos cales 26 eran homes e 21 eran mulleres."}
{"id": "192226", "revid": "85894", "url": "https://gl.wikipedia.org/wiki?curid=192226", "title": "Brans de Arriba, Bri\u00f3n, Bri\u00f3n", "text": "Brans de Arriba \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 29 habitantes no ano 2010 segundo datos do INE, dos cales 13 eran homes e 16 eran mulleres."}
{"id": "192227", "revid": "85894", "url": "https://gl.wikipedia.org/wiki?curid=192227", "title": "Bri\u00f3n de Arriba, Bri\u00f3n, Bri\u00f3n", "text": "Bri\u00f3n de Arriba \u00e9 un lugar da parroquia de Bri\u00f3n no concello coru\u00f1\u00e9s de Bri\u00f3n na comarca de Santiago. Ti\u00f1a 29 habitantes no ano 2010 segundo datos do INE, dos cales 13 eran homes e 16 eran mulleres."}
{"id": "192228", "revid": "895", "url": "https://gl.wikipedia.org/wiki?curid=192228", "title": "Pablo \u00cdnsua", "text": ""}
{"id": "192229", "revid": "5132", "url": "https://gl.wikipedia.org/wiki?curid=192229", "title": "Tau Vitoria", "text": ""}
{"id": "192230", "revid": "98629", "url": "https://gl.wikipedia.org/wiki?curid=192230", "title": "Theodoros Papaloukas", "text": "The\u00f3doros \"Te\u00f3\" Papalouk\u00e1s (en grego: \u0398\u03b5\u03cc\u03b4\u03c9\u03c1\u03bf\u03c2 \"\u03a4\u03b5\u03cc\" \u03a0\u03b1\u03c0\u03b1\u03bb\u03bf\u03c5\u03ba\u03ac\u03c2), nado 8 de maio de 1977 en Atenas, Grecia, \u00e9 un antigo xogador profesional de baloncesto grego. Cunha altura de 2,00 metros, xogaba na posici\u00f3n de base.\nPapaloukas comezou a s\u00faa carreira en 1995 no seu club local do barrio de Ampelokipi, antes de ser traspasado dous anos despois de AO Dafni e, en 2001, ao Panionios. As s\u00faas actuaci\u00f3ns con este \u00faltimo val\u00e9ronlle un contrato cun dos tradicionalmente m\u00e1is fortes equipos de Europa, o Olympiacos, onde ga\u00f1ou o seu primeiro t\u00edtulo, a Copa grega, en 2002. Con todo, a s\u00faa estancia no equipo do Pireo foi breve, viaxando en 2003 a Moscova, onde axudar\u00eda ao club da cidade, o CSKA, a recuperar a s\u00faa gloria pasada, convert\u00e9ndose as\u00ed nun dos xogadores m\u00e1is importantes do continente tanto a nivel de clubs como de selecci\u00f3ns.\nDespois de non destacar moito nas s\u00faas d\u00faas primeiras tempadas na capital rusa, na tempada 2004-05 converteuse nunha importante peza para \u00e9xito do CSKA sa\u00edndo do banco, tanto na Euroliga como na liga rusa. Na s\u00faa cuarta tempada co CSKA en 2006, mellorou moito a s\u00faa achega, sendo elixido por vez primeira no quinteto ideal da Euroliga e levando ao seu equipo a ga\u00f1ar o t\u00edtulo da Euroliga por primeira vez en trinta e cinco anos, sendo ademais elixido como o MVP da Final Four. Ao ano seguinte foi nomeado mellor xogador da Euroliga antes de caer no intento de conseguir o seu segundo campionato continental consecutivo. En 2008, ga\u00f1ou o seu segundo t\u00edtulo da Euroliga co CSKA no que ser\u00eda o seu \u00faltimo ano en Moscova. No ver\u00e1n de 2008 Papaloukas volveu a Olympiacos e chegou a outras d\u00faas Final Four da Euroliga, o que fixo unha marca de oito anos consecutivos xog\u00e1ndoa.\nA nivel internacional, Papaloukas liderou o equipo nacional grego ao t\u00edtulo no EuroBasket 2005, as\u00ed como unha medalla de prata do Campionato Mundial FIBA en 2006 sa\u00edndo do banco, sendo elixido nos quintetos ideais de ambas competici\u00f3ns. En 2006, foi nomeado o Mellor Xogador Europeo do Ano por FIBA Europa, un dos cincuenta maiores contribuidores da Euroliga en 2008 e no equipo ideal da Euroliga de d\u00e9cada 2000-10. Unha figura revolucionaria no baloncesto, Papaloukas simboliza o ascenso do baloncesto europeo no novo milenio.\nTraxectoria.\nGrecia.\nNado en Atenas, Grecia, Papaloukas comezou a s\u00faa carreira baloncest\u00edtica no pequeno equipo xuvenil local de Ethnikos Ellinoroson. Posteriormente pasar\u00eda a xogar no modesto equipo, a\u00ednda que en ascenso, do barrio de Ampelokipoi, con quen comezou a s\u00faa carreira profesional con 1995. Posteriormente ser\u00eda transferido ao AO Dafni da Liga A2 grega en 1997, e trasladado de novo dous anos m\u00e1is tarde ao Panionios, un tradicional club de baloncesto tradicional da Liga A1, m\u00e1xima competici\u00f3n grega. En 2001, Papaloukas finalmente asinar\u00eda co Olympiacos do Pireo, un dos equipos m\u00e1is importantes e do baloncesto heleno e europeo.\nCo Dafni, Papaloukas ga\u00f1ou a Liga A2 grega e o t\u00edtulo de Xogador do Ano da categor\u00eda na tempada 1998-99. Xa m\u00e1is tarde co Olympiacos liderar\u00eda a Liga A1 en asistencias na tempada 2000-01. Despois da tempada 2001-02 Papaloukas foise do Olympiacos, marchando de Grecia e mud\u00e1ndose a outra potencia do baloncesto europeo, o equipo da Superliga Rusa CSKA Moscova.\nO 20 de xu\u00f1o de 2008, Papaloukas foi liberado do seu contrato co CSKA e asinou un contrato de tres anos co Olympiacos, polo que o volveu a Grecia e ao seu exequipo. Papaloukas asinara at\u00e9 a tempada 2010-11 por salario anual de 3,5 mill\u00f3ns de euros (netos). Pos\u00fae ademais contrato de patrocinio coa marca deportiva Nike.\nRusia.\nCon 19 puntos na semifinal da Euroliga 2005-06 contra o Winterthur FC Barcelona e con 18 puntos e 7 asistencias na final contra o actual campi\u00f3n Maccabi Elite, Papaloukas foi galardoado co premio ao mellor xogador (MVP) da Final Four, despois de ser nomeado o mellor base no quinteto ideal da competici\u00f3n. Xunto a el no quinteto ideal foron o mellor escolta, Juan Carlos Navarro do Barcelona, aleiro Anthony Parker do Maccabi (MVP da competici\u00f3n), ala-pivote Luis Scola do Tau Cer\u00e1mica e pivote Nikola Vuj\u010di\u0107 de Maccabi.\nAo ano seguinte Papaloukas foi elixido como o mellor xogador da Euroliga 2006-07. O CSKA conseguiu chegar \u00e1 final do Olympic Indoor Hall de Atenas contra o equipo local, o Panathinaikos (que fora elixido como o sede da Final Four un ano antes). O Panathinaikos ga\u00f1ou o partido cun marcador de 93-91, ga\u00f1ando por tan s\u00f3 dous puntos nun partido moi emocionante. Papaloukas anotou vinte e tres puntos e repartiu oito asistencias que non foron dabondo para ga\u00f1ar, mesmo segundo a opini\u00f3n dunha serie de xornalistas deportivos, non recibiu suficiente apoio dos seus compa\u00f1eiros de equipo, o que levou ao equipo a perder na final.\nAo ano seguinte, na Euroliga 2007-08, Papaloukas volveu ser un membro clave do CSKA, e esta vez si que conseguiu o t\u00edtulo tras vencer na final do campionato de novo ao Maccabi Elite. Posteriormente Papaloukas foi obxectivo de varios equipos da NBA: Boston Celtics, Los Angeles Lakers, Milwaukee Bucks e Miami Heat para ocupar cubrir unha vacante no posto de base. Con todo, o 7 de xullo de 2007, os xornais gregos informaron de que Papaloukas renovara o seu compromiso co CSKA a raz\u00f3n de 10,5 mill\u00f3ns de euross (netos) por tres anos de contrato co CSKA. Con todo, ti\u00f1a a opci\u00f3n de rescindir o seu contrato en calquera momento, e f\u00edxoo xusto un ano despois, cando asinou co Olympiacos do Pireo\nIsrael.\nO 13 de agosto de 2011, Papaloukas asinou un contrato cos finalistas da Euroliga 2011: o Maccabi Tel Aviv, equipo ao que derrotara at\u00e9 en d\u00faas ocasi\u00f3ns na final desa competici\u00f3n. Ao comezo da competici\u00f3n Papaloukas non est\u00e1 a ter un rol moi protagonista, sen\u00f3n que complementa ao base estadounidense Jordan Farmar, que chegou ao club de Tel Aviv procedente dos New Jersey Nets da NBA por mor do peche patronal que afecta \u00e1 competici\u00f3n americana.\nEstat\u00edsticas.\nAs seguintes son as estat\u00edsticas de Papaloukas na Euroliga."}
{"id": "192231", "revid": "5132", "url": "https://gl.wikipedia.org/wiki?curid=192231", "title": "The\u00f3doros Papalouk\u00e1s", "text": ""}
{"id": "192232", "revid": "5132", "url": "https://gl.wikipedia.org/wiki?curid=192232", "title": "The\u00f3 Papalouk\u00e1s", "text": ""}
{"id": "192233", "revid": "5132", "url": "https://gl.wikipedia.org/wiki?curid=192233", "title": "Te\u00f3 Papalouk\u00e1s", "text": ""}
{"id": "192234", "revid": "5132", "url": "https://gl.wikipedia.org/wiki?curid=192234", "title": "Theo Papaloukas", "text": ""}
{"id": "192235", "revid": "5132", "url": "https://gl.wikipedia.org/wiki?curid=192235", "title": "Teo Papaloukas", "text": ""}
{"id": "192236", "revid": "5132", "url": "https://gl.wikipedia.org/wiki?curid=192236", "title": "Thodoris Papaloukas", "text": ""}
{"id": "192237", "revid": "5132", "url": "https://gl.wikipedia.org/wiki?curid=192237", "title": "Thodoros Papaloukas", "text": ""}
{"id": "192241", "revid": "27155", "url": "https://gl.wikipedia.org/wiki?curid=192241", "title": "Fosfatidilglicerol", "text": "O fosfatidilglicerol \u00e9 un fosfoglic\u00e9rido que forma parte das membranas celulares eucari\u00f3ticas e bacterianas (nalgunhas bacterias \u00e9 o principal compo\u00f1ente), e forma parte do surfactante pulmonar, que reduce a tensi\u00f3n superficial no alv\u00e9olo e facilita o intercambio respiratorio de gases. Nas cianobacterias e plantas abunda na membrana tilacoidal (pero tam\u00e9n est\u00e1 presente noutras membranas), e parece que mant\u00e9n a proporci\u00f3n de l\u00edpidos ani\u00f3nicos no tilacoide necesarios para realizar a fotos\u00edntese.\nA estrutura xeral do fosfatidilglicerol pode describirse como un diacilglic\u00e9rido esterificado cun fosfato cunha mol\u00e9cula de glicerol esterificada no fosfato. Por tanto, cont\u00e9n d\u00faas mol\u00e9culas de glicerol, unha no diacilglic\u00e9rido e outra na cabeza polar. A mol\u00e9cula \u00e9 anfip\u00e1tica, xa que o diacilglic\u00e9rido \u00e9 apolar e o fosfato e o glicerol terminal son polares. A s\u00faa presenza no l\u00edquido amni\u00f3tico aumenta durante o desenvolvemento fetal.\nO surfactante pulmonar est\u00e1 formado por prote\u00ednas e l\u00edpidos. A maior parte dos l\u00edpidos \u00e9 fosfatidilcolina, pero unha pequena porci\u00f3n da parte lip\u00eddica \u00e9 fosfatidilglicerol. Aproximadamente o 98% da superficie das paredes dos alv\u00e9olos est\u00e1 ocupada por c\u00e9lulas de tipo I, mentres que as c\u00e9lulas de tipo II alveolares producen o surfactante pulmonar, que cobre arredor do 2% das paredes alveolares. Unha vez que as c\u00e9lulas de tipo II secretan o surfactante, este debe estenderse sobre a superficie das c\u00e9lulas de tipo I. O fosgfatidilglicerol p\u00e9nsase que \u00e9 importante nesta extensi\u00f3n do surfactante sobre as c\u00e9lulas de tipo I. A principal deficiencia no surfactante observada en beb\u00e9s prematuros relaci\u00f3nase coa falta de fosfatidilglicerol, a\u00ednda que este s\u00f3 sexa unha fracci\u00f3n minoritaria dos fosfol\u00edpidos do surfactante.\nBios\u00edntese.\nSintet\u00edzase ao unirse un L-glicerol 3-fosfato cun diacilglic\u00e9rido unido ao CDP (CDP-diacilglic\u00e9rido). Durante a reacci\u00f3n lib\u00e9rase CMP e orix\u00ednase un diacilglic\u00e9rido unido a un glicerol 3-fosfato, \u00e9 dicir fosfatidilglicerol-fosfato. Este \u00faltimo perde despois o seu fosfato terminal, orixinando fosfatidilglicerol.\nNos eucariotas heter\u00f3trofos o fosfatidilglicerol sintet\u00edzase s\u00f3 na mitocondria, org\u00e1nulo no que a partir de dous fosfatidilglicerois se orixinan as cardiolipinas , l\u00edpidos constitu\u00edntes da membrana mitocondrial interna.\nTam\u00e9n derivan do fosfatidilglicerol o \u00e1cido lisobifosfat\u00eddico, alg\u00fans glicofosfol\u00edpidos, proteol\u00edpidos bacterianos, \u00e1cidos lipoteicoicos e lipoamino\u00e1cidos complexos."}
{"id": "192244", "revid": "5132", "url": "https://gl.wikipedia.org/wiki?curid=192244", "title": "Cincuenta maiores contribuidores da Euroliga", "text": ""}
{"id": "192247", "revid": "1131", "url": "https://gl.wikipedia.org/wiki?curid=192247", "title": "FBI", "text": "A Federal Bureau of Investigation, traducida \u00e1s veces como Oficina Federal de Investigaci\u00f3n ou Axencia Federal de Investigaci\u00f3n, co\u00f1ecida tam\u00e9n co acr\u00f3nimo FBI \u00e9 a principal rama de investigaci\u00f3n do Departamento de Xustiza dos Estados Unidos de Am\u00e9rica.\nHistoria e caracter\u00edsticas.\nAs oficinas centrais da FBI est\u00e1n situadas en Washington, D.C., e tam\u00e9n hai 56 oficinas locais situadas nas principais cidades dos Estados Unidos, as\u00ed como m\u00e1is de 400 organismos residentes en pequenas cidades e vilas, e m\u00e1is de 50 oficinas internacionais, chamadas \"Diplomacias Legais\", en embaixadas dos Estados Unidos en varios pa\u00edses.\nO artigo 28, do C\u00f3digo Civil dos Estados Unidos, na secci\u00f3n 533, autoriza ao ministro de Xustiza para \"designar a funcionarios para descubrir crimes ... contra os Estados Unidos\" e outros estatutos federais dan autoridade ao FBI e a responsabilidade de investigar crimes espec\u00edficos.\nEn 2011, o FBI ti\u00f1a xurisdici\u00f3n investigadora sobre as violaci\u00f3ns de m\u00e1is de 200 categor\u00edas de crimes federais, desta forma conv\u00e9rtese na axencia policial federal m\u00e1is grande do mundo."}
{"id": "192248", "revid": "12452", "url": "https://gl.wikipedia.org/wiki?curid=192248", "title": "Oficina Federal de Investigaci\u00f3n", "text": ""}
{"id": "192251", "revid": "12452", "url": "https://gl.wikipedia.org/wiki?curid=192251", "title": "Axencia Federal de Investigaci\u00f3n", "text": ""}
{"id": "192255", "revid": "55340", "url": "https://gl.wikipedia.org/wiki?curid=192255", "title": "Embaixada", "text": "Unha embaixada \u00e9 a delegaci\u00f3n representativa oficial e xeralmente de car\u00e1cter permanente dun estado no territorio doutro, decote localizado na s\u00faa capital, feito que a distingue dos consulados, que poden estar situados en calquera parte do territorio. En relaci\u00f3n do dereito internacional, as embaixadas gozan dun status extraterritorial, \u00e9 dicir, malia estaren en territorio estranxeiro est\u00e1n desligadas das leis locais e se rexen conforme \u00e1s leis do pa\u00eds de orixe."}
{"id": "192259", "revid": "98629", "url": "https://gl.wikipedia.org/wiki?curid=192259", "title": "Presidente de Sri Lanka", "text": "Esta \u00e9 a lista de presidentes de Sri Lanka desde que o pa\u00eds se converteu en rep\u00fablica, en 1972."}
{"id": "192262", "revid": "89787", "url": "https://gl.wikipedia.org/wiki?curid=192262", "title": "Segunda divisi\u00f3n B espa\u00f1ola 1991/92", "text": "A tempada 1991\u201392 da Segunda Divisi\u00f3n B foi a 15\u00aa edici\u00f3n desta competici\u00f3n, terceiro nivel do f\u00fatbol en Espa\u00f1a. Empezou en agosto de 1991 e finalizou en maio de 1992. Ascenderon a Segunda Divisi\u00f3n o Badajoz, Villarreal, Lugo\u00a0e Atl\u00e9tico Marbella."}
{"id": "192265", "revid": "22570", "url": "https://gl.wikipedia.org/wiki?curid=192265", "title": "Segunda divisi\u00f3n espa\u00f1ola 1982/83", "text": "A tempada 1982\u201383 da Segunda Divisi\u00f3n de Espa\u00f1a foi a 51\u00aa edici\u00f3n deste torneo. A categor\u00eda estivo composta por 20 equipos, dos cales Real Murcia, C\u00e1diz e Mallorca ascenderon \u00e1 Primeira Divisi\u00f3n mentres que Deportivo Alav\u00e9s, Sabadell, Jerez Deportivo e C\u00f3rdoba descenderon \u00e1 Segunda Divisi\u00f3n B."}
{"id": "192270", "revid": "98629", "url": "https://gl.wikipedia.org/wiki?curid=192270", "title": "Casper (filme)", "text": "Casper \u00e9 un filme estadounidense dirixido por Brad Silberling que foi estrado en 1995. Protagonizado por Bill Pullman e Christina Ricci, est\u00e1 baseado na serie de animaci\u00f3n \"Casper the Friendly Ghost\" e os libros de banda dese\u00f1ada.\nSinopse.\nA se\u00f1ora Crittenden (Cathy Moriarty) contrata \u00f3 doutor Harvey (Bill Pullman), para que exorcice a mansi\u00f3n de Whipstaff, na que habitan catro pantasmas. Tres deles; L\u00e1tego, Tufo e Gordy non toleran \u00f3s mortais dentro da casa e te\u00f1en un sentido do humor tan negro que espantan ata \u00f3s m\u00e1is atrevidos. Con eles vive o seu sobri\u00f1o Casper, xove, amigable e farto dos seus t\u00edos. Crittenden quere atopar un tesouro agochado no edificio. Algo que oculta \u00f3 doutor Harvey, que se presenta na mansi\u00f3n coa s\u00faa filla Kat (Christina Ricci), unha adolescente so\u00f1adora. A filla de Harvey e Casper co\u00f1\u00e9cense e comezan a levarse estupendamente dende moi cedo. Ambos son adolescentes e te\u00f1en problemas para relacionarse. De Casper foxe todo o mundo porque \u00e9 unha pantasma e de Kat, en canto se decatan da profesi\u00f3n do seu pai."}
{"id": "192271", "revid": "12452", "url": "https://gl.wikipedia.org/wiki?curid=192271", "title": "Conseller\u00eda de Industria", "text": ""}
{"id": "192272", "revid": "8758", "url": "https://gl.wikipedia.org/wiki?curid=192272", "title": "Casper", "text": "Casper pode referirse a:"}
{"id": "192273", "revid": "6164952", "url": "https://gl.wikipedia.org/wiki?curid=192273", "title": "Observatorio astron\u00f3mico de Cotobade", "text": "O Observatorio Astron\u00f3mico de Cotobade (OAC) \u00e9 un observatorio situado no lugar do Campo da Poza (Carballedo, Cerdedo-Cotobade). Foi inaugurado en agosto de 2011, e est\u00e1 dirixido por David Filgueira.\nCaracter\u00edsticas.\nO proxecto naceu da colaboraci\u00f3n entre a asociaci\u00f3n cultural Can\u00f3n de Pau e a asociaci\u00f3n astron\u00f3mica Sirio de Pontevedra, que xa levaban tempo organizando actividades nese lugar. Logo da vaga de incendios de 2006, a Comunidade de Montes de Carballedo decidiu cederlle os terreos \u00e1 asociaci\u00f3n Can\u00f3n de Pau por 25 anos. A Conseller\u00eda de Industria concedeu unha subvenci\u00f3n de 150.000 \u20ac do Plan Galego de Investigaci\u00f3n, Desenvolvemento e Innovaci\u00f3n Tecnol\u00f3xica 2006-2010, para a construci\u00f3n do edificio, dese\u00f1ado polos arquitectos C\u00e9sar e Magdalena Portela.\nO observatorio est\u00e1 situado ao p\u00e9 do monte Coirego, na aba oeste. Ten unha c\u00fapula de 4 m e un telescopio Meade LX200 ACF de 40\u00a0cm de di\u00e1metro. Nel real\u00edzanse actividades did\u00e1cticas de divulgaci\u00f3n da astronom\u00eda, como obradoiros de manexos de telescopios, reloxos de sol e outros instrumentos astron\u00f3micos."}
{"id": "192274", "revid": "98629", "url": "https://gl.wikipedia.org/wiki?curid=192274", "title": "Knockaround Guys", "text": "Knockaround Guys \u00e9 un filme canadense-estadounidense dirixido por Brian Koppelman e David Levien que se estreou no 2001.\nSinopse.\nOs catros fillos (Vin Diesel, Seth Green, Barry Pepper, Andrew Davoli) dos grandes capos da mafia de Brooklyn deben unir as s\u00faas forzas para recuperar unha bolsa chea de cartos nunha pequena cidade de Montana gobernada por un sheriff corrupto. Todo comeza cando Matt Demaret (Pepper) se encarga de entregar os cartos de parte do seu pai (Dennis Hopper) por consello do seu t\u00edo (John Malkovich); pero as cousas non saen segundo o previsto."}
{"id": "192275", "revid": "5132", "url": "https://gl.wikipedia.org/wiki?curid=192275", "title": "Angeles Lakers", "text": ""}
{"id": "192276", "revid": "89787", "url": "https://gl.wikipedia.org/wiki?curid=192276", "title": "\u00c1cido fosfat\u00eddico", "text": "Os \u00e1cidos fosfat\u00eddicos (abreviadamente PA) son un tipo de fosfol\u00edpido composto por un glicerol que ten esterificados os seus grupos OH con dous \u00e1cidos graxos e un \u00e1cido fosf\u00f3rico. Tam\u00e9n pode describirse como un diacilglic\u00e9rido fosfatado, o fosfol\u00edpido m\u00e1is simple. O \u00e1cido fosf\u00f3rico est\u00e1 ionizado a pH celular, orixinando fosfatidatos. Os \u00e1cidos fosfat\u00eddicos difer\u00e9ncianse uns doutros polos \u00e1cidos graxos que leven.\nOs \u00e1cidos fosfat\u00eddicos son o esqueleto b\u00e1sico de todos os fosfol\u00edpidos, os cales levan unha mol\u00e9cula polar esterificada no fosfato do \u00e1cido fosfat\u00eddico, polo que reciben o nome de fosfatidil + nome da cabeza polar, por exemplo fosfatidilcolina, fosfatidiletanolamina etc. Os fosfol\u00edpidos son os principais constitu\u00edntes das membranas celulares.\nO \u00e1cido fosfat\u00eddico \u00e9 tam\u00e9n o punto de partida para a s\u00edntese de triacilglic\u00e9ridos (triglic\u00e9ridos).\nBios\u00edntese.\nA ruta metab\u00f3lica principal de s\u00edntesis \"de novo\" do \u00e1cido fosfat\u00eddico in\u00edciase co glicerol 3-fosfato, o cal prov\u00e9n da dihidroxiacetona fosfato, un intermediario da glic\u00f3lise, que \u00e9 transformada polo encima glicerol-3-fosfato deshidroxenase:\nOutra v\u00eda m\u00e1is minoritaria de obtenci\u00f3n de glicerol 3-fosfato \u00e9 por fosforilaci\u00f3n de glicerol libre catalizada pola glicerol quinase con consumo dun ATP.\nA s\u00edntese \"de novo\" de \u00e1cido fosfat\u00eddico implica dous pasos con adici\u00f3n secuencial de dous \u00e1cidos graxos nos hidroxilos 1 e 2 do glierol 3-fosfato, reacci\u00f3ns catalizadas polas aciltransferases I e II; os \u00e1cidos graxos son tra\u00eddos polo coencima A en forma de acilo graxos-CoA :\nAdemais da s\u00edntese de novo, o \u00e1cido fosfat\u00eddico pode formarse doutras tres maneiras:\nO \u00e1cido fosfat\u00eddico degr\u00e1dase por conversi\u00f3n en diacilglic\u00e9ridos pola fosfatidato fosfatase ou en \u00e1cido liso-fosfat\u00eddico por acci\u00f3n da fosfolipase A.\nFunci\u00f3ns do \u00e1cido fosfat\u00eddico na c\u00e9lula.\nAs funci\u00f3ns exercidas polo \u00e1cido fosfat\u00eddico nas c\u00e9lulas poden agruparse en tres categor\u00edas:\nEstas tres funci\u00f3ns non son mutuamente exclu\u00edntes. Por exemplo, o \u00e1cido fosfat\u00eddico pode estar implicado na formaci\u00f3n de ves\u00edculas ao favorecer a curvatura da membrana e recrutar as prote\u00ednas que levar\u00e1n a cabo a tarefa de estrangulamento da ves\u00edcula e evaxinaci\u00f3n, moito menos favorable enerxeticamente.\nO \u00e1cido fosfat\u00eddico como precursor biosint\u00e9tico.\nO \u00e1cido fosfat\u00eddico \u00e9 un l\u00edpido vital para a ac\u00e9lula, que act\u00faa (directa ou indirectamente) como un precursor biosint\u00e9tico para a formaci\u00f3n de todos os glicerol\u00edpidos da c\u00e9lula.\nNos mam\u00edferos e l\u00e9vedos, co\u00f1\u00e9cense d\u00faas rutas metab\u00f3licas para a s\u00edntese \"de novo\" do \u00e1cido fosfat\u00eddico, a v\u00eda do glicerol 3-fosfato e a da dihidroxiacetona fosfato. Nas bacterias, s\u00f3 funciona a primeira, e as mutaci\u00f3ns que bloquean esta v\u00eda son letais, o que demostra a importancia do \u00e1cido fosfat\u00eddico na c\u00e9lula. Nos mam\u00edferos e l\u00e9vedos, nos que os encimas destas v\u00edas son redundantes, as mutaci\u00f3ns nun destes encimas non son letais. Por\u00e9n, hai que salientar que \"in vitro\" as diferentes aciltransferases mostran diferentes especificidades de substrato con respecto aos acil-CoAs que incorporan \u00e1cidos graxos ao \u00e1cido fosfat\u00eddico. Ademais as diferentes aciltransferases te\u00f1en tam\u00e9n diferentes distribuci\u00f3ns intracelulares, como o ret\u00edculo endoplasm\u00e1tico, a mitocondria ou os peroxisomas, e hai diferentes concentraci\u00f3ns locais de \u00e1cidos graxos activados. Isto suxire que as distintas aciltransferases presentes nas c\u00e9lulas de mam\u00edfero e l\u00e9vedo poden ser responsables de producir distintos conxuntos de \u00e1cidos fosfat\u00eddicos.\nA conversi\u00f3n do \u00e1cido fosfat\u00eddico en diacilglicerol (DAG) feita polas l\u00edpido fosfato fosfohidrolases (LPP) \u00e9 o paso cr\u00edtico para a produci\u00f3n de fosfatidilcolina (PC), fosfatidiletanolamina (PE) e fosfatidilserina (PS). Ademais, o diacilglic\u00e9rido conv\u00e9rtese en CDP-diacilglic\u00e9rido, o cal \u00e9 o precursor do fosfatidilglicerol (PG), do fosfatidilinositol (PI) e dos fosfoinos\u00edtidos (PIP, PIP2, PIP3).\nAs concentraci\u00f3ns de \u00e1cido fosfat\u00eddico mant\u00e9\u00f1ense a niveis extremadamente baixos na c\u00e9lula pola actividade das potentes l\u00edpido fosfato fosfohidrolases (LPP). Estas converten o \u00e1cido fosfat\u00eddico en diacilglic\u00e9rido moi rapidamente e, como o diacilglic\u00e9rido \u00e9 o precursor de moitos outros l\u00edpidos, tam\u00e9n el \u00e9 metabolizado axi\u00f1a formando l\u00edpidos de membrana. Isto significa que calquera aumento na produci\u00f3n de \u00e1cido fosfat\u00eddico ten que estar en correspondencia en cada momento cun aumento na actividade das LPPs e dos encimas do metabolismo dos diacilglic\u00e9ridos.\nO \u00e1cido fosfat\u00eddico \u00e9, por tanto, esencial para a s\u00edntese lip\u00eddica e a supervivencia da c\u00e9lula, a\u00ednda que, en condici\u00f3ns normais, mantense na c\u00e9lula en niveis moi baixos.\nPropiedades biof\u00edsicas do \u00e1cido fosfat\u00eddico.\nO \u00e1cido fosfat\u00eddico \u00e9 o \u00fanico fosfol\u00edpido que ten un grupo qu\u00edmico pequeno e fortemente cargado no extremo da mol\u00e9cula, que est\u00e1 situado moi pr\u00f3ximo ao esqueleto de glicerol da mol\u00e9cula. S\u00e1bese que o \u00e1cido fosfat\u00eddico xoga un papel tanto na fisi\u00f3n de ves\u00edculas coma na fusi\u00f3n, e estas funci\u00f3ns poden relacionarse coas s\u00faas propiedades biof\u00edsicas.\nNos lugares da membrana onde hai evaxinaci\u00f3n ou fusi\u00f3n de ves\u00edculas, a membrana \u00e9 ou faise moi curvada. Un fen\u00f3meno esencial na evaxinaci\u00f3n de ves\u00edculas, como as que transportan produtos desde o aparato de Golgi, \u00e9 a creaci\u00f3n na membrana dunha zona de estreitamento e a s\u00faa subseguinte estrangulaci\u00f3n. Diversos estudos suxiren que este proceso pode estar dirixido por l\u00edpidos, e postulouse un papel central dos diacilglic\u00e9ridos debido \u00e1 s\u00faa forma molecular probablemente \u00fanica na c\u00e9lula. A presenza de d\u00faas cadeas de \u00e1cido graxo e a ausencia de grupos de cabeza adicionais orixina unha grande curvatura negativa na membrana.\nA \u00e1cido lisofosfat\u00eddico-aciltransferase (LPAAT) BARS-50 foi tam\u00e9n implicada na evaxinaci\u00f3n de ves\u00edculas desde o aparato de Golgi. Isto suxire que a conversi\u00f3n do \u00e1cido lisofosfat\u00eddico en \u00e1cido fosfat\u00eddico poder\u00eda afectar \u00e1 curvatura da membrana. A actividade da LPAAT fai que se duplique o n\u00famero de cadeas de \u00e1cido graxo, incrementando notablemente a \u00e1rea da secci\u00f3n do l\u00edpido que est\u00e1 \"dentro\" da membrana, \u00e1 vez que o grupo de cabeza da superficie non sofre cambios. Isto pode dar lugar a unha maior curvatura negativa na membrana. Os investigadores da Universidade de Utrecht examinaron o efecto sobre a curvatura da membrana do \u00e1cido lisofosfat\u00eddico comparado co do \u00e1cido fosfat\u00eddico medindo o efecto destes na temperatura de transici\u00f3n da fosfatidiletanolamina das bicapas lip\u00eddicas a fases non laminares utilizando 31P-NMR (resonancia magn\u00e9tica nuclear). A curvatura inducida por estes l\u00edpidos demostrou ser dependente non s\u00f3 da estrutura do \u00e1cido lisofosfat\u00eddico en relaci\u00f3n coa do \u00e1cido fosfat\u00eddico sen\u00f3n tam\u00e9n de propiedades din\u00e1micas, como a hidrataci\u00f3n dos grupos qu\u00edmicos de cabeza e de interacci\u00f3ns inter- e intramoleculares. Por exemplo, o Ca2+ pode interaccionar con d\u00faas mol\u00e9culas de \u00e1cido fosfat\u00eddico para formar un complexo neutro pero moi curvado. A neutralizaci\u00f3n das cargas das cabezas polares, que doutro modo orixinar\u00edan repulsi\u00f3n, e a ausencia de calquera impedimento est\u00e9rico permite interacci\u00f3ns intermoleculares moito m\u00e1is fortes entre as cadeas de \u00e1cidos graxos, orixinando microdominios ricos en \u00e1cido fosfat\u00eddico. As\u00ed, \"in vitro\", os cambios fisiol\u00f3xicos de pH, temperatura, e concentraci\u00f3ns de cati\u00f3ns te\u00f1en intensos efectos sobre a curvatura da membrana inducidos polos \u00e1cidos fosfat\u00eddico e lisofosfat\u00eddico. \nA interconversi\u00f3n entre o \u00e1cido lisofosfat\u00eddico, o \u00e1cido fosfat\u00eddico e os diacilglic\u00e9ridos, xunto cos cambios no pH e na concentraci\u00f3n de cati\u00f3ns, poden causar que a membrana se dobre e desestabilice, polo que te\u00f1en unha influencia directa na fisi\u00f3n de membranas simplemente debido \u00e1s s\u00faas propiedades biof\u00edsicas. Non obstatante, a\u00ednda que os \u00e1cidos fosfat\u00eddico e lisofosfat\u00eddico est\u00e1 claro que \"in vitro\" afectan \u00e1 curvatura da membrana; non est\u00e1 tan claro que o fagan \"in vivo\".\nO papel exercido polos \u00e1cidos fosfat\u00eddico e lisofosfat\u00eddico, e dos diacilglic\u00e9ridos de promover a curvatura da membrana non impide que tam\u00e9n te\u00f1an un papel no recrutamento de prote\u00ednas na membrana. Por exemplo, os requirimentos de Ca2+ para a fusi\u00f3n de liposomas complexos non se ve moi afectada pola adici\u00f3n de anexina I, pero si se reduce pola fosfolipase D (PLD). Por\u00e9n, con anexina I \"e\" PLD actuando conxuntamente, o grao de fusi\u00f3n de membranas se ve moi aumentado, e o requirimento de Ca2+ red\u00facese case 1000 veces ata case os niveis fisiol\u00f3xicos.\nDeste modo, as funci\u00f3ns metab\u00f3licas, biof\u00edsicas o recrutamento e o papel sinalizador do \u00e1cido fosfat\u00eddico poden estar interrelacionadas.\nMedidda da produci\u00f3n de \u00e1cido fosfat\u00eddico.\nComo os \u00e1cidos fosfat\u00eddicos son rapidamente convertidos en diacilglic\u00e9ridos, esas mol\u00e9culas te\u00f1en unha vida moi curta na c\u00e9lula. Isto significa que \u00e9 dif\u00edcil medir a produci\u00f3n de \u00e1cido fosfat\u00eddico e, por tanto, estudar as s\u00faas funci\u00f3ns na c\u00e9lula. Por\u00e9n, a actividade da fosfolipase D (PLD) pode medirse pola adici\u00f3n de alcohois primarios \u00e1 c\u00e9lula. A fosfolipase D leva a cabo ent\u00f3n a reacci\u00f3n de transfosfatidilaci\u00f3n, en vez dunha reacci\u00f3n de hidr\u00f3lise, producindo fosfatidil alcohois en lugar de \u00e1cidos fosfat\u00eddicos. Os fosfatidil alcohois son v\u00edas metab\u00f3licas sen sa\u00edda, e poden ser doadamente extra\u00eddos e medidos. As\u00ed poden medirse a actividade da fosfolipase D e a produci\u00f3n de \u00e1cidos fosfat\u00eddicos, e, bloqueando a formaci\u00f3n de \u00e1cidos fosfat\u00eddicos, interf\u00edrese a funci\u00f3n destes nos procesos celulares.\nO \u00e1cido fosfat\u00eddico como l\u00edpido de sinalizaci\u00f3n.\nComo xa se explicou, a fosfolipase D (PLD) hidroliza a fosfatidilcolina a \u00e1cido fosfat\u00eddico e colina. Como a colina \u00e9 moi abundante na c\u00e9lula, a actividade da PLD non est\u00e1 afectada significativamente polos niveis de colina; e \u00e9 improbable que a colina exerza unha funci\u00f3n sinalizadora.\nO papel da activaci\u00f3n da fosfolipase D en numerosos contextos de sinalizaci\u00f3n celular, combinada coa comentada ausencia de funci\u00f3n sinalizadora da colina, suxire que o \u00e1cido fosfat\u00eddico \u00e9 importante na sinalizaci\u00f3n. Por\u00e9n, o \u00e1cido fosfat\u00eddico \u00e9 convertido rapidamente en diacilglic\u00e9ridos, e os diacilglic\u00e9ridos tam\u00e9n se sabe que son mol\u00e9culas sinalizadoras. Isto formula a cuesti\u00f3n de se o \u00e1cido fosfat\u00eddico ten un papel directo na sinalizaci\u00f3n ou se, polo contrario, simplemente act\u00faa como un precursor para a produci\u00f3n de diacilglic\u00e9ridos. Se se encontra que o \u00e1cido fosfat\u00eddico act\u00faa soamente como un precursor dos diacilglic\u00e9ridos, ent\u00f3n p\u00f3dese facer a pregunta de por que as c\u00e9lulas ter\u00edan que producir os diacilglic\u00e9ridos utilizando dous encimas cando dispo\u00f1en tam\u00e9n de fosfolipase C (PLC) que poder\u00eda producir os diacilglic\u00e9ridos nunha soa reacci\u00f3n.\nO \u00e1cido fosfat\u00eddico producido pola PLD ou pola diacilglic\u00e9rido quinase (DAGK) pode distinguirse pola adici\u00f3n de [\u03b3-32P]ATP. Este m\u00e9todo mostra se o grupo fosfato deriva da actividade da quinase recente ou se proced\u00eda da fosfatidilcolina.\nA\u00ednda que o \u00e1cido fosfat\u00eddico e os diacilglic\u00e9ridos son interconvertibles, non act\u00faan nas mesmas v\u00edas metab\u00f3licas. Os est\u00edmulos que activan a PLD non activan outros encimas que act\u00faan na ruta despois dos diacilglic\u00e9ridos, e viceversa. Por exemplo, comprobouse que a adici\u00f3n de PLD \u00e1s membranas d\u00e1 lugar \u00e1 produci\u00f3n de \u00e1cido fosfat\u00eddico marcado con [32P] e fosfoinos\u00edtidos marcados con [32P]. A adici\u00f3n de inhibidores da diacilglic\u00e9rido quinase elimina a produci\u00f3n de \u00e1cido fosfat\u00eddico marcado con [32P] pero non a produci\u00f3n de fosfoinos\u00edtidos estimulada pola PLD.\n\u00c9 posible que, malia que o \u00e1cido fosfat\u00eddico e os diacilglic\u00e9ridos son interconvertibles, se poidan manter conxuntos separados de l\u00edpidos sinalizadores e non sinalizadores. Certos estudos suxeriron que a sinalizaci\u00f3n por diacilglic\u00e9ridos est\u00e1 mediada polos diacilglic\u00e9ridos poliinsaturados, entanto que o \u00e1cido fosfat\u00eddico derivado da actividade da PLD \u00e9 monoinsaturado ou saturado. Deste xeito, o \u00e1cido fosfat\u00eddico saturado/insaturado funcional pode ser degradado hidroliz\u00e1ndoo para formar diacilglic\u00e9ridos saturados/monoinsaturados non funcionais, e os diacilglic\u00e9ridos poliinsaturados funcionais poden ser degradados convert\u00e9ndoos en \u00e1cido fosfat\u00eddico poliinsaturado non funcional.\nEste modelo suxire que o \u00e1cido fosfat\u00eddico e os diacilglic\u00e9ridos efectores deber\u00edan poder distinguir l\u00edpidos cos mesmos grupos qu\u00edmicos de cabeza pero con diferentes \u00e1cidos graxos. A\u00ednda que algunhas prote\u00ednas de uni\u00f3n a lipidos poden inserirse nas membranas e poder\u00edan hipoteticamente reco\u00f1ecer o tipo de \u00e1cido graxo ou as propiedades adquiridas pola membrana, moitas prote\u00ednas de uni\u00f3n a l\u00edpidos son citos\u00f3licas e local\u00edzanse na membrana por medio da uni\u00f3n a s\u00f3 as cabezas polares dos l\u00edpidos. Quizais os distintos \u00e1cidos graxos poden afectar ao \u00e1ngulo en que se orientan as cabezas polares na membrana. De ser este o caso, iso suxerir\u00eda que o dominio de uni\u00f3n ao \u00e1cido fosfat\u00eddico non s\u00f3 debe poder unirse a el especificamente sen\u00f3n que tam\u00e9n debe poder identificar as cabezas polares que est\u00e1n colocadas no \u00e1ngulo correcto. Calquera que for o mecanismo, dita especificidade \u00e9 posible, como se ve na diacilglic\u00e9rido quinase dos test\u00edculos de porco, que \u00e9 espec\u00edfica para diacilglic\u00e9ridos poliinsaturados , e en d\u00faas l\u00edpido fosfato fosforilases (LPP) dos hepatocitos de ratas que desfosforilan diferentes especies de \u00e1cido fosfat\u00eddico con diferentes actividades. Ademais, a estimulaci\u00f3n da actividade SK1 pola fosfatidilserina \"in vitro\" var\u00eda moito dependendo de se estamos utilizando as especies dioleo\u00edl (C18:1), distearo\u00edl (C18:0), ou 1-estearo\u00edl, 2-oleo\u00edl da fosfatidilserina. \nXa que logo, parece que, a\u00ednda que o \u00e1cido fosfat\u00eddico e os diacilglic\u00e9ridos son interconvertibles, distintas especies de l\u00edpidos poden ter diferentes actividades biol\u00f3xicas; e isto pode permitir que ambos os l\u00edpidos te\u00f1an v\u00edas de sinalizaci\u00f3n separadas.\nProte\u00ednas co\u00f1ecidas que interaccionan co \u00e1cido fosfat\u00eddico.\nEsfingosina quinase 1, PDE4A1, Raf1, mTOR, Prote\u00edna fosfatase 1, SHP1, Spo20p, p47phox, PKC\u03b5, fosfolipase C\u03b2, fosfatidilinositol (4,5)-bisfosfato."}
{"id": "192277", "revid": "5132", "url": "https://gl.wikipedia.org/wiki?curid=192277", "title": "Gescrap Bizkaia", "text": ""}
{"id": "192278", "revid": "5132", "url": "https://gl.wikipedia.org/wiki?curid=192278", "title": "EA7 Emporio Armani", "text": ""}
{"id": "192279", "revid": "98629", "url": "https://gl.wikipedia.org/wiki?curid=192279", "title": "My Girl 2", "text": "My Girl 2 \u00e9 un filme estadounidense dirixido por Howard Zieff que se estreou en 1994. \u00c9 a secuela do filme \"My Girl\".\nSinopse.\nA s\u00faa nai morreu cando ela veu \u00f3 mundo. Agora ten trece anos e o seu pai, propietario dunha funeraria, volveu casar e esta a piques de darlle un irm\u00e1n. No instituto ped\u00edronlle que escriba sobre algu\u00e9n, e elixe a s\u00faa nai da que apenas sabe nada."}
{"id": "192280", "revid": "98629", "url": "https://gl.wikipedia.org/wiki?curid=192280", "title": "The Reef", "text": "The Reef \u00e9 un filme australiano de terror dirixido por Andrew Traucki que se estreou no 2010.\nSinopse.\nUn grupo de amigos est\u00e1 navegando pola Gran barreira de coral en Australia (a m\u00e1is grande do mundo) con rumbo a Indonesia, cando a s\u00faa embarcaci\u00f3n afunde e deciden nadar ata a costa todos xuntos. Nestas aparece unha quenlla branca e comeza a perseguilos."}
{"id": "192282", "revid": "1131", "url": "https://gl.wikipedia.org/wiki?curid=192282", "title": "Constituci\u00f3n de 1978", "text": ""}
{"id": "192283", "revid": "56817", "url": "https://gl.wikipedia.org/wiki?curid=192283", "title": "Monarchy of Roses", "text": "\"Monarchy of Roses\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o segundo sinxelo do seu \u00e1lbum \"I'm With You\", despois de \"The Adventures of Rain Dance Maggie\".\nV\u00eddeo musical.\nO 4 de outubro de 2011, a banda comezou a filmaci\u00f3n do v\u00eddeo de Monarchy of Roses. O 14 de novembro de 2011, o v\u00eddeo foi estreado en YouTube.com. Foi dirixido por Marc Klasfeld e inspirado polo debuxante Raymond Pettibon."}
{"id": "192287", "revid": "56817", "url": "https://gl.wikipedia.org/wiki?curid=192287", "title": "Palencia CF", "text": "O Palencia Club de F\u00fatbol foi un club de f\u00fatbol espa\u00f1ol da cidade de Palencia. Fundouse en 1960 e xogaba de local no estadio La Balastera. Desapareceu en 1986."}
{"id": "192290", "revid": "56817", "url": "https://gl.wikipedia.org/wiki?curid=192290", "title": "\u00c1cido lisofosfat\u00eddico", "text": "O \u00e1cido lisofosfat\u00eddico (LPA) \u00e9 un derivado de fosfol\u00edpido que act\u00faa na c\u00e9lula como mol\u00e9cula sinalizadora. Est\u00e1 formado por un glicerol esterificado por un fosfato e un \u00e1cido graxo (s\u00f3 un, xa que o outro OH do glicerol queda libre).\nFunci\u00f3n.\nO \u00e1cido lisofosfat\u00eddico act\u00faa como un potente mit\u00f3xeno debido \u00e1 s\u00faa activaci\u00f3n de tres receptores acoplados \u00e1 prote\u00edna G de alta afinidade chamados receptores de lisofosfol\u00edpidos 1, 2 e 3 ou LPA1, LPA2 e LPA3 (tam\u00e9n co\u00f1ecidos como EDG2, EDG4, e EDG7). Ademais, descubr\u00edronse recentemente novos receptores como LPA4 (p2y9/GPR23), LPA5 (GPR92) e LPA6 (GPR87).\nImportancia cl\u00ednica.\nDebido \u00e1 s\u00faa capacidade para estimular a proliferaci\u00f3n celular, a sinalizaci\u00f3n aberrante con \u00e1cido lisofosfat\u00eddico foi asociada co c\u00e1ncer por numerosas v\u00edas . A desregulaci\u00f3n da autotaxina ou dos receptores do \u00e1cido lisofosfat\u00eddico pode orixinar hiperproliferaci\u00f3n, o cal pode contribu\u00edr \u00e1 oncox\u00e9nese e met\u00e1stase.\nO \u00e1cido lisofosfat\u00eddico pode ser a causa de pro\u00eddos en persoas con doenzas colest\u00e1ticas (co fluxo biliar anormal).\nActivaci\u00f3n da GTPase.\nDespois da activaci\u00f3n do receptor do \u00e1cido lisofosfat\u00eddico, a pequena GTPase Rho pode ser activada, activando seguidamente \u00e1 Rho quinase. Isto pode levar \u00e1 formaci\u00f3n de fibras de estr\u00e9s e \u00e1 migraci\u00f3n celular por medio da inhibici\u00f3n da miosina de cadea lixeira fosfatase.\nMetabolismo.\nHai varias rutas potenciais parta a bios\u00edntese de \u00e1cido lisofosfat\u00eddico, pero a mellor caracterizada \u00e9 aquela na que act\u00faa a lisofosfolipase D chamada autotaxina, a cal elimina o grupo colina da lsofosfatidilcolina.\nO \u00e1cido lisofosfat\u00eddico \u00e9 tam\u00e9n un intermediario na s\u00edntese de \u00e1cido fosfat\u00eddico (que ten dous \u00e1cidos graxos)."}
{"id": "192307", "revid": "5132", "url": "https://gl.wikipedia.org/wiki?curid=192307", "title": "Copa de Rusia de baloncesto", "text": ""}
{"id": "192308", "revid": "51526", "url": "https://gl.wikipedia.org/wiki?curid=192308", "title": "Sacajawea Patera", "text": "Sacajawea Patera \u00e9 unha gran e alongada caldeira situada na parte occidental da Ishtar Terra, dentro da suave planicie de Lakshmi Planum, no planeta Venus. A caldeira est\u00e1 situada nas coordenadas 64,3\u00b0 N 335,4\u00b0 E. Ten uns 420\u00a0km de di\u00e1metro na s\u00faa base. Sacajawea en si \u00e9 unha depresi\u00f3n de 1\u20132\u00a0km de profundidade e dunhas dimensi\u00f3ns de 120 x 215 quil\u00f3metros; a direcci\u00f3n do seu alargamento \u00e9 suroeste-nordeste. A depresi\u00f3n est\u00e1 rodeada dunha zona circunferencial de estruturas de li\u00f1as curvas interpretadas como graben e escarpas de fallas. Estas estruturas est\u00e1n espazadas entre si entre 0,5 a 4\u00a0km, adoitan ter un ancho de entre 0,6 a 4\u00a0km e poden chegar a pasar dos 100\u00a0km de longo. Chegando a estenderse 140\u00a0km no flanco sueste do patera, existe un sistema de fisuras e fendas lineares que se pensa que poder\u00edan representar unha zona de fisuras no flanco da caldeira, estas fisuras laterais poder\u00edan ter emitido magma. Unha estrutura en forma de escudo duns 12\u00a0km de di\u00e1metro cun prominente pico central descansa \u00f3 longo do cami\u00f1o dunha destas grandes fisuras.\nExiste un cr\u00e1ter de impacto chamado Zlata, de aproximadamente 6\u00a0km de di\u00e1metro, que est\u00e1 situado na zona dos graben do noroeste do patera. S\u00f3 existen alg\u00fans regueiros asociados a Sacajawea, esta escaseza seguramente \u00e9 debida a idade e a gran degradaci\u00f3n destes regueiros. Existen uns dep\u00f3sitos brillantes moteados de entre 4 a 20\u00a0km de ancho, que est\u00e1n situados na periferia e no centro do chan do patera, dentro das depresi\u00f3ns do patera. Tam\u00e9n existen unhas \"machas\" de material escuro de aproximadamente 40\u00a0km de ancho que se poden observar no suroeste do patera, superpo\u00f1\u00e9ndose a algunhas porci\u00f3n dos graben circundantes. Pensase que a formaci\u00f3n de Sacajawea \u00e9 o resultado da drenaxe e posterior colapso dunha gran caldeira de magma. A relaxaci\u00f3n gravitacional poder\u00eda ter causado o \"desinflado\" da caldeira, producindo as numerosas fallas e graben que existen circunscribindo o patera. Tam\u00e9n cabe subli\u00f1ar a rexi\u00f3ns de terreo de tipo \"tessera\" moi complexas e moi deformadas que est\u00e1n situadas no norte e leste do patera e que poden ser vistos na parte alta da imaxe da caixa de informaci\u00f3n."}
{"id": "192309", "revid": "12452", "url": "https://gl.wikipedia.org/wiki?curid=192309", "title": "Mundial de baloncesto 2006", "text": ""}
{"id": "192310", "revid": "98629", "url": "https://gl.wikipedia.org/wiki?curid=192310", "title": "Campionato Mundial de F\u00f3rmula 1 de 2005", "text": "O Campionato Mundial de F\u00f3rmula 1 de 2005 foi o campionato anual n\u00famero 56 da F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 19 Grandes Premios no calendario, deu comezo o 6 de marzo, e rematou o 16 de outubro.\nFernando Alonso e o equipo Renault F1 ga\u00f1aron o Mundial de Pilotos e Campionato de Construtores, pondo fin a cinco anos de dominio de Michael Schumacher e Ferrari. O \u00e9xito de Alonso converteuno no campi\u00f3n m\u00e1is novo na historia deste deporte nese momento. O seu \u00e9xito foi o primeiro de Renault como construtor.\nA tempada foi a \u00faltima de varios equipos de F\u00f3rmula Un, con Minardi, BAR e Jordan mercados por novos propietarios.\nInformes.\nO aspecto m\u00e1is co\u00f1ecido da tempada foi o desacordo de Ferrari causado principalmente por unha nova norma que prohib\u00eda o cambio de pneum\u00e1ticos durante o transcurso da carreira. O pneum\u00e1ticos Bridgestone usados por Ferrari non puideron atopar o equilibrio adecuado entre rendemento e fiabilidade, deixando para os pilotos Michelin a loita polas carreiras. Outros cambios no regulamento fixeron fincap\u00e9 na fiabilidade, os motores deber\u00edan durar dous Grandes Premios sen ser cambiados.\nRenault foi o equipo m\u00e1is r\u00e1pido nas probas de pretemporada e dominaron as primeiras carreiras. Giancarlo Fisichella ga\u00f1ou a primeira da tempada en Australia antes de que o seu compa\u00f1eiro de equipo Alonso demostrase as s\u00faas credenciais ao t\u00edtulo cunha serie de vitorias en Malaisia, Bahrain e San Marino. A medida que a tempada avanzaba o equipo McLaren de Kimi Raikkonen e Juan Pablo Montoya f\u00edxose cada vez m\u00e1is competitivo e nas \u00faltimas carreiras da tempada, o McLaren consider\u00e1base en xeral o equipo m\u00e1is r\u00e1pido. Con todo, as constantes fallas t\u00e9cnicas significaron que nin o equipo nin Raikkonen puidesen traducir a velocidade no seu \u00e9xito no campionato.\nAlonso asegurou o seu Campionato de Pilotos cun terceiro posto no Gran Premio do Brasil. A pesar de que tanto el como R\u00e4ikk\u00f6nen ti\u00f1an seis vitorias neste punto da tempada, unha maior consistencia de Alonso significou que el ga\u00f1ase o campionato d\u00faas carreiras antes de rematar a tempada. O Campionato de Construtores foi asegurado por Renault na carreira final, coa s\u00e9tima vitoria de Alonso no ano. Renault conseguiu o seu primeiro campionato como construtor, anteriormente, s\u00f3 lograra triunfar como provedor de motores, a pesar de ga\u00f1ar d\u00faas carreiras menos que McLaren.\nFerrari terminou terceiro no Campionato de Construtores con s\u00f3 unha vitoria, no Gran Premio dos Estados Unidos, nunha penosa estampa logo de que a carreira fora disputada por s\u00f3 seis coches con pneum\u00e1ticos Bridgestone logo de que Michelin declarase inseguros os seus pneum\u00e1ticos no Circu\u00edto de Indian\u00e1polis \u00fanico con curvas peraltadas.\nLogo dunha impresionante tempada no 2004 a ca\u00edda m\u00e1is notable no rendemento despois de Ferrari foi a de BAR-Honda, que foi descualificado e exclu\u00eddo das seguintes d\u00faas carreiras cando os comisarios descubriron en San Marino un compartimento de combustible oculto que permit\u00eda que os seus autom\u00f3biles correran con baixo peso. Eles foron batidos no Campionato por Williams, cuxo socio de motor BMW, anunciara que \u00edan a unirse a Sauber en xu\u00f1o, e Toyota, que logrou cinco podios perdeu o terceiro posto no campionato, porque Ferrari acadou a d\u00faas primeiras posici\u00f3ns en Indian\u00e1polis.\nTodos os equipos anotaron puntos no campionato do mundo ao longo da tempada, Minardi anotou puntos na s\u00faa \u00faltima tempada grazas a ser capaz de correr na carreira dos Estados Unidos.\nPilotos e construtores.\nOs seguintes equipos e pilotos competiron no campionato do mundo de F\u00f3rmula Un de 2005.\n\u2020 Todos os motores son de 3\u00b40 litros, configuraci\u00f3n V10.\nCambios pilotos.\nO cambio m\u00e1is notable da tempada de 2005 foi a ali\u00f1aci\u00f3n de pilotos, s\u00f3 sete pilotos correron para o equipo co que comezaran na tempada , outros 7 pilotos cambiaron a novos equipos.\nCambio escuder\u00edas.\nRed Bull Racing f\u00edxose cargo do equipo Jaguar, e correu con motores Cosworth. O primeiro piloto de Red Bull, foi o veterano escoc\u00e9s David Coulthard, xunto con Christian Klein. Red Bull obtivo un bo inicio, anotando 11 puntos tras as d\u00faas primeiras carreiras. Jordan Grand Prix con motores Toyota foi comprado por Midland Group, con todo o equipo continuou como Jordan ata .\nLogo do GP dos Estados Unidos, Peter Sauber anunciou que Credit Suisse vendera a BMW a s\u00faa participaci\u00f3n maioritaria no seu equipo Sauber, anunciando na pr\u00e1ctica a s\u00faa intenci\u00f3n de correr como equipo de f\u00e1brica de BMW en .\nResultados e clasificaci\u00f3n.\nNo calendario de F\u00f3rmula 1 de aparece unha nova carreira en Turqu\u00eda, a poucos quil\u00f3metros da li\u00f1a divisoria entre Europa e Asia. O circu\u00edto de nova construci\u00f3n en Istambul uniuse aos recentemente chegados en 2004 Bahrain e a China. A tempada de 2005, foi testemu\u00f1a de dous dos grandes premios m\u00e1is calorosos da historia: a temperatura da pista no inicio da carreira de Malaisia foi de 51\u00a0\u00b0C, mentres que en Bahrain o mercurio disparouse m\u00e1is al\u00f3 dos 56\u00a0\u00b0C.\nCambios na regulaci\u00f3n.\nDurante un tempo exist\u00edu posibilidade real de que alg\u00fans equipos participaran con tres coches en cada Gran premio. (Menos de 10 equipos, ou 20 coches na grella de sa\u00edda poder\u00eda dar lugar a que alg\u00fans equipos correran con tres coches, nun termo escuro do Acordo da Concordia). Na primeira carreira da tempada, hab\u00eda dez equipos, Red Bull comprara Jaguar e estaba listo para a carreira de Australia. Minardi, inicialmente recibiu unha autorizaci\u00f3n permitindolles competir a pesar de que os seus coches non cumpr\u00edan a nova normativa, foron modificados posteriormente para cumprir o Regulamento de 2005.\nEsta tempada estr\u00e9anse novas regras tendientes a diminu\u00edr a velocidade dos autom\u00f3biles, reducir os custos dos equipos de F\u00f3rmula 1 e de reducir a enorme diferenza entre equipos da tempada anterior. Estes cambios conc\u00e9ntranse en catro aspectos importantes: O sistema de cualificaci\u00f3n para as posici\u00f3ns de sa\u00edda, o motor, os pneum\u00e1ticos e a aerodin\u00e1mica:\nSistema de cualificaci\u00f3n.\nNas primeiras seis carreiras da tempada utilizouse o novo formato de cualificaci\u00f3n, sendo a terceira vez en cinco anos de grandes cambios nas normas de cualificaci\u00f3n. Hab\u00eda unha primeira quenda de cualificaci\u00f3n o s\u00e1bado pola tarde, cada piloto ti\u00f1a dereito a unha volta cronometrada. A orde de partida era o inverso \u00e1 orde de chegada da carreira precedente. Non hab\u00eda restrici\u00f3n sobre a cantidade de combustible para esta primeira quenda. O resultado desta quenda defin\u00eda a orde de partida da segunda quenda e, en parte, a posici\u00f3n de partida da carreira.\nUnha segunda quenda de clasificaci\u00f3n ti\u00f1a lugar o domingo na ma\u00f1\u00e1, novamente a cada piloto cronometrabaselle unha soa volta. Os pilotos saian en orde inversa ao da posici\u00f3n lograda na primeira quenda de cualificaci\u00f3n. A cantidade de combustible a fixaba cada equipo, pero non se pod\u00eda agregar combustible adicional antes do inicio da carreira da tarde. Os resultados desta quenda de cualificaci\u00f3n sumados aos da primeira quenda definian as posici\u00f3ns de partida para a carreira.\nA partir das clasificaci\u00f3ns do Gran Premio de Europa (en N\u00fcrburgring), cambiouse a un novo sistema, mestura dos deste ano e o anterior: a partir deste GP, limitouse a quenda de cualificaci\u00f3ns a s\u00f3 1 volta, o s\u00e1bado. A orde de sa\u00edda s\u00e9gueo determinando o inverso da clasificaci\u00f3n da carreira precedente.\nMotor.\nEn , os motores son V10, de 3000 cc, sen l\u00edmite de peso, e deb\u00edan durar d\u00faas carreiras inclu\u00eddas as s\u00faas quendas de cualificaci\u00f3n respectivas e os ensaios de venres e s\u00e1bado. Se era necesario cambiar o motor antes da primeira quenda de cualificaci\u00f3n, o veh\u00edculo ti\u00f1a unha penalizaci\u00f3n de 10 postos na posici\u00f3n de partida da carreira. Por un cambio de motor entre as quendas de cualificaci\u00f3n e a carreira, o veh\u00edculo sair\u00e1 \u00faltimo na grella.\nEst\u00edmase que cada motor deber\u00eda circular 1.500\u00a0km. Se un piloto non termina unha carreira, pode cambiar de motor sen penalizaci\u00f3n.\nPara as tempadas -, os motores dun coche de F\u00f3rmula 1 deber\u00edan ser V8, 2400 cc, e cun peso limitado a 95\u00a0kg. A\u00ednda que non se determina cantas carreiras deber\u00eda durar este novo motor, hab\u00eda rumores de que deber\u00e1n durar entre 5 a 6 GPs.\nPoder\u00edan ser usados motores V10 de 3000 cc os equipos que non puidesen acceder aos novos motores, baixo autorizaci\u00f3n da FIA, a que determinar\u00e1 as limitaci\u00f3ns en potencia e revoluci\u00f3ns de motor aplicables a este. Estas limitaci\u00f3ns ser\u00e1n cambiadas cada certo tempo (2 ou 3 GPs).\nPneum\u00e1ticos.\nCada equipo ter\u00e1 opci\u00f3n entre tres tipos de pneum\u00e1ticos para chan seco nas pr\u00e1cticas do venres. Do tipo escollido, ter\u00e1n sete xogos dispo\u00f1ibles: tres para ensaios do venres, tres para quendas de cualificaci\u00f3n e carreira e outro para cambiar en caso de picada ou defecto dos pneum\u00e1ticos. Este cambio s\u00f3 poder\u00e1 ser autorizado por un Comisario da FIA, na medida que el considere conveniente.\nO cambio a pneum\u00e1ticos de choiva s\u00f3 poder\u00e1 realizarse se o director da carreira xunto cos Comisarios de Pista, est\u00edmano as\u00ed conveniente, para non arriscar a integridade dos pilotos, comisarios en pista, t\u00e9cnicos en pista e p\u00fablico presente. Este cambio ser\u00e1 autorizado en funci\u00f3n da humidade da pista.\nAerodin\u00e1mica.\nEste ano na F\u00f3rmula 1 o aler\u00f3n dianteiro ser\u00e1 m\u00e1is alto e m\u00e1is pequeno que na tempada anterior, e m\u00e1is pr\u00f3ximo ao eixo de gravidade do veh\u00edculo. Igualmente red\u00facese o tama\u00f1o dos outros aler\u00f3ns, diminu\u00edndo as\u00ed os apoios aerodin\u00e1micos.\nUn aler\u00f3n traseiro s\u00f3 pode deformarse 1 grao como m\u00e1ximo, por 1000 N (100\u00a0kg) de peso aplicado nel.\nA FIA poder\u00e1 realizar probas de flexibilidade nos aler\u00f3ns ou outras partes do coche, da forma e momento que estime conveniente."}
{"id": "192312", "revid": "5132", "url": "https://gl.wikipedia.org/wiki?curid=192312", "title": "\u0160ar\u016bnas Jasikevi\u010dius", "text": "\u0160ar\u016bnas Jasikevi\u010dius, nado en Kaunas o 5 de marzo de 1976, \u00e9 un ex xogador profesional de baloncesto lituano. Actualmente \u00e9 adestrador do FC Barcelona. Cunha altura de 1,93 metros xogaba na posici\u00f3n de base. \u00c9 un dos xogadores m\u00e1is laureados do baloncesto europeo, e \u00e9 o xogador que pos\u00fae o maior n\u00famero de triplas coroas (ga\u00f1ar a liga e copa locais e a Euroliga nunha mesma tempada) obtidas da historia con catro: co FC Barcelona en 2003, co Maccabi Tel Aviv en 2004 e 2005 e co Panathinaikos en 2009. Foi ademais elixido como un dos trinta e cinco mellores xogadores da historia Euroliga.\nTraxectoria.\nNaceu en Kaunas, daquela pertencente \u00e1 Uni\u00f3n Sovi\u00e9tica, ao igual outros grandes xogadores de baloncesto como Arvydas Sabonis, \u0160ar\u016bnas Mar\u010diulionis, \u017dydr\u016bnas Ilgauskas, Linas Kleiza ou Donatas Motiej\u016bnas. Jasikevicius foise aos Estados Unidos a unha idade temper\u00e1, xogando nun instituto de Pensilvania e m\u00e1is tarde na Universidade de Maryland. Na s\u00faa carreira universitaria, ofreceu un rendemento correcto como escolta, mais non convenceu a ning\u00fan equipo da NBA e, ao acabar o seu ciclo universitario retorna a Lituania, onde xoga co Lietuvos Rytas na tempada 1998-99. Un ano despois, asina coa Union Olimpija de Eslovenia, onde estivo \u00e1s ordes do estrito Zmago Sagadin. \"Saras\", como \u00e9 co\u00f1ecido, consegue ese mesmo ano unha medalla de bronce nos Xogos Ol\u00edmpicos de Sidney 2000, cando a selecci\u00f3n lituana perdeu contra a norteamericana nas semifinais por unha diferenza de tan s\u00f3 dous puntos. Foi a vitoria m\u00e1is axustada da historia da selecci\u00f3n americana de baloncesto dende que empezou a utilizar xogadores NBA, e un triplo de Jasikevicius no \u00faltimo segundo puido supo\u00f1er a vitoria para os b\u00e1lticos.\nDespois de aparecer na escena internacional, Jasikevi\u010dius asinou co FC Barcelona, onde A\u00edto Garc\u00eda Reneses reconverteuno en base, xogando al\u00ed dende o 2000 at\u00e9 2003. Durante eses anos converteuse nun dos mellores xogadores de Europa, chegando a ga\u00f1ar a Euroliga do 2003 xunto a outras estrelas como Dejan Bodiroga, Juan Carlos Navarro ou Gregor Fu\u010dka. Ese mesmo ano ga\u00f1ou o Eurobasket coa selecci\u00f3n lituana, ga\u00f1ando na final \u00e1 Espa\u00f1a de Pau Gasol sendo elixido mellor xogador do torneo.\nDebido aos recortes orzamentarios do equipo de baloncesto do FC Barcelona por parte do novo presidente Joan Laporta, Jasikevi\u010dius tivo que abandonar o club, e foi o Maccabi Tel Aviv o equipo co que asinou un novo contrato. Al\u00ed ga\u00f1ou d\u00faas Euroliga consecutivas, a de 2003-04 e a do 2004-05. Nos Xogos Ol\u00edmpicos de Atenas 2004, conseguiu desquitarse da derrota de Sidney, anotando vinte e oito puntos que foron claves para a vitoria contra os Estados Unidos, e marabillando aos estadounidenses co seu xogo, o que propiciou o seu salto \u00e1 NBA o ver\u00e1n seguinte.\nNBA.\nNo ver\u00e1n do 2005, Jasikevi\u010dius deu o salto \u00e1 NBA ao asinar cos Indiana Pacers. O seu estilo de xogo semellaba propicio para obter bos resultados e ter unha proveitosa carreira na NBA. Por\u00e9n, a s\u00faa primeira tempada (2005-06) foi decepcionante para o que se esperaba del, facendo medias de 7,3 puntos e 3,0 asistencias en 20,8 minutos por partido. Na segunda tempada (2006-07) decrecen os seus minutos pero mantense a s\u00faa produci\u00f3n (7,4 puntos e 3,0 asistencias en 17,9 min). Despois de 37 partidos, os Pacers incl\u00faeno nun traspaso de oito xogadores a Golden State Warriors no que recibir\u00edan a xogadores como Troy Murphy ou Ike Diogu mentres que en San Francisco, Golden State recibe a Al Harrington e Josh Powell, entre outros.\nNeste traspaso parec\u00eda que \"Saras\" pod\u00eda sa\u00edr incriblemente beneficiado xa que o xogo dos Warriors de Don Nelson era de elevado car\u00e1cter ofensivo, en contraposici\u00f3n co xogo lento, est\u00e1tico e puramente defensivo dos Pacers de Rick Carlisle. De feito, non eran poucos os que pensaban que o fracaso de Jasikevi\u010dius en Indiana era debido \u00e1 mentalidade defensiva de xogo que quer\u00eda implementar Carlisle chocando frontalmente co estilo do xogador lituano.\nCon todo, Jasikevi\u010dius tampouco triunfou en San Francisco, xa que a rotaci\u00f3n dos Warriors estaba moi ben definida, e a pesar de que o estilo era perfectamente compatible co seu xogo, non achou minutos, atop\u00e1ndose nunha situaci\u00f3n moi parecida \u00e1 que posteriormente se ver\u00eda envolvido nese equipo outro europeo: o base italiano Marco Belinelli. Como resultado, na franqu\u00eda californiana os minutos de Jasikevi\u010dius son a\u00ednda m\u00e1is escasos que en Indiana (12,0 min) e o seu rendemento vese drasticamente afectado: 4,3 puntos e 2,3 asistencias por partido.\nRetorno a Europa.\nFinalmente, decide p\u00f3r fin \u00e1 s\u00faa aventura na NBA e volve a Europa, aterrando na liga grega da man do Panathinaikos, onde g\u00f1a tres ligas (2008, 2009, 2010), d\u00faas copas (2008, 2009) e outra Euroliga, a de 2008-09, o que supuxo a s\u00faa cuarta tripla coroa (ga\u00f1ar a liga, copa e Euroliga nun mesmo ano), o que o converte ademais no xogador que m\u00e1is conseguiu na historia. En novembro de 2010, tras conclu\u00edr o seu contrato co Panathinaikos e estar uns meses sen equipo, firma at\u00e9 final de tempada co Lietuvos Rytas, club ao que regresou despois de dez tempadas. Ao ano seguinte, en xaneiro de 2011, asinar\u00eda contrato co Fenerbah\u00e7e \u00dclker turco, co que ga\u00f1ar\u00eda a liga e a copa nacionais. En setembro de 2011 regresa a Atenas para xogar de novo no Panathinaikos."}
{"id": "192313", "revid": "5132", "url": "https://gl.wikipedia.org/wiki?curid=192313", "title": "\u0160ar\u016bnas Jasikevicius", "text": ""}
{"id": "192314", "revid": "5132", "url": "https://gl.wikipedia.org/wiki?curid=192314", "title": "Sarunas Jasikevi\u010dius", "text": ""}
{"id": "192315", "revid": "5132", "url": "https://gl.wikipedia.org/wiki?curid=192315", "title": "Sarunas Jasikevicius", "text": ""}
{"id": "192316", "revid": "5132", "url": "https://gl.wikipedia.org/wiki?curid=192316", "title": "Saras Jasikevi\u010dius", "text": ""}
{"id": "192317", "revid": "5132", "url": "https://gl.wikipedia.org/wiki?curid=192317", "title": "Sharas Jasikevi\u010dius", "text": ""}
{"id": "192318", "revid": "5132", "url": "https://gl.wikipedia.org/wiki?curid=192318", "title": "Saras Jasikevicius", "text": ""}
{"id": "192319", "revid": "5132", "url": "https://gl.wikipedia.org/wiki?curid=192319", "title": "Sharas Jasikevicius", "text": ""}
{"id": "192325", "revid": "98629", "url": "https://gl.wikipedia.org/wiki?curid=192325", "title": "Edward Daly", "text": "Edward \"Ned\" Daly ou \u00c9amonn \u00d3 D\u00e1laigh (en irland\u00e9s), nado o 28 de febreiro de 1891 en Limerick (Irlanda) e executado o 4 de maio de 1916 na prisi\u00f3n de Kilmainham Gaol, foi comandante do Primeiro Batall\u00f3n de Dubl\u00edn durante o Alzamento de Pascua de 1916. Era o home m\u00e1is novo con rango militar e un dos prisioneiros m\u00e1is novos que foron executados tralo Alzamento. \nTraxectoria.\nNed Daly naceu en Limerick (Irlanda), era o irm\u00e1n m\u00e1is novo de Kathleen Clarke, esposa de Thomas J. Clarke, e membro activo da Irmandade Republicana Irlandesa. O seu t\u00edo foi John Daly, un importante feniano que tomou parte no Alzamento Feniano de 1867.\nO batall\u00f3n de Daly, con base en Four Courts e nas \u00e1reas ao Norte e Leste do centro de Dubl\u00edn, participou na loita m\u00e1is intensa da revolta. Daly rendeu o seu batall\u00f3n o 29 de abril. No xu\u00edzo alegou que o \u00fanico que fac\u00eda era cumprir ordes, mais foi condenado a morte e fusilado o 4 de maio de 1916 en Kilmainham Gaol \u00e1 idade de 25 anos.\nOs homes do seu batall\u00f3n afirmaron que era un bo comandante, unha opini\u00f3n compartida tam\u00e9n por un oficial brit\u00e1nico capturado polo batall\u00f3n de Daly."}
{"id": "192326", "revid": "25871", "url": "https://gl.wikipedia.org/wiki?curid=192326", "title": "Se\u00e1n Heuston", "text": "Se\u00e1n Heuston (en ), nado o 21 de febreiro de 1891 en Dubl\u00edn e executado o 8 de maio de 1916 na prisi\u00f3n de Kilmainham Gaol, foi un rebelde irland\u00e9s membro do Fianna \u00c9ireann que participou activamente no Alzamento de Pascua de 1916. Cuns 20 homes de aproxim\u00e1damente a s\u00faa idade, ocupou a Casa de Caridade sobre o r\u00edo Liffey durante dous d\u00edas, a\u00ednda que a intenci\u00f3n nun principio era a de ocupar a posici\u00f3n durante unhas horas. Foi condenado a morte e fusilado o 8 de maio dese mesmo ano en Kilmainham Gaol, sendo o m\u00e1is novo dos rebeldes fusilados.\nHeuston viviu moitos anos en Limerick.\nA Estaci\u00f3n de Heuston en Dubl\u00edn, onde traballou nas s\u00faas oficinas durante unha tempada, recibe o nome actual no seu honor, as\u00ed como a ponte de Se\u00e1n Heuston."}
{"id": "192327", "revid": "98629", "url": "https://gl.wikipedia.org/wiki?curid=192327", "title": "William Pearse", "text": "William \"Willie\" Pearse ou Liam Mac Piarais (en irland\u00e9s), nado o 15 de novembro de 1881 en Dubl\u00edn (Irlanda) e finado o 4 de maio de 1916 na prisi\u00f3n de Kilmainham Gaol foi un republicano irland\u00eas que loitou no Alzamento de Pascua e foi posteriormente executado polos brit\u00e1nicos pola s\u00faa participaci\u00f3n na revolta. Era o irm\u00e1n m\u00e1is novo do Patrick Pearse, un dos mentores e l\u00edderes do Alzamento.\nTraxectoria.\nWillie Pearse naceu en Dubl\u00edn e pasou a s\u00faa vida \u00e1 sombra do seu irm\u00e1n, de quen era un grande admirador e co que manti\u00f1a unha relaci\u00f3n particularmente estreita. Preparouse para traballar no oficio do seu pai, mais deixouno para axudar ao sei rim\u00e1n Patrick en St. Enda's School, que fundou en 1908. Participou nas obras e no teatro de St. Enda's e axudou \u00e1 s\u00faa fundaci\u00f3n.\nSeguindo os pasos do seu irm\u00e1n, Willie alistouse nos Voluntarios Irlandeses e no movemento republicano. Tam\u00e9n tomou parte no Alzamento de Pascua de 1916, cando permaneceu xunto ao seu irm\u00e1n na Oficina Xeral de Correos. Logo da rendici\u00f3n foi xulgado por un consello de guerra e condenado a morte, sendo fusilado o 4 de maio dese mesmo ano na prisi\u00f3n de Kilmainham Gaol. D\u00edxose que a s\u00faa participaci\u00f3n no Alzamento fora m\u00ednima e que foi condenado polo seu apelido, do mesmo xeito, no xu\u00edzo esaxerou a s\u00faa participaci\u00f3n no Alzamento.\nO 3 de maio, Willie Pearse recibiu o permiso para visitar ao sei irm\u00e1n na prisi\u00f3n antes de que o executaran e que puideran verse por \u00faltima vez, con todo, mentres Willie estaba en cami\u00f1o, o seu irm\u00e1n Patrick foi executado. Willie foi executado ao d\u00eda seguinte.\nEn 1966, a estaci\u00f3n de Westland Row de Dubl\u00edn fou rebautizada co nome de Estaci\u00f3n Pearse en honor a Willie e o seu irm\u00e1n Patrick."}
{"id": "192328", "revid": "19415", "url": "https://gl.wikipedia.org/wiki?curid=192328", "title": "Willie Pearse", "text": ""}
{"id": "192329", "revid": "92340", "url": "https://gl.wikipedia.org/wiki?curid=192329", "title": "Michael O'Hanrahan", "text": "Michael O'Hanrahan ou M\u00edch\u00e9al \u00d3 hAnnrach\u00e1in, nado o 17 de marzo de 1877 en New Ross e executado o 4 de maio de 1916 na prisi\u00f3n de Kilmainhan Gaol, foi un rebelde irland\u00e9s que participou activamente no Alzamento de Pascua de 1916.\nTraxectoria.\nNado en Newrose (Irlanda), foi o segundo comandante do Terceiro Batall\u00f3n de Dubl\u00edn baixo o comandante Thomas MacDonagh, e mantivo este cargo ata que a \u00faltima hora se adheriu John MacBride. Loitou na f\u00e1brica de galletas de Jacob, e ata que o batall\u00f3n tivo unha participaci\u00f3n efectiva m\u00ednima no Alzamento, xa que o Ex\u00e9rcito Brit\u00e1nico rodeou a s\u00faa posici\u00f3n e non os atacou directamente. Foi condenado a morte por un consello de guerra e fusilado o 4 de maio de 1916. O seu irm\u00e1n, Henry O'Hanrahan, foi condenado a servidume de por vida polo seu papel no Alzamento de Pascua.\nA Estaci\u00f3n de Wexford foi rebautizada no seu honor, as\u00ed como a ponte sobre o r\u00edo Barrow na s\u00faa localidade natal de New Ross."}
{"id": "192330", "revid": "25871", "url": "https://gl.wikipedia.org/wiki?curid=192330", "title": "Michael Mallin", "text": "Michael Mallin ou M\u00edche\u00e1l \u00d3 Mull\u00e1in, nado o 1 de decembro de 1874 en Dubl\u00edn (Irlanda) e executado na prisi\u00f3n de Kilmainham Gaol o 8 de maio de 1916, foi un rebelde e socialista irland\u00e9s que tomou parte activa no Alzamento de Pascua de 1916. \nTraxectoria.\nMallin era o segundo comandante do Ex\u00e9rcito Cidad\u00e1n Irland\u00e9s baixo a direcci\u00f3n de James Connolly e comandaba a gornici\u00f3n de St. Stephen's Green en Dubl\u00edn, xunto a Constance Markievicz. Era considerado un comandante valente e competente, a pesar de que o ataque \u00e1 gornici\u00f3n sen ocupar os edificios dos arredores foi un erro evidente (se este era ou non o plan de Mallin non est\u00e1 claro).\nMallin rendiuse o domingo 30 de abril cando llo ordenou Connolly. Ante o consello de guerra que o xulgou tentou minimizar a s\u00faa participaci\u00f3n, mais foi condenado a morte e fusilado o 8 de maio."}
{"id": "192331", "revid": "19415", "url": "https://gl.wikipedia.org/wiki?curid=192331", "title": "Micheal Mallin", "text": ""}
{"id": "192332", "revid": "19415", "url": "https://gl.wikipedia.org/wiki?curid=192332", "title": "Micheal O'Hanrahan", "text": ""}
{"id": "192333", "revid": "19415", "url": "https://gl.wikipedia.org/wiki?curid=192333", "title": "J.J. Heuston", "text": ""}
{"id": "192334", "revid": "1131", "url": "https://gl.wikipedia.org/wiki?curid=192334", "title": "Ariane Ascaride", "text": "Ariane Ascaride, nada en Marsella o 10 de outubro de 1954, \u00e9 unha actriz francesa. Obtivo o premio C\u00e9sar \u00e1 mellor actriz en 1998 polo rol protagonista en \"Marius et Jeannette\" do cineasta marsell\u00e9s Robert Gu\u00e9diguian."}
{"id": "192335", "revid": "56817", "url": "https://gl.wikipedia.org/wiki?curid=192335", "title": "Jean-Pierre Darroussin", "text": "Jean-Pierre Darroussin, nado o 4 de decembro de 1953 en Courbevoie (Altos do Sena), \u00e9 un actor e realizador franc\u00e9s. \u00c9 especialmente pola s\u00faa participaci\u00f3n habitual no elenco actoral dos filmes do marsell\u00e9s Robert Gu\u00e9diguian, canda outros actores como Ariane Ascaride ou G\u00e9rard Meylan."}
{"id": "192336", "revid": "23204", "url": "https://gl.wikipedia.org/wiki?curid=192336", "title": "Indochine (grupo musical)", "text": "Indochine \u00e9 un grupo de rock franc\u00e9s que comezou a s\u00faa carreira en 1981. O seu estilo \u00e9 a m\u00fasica \"new wave\" dos anos 1980, tanto o new wave con guitarra e sintetizadores (\"L'aventurier\" e \"Canary Bay\"), at\u00e9 o new wave m\u00e1is electr\u00f3nico (\"Leila\"), caracterizado polo uso total de sintetizadores.\nIntegrantes.\nMembros actuais: "}
{"id": "192337", "revid": "56817", "url": "https://gl.wikipedia.org/wiki?curid=192337", "title": "Indochine", "text": "Indochine \u00e9 a forma francesa para Indochina, e p\u00f3dese referir a:"}
{"id": "192338", "revid": "56817", "url": "https://gl.wikipedia.org/wiki?curid=192338", "title": "The Adventures of Rain Dance Maggie", "text": "\"The Adventures of Rain Dance Maggie\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o primeiro sinxelo do seu \u00e1lbum \"I'm With You\".\nV\u00eddeo musical.\nO 30 de xullo de 2011, a banda gravou un v\u00eddeo no tellado dun edificio en Venice Beach, California, dirixido por Marc Klasfeld."}
{"id": "192339", "revid": "22570", "url": "https://gl.wikipedia.org/wiki?curid=192339", "title": "Hump de Bump", "text": "\"Hump de Bump\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o quinto e derradeiro sinxelo do seu \u00e1lbum \"Stadium Arcadium\", editado no ano 2006. Foi ademais o \u00faltimo sinxelo lanzado con John Frusciante coma guitarrista, quen deixou a banda dous anos m\u00e1is tarde. Foi estreado o 7 de abril de 2007 nos Estados Unidos, e o 10 de abril no resto do mundo.\nV\u00eddeo musical.\nO v\u00eddeo foi gravado a finais de decembro do 2006, e foi dirixido por Chris Rock, quen tam\u00e9n aparece no v\u00eddeo."}
{"id": "192343", "revid": "56817", "url": "https://gl.wikipedia.org/wiki?curid=192343", "title": "Obxecto (programaci\u00f3n)", "text": "Un obxecto, no paradigma de programaci\u00f3n orientada a obxectos, def\u00ednese como a unidade que en tempo de execuci\u00f3n realiza as tarefas dun programa. Tam\u00e9n a un nivel m\u00e1is b\u00e1sico def\u00ednese como a instancia dunha clase. Estes obxectos interact\u00faan uns con outros, en contraposici\u00f3n \u00e1 visi\u00f3n tradicional na cal un programa \u00e9 unha colecci\u00f3n de subrutinas (funci\u00f3ns ou procedementos), ou simplemente unha lista de instruci\u00f3ns para o computador. Cada obxecto \u00e9 capaz de recibir mensaxes, procesar datos e enviar mensaxes a outros obxectos de xeito similar a un servizo.\nNo mundo da programaci\u00f3n orientada a obxectos (POO), un obxecto \u00e9 o resultado da instanciaci\u00f3n dunha clase."}
{"id": "192346", "revid": "2141379", "url": "https://gl.wikipedia.org/wiki?curid=192346", "title": "Orientaci\u00f3n a obxectos", "text": ""}
{"id": "192350", "revid": "5312", "url": "https://gl.wikipedia.org/wiki?curid=192350", "title": "Liga da Home Rule", "text": "A Liga da Home Rule (en ingl\u00e9s Home Rule League; en ga\u00e9lico irland\u00e9s, L\u00e9ig an Rialtais D\u00fachais) foi un partido pol\u00edtico nacionalista irland\u00e9s activo dende 1873 ata 1882, cando foi substitu\u00eddo polo Partido Parlamentario Irland\u00e9s.\nCaracter\u00edsticas.\nFundado en 1873 por Isaac Butt centrou a s\u00faa actividade en defender a necesidade de dotar a Irlanda dun Estatuto propio, co\u00f1ecido co nome de \"Home Rule\". William Shaw substitu\u00edu a Butt en 1879 como l\u00edder do partido e ao ano seguinte asumiu o mando Charles Stewart Parnell, quen fundar\u00eda o Partido Parlamentario Irland\u00e9s dous anos despois, co obxectivo de modificar certas pr\u00e1cticas obsoletas habituais na Liga."}
{"id": "192352", "revid": "89787", "url": "https://gl.wikipedia.org/wiki?curid=192352", "title": "Ramiro P\u00e9rez", "text": "Ramiro P\u00e9rez Freijo, nado o 8 de xu\u00f1o de 1962, \u00e9 un pol\u00edtico galego do PPdeG.\nTraxectoria.\nTraballa como enfermeiro. Foi concelleiro de Meira polo PPdeG dende 2003, e ocupou a tenencia de alcalde na lexislatura 2003-2007. Presentouse \u00e1s elecci\u00f3ns municipais de 2011 encabezando a candidatura do PPdeG e foi elixido alcalde por maior\u00eda absoluta. Desde as elecci\u00f3ns municipais de 2015 \u00e9 portavoz do grupo municipal do PPdeG."}
{"id": "192353", "revid": "124656", "url": "https://gl.wikipedia.org/wiki?curid=192353", "title": "Jorge Dom\u00ednguez Rosal", "text": "Jorge Dom\u00ednguez Rosal, nado en Mea\u00f1o o 29 de xu\u00f1o de 1959 e finado o 20 de novembro de 2012 en Pontevedra, foi un pol\u00edtico galego do PPdeG.\nTraxectoria.\nEnxe\u00f1eiro t\u00e9cnico agr\u00edcola e t\u00e9cnico superior en Riscos Laborais de formaci\u00f3n, logo de trece anos residindo en Sanxenxo volveu a Mea\u00f1o en 1985 para ocupar unha praza de funcionario. Formou parte de Coalici\u00f3n Galega, sendo membro do seu comit\u00e9 local en Sanxenxo e candidato ao Congreso dos Deputados en 1986. Posteriormente pasar\u00eda a formar parte do PNG-PG, trala escisi\u00f3n destes de CG, e foi elixido secretario local da formaci\u00f3n en Sanxenxo. \nNas elecci\u00f3ns municipais de 1991 encabezou a candidatura de Independentes de Mea\u00f1o e foi elixido alcalde da localidade por maior\u00eda absoluta. En 1995 foi reelixido alcalde \u00f3 lograr unha ampla maior\u00eda de 11 concelleiros de 13. Nese mandato foi vicepresidente da Mancomunidade do Saln\u00e9s. En 1999 volveu a ser reelixido cunha maior\u00eda de 10 concelleiros. En decembro de 2001 incorp\u00f3rase \u00f3 PPdeG, polo que nas municipais de 2003 encabezou a s\u00faa candidatura e volveu ser elixido alcalde por unha ampla maior\u00eda absoluta, de novo 10 concelleiros, mesma situaci\u00f3n que se repetiu no 2007. Neses dous mandatos (2003-2011) foi presidente da Mancomunidade do Saln\u00e9s. En 2011 foi reelixido alcalde, de novo cunha maior\u00eda absoluta de 10 concelleiros. Nese mandato foi elixido deputado provincial. \nFaleceu de cancro o 20 de novembro de 2012, aos 53 anos."}
{"id": "192362", "revid": "89787", "url": "https://gl.wikipedia.org/wiki?curid=192362", "title": "Acantodios", "text": "Os acantodios (\"Acanthodii\"), nome derivado do grego antigo \u1f05\u03ba\u03b1\u03bd\u03b8\u03b1 \"\u00e1kantha\", 'espi\u00f1a' e \u03b5\u1f30\u03b4\u03ae\u03c2 \"eid\u00e9s\", 'co aspecto de'), tam\u00e9n co\u00f1ecidos como tibur\u00f3ns espi\u00f1entos, son unha clase extinta de peixes, cuxas especies te\u00f1en caracter\u00edsticas com\u00fans tanto dos peixes \u00f3seos como dos cartilaxinosos.\nOs primeiros acantodios apareceron entre finais do ordov\u00edcico e o comezo do sil\u00farico (hai uns 430 mill\u00f3ns de anos), pero s\u00f3 alcanzaron o seu apoxeo no Devoniano.\nUnhas poucas li\u00f1as sobreviviron durante o carbon\u00edfero e s\u00f3 unha no Permiano.\nCaracter\u00edsticas.\nOs acantodios eran peixes pequenos caracterizados por teren ao comezo de cada aleta unha grande espi\u00f1a \u00f3sea \u2014menos na caudal\u2014 a pesar de teren esqueleto cartilaxinoso; por iso antigamente eran mal chamados \"tibur\u00f3ns de pel espi\u00f1osa\". Esta particularidade tan caracter\u00edsticas das espi\u00f1as que soportan as s\u00faas aletas comp\u00e1rtena cos tele\u00f3steos, pero a diferenza destes, e como ocorre nos tibur\u00f3ns, non est\u00e1n dotadas de capacidade motriz.\n\u00c9 o grupo m\u00e1is antigo co\u00f1ecido de gnat\u00f3stomos, tendo antepasados com\u00fans con condrictios e oste\u00edctios deducidas das homolox\u00edas anat\u00f3micas que presentan con ambos os grupos, pero este grupo extinto parece estar \u00e1 parte dos outros dous. Con todo, a s\u00faa mala fosilizaci\u00f3n fai que a maior\u00eda do que se co\u00f1ece da anatom\u00eda deste grupo proceda s\u00f3 de exemplares ben conservados de \"Acanthodes\", unha especie do final do carbon\u00edfero e, por tanto, unha forma derivada doutras, polo que \u00e9 dif\u00edcil deducir o seu parentesco con outros vertebrados.\nAnatom\u00eda e deduci\u00f3ns a partir dela.\nA maior\u00eda dos acantodios med\u00edan menos de 20\u00a0cm de lonxitude, con corpos xeralmente moi estilizados, unha cabeza grande con boca terminal, grandes ollos e unha aleta caudal heterocerca.\nExoesqueleto \u00f3seo d\u00e9rmico.\nA cabeza estaba recuberta de pequenas placas \u00f3seas, \u00e1s veces con grandes \u00f3sos recubrindo as branquias a modo de op\u00e9rculo. As escamas que recubr\u00edan o corpo eran moi pequenas e apertadas, estando feitas de \u00f3so e dentina, o que fixo que fosilizaran ben; estas mostran li\u00f1as conc\u00e9ntricas de crecemento, polo que os peixes novos ti\u00f1an un n\u00famero fixo de escamas e cada unha crec\u00eda por adici\u00f3n de \u00f3so e dentina nas marxes conforme o animal \u00eda crecendo.\nTi\u00f1an unha ou d\u00faas aletas dorsais e unha aleta anal, todas elas soportadas por unha grosa espi\u00f1a \u00f3sea na s\u00faa parte dianteira. As aletas pectorais e p\u00e9lvicas foron modificadas en longas espi\u00f1as, e nas formas m\u00e1is primitivas pod\u00edan ter at\u00e9 seis pares de espi\u00f1as ao longo do abdome.\nO nome \"acantodio\" ref\u00edrese a esta colecci\u00f3n de espi\u00f1as \u00f3seas ben visibles nos f\u00f3siles, as cales non estaban relacionadas co esqueleto interno cartilaxinoso. As espi\u00f1as estaban recubertas de escamas alongadas e fusionadas.\nEndoesqueleto cartilaxinoso.\nA lixeira osificaci\u00f3n da cartilaxe preto da rexi\u00f3n do ollo e a rexi\u00f3n do o\u00eddo permitiu a s\u00faa conservaci\u00f3n, tendo o o\u00eddo ot\u00f3litos de calcita e dolomita; a maior parte deste endoesqueleto de cando en cando fosilizou.\nAlimentaci\u00f3n.\nA maior\u00eda dos acantodios carec\u00edan de dentes, polo que probablemente aliment\u00e1banse de pequenas part\u00edculas de alimento que filtraban da auga; s\u00f3 algunha das formas m\u00e1is tard\u00edas poder\u00eda capturar presas grandes con pequenos dentes derivados dos \u00f3sos d\u00e9rmicos. Ti\u00f1an para filtrar unha ancha abertura da boca e \"anci\u00f1os\" nas branquias, que eran unhas afiadas pugas por dentro da gorxa ancoradas ao \u00f3so hioide e aos arcos branquiais; atopouse un esp\u00e9cime cun peixe \u00f3seo na s\u00faa cavidade bucal, presumiblemente tragado enteiro.\nTi\u00f1an grandes ollos rodeados por varias placas escler\u00f3ticas, e o seu gran tama\u00f1o suxire que viv\u00edan en augas profundas do mar aberto e que poder\u00edan alimentarse subindo a profundidades intermedias ou na superficie.\nOs iscnacantiformes e os climatiformes est\u00e1 claro que eran depredadores, a\u00ednda que os segundos de pequenos invertebrados. Os acantodiformes, debido \u00e1 perda dos seus dentes e teren anci\u00f1os nas branquias, ded\u00facese que eran filtradores de plancto do neuston, ademais de que un esp\u00e9cime mostrou grandes cantidades de pequenos crust\u00e1ceos no seu est\u00f3mago.\nDefensas.\nAs espi\u00f1as das aletas e outras espi\u00f1as poder\u00edan ter en principio unha funci\u00f3n defensiva, facendo que fose desagradable ser tragados por outros peixes m\u00e1is grandes; as formas m\u00e1is tard\u00edas, tales como \"Acanthodes\", parece que eran capaces de ourizar as s\u00faas espi\u00f1as pectorais, co que lles far\u00edan clavarse no es\u00f3fago dun posible depredador. Quizais isto foi unha medida defensiva exitosa, como se ve en peixes actuais que fan o mesmo.\nH\u00e1bitat.\nDebido a que eran peixes neust\u00f3nicos, os acantodios tiveron unha ampla distribuci\u00f3n por todo o planeta, sendo especies esencialmente mari\u00f1as, a\u00ednda que algunhas especies eran de auga doce; as especies do carbon\u00edfero e o Permiano deberon vivir en auga doce de r\u00edos de monta\u00f1a.\nTaxonom\u00eda.\nRecentes an\u00e1lises sobre a sistem\u00e1tica dos acantodios mostran que erann m\u00e1is diversos do que se apreciaba antigamente, e a clasificaci\u00f3n convencional en tres ordes \u00e9 unha simplificaci\u00f3n. A pesar de todo, e da necesidade de estudos ulteriores, consid\u00e9ranse habitualmente os grupos tal e como foron establecidos por Nelson (1994), con aproximadamente unha ducia de familias agrupadas en tres ordes:"}
{"id": "192364", "revid": "48911", "url": "https://gl.wikipedia.org/wiki?curid=192364", "title": "D\u00e1il \u00c9ireann", "text": "O D\u00e1il \u00c9ireann (en galego Asemblea de Irlanda) \u00e9 a c\u00e1mara baixa do \"Oireachtas\" (parlamento) da Rep\u00fablica de Irlanda. Os seus poderes son similares aos de moitos outros sistemas parlamentarios bicamerais e \u00e9 en boa medida a rama dominante do Oireachtas. Est\u00e1 situado dende 1922 na Leinster House, en Dubl\u00edn. \u00c9 elixido cada cinco anos por sufraxio directo, mediante un sistema de representaci\u00f3n proporcional chamado voto \u00fanico transferible (Single Transferable Vote, ou STV). Cada membro recibe o nome de Teachta D\u00e1la ou TD (deputado)."}
{"id": "192365", "revid": "23204", "url": "https://gl.wikipedia.org/wiki?curid=192365", "title": "The Wolfe Tones", "text": "Os Wolfe Tones son un grupo de m\u00fasica rebelde irlandesa de ra\u00edz tradicional. Ch\u00e1manse as\u00ed en honor aos irlandeses rebeldes e patriotas, particularmente por Theobald Wolfe Tone, que foi un dos l\u00edderes da rebeli\u00f3n irlandesa de 1798."}
