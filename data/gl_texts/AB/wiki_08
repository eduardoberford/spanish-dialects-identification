{"id": "81906", "revid": "98629", "url": "https://gl.wikipedia.org/wiki?curid=81906", "title": "Primeiro mundo", "text": " \nO termo Primeiro Mundo fai referencia a aqueles pa\u00edses que lograron un enorme grao de industrializaci\u00f3n, e que gozan dos m\u00e1is altos est\u00e1ndares de vida, posible grazas \u00e1 riqueza e a tecnolox\u00eda. Existe unha grande correlaci\u00f3n entre pa\u00edses con este tipo de status e o feito de que pos\u00faan instituci\u00f3ns democr\u00e1ticas robustas.\nIntroduci\u00f3n.\nOs termos, Primeiro mundo, segundo mundo e terceiro mundo foron empregados para dividir as naci\u00f3ns do mundo en tres amplas categor\u00edas. Os tres termos non xurdiron simultaneamente. Logo da segunda guerra mundial, a xente comezou a falar da OTAN e o Pacto de Varsovia como dous bloques principais, a mi\u00fado usando tales termos como o \"bloque Occidental\" e o \"bloque Oriental\". Os dous \"mundos\" non foron numerados. Eventualmente foi indicado que hab\u00eda moitos pa\u00edses que non cab\u00edan en ningunha categor\u00eda, foi nos anos 1950 cando o derradeiro grupo chegou a ser chamado o Terceiro Mundo. Ent\u00f3n comezou a parecer que deber\u00eda haber un \"Primeiro Mundo\" e un \"Segundo Mundo\" (v\u00e9xase Terceiro Mundo para un tratamento m\u00e1is cheo da historia dos termos).\nEventualmente, f\u00edxose isto a pr\u00e1ctica com\u00fan para referirse a naci\u00f3ns dentro da esfera de influencia da Europa Occidental e dos Estados Unidos (por exemplo, os pa\u00edses da OTAN) como o Primeiro Mundo. Ademais de Norteam\u00e9rica (Estados Unidos e o Canad\u00e1) e Europa Occidental, o Primeiro Mundo tam\u00e9n inclu\u00edu outros pa\u00edses industrializados capitalistas como o Xap\u00f3n e antigas colonias brit\u00e1nicas como Australia e Nova Zelandia.\nHab\u00eda un n\u00famero de pa\u00edses que non couberon comodamente nesta definici\u00f3n aseada de partici\u00f3n, inclu\u00edndo Su\u00edza, Suecia, e Irlanda, que decidiron ser neutros. Finlandia estaba baixo a esfera da influencia da Uni\u00f3n Sovi\u00e9tica, pero non era comunista, tampouco era un membro do Pacto de Varsovia. Austria estaba baixo a esfera de influencia dos Estados Unidos, pero en 1955, cando o pa\u00eds f\u00edxose unha rep\u00fablica totalmente independente, decidiu permanecer neutro. Turqu\u00eda, que se uniu a OTAN en 1952, non se atopaba na Europa Occidental e non estaba industrializada. Espa\u00f1a non se uniu \u00e1 OTAN ata 1982, cara ao final da guerra fr\u00eda e logo da morte do ditador autoritario Francisco Franco.\nNo uso moderno, despois do final da guerra fr\u00eda, o termo de Primeiro Mundo chegou a denotar \u00e1s naci\u00f3ns 'desenvolvidas' Industrializadas capitalistas que no ano 2000 ti\u00f1an un PIB per c\u00e1pita superior aos 15.000 d\u00f3lares estadounidenses, como declarado polo Banco Mundial. Isto incluir\u00eda os Estados Unidos, o Canad\u00e1, o Xap\u00f3n, os pa\u00edses da Uni\u00f3n Europea (no 2000), Taiw\u00e1n, Israel, Australia, Nova Zelandia, e Corea do Sur. Ademais, Singapur e Hong Kong poden ser descritos nestes termos pero son excepci\u00f3ns xa que estes te\u00f1en caracter\u00edsticas particulares non representantes dun pa\u00eds. O Banco Mundial tam\u00e9n denota estes como \"Econom\u00edas de Altos Ingresos.\"\nEn anos recentes, xa que tantos pa\u00edses \"en v\u00edas de desenvolvemento\" estanse industrializado, o termo do Cuarto Mundo foi acu\u00f1ado para referirse aos pa\u00edses que quedaron atr\u00e1s e a\u00ednda carecen da infraestrutura industrial.\nDistribuci\u00f3n da renda.\nDende mediados principios do s\u00e9culo XIX Europa occidental, Norteam\u00e9rica, Australia e Nova Zelandia foron historicamente as rexi\u00f3ns con maiores ingresos do mundo e as que concentraron maiores recursos. Durante o s\u00e9culo XX outras rexi\u00f3ns como o Xap\u00f3n e en menor grao Corea do Sur e algunhas \u00e1reas do sueste asi\u00e1tico acadaron tam\u00e9n niveis altos de desenvolvemento econ\u00f3mico e altos ingresos per c\u00e1pita. O resto de rexi\u00f3ns sufriron sortes desiguais, por exemplo, Am\u00e9rica Latina nas \u00faltimas d\u00e9cadas sufriu un descenso relativo de ingreso, e \u00c1frica central e meridional que part\u00eda de niveis de ingreso relativo altos en comparaci\u00f3n doutras rexi\u00f3ns do terceiro mundo viu emperorar a s\u00faa situaci\u00f3n respecto ao ingreso. A seguinte t\u00e1boa cont\u00e9n alg\u00fans datos comparativos. A t\u00e1boa foi fabricada a partir de datso de Arrighi (1991, t\u00e1boas II, III e IV) para o per\u00edodo 1938-1988 e Angus Maddison para o per\u00edodo 2000-2003:"}
{"id": "81908", "revid": "23204", "url": "https://gl.wikipedia.org/wiki?curid=81908", "title": "Tequixquiac", "text": "Tequixquiac \u00e9 un concello ao norte do Estado de M\u00e9xico, en M\u00e9xico. Limita coas municipalidades de Apaxco, Hueypoxtla, Zumpango, Huehuetoca e con Atotonilco de Tula no estado de Hidalgo. A s\u00faa \u00e1rea \u00e9 de 122.32\u00a0km\u00b2, e a s\u00faa poboaci\u00f3n era de 33\u00a0907 habitantes no ano 2010. A cabeceira municipal ou sede do goberno \u00e9 Santiago Tequixquiac, a segunda poboaci\u00f3n importante \u00e9 Tlapanaloya, m\u00e1is conta con outras localidades como Colonia Wenceslao Labra, a \"rancher\u00eda\" de La Heredad e as facendas do Cenicero e Montero.\nTop\u00f3nimo.\nTequixquiac identif\u00edcase co nome na lingua n\u00e1huatl de Tequixquiac (cfr. nahuatl actual Tequixquitl (salitre ou tequiesquite (\"bicarbonato de sodio co sal\"), atl (auga), e o sufixo de lugar -c). O seu actual nome prov\u00e9n do n\u00e1huatl que significa \"lugar das augas salitrosas\".\nHistoria.\nOs primeiros poboadores de Tequixquiac foron ind\u00edxenas otom\u00eds, que decidiron establecerse neste lugar de maneira definitiva pola abundancia de r\u00edos e mananciais. Dedic\u00e1ronse principalmente \u00e1 agricultura e \u00e1 crianza de animais dom\u00e9sticos.\nEn 1152, os aztecas no cami\u00f1o at\u00e9 o Val de M\u00e9xico, procedentes de Tula Xicocotitlan deciden establecerse en Tequixquiac por un curto per\u00edodo de tempo nun lugar chamado Tepetongo.\nO 29 de novembro de 1820 fundouse o concello de Tequixquiac baixo as ordenanzas da constituci\u00f3n de C\u00e1diz, durante o movemento de independencia da Nova Espa\u00f1a.\nXeograf\u00eda.\nO concello sit\u00faase \u00f3 norte do Estado de M\u00e9xico, a 84 quil\u00f3metros ao norte da Cidade de M\u00e9xico e 280 quil\u00f3metros da cidade de Toluca de Lerdo (capital do estado).\nPol\u00edtica e goberno.\nO concello est\u00e1 formado por un presidente municipal ou alcalde, un s\u00edndico, un tesoureiro, un secretario da xunta e rexidores das delegaci\u00f3ns. A elecci\u00f3n \u00e9 por representaci\u00f3n democr\u00e1tica que encabezan os partidos pol\u00edticos para un per\u00edodo de tres anos de goberno.\nDemograf\u00eda.\nO concello de Tequixquiac ten unha poboaci\u00f3n de 33\u00a0907 habitantes; dos que 16\u00a0794 son homes e 17\u00a0113 son mulleres. As estatist\u00edcas corresponden ao censo de poboaci\u00f3n do ano 2010.\nLocalidades do concello.\nO concello ten moitas localidades e na seguinte t\u00e1boa am\u00f3sanse as principais parroquias.\nCultura.\nConta cun bo n\u00famero de manifestaci\u00f3ns culturais e unha grande historia, polo que \u00e9 co\u00f1ecido como o \"berce da arte prehist\u00f3rica de Am\u00e9rica\".\nC\u00f3ntase neste concello con alg\u00fans vestixios arqueol\u00f3xicos e arquitect\u00f3nicos do seu pasado precolombiano e colonial espa\u00f1ol, sendo o recinto m\u00e1is importante a igrexa ou parroquia de Santiago Ap\u00f3stolo, edificio barroco que conserva as s\u00faas caracter\u00edsticas de dese\u00f1o orixinal."}
{"id": "81912", "revid": "89787", "url": "https://gl.wikipedia.org/wiki?curid=81912", "title": "Macromedia", "text": "Macromedia foi unha empresa de software de gr\u00e1ficos e desenvolvemento web con centrais en San Francisco, California. Macromedia foi formada en 1992 pola fusi\u00f3n de Authorware, Inc. (creadores de Authorware) e MacroMind-Paracomp (creadores de Macromind Director). As s\u00faas centrais est\u00e1n en San Francisco, California. \nMacromedia continuou seguindo o rastro de M&amp;A e en decembro de 1999 adquir\u00eda a compa\u00f1\u00eda de software de an\u00e1lise de tr\u00e1fico Andromedia. A compa\u00f1\u00eda de desenvolvemento Web Allaire foi adquirida en 2001, e Macromedia engadiu varios produtos populares de servidor e desenvolvemento Web \u00e1 s\u00faa lista.\nEn 2003, Macromedia adquiriu a compa\u00f1\u00eda de conferencia por web Presedia e continuou desenvolvendo o seu produto de colaboraci\u00f3n e presentaci\u00f3n on-line baseado en Flash, ofrecido baixo o nome de Breeze. Despois, nese mesmo ano, Macromedia tam\u00e9n adquiriu a compa\u00f1\u00eda de software de axuda de autor\u00eda eHelp Corporation , cuxos produtos inclu\u00edan RoboHelp, RoboDemo (Agora Captivate), e RoboInfo.\nO 18 de abril de 2005, Adobe Systems Inc. anunciou un acordo para adquirir Macromedia nunha transacci\u00f3n valorada en, aproximadamente, 3400 mill\u00f3ns de d\u00f3lares. O 5 de decembro de 2005, Adobe Systems completa a adquisici\u00f3n de Macromedia.\nProdutos.\nPara o futuro dos produtos de Macromedia, mire en Adobe para m\u00e1is informaci\u00f3n sobre as novas estruturas de Adobe/Macromedia."}
{"id": "81913", "revid": "109216", "url": "https://gl.wikipedia.org/wiki?curid=81913", "title": "Linguas iranias orientais", "text": "As linguas iranias orientais son un subgrupo das linguas iranias que emerxeron nos tempos do iranio medio (dende aproximadamente o s\u00e9culo IV a.C.)\nA lingua av\u00e9stica \u00e9 a mi\u00fado clasificada coma iranio oriental temper\u00e1n, pero isto \u00e9 incerto.\nDiv\u00eddense en d\u00faas ramas: a oriental setentrional e a oriental meridional.\nA pesar desta separaci\u00f3n, as linguas iranias orientais forman un \u00fanico dialecto cont\u00ednuum conforme a unha innovaci\u00f3n com\u00fan.\nEn comparaci\u00f3n aos dialectos iranios occidentais medios, os iranios orientais medios conservan a vogal final na \u00faltima s\u00edlaba. Crese que as linguas iranias orientais se separaron das linguas iranias occidentais no curso de principios do segundo milenio a.C., e estaban situados preto da cultura Iaz.\nA maior lingua irania oriental \u00e9 o paxto con algo m\u00e1is de 40 mill\u00f3ns de falantes, a principal lingua de Afganist\u00e1n e Paquist\u00e1n occidental.\nOrientais setentrionais.\nO grupo oriental setentrional ten s\u00f3 tre membros activos en d\u00faas \u00e1reas bastamente separadas, a lingua iagnobiana en Taxiquist\u00e1n (descendente do sogdiano) e o diasistema da lingua oseta no C\u00e1ucaso en Irist\u00e1n do norte (Rusia) e do sur (Xeorxia) (tam\u00e9n co\u00f1ecido e chamado Osetia), (descendente dos escito-s\u00e1rmatas). Estes son restos dun vasto cont\u00ednuum etnoling\u00fc\u00edstico que percorr\u00eda a maior\u00eda das estepas de Asia Central no milenio I a.C. A mesma lingua av\u00e9stica, o m\u00e1is antigo testemu\u00f1o da rama irania, \u00e9 un membro deste grupo. Coa presenza grega en Asia Central, algunhas da maior\u00eda destas linguas orientas deixaron testemu\u00f1a no seu per\u00edodo iranio medio, mentres que dende o oeste de Cazaquist\u00e1n (ou Cazaquia) a trav\u00e9s da estepa P\u00f3ntica ata Ucra\u00edna case ningunha testemu\u00f1a do extenso cont\u00ednuum escito-s\u00e1rmata sobreviviu.\nOrientais meridionais.\nO grupo oriental meridional incl\u00fae unhas 16 linguas e dialectos, d\u00faas xa mortas, (11 segundo estimaci\u00f3n do SIL) falados por moitos pobos no norte e sur de Asia Central (o Pamir-Saricul e Afganist\u00e1n). Cada subfamilia nesta lista ten subgrupos e linguas individuais."}
{"id": "81933", "revid": "7592", "url": "https://gl.wikipedia.org/wiki?curid=81933", "title": "Primeira temporada dos Simpson", "text": ""}
{"id": "81936", "revid": "2074", "url": "https://gl.wikipedia.org/wiki?curid=81936", "title": "Sen branco Nadal", "text": ""}
{"id": "81937", "revid": "2074", "url": "https://gl.wikipedia.org/wiki?curid=81937", "title": "A ameaza do tenis", "text": ""}
{"id": "81940", "revid": "89787", "url": "https://gl.wikipedia.org/wiki?curid=81940", "title": "Divulgaci\u00f3n cient\u00edfica", "text": "A divulgaci\u00f3n da ciencia \u00e9 o labor de transmitir ao p\u00fablico non especializado o co\u00f1ecemento acadado pola investigaci\u00f3n cient\u00edfica. Na sociedade actual a tradicional fronteira entre humanidades e ciencia ten cada vez menos sentido, xa que os dous campos son esenciais para obter unha formaci\u00f3n cultural \u00edntegra e coherente. Polo tanto, os divulgadores da ciencia consideran de grande importancia que a xente te\u00f1a unha comprensi\u00f3n b\u00e1sica dos fen\u00f3menos cient\u00edficos, pola s\u00faa importancia a nivel tanto pr\u00e1ctico como filos\u00f3fico.\nEn Galicia existen varias iniciativas de divulgaci\u00f3n cient\u00edfica, entre as que destacan as levadasa a cabo polos Museos Cient\u00edficos Coru\u00f1eses, as Universidades galegas, a Compa\u00f1\u00eda de Radio Televisi\u00f3n de Galicia ou o Consello da Cultura Galega.\nDivulgadores m\u00e1is co\u00f1ecidos.\nEntre os autores m\u00e1is co\u00f1ecidos de obras de divulgaci\u00f3n cient\u00edfica at\u00f3panse (aqu\u00ed c\u00edtanse, a maneira de exemplo, algunhas das s\u00faas contribuci\u00f3ns m\u00e1is co\u00f1ecidas):\nMoitos dos divulgadores m\u00e1is exitosos foron cient\u00edficos, ou tiveron formaci\u00f3n cient\u00edfica. Tal \u00e9 o caso de Carl Sagan quen traballou tanto no programa Voyager de exploraci\u00f3n espacial ou SETI, de busca de rastros de vida intelixnete no Universo, como na s\u00faa famosa serie de televisi\u00f3n \"Cosmos: A Personal Voyage\". Pero outros, como Timothy Ferris (autor de m\u00faltiples libros sobre astronom\u00eda), form\u00e1ronse primeiro como comunicadores e logo enfoc\u00e1ronse nalg\u00fan aspecto da ciencia. Tam\u00e9n hai casos, moi senlleiros, de divulgadores cient\u00edficos cunha formaci\u00f3n autodidacta, caso de Rodr\u00edguez de la Fuente, que era dentista, ou Cousteau, oficial da Mari\u00f1a.\nCiencia ficci\u00f3n e divulgaci\u00f3n cient\u00edfica.\nDentro do x\u00e9nero literario da ciencia ficci\u00f3n, as obras de ciencia ficci\u00f3n \"dura\" adoitan presentar temas cient\u00edficos cun calado o suficientemente preciso como para ser consideradas obras de divulgaci\u00f3n cient\u00edfica. Destacan neste apartado espec\u00edfico:"}
{"id": "81941", "revid": "83328", "url": "https://gl.wikipedia.org/wiki?curid=81941", "title": "Mar\u00eda Wonenburger", "text": "Mar\u00eda Josefa Wonenburger Planells, nada en Montrove (Oleiros) o 17 de xullo de 1927 e finada na Coru\u00f1a o 14 de xu\u00f1o de 2014, foi unha matem\u00e1tica galega, investigadora nos Estados Unidos e o Canad\u00e1.\nTraxectoria.\nFormaci\u00f3n.\nFilla de Julio Wonenburger Canosa, descendente dun tatarav\u00f3 alsaciano que no s\u00e9culo XIX chegara a Compostela, e de Amparo Planells, valenciana, naceu en Oleiros, localidade na que veraneaba a s\u00faa familia. Realizou os primeiros estudos na Coru\u00f1a, finalizando a educaci\u00f3n secundaria no Instituto Eusebio da Guarda en 1944. Afeccionouse tanto \u00f3 h\u00f3ckey a pat\u00edns ou baloncesto como \u00e1 m\u00fasica de Bach, ademais de estudar ingl\u00e9s ou alem\u00e1n. Malia a vontade familiar de que estudase enxe\u00f1er\u00eda para continuar co negocio familiar de fundici\u00f3n que ti\u00f1a na Coru\u00f1a, ela sent\u00edase inclinada \u00e1s matem\u00e1ticas. Como a Universidade de Santiago de Compostela s\u00f3 ofertaba dous cursos desa carreira, foi estudar \u00e1 Universidade Central de Madrid, na que se licenciou en Matem\u00e1ticas en 1950. Al\u00ed tivo como profesor o matem\u00e1tico aragon\u00e9s Julio Palacios.\nCarreira.\nAlg\u00fans dos seus profesores, como Julio Rey Pastor suxer\u00edronlle que solicitase unha bolsa para ampliar estudos no estranxeiro. Formou ent\u00f3n parte dos beneficiarios das primeiras bolsas Fulbright (no 1953), o que lle permitiu ir \u00e1 Universidade Yale, nos Estados Unidos. A s\u00faa tese de doutoramento sobre teor\u00eda de grupos foi dirixida polo alxebrista Nathan Jacobson, e rematouna en 1957. O seu t\u00edtulo era: \"On the group of similitudes and its projective group\" (Sobre o grupo de semellanzas e o seu grupo proxectivo). De volta en Espa\u00f1a traballou como investigadora no CSIC durante tres anos. No Estado Espa\u00f1ol, nun inicio, non tivo o reco\u00f1ecemento que lle cumpr\u00eda, xa que en 1960 foi obrigada a doutorarse por segunda vez en Madrid (porque o primeiro doutoramento non lle foi reco\u00f1ecido) cando xa estaba titulada pola quinta universidade no r\u00e1nking mundial. Esta segunda tese foi dirixida na Universidade Central de Madrid por Germ\u00e1n Ancochea e Tom\u00e1s Rodr\u00edguez Bachiller, e se titulaba \"Representaci\u00f3n espinorial dos grupos de semellanza\". A tese, aprobada e publicada, non lle serviu para acadar o t\u00edtulo espa\u00f1ol de doutoramento por circunstancias de tipo administrativo.\nEn 1960, dadas as poucas perspectivas de traballo en Espa\u00f1a, regresou ao estranxeiro, ao recibir unha bolsa posdoutoral da Queen University, de Ontario (Canad\u00e1). Despois, pasou \u00e1 universidade de Toronto, onde foi a \u00fanica profesora de matem\u00e1ticas. \nUn alumno seu turrou para que fose ela a s\u00faa directora da tese de doutoramento. Era Robert Moody, quen logo traballou sobre o infinito no que se co\u00f1eceu como \u00e1lxebra de Kac-Moody, e que tivo a Wonenburger como inspiradora a quen reco\u00f1eceu como nai da teor\u00eda de grande aplicaci\u00f3n na f\u00edsica.\nEn 1966 trasladouse aos Estados Unidos, \u00e1 Universidade de Buffalo, e ao ano seguinte, en 1967 conseguiu praza definitiva como profesora na Universidade de Indiana, onde permaneceu ata 1983 onde tam\u00e9n foi a mentora doutro gran matem\u00e1tico, Stephen Berman. Por enfermidade da s\u00faa nai regresou \u00e1 Coru\u00f1a no 1983, onde permaneceu en contacto afastado do mundo acad\u00e9mico, colaborando con diversas instituci\u00f3ns, como por exemplo, AGAPEMA.\nObra.\nA investigaci\u00f3n de Mar\u00eda Wonenburger centrouse principalmente na teor\u00eda de grupos e na \u00e1lxebra de Lie. Estudou o grupo de rotaci\u00f3ns, o grupo ortogonal e os seus correspondentes grupos proxectivos. Tam\u00e9n os automorfismos dos grupos de semellanzas inspir\u00e1ndose nos traballos anteriores de Jean Dieudonn\u00e9, e aplic\u00e1ndoos a espazos vectoriais de dimensi\u00f3n maior ou igual ca seis.\nTam\u00e9n traballou con grupos de semellanzas na \u00e1lxebra de Clifford, e sobre todo foi co\u00f1ecida polos seus desenvolvementos na \u00e1lxebra de Lie, onde dirixiu a maior parte das s\u00faas teses. Entre os seus doutorandos que traballaron neste campo dirixidos por ela estiveron o xa amentado Robert Moody, Stephen Berman, Bette Warren, Edward George Gibson ou Richard Lawrence Marcuson. Mar\u00eda Wonenburger centrou posteriormente a s\u00faa investigaci\u00f3n na clasificaci\u00f3n dos grupos finitos e nas matrices de Cartan.\nReco\u00f1ecementos.\nNo 2007 a \"Unidade Muller e Ciencia\" da Xunta de Galicia creou o Premio Mar\u00eda Wonenburger para reco\u00f1ecemento daquelas mulleres galegas con traxectorias notables no \u00e1mbito da ciencia e tecnolox\u00eda.\nFoi investida doutora honoris causa pola Universidade da Coru\u00f1a en 2010, o mesmo ano en que o Consello da Cultura Galega lle rendeu homenaxe nunha xornada adicada ao seu labor.\nNo 2011 foi erixido un mon\u00f3lito \u00e1 s\u00faa memoria no Paseo das Ciencias do parque de Santa Margarida da Coru\u00f1a.\nEn xu\u00f1o de 2012 foi inaugurada unha zona verde de m\u00e1is de 10\u00a0000 metros cadrados en Montrove, Oleiros co seu nome. A matem\u00e1tica non puido acudir \u00e1 inauguraci\u00f3n por cuesti\u00f3ns de sa\u00fade.\nO concello da Coru\u00f1a adicoulle en outubro de 2014 unha r\u00faa no pol\u00edgono de Agrela e en xu\u00f1o de 2015 inaugurou un monumento no parque de Santa Margarida.\nEn 2018 foi proposta pola Universidade de Vigo para nomear un dos seus edificios.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer."}
{"id": "81945", "revid": "23204", "url": "https://gl.wikipedia.org/wiki?curid=81945", "title": "Baixa Normand\u00eda", "text": "Baixa Normand\u00eda, en franc\u00e9s: \"Basse-Normandie\", en normando: \"Basse-Normaundie\", \u00e9 unha antiga rexi\u00f3n de Francia.\n\u00c9 a parte occidental da antiga provincia hist\u00f3rica de Normand\u00eda e parte da rexi\u00f3n da Perche. A noci\u00f3n de Baixa Normand\u00eda xa era unha realidade no s\u00e9culo XIV.\nCreaci\u00f3n.\nFoi creada en 1956, comprendendo os tres departamentos de Calvados, Orne e Mancha. \nForma parte da antiga provincia de Normand\u00eda, que estaba dividida en Alta Normand\u00eda e Baixa Normand\u00eda. \nA s\u00faa capital era a cidade de Caen.\nPoboaci\u00f3n.\nA s\u00faa poboaci\u00f3n estimada no ano 2014 era de 1 443 000 habitantes.\nEconom\u00eda.\nAs principais actividades econ\u00f3micas da rexi\u00f3n son a agricultura, o gando, o sector letiero, a fruticultura e a industria t\u00e9xtil. \nO mineral de ferro extr\u00e1se cerca de Caen. \nO turismo tam\u00e9n e importante, e conta cun ferri que vai a Inglaterra (desde o porto de Cherburgo-Octeville).\nHistoria.\nA tradicional provincia de Normand\u00eda, cuxa historia rem\u00f3ntas ao s\u00e9culo X, dividiuse en 1956 en d\u00faas rexi\u00f3ns: Baixa Normand\u00eda e Alta Normand\u00eda.\nDurante a \u00e9poca romana, a rexi\u00f3n divid\u00edase en varias cidades-estado diferentes. A de Vieux foi escavada no s\u00e9culo XVII, revelando numerosas estruturas e vestixios que testemu\u00f1an a prosperidade da rexi\u00f3n de Caen.\nA rexi\u00f3n foi conquistada polos francos no s\u00e9culo V.\nNo s\u00e9culo IX, as conquistas normandas devastaron a rexi\u00f3n. Gran parte do territorio da Baixa Normand\u00eda engadiuse ao ducado de Normand\u00eda no s\u00e9culo X.\nEn 1066, o duque Guillerme II de Normand\u00eda conquistou Inglaterra. Foi enterrado en Caen. Despois da s\u00faa morte, Normand\u00eda foi herdada polo fillo m\u00e1is vello, e Inglaterra polo seu segundo fillo, separ\u00e1ndose as d\u00faas posesi\u00f3ns. \nA vitoria de Tinchebray en 1106 deu de novo a Normand\u00eda aos reis de Inglaterra. Case cen anos despois, en 1204, o rei Filipe II de Francia conquistou a rexi\u00f3n, ademais das Illas da Canle. Despois, durante a Guerra dos Cen Anos, foi recuperada polos Plantagenet. Por\u00e9n, os franceses recuperaron a parte continental da rexi\u00f3n entre 1436 e 1450. En 1453 a monarqu\u00eda francesa controlaba gran parte da actual Francia, ag\u00e1s Calais, que permanec\u00eda en mans inglesas.\nDurante a segunda guerra mundial as praias de Calvados foron o lugar do D\u00eda D. Os desembarcos en xu\u00f1o de 1944 e a posterior batalla de Normand\u00eda, destru\u00edron moitos pobos e cidades da rexi\u00f3n.\nDisoluci\u00f3n.\nNo marco da Lei relativa \u00e1 delimitaci\u00f3n das regi\u00f3ns, \u00e1s elecci\u00f3ns rexionais e departamentais e modificando a reforma territorial de 2014, a Baixa Normand\u00eda fusionouse coa Alta Normand\u00eda o 1 de xaneiro de 2016 para formar a nova rexi\u00f3n de Normand\u00eda."}
{"id": "81947", "revid": "127505", "url": "https://gl.wikipedia.org/wiki?curid=81947", "title": "Lasca", "text": "Unha lasca, en sentido amplo, \u00e9 calquera produto da talla intencionada realizada polo ser humano nunha rocha, que se desprende da masa p\u00e9trea (que, en sentido xeral, se denomina n\u00facleo l\u00edtico, pero que pode ser un bloque de pedra, un coio ou un utensilio en proceso), e que adquire forma de estela afiada. A labra pode realizarse golpeando directamente cun percusor (de pedra, de hasta, de madeira ou, ata, de metal), ou golpeando indirectamente cun cicel (que, tam\u00e9n pode ser de hasta ou de metal), ou ao someter a peza-n\u00facleo a unha forte presi\u00f3n cunha puga ou compresor. As lascas te\u00f1en formas e tama\u00f1os moi diversos, desde os microsc\u00f3picos, ata os que superan os 30 cent\u00edmetros; pero, en xeral, comparten unha serie de caracteres com\u00fans que permiten reco\u00f1ecelas.\nDoutra banda, as lascas poden ser un obxectivo buscado polo tallador ou, pola contra o refugallo resultante de fabricar unha peza nuclear (por exemplo, un biface). As\u00ed mesmo, as lascas poden ser \u00fatiles de seu, sen modificaci\u00f3n ningunha, en bruto (pois te\u00f1en, xeralmente, un gume natural moi agudo e efectivo), ou poden recibir unha transformaci\u00f3n ata converterse nun utensilio concreto (unha raedeira ou unha raspadeira, por exemplo), ent\u00f3n f\u00e1lase do retoque das lascas. \u00c9 dicir, a mi\u00fado, as lascas son soportes para fabricar unha enorme variedade de utensilios.\nTraballo da lasca.\nComo materia prima para a lasca el\u00edxense rochas duras criptocristalinas de rotura concoide. Isto \u00e9, rochas cunha estrutura amorfa, pero homox\u00e9nea, o que permite que durante a talla se produzan ondas vibratorias que se transmiten de igual modo en todas direcci\u00f3ns. A talla orixina diferentes tipos de ondas, pero as m\u00e1is importantes son as lonxitudinais (a onda de choque e a onda de fractura). Estas ondas adoitan seguir unha pauta moi com\u00fan, deixando, ao se propagaren, unhas marcas caracter\u00edsticas na zona de esgazadura que conforman as arestas extremadamente afiadas da propia lasca, que son a raz\u00f3n de se fabricar desde a Prehistoria m\u00e1is remota.\nO \u00abconcoide\u00bb \u00e9 a parte m\u00e1is notoria da cara inferior (ou ventral) da lasca, que \u00e9 a superficie ao longo da cal se produce a fractura que separa a lasca do n\u00facleo. O punto de impacto, unha pequena superficie case circular na que o percusor entra en contacto coa rocha, \u00e9 a orixe desde o que se desenvolve un tronco de cono ou cono de percusi\u00f3n, que se vai cambando ata adquirir unha forma similar \u00e1 cuncha dun molusco bivalvo, de a\u00ed o nome de concoide. Despois, a curva da cara inferior suav\u00edzase ata case desaparecer. Pola contra, no n\u00facleo queda o sinal da lasca, o chamado negativo de lascado (ou, simplemente, lascado), que ten a mesma morfolox\u00eda pero inversa: un contraconcoide m\u00e1is ou menos pronunciado e, a continuaci\u00f3n, unha superficie sutilmente c\u00f3ncava.\nDado que as rochas raramente carecen de impurezas ou fisuras, a onda de fractura adoita sufrir alteraci\u00f3ns que permiten estudar mellor a talla ao xeito prehist\u00f3rico. As\u00ed, aparecen diversos sinais moi \u00fatiles no estudo dos artefactos prehist\u00f3ricos labrados. En li\u00f1as xerais os elementos m\u00e1is com\u00fans son:\nEstrutura.\nConsid\u00e9rase que unha lasca completa ten tres caras:\nClases.\nAs lascas p\u00f3dense clasificar segundo a s\u00faa morfolox\u00eda, Fran\u00e7ois Bordes diferenza as lascas das follas a trav\u00e9s da proporci\u00f3n entre o longo e o largo, as\u00ed se a lonxitude da peza, medida segundo o seu eixo t\u00e9cnico, \u00e9 o dobre ou m\u00e1is ao seu largo \u00e9 unha folla, caso contrario \u00e9 unha lasca. Leroi Gourhan, quizais por mor da s\u00faa maior inclinaci\u00f3n pola cultura magdaleniana, \u00e9 m\u00e1is esixente, propondo os seguintes \u00abm\u00f3dulos de talla\u00bb para as lascas:\nDesde o punto de vista da tecnolox\u00eda l\u00edtica sep\u00e1ranse as lascas denominadas vulgares (aquelas nas que se desco\u00f1ece a s\u00faa posici\u00f3n na cadea operativa pero que poden ser utensilios funcionais), as lascas caracter\u00edsticas (as que si te\u00f1en un lugar co\u00f1ecido dentro da cadea operativa) e os refugallos e accidentes de talla; alg\u00fans son tam\u00e9n refugallos caracter\u00edsticos, polo que son coidadosamente clasificados. Ademais, estar\u00edan os materiais residuais da talla sen m\u00e1is, comunmente, lascas excesivamente pequenas, estelas ou anacos sen forma concreta (\u00e1s veces co\u00f1ecidos coa palabra francesa \"d\u00e9bris\"). Con todo hai que ter en conta que calquera lasca ordinaria \u00e9 un \u00fatil potencial."}
{"id": "81957", "revid": "89787", "url": "https://gl.wikipedia.org/wiki?curid=81957", "title": "Arciprestado de Santalla de Rei", "text": "Santalla de Rei foi un arciprestado pertencente \u00e1 diocese de Lugo que abrangu\u00eda os concellos de B\u00f3veda e A Pobra do Broll\u00f3n. Estaba composto por 19 parroquias matrices e 5 anexas.\nHai constancia da s\u00faa existencia dende 1645. Dende 2006 formou, xunto co arciprestado do Incio, o Arciprestado do Incio-Santalla de Rei, por falta de sacerdotes na zona. A reestruturaci\u00f3n do 2010 levou tam\u00e9n \u00e1 desaparici\u00f3n deste arciprestado"}
{"id": "81958", "revid": "85894", "url": "https://gl.wikipedia.org/wiki?curid=81958", "title": "Penadexo, Saa, A Pobra do Broll\u00f3n", "text": "Penadexo \u00e9 unha aldea da parroquia de Saa, no concello da Pobra do Broll\u00f3n, provincia de Lugo. En 2008 ti\u00f1a 6 habitantes (3 homes e 3 mulleres).\nEst\u00e1 situada a 805 m de altitude na Serra do Courel, preto do regueiro da Travesa. Acc\u00e9dese desde un desv\u00edo da pista que une A Pousa co O Busto logo de pasar Lourente ou desde un desv\u00edo da estrada que une A Pousa coa Veneira, logo de pasar a capela do San Vitoiro e o desv\u00edo a Teixeira.\nFestividades.\nO patr\u00f3n da aldea \u00e9 San Vitoiro, e cel\u00e9branse as s\u00faas festas nunha capela situada a varios quil\u00f3metros da aldea."}
{"id": "81959", "revid": "880", "url": "https://gl.wikipedia.org/wiki?curid=81959", "title": "FEGATEA", "text": ""}
{"id": "81961", "revid": "6", "url": "https://gl.wikipedia.org/wiki?curid=81961", "title": "Bi", "text": ""}
{"id": "81962", "revid": "6", "url": "https://gl.wikipedia.org/wiki?curid=81962", "title": "Pb", "text": ""}
{"id": "81963", "revid": "6", "url": "https://gl.wikipedia.org/wiki?curid=81963", "title": "Tl", "text": ""}
{"id": "81964", "revid": "1131", "url": "https://gl.wikipedia.org/wiki?curid=81964", "title": "Hg", "text": ""}
{"id": "81965", "revid": "6", "url": "https://gl.wikipedia.org/wiki?curid=81965", "title": "Pt", "text": ""}
{"id": "81966", "revid": "6", "url": "https://gl.wikipedia.org/wiki?curid=81966", "title": "Ir", "text": ""}
{"id": "81967", "revid": "6", "url": "https://gl.wikipedia.org/wiki?curid=81967", "title": "Os", "text": ""}
{"id": "81968", "revid": "6", "url": "https://gl.wikipedia.org/wiki?curid=81968", "title": "Hf", "text": ""}
{"id": "81969", "revid": "1131", "url": "https://gl.wikipedia.org/wiki?curid=81969", "title": "El Padul", "text": "El Padul \u00e9 un concello de 89\u00a0km\u00b2 e 7.961 habitantes (2007) situado no extremo suroccidental de Serra Nevada, no centro da provincia de Granada.\nNa zona existen restos prehist\u00f3ricos que denotan a antig\u00fcidade do asentamento humano na zona. Os \u00e1rabes d\u00e9ronlle o nome Al-Badul."}
{"id": "81978", "revid": "98629", "url": "https://gl.wikipedia.org/wiki?curid=81978", "title": "G\u00f6tzen-D\u00e4mmerung oder Wie man mit dem Hammer philosophiert", "text": "O crep\u00fasculo dos \u00eddolos, ou Como filosofar co martelo (\"G\u00f6tcen-D\u00e4mmerung oder Wie man mit den Hammer philosophiert\", agosto-setembro 1888) \u00e9 unha obra do fil\u00f3sofo alem\u00e1n Friedrich Nietzsche onde dilacera as crenzas, os \u00eddolos (a s\u00faa palabra para ideais), e analiza toda a x\u00e9nese da culpa no ser humano.\nXa comezando polo t\u00edtulo, podemos apreciar unha obra que dende a primeira \u00e1 derradeira p\u00e1xina, est\u00e1 cargada da grande iron\u00eda que Nietzsche \u00e9 capaz de facer constar. O t\u00edtulo, en concreto, \u00e9 unha iron\u00eda contra Wagner (especialmente perceptible en alem\u00e1n).\nEstrutura da obra.\nPr\u00f3logo.\nNietzsche confesa que a tarefa de realizar a s\u00faa obra filos\u00f3fica capital, xa sexa \"A vontade de poder\" ou \"A transvaloraci\u00f3n de todos os valores\", \u00e9 un peso excesivo que o supera. Para liberarse dese terrible destino busca entreterse cunha obri\u00f1a xovial, divertida e guerreira. O resultado ser\u00eda precisamente esta obra \"O Crep\u00fasculo dos \u00eddolos\".\nSentenzas e frechas.\nNesta primeira parte atop\u00e1monos con corenta e catro breves aforismos, que se contan entre os mais brillantes e enxe\u00f1osos de toda a obra nietzscheana. Neles Nietzsche, que xa se nos revelara como mestre do aforismo en \"Humano, demasiado humano\", e \"Para al\u00e9n do ben e do mal\", ocupase de temas tan variados como a muller, o Reich alem\u00e1n, o fil\u00f3sofo, a moral, a arte ou a ciencia. Esta primeira parte culmina no prodixioso aforismo que di: \u201cF\u00f3rmula da mi\u00f1a ledicia: un si, un non, unha li\u00f1a recta, unha meta\u201d.\nO problema de S\u00f3crates.\nEste cap\u00edtulo retoma a tese principal do \"nacemento da traxedia\", mediante unha monograf\u00eda acerca de S\u00f3crates, que xa fora tema central no \"nacemento da traxedia\". O que a filolox\u00eda acad\u00e9mica considera o esplendor do pensamento grego, o binomio S\u00f3crates-Plat\u00f3n, \u00e9 para Nietzsche o principio da decadencia fisiol\u00f3xica dos gregos, do empobrecemento dos seus instintos. S\u00f3crates, simboliza este primeiro paso para o nihilismo. Por\u00e9n, Nietzsche expr\u00e9sase nun estilo totalmente xovial; c\u00f3ntanos que S\u00f3crates foi plebeo, feo, e polo tanto criminal, enfermo e decadente. Tam\u00e9n critica a s\u00faa dial\u00e9ctica e a racionalidade, que segundo Nietzsche s\u00f3 e s\u00edntoma da enfermidade que o estaba a corroer. S\u00f3crates non \u201cfoi libre\u201d de ser dial\u00e9ctico e racional: estivo forzado a selo.\nA raz\u00f3n na filosof\u00eda.\nUnha parte de grande importancia dende o punto de vista da metaf\u00edsica de Nietzsche dentro do conxunto da obra; na que describe a idiosincrasia do fil\u00f3sofo t\u00edpico que houbera ata este momento, contrapo\u00f1\u00e9ndoo aos novos fil\u00f3sofos que est\u00e1n a aparecer. A idiosincrasia do fil\u00f3sofo res\u00famese no seu odio \u00e1 vida mesma do devir, e no seu odio \u00e1 vida. Tam\u00e9n se leva a cabo unha cr\u00edtica da metaf\u00edsica plat\u00f3nica culpable da desvalorizaci\u00f3n do mundo sensible en favor dun mundo inexistente, o \"mundo verdadeiro\".\nComo o mundo verdadeiro acabou convert\u00e9ndose nunha f\u00e1bula.\nD\u00faas p\u00e1xinas nas que Nietzsche resume dous mil cincocentos anos de filosof\u00eda dende Plat\u00f3n, \u201cpartindo das brumas nocturnas e pasando polo amencer e pola ma\u00f1\u00e1, culmina no mediod\u00eda\u201d identificada con Zaratustra: \u201co instante da sombra m\u00e1is curta\u201d.\nA moral como contranatureza.\nUn ataque frontal e unha cr\u00edtica devastadora \u00e1 moral cristi\u00e1 e o seu depravado divulgador, o sacerdote, onde se demostra a esplendorosa habilidade de Nietzsche para combinar a broma e a burla co ataque serio. Segundo Nietzsche, a moral tende a aniquilar as paix\u00f3ns, por mor da estupidez existente nelas. E segundo el mesmo exemplifica, a medicina preconizada pola moral equivale a extraer os dentes para que estes non doan.\nOs catro grandes erros.\nNeste apartado, que se acha en intima conexi\u00f3n co terceiro e equivale a unha aplicaci\u00f3n pr\u00e1ctica da raz\u00f3n en filosof\u00eda, red\u00facense a catro grandes erros do pensamento occidental; todos psicol\u00f3xicos pero con graves consecuencias morais. Ademais, os catro converxen nunha cr\u00edtica desapiadada dos conceptos de liberdade e culpa tal e como foron utilizados polo cristianismo para converter aos seres humanos en escravos. Estes catro erros son: \nOs melloradores da humanidade.\nPara Nietzsche absolutamente todo o que a relixi\u00f3n e a moral fixeron ata este momento co pretexto de \"mellorar\" \u00e1 humanidade serviu soamente para empeorala considerablemente, debilitando os seus instintos e convert\u00e9ndoa en raba\u00f1o. Tam\u00e9n se alude por vez primeira \u00e1 moral e a relixi\u00f3n india, recentemente descuberta por el a trav\u00e9s da lectura do C\u00f3digo de Man\u00fa. Como conclusi\u00f3n do estudo e confrontaci\u00f3n das diferentes morais chegase \u00e1 seguinte afirmaci\u00f3n: t\u00f3dolos os medios con que se pretendeu ata agora facer moral \u00e1 humanidade foron radicalmente inmorais.\nO que os alem\u00e1ns est\u00e1n perdendo.\n\u00c9 a partir deste cap\u00edtulo onde a atmosfera da obra da un gran xiro en canto a tem\u00e1tica e en canto a forma de tratala. Aqu\u00ed, Nietzsche m\u00f3stranos que foi sempre moi cr\u00edtico con dous impulsos alem\u00e1ns que durante o s\u00e9culo XX desencadear\u00e1n episodios terribles da historia de Europa: o nacionalismo e o antisemitismo, os que trata e critica nesta parte.\nO que eu debo aos antigos.\nOnde Nietzsche nos presenta os pros e os contras do mundo grego; unha excelente iniciaci\u00f3n aos grandes autores da Antig\u00fcidade cl\u00e1sica, pola boca do noso autor e tratando o que el considera problemas, e tam\u00e9n as virtudes desa \u00e9poca.\nIncursi\u00f3ns dun intempestivo.\nAqu\u00ed contin\u00faase o que poder\u00eda ser considerado unha especie de \u201csegunda parte\u201d da obra, posto que ata o momento se trataran outros temas, e de maneira diferente; onde se mantivera nun ton m\u00e1is ben te\u00f3rico, discursivo, \u201cfilos\u00f3fico\u201d. Por\u00e9n, aqu\u00ed chega o instante das confesi\u00f3ns, e mesmo da autobiograf\u00eda. Concretamente neste cap\u00edtulo Nietzsche fainos ver como toda a cultura oficial da \u00e9poca \u00e9 machucada polo martelo. Especialmente relevantes son as cr\u00edticas a Rousseau, Kant e Schopenhauer.\nFala o martelo.\nPara pechar a obra, e tras unha reflexi\u00f3n que Nietzsche nos pon en boca do diamante e o carb\u00f3n... en tan s\u00f3 nunha p\u00e1xina d\u00e9ixanos claro un consello: endurecedevos!"}
{"id": "81979", "revid": "89787", "url": "https://gl.wikipedia.org/wiki?curid=81979", "title": "Juan Manuel Blanes", "text": " \nJuan Manuel Blanes, nado en Montevideo o 8 de xu\u00f1o de 1830 e finado en Pisa, Italia, o 15 de abril de 1901, foi un pintor uruguaio. En todas as s\u00faas obras, dentro do academicismo das reconstruci\u00f3ns hist\u00f3ricas e a diferenza dos pintores rom\u00e1nticos europeos, buscou valores nacionais \u00edntimos."}
{"id": "81980", "revid": "85894", "url": "https://gl.wikipedia.org/wiki?curid=81980", "title": "Venus de Laussel", "text": "Venus de Laussel \u00e9 o nome dado a un relevo de dataci\u00f3n paleol\u00edtica, que representa a figura dunha muller espida, que porta na s\u00faa man dereita un corno. Procede do denominado \"Grand Abri\", sito na estaci\u00f3n arqueol\u00f3xica de Laussel, na rexi\u00f3n de Dordo\u00f1a (Dordogne), Francia, no val do r\u00edo Vez\u00e9re, nun lugar que miran para o mediod\u00eda. A figura \u00e9 denominada tam\u00e9n como a \"Muller do corno\" e a \"Dama da hasta\".\nHistoria.\nA Venus formaba parte dun conxunto con outras estatuas. Foi descuberta en 1908, polo doutor Gaston Lalanne, quen fixo arrincar parte do bloque p\u00e9treo no que se achaba esculpida. A peza foi trasladada ao Museo de Bordeos. Nas proximidades apareceron outras figuras en relevo. d\u00faas femininas (a \"Venus do peiteado en dameiro\" e a desaparecida \"Venus de Berl\u00edn\") e mais o chamado cazador de Laussel. Hab\u00eda tam\u00e9n unha dobre figura enigm\u00e1tica. Ademais obt\u00e9ronse falos e vulvas. A impresi\u00f3n dos descubridores foi que todo o conxunto formaba parte dun santuario.\nEn 1952, o enxe\u00f1eiro H. Bessac descubriu, na entrada da caverna ou abrigo, d\u00faas figuras femininas recostadas, que pasaran inadvertidas at\u00e9 ent\u00f3n, pola s\u00faa modelaxe, apenas insinuado&lt;/ref&gt; Giedion, Sigfried, op. cit., p\u00e1xs. 531-533.&lt;/ref&gt;\nDataci\u00f3n.\nC\u00f3idase que pertence ao per\u00edodo perigordense superior do Paleol\u00edtico superior, a\u00ednda que \u00e9 asignada tam\u00e9n ao per\u00edodo auri\u00f1aciense.\nDescrici\u00f3n.\nA figura da muller mide 42\u00a0cm da altura. A figura sobresae sobre a rocha na que se esculpiu, porque se separou bastante material ao seu arredor, abrindo profundos sucos no seu perfil. Presenta unha muller n\u00faa, que mira \u00e1 s\u00faa dereita, para o abrigo, a\u00ednda que non existen detalles anat\u00f3micos do rostro; na parte esquerda da cabeza mostra a cabeleira que cae sobre o ombro do mesmo lado. Presenta busto perfilado con peitos colgantes. As extremidades superiores est\u00e1n mellor acabadas que nas Venus paleol\u00edticas m\u00e1is co\u00f1ecidas. O brazo dereito est\u00e1 case apegado ao costado, pero o correspondente antebrazo est\u00e1 erguido e sost\u00e9n o que se ten identificado como un corno de bisonte, o que explica alg\u00fan dos seus nomes. O brazo esquerdo est\u00e1 lixeiramente ladeado para o centro da figura, xa que ten a s\u00faa man en repouso sobre o ventre, mostrando catro dos dedos. O ventre \u00e9 avultado e ancho, mentres os cadr\u00eds, que mostran unha anchura maior que o resto do corpo, son concreci\u00f3ns redondeadas e graxosas. As extremidades inferiores son pouco fortes en relaci\u00f3n ao desenvolvemento som\u00e1tico xeral, e ind\u00edcanse xuntas; os p\u00e9s apenas existen. Determinadas marcas indican o bico do peito, o embigo, o sexo, insinuado por un tri\u00e1ngulo. A figura mostraba restos de pintura vermella."}
{"id": "81981", "revid": "5863", "url": "https://gl.wikipedia.org/wiki?curid=81981", "title": "Xos\u00e9 Manuel Mill\u00e1n Otero", "text": "Xos\u00e9 Manuel Mill\u00e1n Otero, nado en Beluso (Bueu) en 1964 e finado en Vigo o 29 de outubro de 2020, foi un escritor e pol\u00edtico galego vinculado ao BNG.\nTraxectoria.\nLicenciado en Filolox\u00eda Galego-Portuguesa pola Universidade de Santiago de Compostela, profesionalmente foi profesor de Lingua e Literatura Galega en Moa\u00f1a. Especializouse na Xeraci\u00f3n N\u00f3s, centr\u00e1ndose n\u00e1s figuras de Vicente Risco e Alfonso Daniel Rodr\u00edguez Castelao.\nNas elecci\u00f3ns municipais de 2003 encabezou a candidatura do Bloque Nacionalista Galego \u00e1 alcald\u00eda de Moa\u00f1a e foi elixido alcalde. Nas municipais de 2007 volveu ser elixido alcalde."}
{"id": "81982", "revid": "12452", "url": "https://gl.wikipedia.org/wiki?curid=81982", "title": "Crepusculo dos \u00eddolos", "text": ""}
{"id": "81983", "revid": "98629", "url": "https://gl.wikipedia.org/wiki?curid=81983", "title": "Adobe Photoshop", "text": "Adobe Photoshop \u00e9 un Programa inform\u00e1tico editor de imaxes bidimensionais do tipo \"bitmap\" (posu\u00edndo a\u00ednda algunhas capacidades de edici\u00f3n t\u00edpicas dos editores vectoriais) desenvolvido pola empresa Adobe. \u00c9 considerado o l\u00edder no mercado dos editores de imaxe profesionais, as\u00ed como o programa \"de facto\" para edici\u00f3n profesional de imaxes dixitais e traballos de preimpresi\u00f3n.\nA s\u00faa m\u00e1is recente versi\u00f3n \u00e9 identifidada como \"Adobe Photoshop CS6\" (sigla cuxo significado \u00e9 \"Creative Suite 6\", correspondente \u00e1 d\u00e9cimo terceira edici\u00f3n desde o seu lanzamento), dispo\u00f1ible para os sistemas operativos Microsoft Windows e Mac OS X. As versi\u00f3ns anteriores ata a 7.0 poden ser usadas noutros sistemas operativos, como o Linux, por medio de programas como o Crossover Office. Algunhas versi\u00f3ns anteriores foran lanzadas tam\u00e9n para IRIX, mais o servizo a esta versi\u00f3n foi suspendido despois da versi\u00f3n 3.0.\nDesenvolvemento.\nOs irm\u00e1ns Thomas Knoll e John Knoll iniciaran o desenvolvemento do Photoshop en 1987 e a versi\u00f3n 1.0 foi lanzada por Adobe en 1990. O programa estaba destinado desde o inicio como ferramenta de manipulaci\u00f3n de imaxes provenientes de dixitalizadores ou esc\u00e1neres, que eran raros e moi custosos naquela \u00e9poca.\nCaracter\u00edsticas.\nA pesar de ser concibido para edici\u00f3n de imaxes para impresi\u00f3n en papel, o Photoshop est\u00e1 a ser cada vez m\u00e1is usado para producir imaxes destinadas \u00e1 \"World Wide Web\". As versi\u00f3ns posteriores incl\u00faen un segundo programa, o Adobe ImageReady, moi semellante ao Photoshop, que \u00e9 utilizado en conxunto para a edici\u00f3n e creaci\u00f3n de imaxes e animaci\u00f3ns para a rede, desaparecendo na \u00faltima versi\u00f3n, a CS3.\nO Photoshop tam\u00e9n admite a edici\u00f3n con outros tipos de programas de Adobe, especializados en determinadas \u00e1reas: o xa referido Adobe ImageReady (edici\u00f3n de imaxes para a \"web\"), Adobe InDesign (edici\u00f3n de texto), Adobe Illustrator (edici\u00f3n de gr\u00e1ficos vectoriais), Adobe Premiere (edici\u00f3n de v\u00eddeo non-lineal), Adobe After Effects (edici\u00f3n de efectos especiais en v\u00eddeo) e o Adobe Encore DVD (edici\u00f3n destinada a DVDs). O formato de arquivos nativos do Photoshop (PSD ou PDD) poden ser usados entre estes programas.\nA t\u00edtulo de exemplo, o Photoshop CS permite facer elementos da interface gr\u00e1fica de DVDs (men\u00fas e bot\u00f3ns), desde que dispostos separadamente no ficheiro orixinal (PSD ou PDD) por camadas (\"layers\") agrupadas por orde espec\u00edfica, de forma que, ao ser importado polo Adobe Encore DVD, este consiga crear a edici\u00f3n para DVD con eses elementos.\nO uso das capas non \u00e9 un recurso novo inventado polos desenvolvedores do Photoshop; foi desenvolvido hai moito tempo polos ilustradores. Segundo Richard Valliere no seu libro, \"Manipulator of Movement\": \u201c[...]en decembro de 1914 foi patentada aquela que efectivamente foi a maior contribuci\u00f3n t\u00e9cnica para a animaci\u00f3n tradicional ata a chegada da computaci\u00f3n gr\u00e1fica: o dese\u00f1o sobre follas de celuloide transparente ou acetato\u201d. Esa innovaci\u00f3n coubo ao animador norteamericano Earl Hurd.\"\nPor tanto, \u00e9 m\u00e1is un recurso existente no mundo real que foi aproveitado pola ferramenta Photoshop para facilitar o traballo dos seus usuarios, as\u00ed como certos efectos que reproducen t\u00e9cnicas de pintura, m\u00e1scaras, unha t\u00e9cnica moi utilizada en artes gr\u00e1ficas e impresi\u00f3n offset.\nOs formatos de ficheiros nativos poden ser importados de programas da competencia, como o Corel Photo-Paint, Pixel32, WinImages, GIMP, Corel Paint Shop Pro etc.).\nO Photoshop admite varios espazos de cor (\"color spaces\"):\nA versi\u00f3n m\u00e1is recente, de 2007, \u00e9 a versi\u00f3n 9.0.2. Tam\u00e9n chamada de \"Photoshop CS3\", unha vez que \"CS\" indica a s\u00faa integraci\u00f3n no paquete de programas Adobe Creative Suite; en canto ao n\u00famero \"3\" \u00e9 por ser a terceira versi\u00f3n, desde que a Adobe reformulou a imaxe de marca dos seus programas, sobre a \"marca-nai\" (no ingl\u00e9s \"umbrella brand\") \"Creative Suite\". \nNunha tentativa de se separar da imaxe de marca anterior do Photoshop, entre as versi\u00f3ns 3 e 7, en que presentaba o ollo humano (nun concepto de visi\u00f3n e imaxe), nas d\u00faas primeiras versi\u00f3ns do \"Creative Suite\" utiliza imaxes de plumas estilizadas (como referencia \u00e1 escrita e pintura con plumas de aves), mais recentemente, xa na terceira edici\u00f3n do \"CS\", a imaxe foi cambiada por un cadrado coas letras \"PS\" no centro.\nRecentemente, Adobe inclu\u00edu o \"Adobe Camera RAW\", un plugin desenvolvido por Thomas Knoll que permite ler varios formatos de ficheiros RAW, provenientes principalmente de m\u00e1quinas fotogr\u00e1ficas profesionais. Unha versi\u00f3n preliminar deste plugin estivo opcionalmente dispo\u00f1ible para o Photoshop 7.0.1 .\nEn canto o Photoshop \u00e9 practicamente utilizado por profesionais, monopolizando mesmo este mercado, o seu prezo elevado deixa marxe para que outros programas concorrentes ga\u00f1en mercado noutras faixas, como por exemplo, o GIMP, un programa gratu\u00edto. Para competir neste mercado, e tam\u00e9n para combater a pirater\u00eda de que o Photoshop \u00e9 obxectivo, Adobe lanzou un programa semellante para o uso dom\u00e9stico, o Adobe Photoshop Elements, mais con moitas funci\u00f3ns profesionais desactivadas do Photoshop orixinal. Mentres o Adobe Photoshop CS3 \u00e9 vendido por uns 800 euros (versi\u00f3n inglesa), o Adobe Photoshop Elements 4.0 custa apenas 130 euros, permit\u00edndolle ga\u00f1ar terreo no mercado dom\u00e9stico, e sendo mesmo, \u00e1s veces, inclu\u00eddo en dixitalizadores de diversas marcas. Como \u00e9 obvio, esta versi\u00f3n limitada non se adec\u00faa ao mercado de preimpresi\u00f3n profesional, dado que unha das principais caracter\u00edsticas eliminadas deste software sexa o modo de cores CMYK.\nO Photoshop non admite nativamente moitos dos algoritmos de imaxe \"(Image Arithmetics)\" que o Corel Paint Shop Pro e outros editores de bitmaps utilizan. No entanto, ese problema pode ser resolto a trav\u00e9s do \"Filter Factory\", un \"plugin\" gratu\u00edto dispo\u00f1ible nos discos de instalaci\u00f3n do Photoshop, a partir da versi\u00f3n 3.0.\nFormato PSD.\nFormato patr\u00f3n da Adobe para documentos do Photoshop pero admitido por moi poucos programas f\u00f3ra do Adobe Photoshop. Pos\u00fae moitos recursos extras como image layering. A gran vantaxe dese formato \u00e9 que mant\u00e9n todas as capas de seu proxecto no photoshop, sendo posible poder reeditalos m\u00e1is tarde.\nAlternativas.\nExisten moitos outros editores de imaxes \"bitmap\" dispo\u00f1ibles, mais ning\u00fan deles conseguiu a popularidade do Adobe Photoshop entre os profesionais. Os concorrentes m\u00e1is utilizados noutras bandas de mercado son o GIMP \"open-source\", xa con moitos usuarios; e os paquetes de programas comerciais Macromedia Fireworks, Corel Photo-Paint, e Paint Shop Pro.\nEntre outras alternativas menos co\u00f1ecidas, p\u00f3dese destacar o GIMPshop (unha versi\u00f3n do GIMP cunha \"interface\" gr\u00e1fica semellante ao Photoshop), o Paint.NET \"open-source\", o Pixel32 dispo\u00f1ible en m\u00e1is plataformas do que os outros programas comerciais, o PhotoFiltre, excelente alternativa gratu\u00edta para uso non-comercial, e o PhotoScape que est\u00e1 logrando unha ampla difusi\u00f3n pola s\u00faa facilidade de uso."}
{"id": "81987", "revid": "75439", "url": "https://gl.wikipedia.org/wiki?curid=81987", "title": "Flower of Scotland", "text": "\"Flower of Scotland\" (\"Flor de Escocia\" en galego e \"Fl\u00f9ir na h-Alba\" en ga\u00e9lico escoc\u00e9s) \u00e9, con \"Scotland the Brave\", o himno non-oficial ou oficioso de Escocia. Roy Williamson, do grupo The Corries foi o compositor desta peza que se realizou a mediados dos anos 60.\nHistoria.\nEscocia non ten un himno oficial, unha caracter\u00edstica que comparte con, por exemplo, Inglaterra. A\u00ednda que o tema se tratou no propio parlamento escoc\u00e9s, este non tomou ningunha determinaci\u00f3n ao respecto. Entre as composici\u00f3ns que interpretaron ao longo da historia o papel de himno de Escocia c\u00f3mpre salientar que \"Flower of Scotland\" \u00e9 a composici\u00f3n preferida da cidadan\u00eda escocesa, segunda unha enquisa que se realizou en 2004.\nA primeira vez que se empregou como himno foi nunha xira que, en 1974, realizou por Sur\u00e1frica o equipo de rugby \"British Lions\". Anos despois, en 1993, a Federaci\u00f3n Escocesa de Rugby decidiu que, antes de cada partido da selecci\u00f3n, se interpretase esta canci\u00f3n. A Asociaci\u00f3n Escocesa de F\u00fatbol tam\u00e9n adoptou \"Flower of Scotland\" como o seu himno oficial en 1997, seguindo o exemplo da selecci\u00f3n de rugby. Con ocasi\u00f3n dos Xogos da Commonwelth de Delhi 2010, os deportistas escoceses votaron a favor de empregar \"Flower of Scotland\" como himno substitu\u00edndo a \"Scotland the Brave\".\nEn xullo do 2006, a Royal Scottish National Orchestra realizou unha enquisa en li\u00f1a (publicada por Reporting Scotland) na que os votantes pod\u00edan elixir o seu himno favorito entre cinco canci\u00f3ns candidatas. Nesta enquisa votaron unhas 10 000 persoas e a canci\u00f3n m\u00e1is votada foi \"Flower of Scotland\" cun 41% dos votos fronte ao 29% de \"Scotland the Brave\". Os resultados foron os seguintes:\nA\u00ednda que a canci\u00f3n est\u00e1 composta por varias estrofas, unicamente se cantan a primeira e mais a terceira para non alongar o protocolo.\nSignificado.\nFlor de Escocia \u00e9 un canto patri\u00f3tico, como case todos os himnos, que canta \u00e1 paisaxe escocesa e, sobre todo, \u00e1 vitoria dos seus patriotas contra a invasi\u00f3n inglesa de finais do s\u00e9culo XII e comezos do s\u00e9culo XIII na chamada Guerra de Independencia de Escocia. Nesta guerra, os escoceses, guiados por Robert Bruce, expulsaron \"o ex\u00e9rcito do orgulloso Eduardo (II de Inglaterra) ao venceren na batalla de Bannockburn en 1314. A esta vitoria segu\u00edronlle catro s\u00e9culos de independencia pol\u00edtica de Escocia.\nA rivalidade co \"Auld enemy\" ingl\u00e9s est\u00e1 exacerbada no texto en resposta ao God Save the Queen, no que se insta ao mariscal Wade a \"esmagar aos rebeldes escoceses\"."}
{"id": "81997", "revid": "85894", "url": "https://gl.wikipedia.org/wiki?curid=81997", "title": "T\u00e1nxer", "text": "T\u00e1nxer (en \u1e6canjah; en \u1e6canja) \u00e9 unha cidade ao norte de Marrocos, capital da rexi\u00f3n de T\u00e1nxer-Tetu\u00e1n. Est\u00e1 situada na costa norteafricana, \u00e1 entrada do estreito de Xibraltar. Contaba en 2004 cunha poboaci\u00f3n de 669.680 habitantes.\nHistoria.\nA cidade foi fundada por colonizadores cartaxinenses a comezos do s\u00e9culo V a.C. O seu nome posiblemente deriva da deusa berber Tinjis (ou Tinga). No primeiro s\u00e9culo a.C., pasou a estar gobernada polos romanos. No mandato de Augusto, a colonia foi a capital da provincia de Mauretania Tingitana. No s\u00e9culo V, os v\u00e1ndalos conquistaron e ocuparon \"Tingi\". Un s\u00e9culo despois pasou a formar parte do Imperio bizantino, pouco antes de estar controlada e islamizada polos \u00e1rabes da dinast\u00eda Omeia no 702.\nNa Baixa Idade Media, T\u00e1nxer pasou a pertencer, desde 1471, a Portugal, despois de varios intentos errados, at\u00e9 que en 1661 pasou a Carlos II de Inglaterra como parte do dote da infanta portuguesa Catarina de Braganza. Non obstante, o dominio ingl\u00e9s sobre a cidade durou pouco tempo. En 1679 o sult\u00e1n Moulay Ismail de Marrocos tentou sen \u00e9xito ocupar a cidade, pero mantivo un gran bloqueo que finalmente levou \u00e1 retirada inglesa o d\u00eda 6 de febreiro de 1684.\nS\u00e9culo XX.\nXa no s\u00e9culo XX, T\u00e1nxer estivo na base dunha crise internacional que precede \u00e1 I Guerra Mundial, debido a que o k\u00e1iser Guillerme II quixo establecer al\u00ed intereses alem\u00e1ns, indo contra os intereses de Francia, que tentaba tam\u00e9n controlar o sultanato.\nTras converterse Marrocos nun protectorado franc\u00e9s en 1912, a cidade acabou por ser declarada zona internacional, administrada polo Reino Unido, Espa\u00f1a, Francia, a partir de 1923 tam\u00e9n por Portugal, Italia, B\u00e9lxica, Pa\u00edses Baixos, Suecia, Estados Unidos e, desde 1945, Uni\u00f3n Sovi\u00e9tica. Foi despois unida ao reino de Marrocos, cando a independencia deste en 1956.\nEconom\u00eda.\nT\u00e1nxer \u00e9 o segundo centro industrial m\u00e1is importante de Marrocos, despois de Casablanca, con industrias t\u00e9xtil, qu\u00edmica, metal\u00farxica e naval. Actualmente, a cidade pos\u00fae dous parques industriais, que te\u00f1en o estatuto de zona Franca.\nA econom\u00eda de T\u00e1nxer bas\u00e9ase fortemente no turismo. O n\u00famero de resorts \u00e1 beira do mar v\u00e9n aumentando, con proxectos patrocinados por investimentos estranxeiros. Compa\u00f1\u00edas do sector inmobiliario e do sector de construci\u00f3n civil est\u00e1n investindo cada vez m\u00e1is na infraestrutura tur\u00edstica.\nO comercio artesanal na cidade vella (Medina) especializouse principalmente en produtos de coiro, manufacturas de madeira e prata, roupas tradicionais, e calzado. A agricultura da \u00e1rea basicamente produce cereais."}
{"id": "81999", "revid": "5863", "url": "https://gl.wikipedia.org/wiki?curid=81999", "title": "Lista de senadores galegos desde a Transici\u00f3n", "text": "Esta \u00e9 unha Lista de senadores galegos desde a Transici\u00f3n espa\u00f1ola. Segundo a Constituci\u00f3n espa\u00f1ola, \u00e1s provincias corresp\u00f3ndelles 4 senadores e as Comunidades Aut\u00f3nomas nomear\u00e1n un senador, m\u00e1is outro por cada mill\u00f3n de habitantes (as\u00ed, se Galicia ten m\u00e1is de dous mill\u00f3ns de habitantes, ter\u00e1 1+2 senadores). Xa que logo, Galicia ten asignados 16 senadores por elecci\u00f3n directa e 3 por designaci\u00f3n auton\u00f3mica, o que fan un total de 19.\nSenadores por designaci\u00f3n real.\nDos senadores por designaci\u00f3n real en 1977, eran galegos os seguintes:\nSenadores por designaci\u00f3n auton\u00f3mica.\nNon hai senadores por designaci\u00f3n auton\u00f3mica.\nNon hai senadores por designaci\u00f3n auton\u00f3mica."}
{"id": "82001", "revid": "880", "url": "https://gl.wikipedia.org/wiki?curid=82001", "title": "Aland", "text": ""}
{"id": "82002", "revid": "2074", "url": "https://gl.wikipedia.org/wiki?curid=82002", "title": "Fox", "text": ""}
{"id": "82007", "revid": "22570", "url": "https://gl.wikipedia.org/wiki?curid=82007", "title": "CN Sant Andreu", "text": "O Club Nataci\u00f3 Sant Andreu \u00e9 unha entidade deportiva do barrio de Sant Andreu de Palomar, en Barcelona, orientada \u00e1 pr\u00e1ctica e a difusi\u00f3n da nataci\u00f3n e o w\u00e1ter-polo."}
{"id": "82008", "revid": "2520", "url": "https://gl.wikipedia.org/wiki?curid=82008", "title": "Club Nataci\u00f3 Sant Andreu", "text": ""}
{"id": "82012", "revid": "5312", "url": "https://gl.wikipedia.org/wiki?curid=82012", "title": "Lista de episodios de The Simpsons", "text": "A seguinte \u00e9 unha lista de episodios da serie de debuxos animados The Simpsons, da canle Fox. A serie estreouse o 17 de decembro de 1989, a cal deriva de \"The Tracey Ullman Show\", programa no cal a familia Simpson aparec\u00eda nunhas curtametraxes animadas.\nArestora, a serie vai pola s\u00faa trixesimosegunda tempada. Os episodios de \"The Simpsons\" ga\u00f1aron m\u00faltiples premios, inclu\u00edndo nove Premios Emmy na categor\u00eda \"Primetime Emmy Award for Outstanding Animated Program (For Programming less than One Hour)\". As dez primeiras temporadas est\u00e1 dispo\u00f1ibles en DVD. A pel\u00edcula baseada na serie, \"The Simpsons Movie\", foi estreada nos cines de todo o mundo o 27 de xullo do 2007 e tivo unha recadaci\u00f3n mundial por riba dos 526 mill\u00f3ns de d\u00f3lares.\nDesde o 17 de decembro de 1989 emit\u00edronse 684 episodios de \"The Simpsons\".\nEsta lista est\u00e1 ordenada segundo a data na que os episodios foron estreados orixinalmente. Esta non incl\u00fae as curtametraxes de \"The Tracey Ullman Show\" nin \"The Simpsons Movie\".\nTemporadas.\n&lt;onlyinclude&gt;\n&lt;/includeonly&gt;&lt;/onlyinclude&gt;\n&lt;/onlyinclude&gt;"}
{"id": "82013", "revid": "6795", "url": "https://gl.wikipedia.org/wiki?curid=82013", "title": "Adri\u00e1n Troiti\u00f1o", "text": "Adri\u00e1n Troiti\u00f1o Alcobre, nado en Moalde (Silleda) o 3 de xaneiro de 1869 e finado en Montevideo o 26 de maio de 1941, foi un sindicalista libertario.\nTraxectoria.\nEmigrado como polis\u00f3n a Bos Aires en 1880, axi\u00f1a comezou a traballar de panadeiro. Comezou a contactar co movemento libertario e na direcci\u00f3n do seu gremio. Expulsado da Arxentina en 1902 as autoridades deport\u00e1rono ao Uruguai.\nNa s\u00faa actividade como sindicalista destacou como representante da Sociedad de Resistencia y Colocaci\u00f3n de Obreros Panaderos en Montevideo e do Sindicato de Oficios Varios de Villa del Cerro. Participou en M\u00e9xico na Conferencia Latino Americana del Trabajo, e foi membro da direcci\u00f3n do Sindicato de Vendedores de Diarios, ademais de xestor da \"Casa del Canillita\".\nS\u00e9culo XX.\nNos primeiros anos do s\u00e9culo XX compaxinou a actividade pol\u00edtica e sindical coa participaci\u00f3n en medios xornal\u00edsticos. Foi director da redacci\u00f3n da publicaci\u00f3n \"El Obrero\". A finais de 1902 foi expulsado da Arxentina xunto a Julio Camba. Tras chegaren a C\u00e1diz foron levados a Barcelona. Al\u00ed foron apresados para previr atentados ante a presenza do vicepresidente da Arxentina. Trasladados \u00e1 prisi\u00f3n de Pontevedra, foron postos en liberdade, pero Adri\u00e1n Troiti\u00f1o foi requirido polo goberno militar da Coru\u00f1a para facer o servizo militar, malia ter xa 33 anos. Evitouno \u00f3 alegar ter unha hernia.\n\u00d3 chegar a Espa\u00f1a desde Arxentina vi\u00f1a coa s\u00faa muller e con cinco fillos, dos que un morreu en Barcelona, polo que pediu axuda a Julio Camba. Anos despois volveu emigrar a Latinoam\u00e9rica e seguiu coa labor sindicalista, pero xamais regresou a Arxentina, onde ti\u00f1a vedada a entrada. Morreu en Montevideo en 1941, onde foi moi homenaxeado, sendo o seu nome posto a unha avenida."}
{"id": "82014", "revid": "1131", "url": "https://gl.wikipedia.org/wiki?curid=82014", "title": "Adri\u00e1n Troiti\u00f1o Alcobre", "text": ""}
{"id": "82015", "revid": "1131", "url": "https://gl.wikipedia.org/wiki?curid=82015", "title": "FORA", "text": ""}
{"id": "82016", "revid": "1131", "url": "https://gl.wikipedia.org/wiki?curid=82016", "title": "Cova de El Pendo", "text": "A cova de El Pendo \u00e9 unha caverna situada en Cantabria, con xacementos arqueol\u00f3xicos de diversas \u00e9pocas prehist\u00f3ricas e con mostras de arte rupestre nas s\u00faas paredes.\nSituaci\u00f3n exacta e caracter\u00edsticas.\nA caverna est\u00e1 no val de Camargo, nas proximidades da localidade de Escobedo, a uns 15\u00a0km ao suroeste de Santander. Forma parte da serra de Pe\u00f1ajorao.\nA gruta \u00e9 de dimensi\u00f3ns relativamente pequenas, duns 160 m de profundidade. As pinturas est\u00e1n a uns 80 m da entrada, na que tam\u00e9n hai representaci\u00f3ns.\nHistoria.\nA cova foi visitada por vez primeira xa en 1878 por Marcelino Sanz de Sautuola, o descubridor de Altamira. En 1907 foi explorada por Hermilio Alcalde del R\u00edo, quen identificou os escasos gravados rupestres, de aves e cuadr\u00fapedes que se co\u00f1eceron aqu\u00ed durante moito tempo. Nas d\u00e9cadas seguintes, a cova foi escavada polo arque\u00f3logo galego Jes\u00fas Carballo Garc\u00eda, que descubriu o famoso bast\u00f3n de mando gravado. Sucesivas exploraci\u00f3ns por outros arque\u00f3logos, apenas engadiron descubrimentos de relevo nos medios, a\u00ednda que fosen frut\u00edferas desde unha perspectiva cient\u00edfica.\nUnha nova campa\u00f1a na segunda metade da d\u00e9cada de 1990, dirixida por Ram\u00f3n Montes Barqu\u00edn, descubriu o d\u00eda 21 de agosto de 1997, no fondo da caverna o que se denominou \"Friso das Pinturas\", cunha vintena de figuras animal\u00edsticas e signos, de \u00e9poca gravetiense, con data duns 20.000 anos a.n.e. Como acontecera noutros casos, a pesar de pasar expertos, suced\u00e9ranse d\u00e9cadas antes de identificar unha parede con representaci\u00f3ns. En realidade era case impos\u00edbel velas porque estaban moi cubertas por liques e po. O top\u00f3grafo que as avistou apenas veu de primeiras m\u00e1is que certas li\u00f1as vermellas.\nA cova foi pechada ao p\u00fablico para labores de adecuaci\u00f3n, logo das cales volveu ser aberta en marzo de 2003.\nO Friso de Pinturas.\nA parede do denominado friso, a uns 80 m da boca da caverna, \u00e9 unha parede calcaria, relativamente lisa que mide algo m\u00e1is de 25 m de longo e cunha altura que var\u00eda entre 2 e 3,5m. Cont\u00e9n figuras de varios animais, todos de cor vermella, realizadas con \u00f3xido de ferro (ocre) obtido na mesma cova e mesturado con auga. Est\u00e1n realizados coa t\u00e9cnica de \"tamponado\", aplicando a pintura cos dedos, e m\u00e1is, en casos, estend\u00e9ndoa en certos casos con \"tintado plano\", coas palmas das mans.\nA figura dominante \u00e9 a cerva, da que hai 10 unidades, hai tam\u00e9n 1 cabalo, 1 cabra e 2 cuadr\u00fapedes (dos que un c\u00f3idase que pode ser outro cabalo). Son figuras un tanto esquematizadas.\nEn conxunto a cova enteira, tendo en conta as descubertas por Alcalde del R\u00edo, mostra 23 figuras.\nOutros aspectos.\nAs diversas escavaci\u00f3ns conclu\u00edron que a cova foi visitada polo home de Neandertal hai uns 84.000 anos. No Paleol\u00edtico superior estivo ocupada polo Homo sapiens desde hai 35.000 at\u00e9 hai uns 10.000 anos. Foi usada posteriormente durante a Idade de Bronce, do que ficaron restos ao fondo da gruta.\nA escavaci\u00f3ns sacaron a luz materiais diversos, como fendedores musterianos, ou arp\u00f3ns magdalenienses. De entre os materiais desta \u00faltima \u00e9poca cabe destacar o bast\u00f3n de mando con cabalos gravados con t\u00e9cnica de microsuco, importante dada a escaseza de materiais de materiais deste tipo na Pen\u00ednsula Ib\u00e9rica. O bast\u00f3n exponse na actualidade no Museo de Prehistoria de Cantabria, en Santander.\nVenus de El Pendo.\nOutro obxecto, a\u00ednda que ten xerado pol\u00e9micas, \u00e9 a denominada Venus de El Pendo. Tr\u00e1tase dun pedazo de hasta de cervo, de forma incurvada e oblonga, cun semic\u00edrculo na s\u00faa parte superior. Foi atopado nun nivel solutreano. A forma da s\u00faa curvatura induciu ao arque\u00f3logo Jes\u00fas Carballo a crer que era parte dunha venus paleol\u00edtica. Por\u00e9n, an\u00e1lises posteriores tenden a afirmar que se trata dun fragmento de bast\u00f3n perforado e roto. Como o bast\u00f3n de mando, esta peza figura nas colecci\u00f3ns do Museo de Prehistoria de Cantabria.\nVisitas.\nA cova est\u00e1 aberta ao p\u00fablico todo o ano. Durante a temporada de ver\u00e1n abre diariamente, no horario de inverno pecha os luns e martes. Pecha sempre a mediod\u00eda."}
{"id": "82018", "revid": "98629", "url": "https://gl.wikipedia.org/wiki?curid=82018", "title": "Louis Kahn", "text": "Louis Isadore Kahn, nado na illa de Saaremaa (Estonia) o 20 de febreiro de 1901 e finado en Nova York o 17 de marzo de 1974, foi un arquitecto estadounidense de orixe estonia. Traballou en Filadelfia, onde foi profesor na Universidade Yale.\nBiograf\u00eda.\nAos catro anos a s\u00faa familia emigrou aos Estados Unidos, temendo que o seu pai fose recrutado polo ex\u00e9rcito durante a guerra ruso-xaponesa. Louis Kahn criouse en Filadelfia e adquiriu a nacionalidade norteamericana o 15 de maio de 1914.\nFoi educado nunha rigorosa tradici\u00f3n \"Beaux-Arts\", coa s\u00faa \u00e9nfase no debuxo, na Universidade de Pensilvania. Logo de graduarse en 1924, Kahn viaxou por Europa e instalouse na cidade medieval amurallada de Carcasona, no canto de quedar nos berces do clasicismo ou do modernismo. En 1925-1926 Kahn foi dese\u00f1ador xefe da Exposici\u00f3n do sesquicentenario. A partir de 1947 ensinou durante unha d\u00e9cada na Universidade Yale, na que a s\u00faa influencia era enorme. Posteriormente trasladouse \u00e1 Universidade de Pensilvania. Entre os seus alumnos at\u00f3panse Moshe Safdie e Robert Venturi.\nMorreu dun ataque ao coraz\u00f3n nos servizos da estaci\u00f3n de Pensilvania de Nova York. Acababa de regresar dunha viaxe de traballo na India.\nKahn sempre se involucrou profundamente en todos os seus traballos. Reinterpretou o estilo internacional de xeito pouco convencional, inspir\u00e1ndose a mi\u00fado na arquitectura antiga. Os seus traballos reflicten o seu interese pola luz e os materiais. Isamu Noguchi referiuse a el como \"un fil\u00f3sofo entre arquitectos\".\nKahn tivo tres familias con tres mulleres diferentes: a s\u00faa esposa Esther, a s\u00faa compa\u00f1eira de traballo Anne Tyng, e con Harriet Pattison. O seu fillo con esta \u00faltima, Nathaniel Kahn, retratou a vida do arquitecto nun documental titulado \"O meu arquitecto: a viaxe dun fillo\", que foi nomeado ao Oscar en 2003. Nel participaron arquitectos de renome como B.V.Doshi, Frank Gehry, Philip Johnson, I. M. Pei, e Robert Stern, pero tam\u00e9n mostra as s\u00faas complexas relaci\u00f3ns familiares, as\u00ed como as infrecuentes circunstancias da s\u00faa morte.\nNon lle un\u00eda ning\u00fan parentesco co seu colega e compatriota Albert Kahn."}
{"id": "82020", "revid": "1131", "url": "https://gl.wikipedia.org/wiki?curid=82020", "title": "Candamu", "text": "Candamu () \u00e9 un concello de Asturias, sito no centro-oeste da comunidade. Linda polo leste con Les Regueres, polo sur con Grau, polo norte con Illas, Castrill\u00f3n e Sotu'l Barcu e polo oeste con Pravia e Salas.\nEste concello ten sona tanto pola Cova da Pe\u00f1a como pola s\u00faa horta, tendo unha saliente importancia o amorodo, celebr\u00e1ndose na primeira fin de semana de xu\u00f1o o Festival do morote de Candamu.\nXeograf\u00eda.\nNo ano 2005 a s\u00faa poboaci\u00f3n era de 2.351 habitantes. O concello ten unha \u00e1rea de 72,07\u00a0km\u00b2. A capital municipal \u00e9 a vila de Grullos. Outras localidades importantes do concello son San Rom\u00e1n, Cueru e Ventosa.\nCarece dunha v\u00eda principal de comunicaci\u00f3n, estando o territorio percorrido por unha complicada rede de estradas, auton\u00f3micas e comarcais. Dista 32 km da capital asturiana.\nO seu relevo est\u00e1 erosionado de abondo e os picos m\u00e1is altos superan en pouco os 600 metros, como sucede no Pico Grande con 624 metros e no Pico Pedrouzu de 614 metros. Outras alturas not\u00e1beis do concello son o Sollera de 598 metros, as Cruces de 539 metros, e mais a Matiella de 576 metros.\nO principal curso fluvial \u00e9 Nal\u00f3n cos seus afluentes: Dele, Reguir\u00f3n e Valle.\nA paisaxe, montes\u00eda, est\u00e1 marcada por especies for\u00e1neas: eucaliptos e pi\u00f1eiros. No fondo dos vales, a s\u00faa vexetaci\u00f3n mostra unha maior variedade: freixos, lamigueiros e vimieros.\nHistoria.\nCandamu e, especialmente, as beiras do r\u00edo Nal\u00f3n, conte\u00f1en grande riqueza de asentamentos Paleol\u00edticos. Un sitio importante \u00e9 a cova da Pe\u00f1a de Candamu, descuberta en 1913. Cont\u00e9n o m\u00e1is importante conxunto de arte rupestre paleol\u00edtico no occidente de Asturias. Fican do neol\u00edtico restos tumularios nas zonas de Ventosa ou de Valdemora.\nDa \u00e9poca castrexa salientan tres lugares: El Castiello en Prah\u00faa, La Pica en Murias e El Castiello en San Tiso.\nO per\u00edodo da romanizaci\u00f3n no deixou pegadas especiais neste concello, circunstancia que contrasta coa abundancia de restos romanos que hai nos municipios lindeiros.\nDa Idade Media, cara o s\u00e9culo XI, t\u00e9\u00f1ense as primeiras referencias documentais. \u00c9 no s\u00e9culo XII, cando se revela unha organizaci\u00f3n administrativa moi vinculada aos territorios de Pravia e Goz\u00f3n.\nNo s\u00e9culo XIII a s\u00faa historia administrativa sofre un cambio, pois pasa a integrarse na pobra de Grau, pero mantendo a s\u00faa personalidade territorial. Pasados varios s\u00e9culos, en 1784 inicia unha \u00e9poca de autonom\u00eda e afastamento, xurdindo continuos preitos sobre repartimentos e elecci\u00f3ns contra a casa concello de Grau. Non ser\u00eda, por\u00e9n, ata 1835, cando a Xunta de Candamu se proclame de feito, corporaci\u00f3n independente, a\u00ednda que houbo intentos anteriores de independencia infrutuosos. M\u00e1is a\u00ednda logrando a separaci\u00f3n administrativa, Candamu estar\u00e1, ao longo do s\u00e9culo XIX, xunto a Grau por outros v\u00ednculos, como foron os gandeiros e agr\u00edcolas.\nPese a que non conta cun sector industrial, a s\u00faa historia est\u00e1 moi ligada ao movemento obreiro. Na guerra civil espa\u00f1ola, fixo unha gran defensa para afogar a entrada das columnas galegas. Logo da guerra, a instalaci\u00f3n da zona industrial no centro da rexi\u00f3n, fixo que Candamu seguira a basear a s\u00faa econom\u00eda na tradici\u00f3n agr\u00edcola.\nPol\u00edtica.\nNo concello de Candamu, desde 1979, o partido que m\u00e1is tempo gobernou foi o PSOE.\nParroquias.\nO concello de Candamu est\u00e1 dividido en 11 parroquias. Son as seguintes: Aces, Cueiru, Fenoyeda, Grullos, Llameiru, Murias, Pra\u00faa, San Rom\u00e1n, San Tisu, El Valle e Ventosa.\nDemograf\u00eda e h\u00e1bitat.\nEste concello, tivo un aumento de poboaci\u00f3n nas d\u00faas primeiras d\u00e9cadas do s\u00e9culo XX, alcanzando os 5.618 habitantes en 1920, ao que seguir\u00eda un descenso que non parou at\u00e9 a metade do XX, comezando en 1960 unha nova aceleraci\u00f3n de sa\u00edda de emigrantes para as zonas industrializadas do centro de Asturias, en especial cara Avil\u00e9s, en raz\u00f3n da s\u00faa proximidade.\nO poboamento \u00e9 o t\u00edpico dos vales de monte, con pequenos n\u00facleos de poboaci\u00f3n, atop\u00e1ndose a maior concentraci\u00f3n na Veiga do Nal\u00f3n. Pero se trata dunha poboaci\u00f3n envellecida, xa que as persoas maiores de 60 anos forman unha terceira parte do total da poboaci\u00f3n, e os menores de 20 anos non chegan nin ao 21% do total do concello.\nEconom\u00eda.\nA econom\u00eda bas\u00e9ase na tradici\u00f3n agraria e gandeira, especializ\u00e1ndose a gander\u00eda nas razas vac\u00faas frisoa e asturiana. Candamu \u00e9 famoso pola calidade dos seus amorodos, que obtiveron, hai pouco, a denominaci\u00f3n de orixe.\nO sector industrial ten escasa importancia, mais por contra, nos \u00faltimos anos est\u00e1 a desenvolverse unha rede de turismo e servizos arredor do Nal\u00f3n, con restaurantes, hoteis e atracci\u00f3ns de deporte rural, acu\u00e1tico e de monte.\nArte.\nA mostra art\u00edstica m\u00e1is importante do concello \u00e9 a Cova da Pe\u00f1a, na que apareceron pinturas rupestres. Houbo igrexas prerrom\u00e1nicas e rom\u00e1nicas, como Santa Mar\u00eda de Murias e San Tisu ou Santiago de Aces, que non chegaron ata hoxe. Si se conservan casas e pazos como son:"}
{"id": "82021", "revid": "98629", "url": "https://gl.wikipedia.org/wiki?curid=82021", "title": "Procrastinaci\u00f3n", "text": "A procrastinaci\u00f3n \u00e9 a acci\u00f3n de procrastinar (do lat\u00edn \"procrastinare\") \u00e9 dicir, de pospor actividades ou situaci\u00f3ns que un debe atender, por outras situaci\u00f3ns m\u00e1is irrelevantes. Este termo prov\u00e9n do lat\u00edn \"pro-\" (adiante) e \"crastinus\" (relacionado co ma\u00f1\u00e1).\nA procrastinaci\u00f3n \u00e9 un trastorno do comportamento que ten a s\u00faa ra\u00edz na asociaci\u00f3n da acci\u00f3n a realizar co cambio, a dor ou a incomodidade (estr\u00e9s). Este pode ser f\u00edsico (como o sentido durante actos que requiren traballo forte ou exercicio vigoroso), psicol\u00f3xico (na forma de ansiedade ou frustraci\u00f3n), ou intelectual. O termo apl\u00edcase comunmente ao sentido de ansiedade xerado ante unha tarefa pendente de conclu\u00edr. O acto que se procrastina pode ser percibido como abafador, desafiante, inquietante, perigoso, dif\u00edcil, tedioso ou aburrido, \u00e9 dicir, estresante. A procrastinaci\u00f3n tam\u00e9n pode ser un s\u00edntoma dalgunha desorde psicol\u00f3xica, como depresi\u00f3n ou TDAH (trastorno por d\u00e9ficit de atenci\u00f3n con hiperactividade).\nNon se demostrou cabalmente que o costume de procrastinar pode levar a unha dependencia de diversos elementos externos, tales como Internet, ler libros, sa\u00edr de compras ou comer no canto de realizar a tarefa que se sup\u00f3n que hai que facer.\nA procrastinaci\u00f3n non necesariamente est\u00e1 ligada \u00e1 depresi\u00f3n ou \u00e1 baixa autoestima. O perfeccionismo extremo ou o medo ao fracaso tam\u00e9n son factores para procrastinar.\nExisten dous tipos de individuos que executan esta acci\u00f3n: procrastinadores eventuais e procrastinadores cr\u00f3nicos. Os segundos son os que comunmente denotan desordes nos comportamentos antes mencionados.\nAlg\u00fans autores afirman que existen na actualidade condutas aditivas que contrib\u00faen a este trastorno: ref\u00edrense, por exemplo, \u00e1 chamada \"adicci\u00f3n \u00e1 televisi\u00f3n\", \u00e1 \"adicci\u00f3n \u00e1 computadora\" e \u00e1 \"adicci\u00f3n \u00e1 pornograf\u00eda\", esta \u00faltima sobre todo a trav\u00e9s de Internet. Outros autores afirman que tales adicci\u00f3ns non existen. Por\u00e9n, malia que xa hai propostas de tratamento para este tipo de problemas condutuais (terapia cognitivo-condutual, sobre todo, que incl\u00fae, por exemplo, a aplicaci\u00f3n de opci\u00f3ns na propia computadora para bloquear voluntariamente o acceso \u00e1s p\u00e1xinas de pornograf\u00eda), tr\u00e1tase dun tema moi novo, no que a\u00ednda fai falta realizar moito traballo de investigaci\u00f3n.\nPor outra banda, a chamada \"s\u00edndrome do estudante\" (o feito de que moitos estudantes pospo\u00f1an a entrega dos seus traballos ata o \u00faltimo minuto do d\u00eda da data l\u00edmite) est\u00e1 presente, ao parecer, tam\u00e9n noutros grupos sociais: nas tempadas nas que se achega a data l\u00edmite para pagar os impostos (para presentar as declaraci\u00f3ns mensuais ou anuais), as oficinas onde se levan a cabo eses tr\u00e1mites (os bancos, por exemplo) sat\u00faranse de persoas que asisten a realizar ese tr\u00e1mite no \u00faltimo momento.\nUn famoso refr\u00e1n que combate a procrastinaci\u00f3n \u00e9 o que di: \"\"Non deixes para ma\u00f1\u00e1 o que poidas facer hoxe\".\" No mundo anglosax\u00f3n dise: \"\"A procrastinaci\u00f3n \u00e9 o ladr\u00f3n do tempo\".\" Tam\u00e9n poder\u00eda dicirse que a procrastinaci\u00f3n \u00e9 o ladr\u00f3n do desexo."}
{"id": "82031", "revid": "5863", "url": "https://gl.wikipedia.org/wiki?curid=82031", "title": "Agust\u00edn Fern\u00e1ndez Mallo", "text": "Agust\u00edn Fern\u00e1ndez Mallo, nado na Coru\u00f1a en 1967, \u00e9 un f\u00edsico e escritor galego.\nTraxectoria.\nLicenciado en f\u00edsica pola Universidade de Santiago, desenvolve o seu labor profesional nese campo, pero \u00e9 co\u00f1ecido pola s\u00faa traxectoria literaria. Os seus libros, escritos en castel\u00e1n, a\u00ednda non foron traducidos ao galego. Colabora en revistas culturais espa\u00f1olas, como \"Lateral\" ou \"Contrastes\", e vive en Palma."}
{"id": "82033", "revid": "56817", "url": "https://gl.wikipedia.org/wiki?curid=82033", "title": "ABC", "text": "O termo ou o acr\u00f3nimo ABC pode referirse a:"}
{"id": "82034", "revid": "3238", "url": "https://gl.wikipedia.org/wiki?curid=82034", "title": "Premio Grammy", "text": ""}
{"id": "82035", "revid": "12452", "url": "https://gl.wikipedia.org/wiki?curid=82035", "title": "Premio Oscar", "text": ""}
{"id": "82038", "revid": "51526", "url": "https://gl.wikipedia.org/wiki?curid=82038", "title": "Drusos", "text": "Os drusos (en \u00e1rabe: \"duruzi\" \u062f\u0631\u0648\u0632\u064a, plural: \"duruz\"\u062f\u0631\u0648\u0632 ; en hebreo: \"druzi\" \u05d3\u05e8\u05d5\u05d6\u05d9, pl. \"druzim\" \u05d3\u05e8\u05d5\u05d6\u05d9\u05dd) son unha minor\u00eda relixiosa que habita, principalmente, no L\u00edbano, Israel, Siria, e Xordania. As\u00ed mesmo, existen pequenas comunidades de emigrantes drusos nos Estados Unidos, Canad\u00e1, Am\u00e9rica do Sur, Australia, e Europa. Falan o \u00e1rabe e seguen patr\u00f3ns sociais moi similares aos dos \u00e1rabes de Oriente Pr\u00f3ximo. A maior\u00eda dos musulm\u00e1ns da rexi\u00f3n non os consideran musulm\u00e1ns, a\u00ednda que eles defenden que a s\u00faa relixi\u00f3n \u00e9 o islam. A maior parte dos drusos consid\u00e9rase \u00e1rabe, a\u00ednda que alg\u00fans drusos israel\u00eds non. Existen ao redor dun mill\u00f3n de drusos no mundo, a meirande parte no Oriente Pr\u00f3ximo.\nCaracter\u00edsticas.\nEn Israel os drusos israel\u00eds serven no ex\u00e9rcito, de forma voluntaria desde 1948, e de forma obrigatoria desde 1956. Os seus privilexios e responsabilidades son as mesmas que as dos xudeus israel\u00eds, polo que todos son recrutados, a\u00ednda que se lles conceden excepci\u00f3ns aos estudantes relixiosos e por outras raz\u00f3ns.\nOs drusos ch\u00e1manse a si mesmos \"Ahl al-Tawhid\" (\"xentes dun s\u00f3 Deus\"), polo que se consideran monote\u00edstas. Disc\u00fatese cal \u00e9 a orixe do nome \u00abdruso\u00bb, que se adoita atribu\u00edr ao ismaelita Muhammad al-Darazi, morto en 1021, un dos primeiros profetas da seita, considerado un herexe polos drusos actuais.\nA relixi\u00f3n, monote\u00edsta e desenvolvida no s\u00e9culo X, acepta a lexitimidade dos profetas das tradici\u00f3ns grega, xudeu-cristi\u00e1 e isl\u00e1mica, incorpora elementos gn\u00f3sticos e, segundo algunhas fontes, cren na reencarnaci\u00f3n. Os drusos mante\u00f1en en segredo boa parte dos detalles da s\u00faa fe (practicando a \"taqiyya\", tomada do islam xi\u00edta), non aceptan conversi\u00f3ns e desaconsellan firmemente o paso dunha relixi\u00f3n a outra. Isto d\u00e9bese en parte a motivos hist\u00f3ricos; os drusos foron violentamente perseguidos durante s\u00e9culos por outras comunidades relixiosas.\nOs drusos cren na unidade de Deus. Son monote\u00edstas e a s\u00faa teolox\u00eda ten unha visi\u00f3n neoplat\u00f3nica sobre como interacciona Deus co mundo similar ao gnosticismo e a outras seitas esot\u00e9ricas. Por\u00e9n, en contra do que se pensa, non est\u00e1n influ\u00eddos pola filosof\u00eda suf\u00ed."}
{"id": "82040", "revid": "12452", "url": "https://gl.wikipedia.org/wiki?curid=82040", "title": "New Orleans/Oklahoma City Hornets", "text": ""}
{"id": "82042", "revid": "56817", "url": "https://gl.wikipedia.org/wiki?curid=82042", "title": "Sincretismo", "text": "Sincretismo fai referencia ao sistema filos\u00f3fico integrado por elementos que son froito da uni\u00f3n e conciliaci\u00f3n de doutrinas distintas. Comunmente ent\u00e9ndese que estes axustes non gardan unha coherencia substancial. Tam\u00e9n se utiliza en alusi\u00f3n \u00e1 cultura ou a relixi\u00f3n para resaltar o seu car\u00e1cter de fusi\u00f3n e asimilaci\u00f3n de elementos diferentes.\nEtimolox\u00eda.\nA palabra prov\u00e9n do grego antigo \"sinkretism\u00f3s\" (\"coalici\u00f3n de dous adversarios contra un terceiro\"), en alusi\u00f3n pexorativa aos cretenses, a quen os gregos consideraban traizoeiros.\nIsto p\u00f3dese reflectir claramente coa chegada dos espa\u00f1ois a Am\u00e9rica e Canarias, coa fusi\u00f3n entre o cristianismo e as crenzas dos habitantes destas terras nesa \u00e9poca, creando as\u00ed unha mestura entre doutrinas, crenzas, tradici\u00f3ns e lendas t\u00edpicas de certos pa\u00edses.\nO sincretismo nos novos movementos relixiosos.\nNo contexto dos novos movementos relixiosos falar de sincretismo \u00e9 falar da \"New Age\" (\"nova era\"). Na espiritualidade desta doutrina existen movementos de m\u00faltiples relixi\u00f3ns e doutrinas, base\u00e1ndose na crenza de que todas as relixi\u00f3ns son basicamente unha con \"distintas roupas\". Isto, unido \u00e1 s\u00faa popularidade, fai que a \"New Age\" sexa o m\u00e1ximo expo\u00f1ente do sincretismo no contexto dos movementos sectarios.\nA\u00ednda que o sincretismo \u00e9 un trazo t\u00edpico da \"New Age\", este fen\u00f3meno afecta tam\u00e9n a outras seitas, e en xeral apl\u00edcase a aquelas que toman elementos prestados de distintas relixi\u00f3ns ou credos para facelos propios."}
{"id": "82043", "revid": "96002", "url": "https://gl.wikipedia.org/wiki?curid=82043", "title": "Uni\u00f3n de Mulleres Antifascistas", "text": "A Uni\u00f3n de Mulleres Antifascistas foi unha organizaci\u00f3n de inspiraci\u00f3n comunista fundada en Espa\u00f1a como correspondente da Uni\u00f3n de mulleres contra a guerra e o fascismo feita pola Internacional Comunista, tras o triunfo de Hitler en Alema\u00f1a en 1933.\nHistoria e caracter\u00edsticas.\nEsta organizaci\u00f3n permit\u00eda o ingreso nas s\u00faas ringleiras de mulleres de calquera ideolox\u00eda pol\u00edtica e deste xeito integr\u00e1ronse nela mulleres anarquistas, republicanas, socialistas, cat\u00f3licas etc., chegando a ter m\u00e1is de 60.000 afiliadas en Espa\u00f1a, Dolores Ib\u00e1rruri era a s\u00faa presidenta.\nPosteriormente \u00e1 s\u00faa fundaci\u00f3n, o sindicato Uni\u00f3n Xeral de Traballadores acordou en 1932 rebaixar as s\u00faas cotas \u00e1 metade para facilitar o ingreso das mulleres, o mesmo fixo a Confederaci\u00f3n Nacional do Traballo en 1936, o que rebaixou algo a s\u00faa influencia, cedida \u00e1s Mujeres Libres da CNT e ao secretariado feminino do POUM\nCo estalido da guerra civil espa\u00f1ola colaborou activamente co goberno da rep\u00fablica na confecci\u00f3n de uniformes e roupa para os refuxiados, estabelecendo asilos para orfos da guerra e hospitais de campa\u00f1a.\nDuramente reprimida tras a vitoria dos golpistas da ditadura franquista, con moitas das s\u00faas afiliadas fusiladas ou en prisi\u00f3n, a organizaci\u00f3n pasou ao exilio, en especial a Francia e M\u00e9xico. En Francia moitas delas colaboraron coa maquis durante a segunda guerra mundial e organiz\u00e1ronse despois da vitoria dos Aliados, celebrando en Tolosa, 1946, o seu primeiro Congreso no exilio, mantendo a s\u00faa axuda aos refuxiados e m\u00e1is aos presos en cadeas espa\u00f1olas, por\u00e9n foi en M\u00e9xico dende onde seguiron loitando m\u00e1is activamente. A partir dos anos 60 ampliaron a s\u00faa colaboraci\u00f3n con outras organizaci\u00f3ns de mulleres, enviando material escolar \u00e1 Federaci\u00f3n de Mulleres Cubanas de Cuba ou colaborando coas do Salvador e Nicaragua.\nA Uni\u00f3n continuou coas s\u00faas actividades ata a liberaci\u00f3n do \u00faltimo preso pol\u00edtico en Espa\u00f1a, momento no que se disolveu."}
{"id": "82045", "revid": "98629", "url": "https://gl.wikipedia.org/wiki?curid=82045", "title": "QuarkXPress", "text": "QuarkXPress \u00e9 un programa de autoedici\u00f3n para computadores Mac OS X e Windows, producido por Quark Inc.\nQuark Inc. pode ser considerada como unha das primeiras empresas decanas de autoedici\u00f3n (xunto con Aldus, Adobe e Apple). A primeira versi\u00f3n de QuarkXPress apareceu en 1987.\nUnha das primeiras tecnolox\u00edas que fixeron despuntar ao programa foi o uso de XTensions que permiten a programadores externos implantar o seu propio software mediante o uso de extensi\u00f3ns creadas por eles mesmos.\nAdemais de QuarkXPress, Quark Inc. comercializa outro produto chamado \"QuarkXPress Passport\", que \u00e9 basicamente o mesmo QuarkXPress coa capacidade de usar m\u00faltiples linguaxes na s\u00faa interface, separaci\u00f3n de palabras etc.\nA\u00ednda que comparable a outros programas de autoedici\u00f3n como Adobe PageMaker ou Microsoft Publisher, QuarkXPress \u00e9 o \u00fanico, xunto a Adobe InDesign, que est\u00e1 considerado como unha ferramenta verdadeiramente profesional, dentro do gremio de editores, impresores e fotomec\u00e1nicos.\nInformaci\u00f3n da compa\u00f1\u00eda.\nQuark, Inc. foi fundada en 1981 en Denver por Tim Gill e Mark Pope. Comezou a s\u00faa andaina creando software de procesamento de textos para o Apple II e o Apple III.\nFred Ebrahimi, quen se uniu a Quark en 1986, conseguiu implantar unha pol\u00edtica expansiva comercial, que lanzou con grande \u00e9xito \u00e1 empresa ao mercado internacional.\nTanto Gill, Ebrahimi ou Pope retir\u00e1ronse actualmente da compa\u00f1\u00eda. Fred Ebrahimi segue ocupando o posto de Director a t\u00edtulo soamente oficial.\nHistoria.\nA primeira versi\u00f3n de QuarkXPress lanzouse en 1987 s\u00f3 para Mac. A versi\u00f3n para Windows demorouse ata 1992. \nDurante a d\u00e9cada de 1990, QuarkXPress converteuse rapidamente na ferramenta de traballo preferida polos profesionais da maquetaci\u00f3n e os impresores. En particular, a versi\u00f3n 3.3 (1996) foi un fito, que representaba unha versi\u00f3n estable, que usaba as fontes de Apple TrueType e que se converteu nun est\u00e1ndar da industria durante longo tempo.\nCon m\u00e1is do 90% do mercado durante na d\u00e9cada dos 90, Quark foi acusada de monopolista e de cobrar prezos excesivos polo seu software. Adobe decidiu crear a s\u00faa propia aplicaci\u00f3n de autoedici\u00f3n, InDesign, en 1999. A sa\u00edda de QuarkXPress versi\u00f3n 5 en 2002 enfrontoulle con Apple, xa que non era compatible con Mac OS X, mentres que InDesign 2.0, que sa\u00edu nesa mesma semana, si o era.\nQuark parece reconsiderar a s\u00faa pol\u00edtica de prezos desde 2004 e tam\u00e9n proporciona m\u00e1is actualizaci\u00f3ns.\nCaracter\u00edsticas.\nQuarkXPress \u00e9 un programa de dese\u00f1o con interface gr\u00e1fica WYSIWYG. Texto e gr\u00e1ficos son tratados como elementos distintos (caixas de texto e caixas de gr\u00e1ficos). \u00c1mbolos dous tipos de caixa son transformables nunha multitude de xeitos.\nQuarkXPress ten dous modos de operaci\u00f3n: contido (os comandos apl\u00edcanse dentro da caixa) e obxecto (posici\u00f3n da caixa e caracter\u00edsticas). Cada modo ten o seu propios men\u00fas, facilmente accesibles mediante abreviaturas de teclado. O software permite situar os elementos na p\u00e1xina cunha aproximaci\u00f3n dunha mil\u00e9sima de polgada.\nQuark integra t\u00e1boas de cores Pantone e Hexachrome, ademais doutros espazos color\u00edmetros. Na tarefa de separaci\u00f3n de cor CMYK Quark destaca pola facilidade e rapidez para crear fot\u00f3litos.\nQuarkXPress tam\u00e9n ofrece sincronizaci\u00f3n de capas, m\u00faltiples niveis de desfacer, XML, HTML e capacidade de xerar PDFs.\nA versi\u00f3n actual, QuarkXPress 7, engade capacidades para traballar cos formatos de tipograf\u00eda OpenType e Unicode e os formatos de documento JDF e PDF/X-export. \nQuarkXPress 7 est\u00e1 dispo\u00f1ible para Mac VOS X 10.4 e Windows XP.\nVersi\u00f3n para servidor.\nEn 2003 Quark lanzou unha versi\u00f3n para servidor, chamada QuarkDDS. Con esta aplicaci\u00f3n consegu\u00edan engadir a funcionalidade de edici\u00f3n de p\u00e1xinas a trav\u00e9s dun navegador web.\nEn 2006 Quark renomeou QuarkDDS como \"QuarkXPress Server\".\nHistoria das versi\u00f3ns.\n QuarkXPress 1 (1987) - Primeira versi\u00f3n s\u00f3 para Mac OS\n Quarkxpress 2 (1989)\n QuarkXPress 3 (1990) - Primeira versi\u00f3n con paleta de medidas e librer\u00edas\n QuarkXPress 3.1 (1992) - Primeira versi\u00f3n para Windows\n QuarkXPress 3.2 (1993) - Primeira versi\u00f3n con soporte Applescript e administraci\u00f3n de cor\n QuarkXPress 3.3 (1996) - Primeira versi\u00f3n PPC. Primeira versi\u00f3n Passport (opcional)\n QuarkXPress 3.32 (1996) - Soporte para Quark Immedia\n QuarkXPress 4 (1997) - Primeira versi\u00f3n con curvas bezier\n QuarkXPress 4.1 (1999) - Soporte para PDF e XML\n QuarkXPress 5 (2002) - T\u00e1boas e exportaci\u00f3n a HTML\n QuarkXPress Server (QuarkDDS) \n QuarkXPress 6 (2003) - Primeira versi\u00f3n para Mac OS X\n QuarkXPress 6.1 (2004) - Importaci\u00f3n de documentos Excel\n QuarkXPress 6.5 (2004) - Admite Document Object Model e edici\u00f3n de imaxes\n QuarkXPress 7 (2006) - Admite OpenType, Unicode, PDF/X e transparencias\n QuarkXPress 7.01 (2006) - Primeira versi\u00f3n para Intel Macs (Universal binary), m\u00e1is PPML.\n QuarkXPress 7.02 (2006) - Admite linguaxes adicionais en Passport.\n QuarkXPress 7.1 (2007) - Pen\u00faltima versi\u00f3n actualizada\n QuarkXPress 7.3 (2007) - \u00daltima versi\u00f3n actualizada\n QuarkXPress 8 (2008)\n QuarkXPress 9 (2011)\n QuarkXPress 10.0.1 (2013) - Para OS X Mavericks e Windows 8.1\nLigaz\u00f3ns externas.\nQuarkXPressen Quark.com\nComparaci\u00f3ns con InDesign:\nQuark VS InDesign.com\nCreative Prol\nArs Technica: CS1 vs. XPress 6; XPress 7 vs. CS2\nTutoriais para QuarkXPress:\nQuark VS InDesign.com: How-To\nDesignorati:Desktop Publishing\nQuarkXPress 7 New Features @ lynda.com\nQuarkXPress template tutorial"}
{"id": "82050", "revid": "23204", "url": "https://gl.wikipedia.org/wiki?curid=82050", "title": "Santiago de Quer\u00e9taro", "text": "Santiago de Quer\u00e9taro \u00e9 a capital do estado mexicano de Quer\u00e9taro e capital do concello de Quer\u00e9taro.\nHistoria e caracter\u00edsticas.\nA cidade fundouse o 25 de xullo de 1531 (o d\u00eda do ap\u00f3stolo Santiago, de a\u00ed o seu nome). O xentilicio dos seus habitantes \u00e9 \"queretano\". O nome colonial orixinal foi \"Santiago de Quer\u00e9taro\", pero despois da Independencia de M\u00e9xico quedou s\u00f3 en \"Quer\u00e9taro\" ou \"Cidade de Quer\u00e9taro\". As\u00ed e todo, logo do seu nomeamento en 1996 como Patrimonio Cultural da Humanidade, retornou ao nome orixinal de \"Santiago de Quer\u00e9taro\". O nome orixinal en pur\u00e9pecha era \"K'erhiretarhu\" ou \"K'erendarhu\" o \"lugar de pedras grandes\", e o seu nome en otom\u00ed \u00e9 \"Nda Maxei\" e no n\u00e1huatl \u00e9 \"Tlachco\"; todos os top\u00f3nimos ind\u00edxenas significan en galego \"lugar do xogo de pelota\".\nO municipio de Quer\u00e9taro, con 926.495 habitantes en 2010 (segundo o INEGI), era o segundo m\u00e1is poboado da Macro Rexi\u00f3n do Baj\u00edo, despois de Le\u00f3n de los Aldama. A nivel nacional, era a und\u00e9cima Zona Metropolitana m\u00e1is poboada."}
{"id": "82051", "revid": "1822", "url": "https://gl.wikipedia.org/wiki?curid=82051", "title": "Paleol\u00edtico superior", "text": "O Paleol\u00edtico superior \u00e9 o per\u00edodo da Prehistoria caracterizado polo dominio do home moderno en Europa (Homo sapiens), con desenvolvemento de novas t\u00e9cnicas (l\u00e1minas l\u00edticas, industria \u00f3sea) e a explosi\u00f3n da arte prehist\u00f3rica. Cronoloxicamente o seu inicio sit\u00faase arredor de 40.000 a.n.e. e o seu final sobre 9.000 a.n.e.\nContexto clim\u00e1tico e ecol\u00f3xico.\nO clima deste per\u00edodo corresp\u00f3ndese en Europa coa segunda metade da glaciaci\u00f3n de W\u00fcrm, caracterizado por un clima fr\u00edo, con oscilaci\u00f3ns. Nos momentos dos catro m\u00e1ximos fr\u00edos predominaba unha paisaxe de tundra e taiga, semellante ao do extremo setentrional de Europa. As temperaturas ser\u00edan m\u00e1is baixas a\u00ednda nas zonas monta\u00f1osas, que presentar\u00edan condici\u00f3ns de tipo \u00e1rtico, pola existencia de glaciares, que se atopaban xa desde nunha altura inferior \u00e1 actual (p.ex. na cordilleira cant\u00e1brica desde uns 1.400 m). O xeos eternos ocupar\u00edan a toda Escandinavia e os pa\u00edses b\u00e1lticos, at\u00e9 achegarse ao r\u00edo Weser; o mar do Norte e o canal da Mancha formar\u00eda parte das terras emerxidas. Os ver\u00e1ns ser\u00edan moi curtos. Un clima como este reduciu a vexetaci\u00f3n boscosa a zonas protexidas. Houbo, en contraste, tres per\u00edodos interestadiais algo m\u00e1is temperados.\nFlora e fauna.\nO clima fr\u00edo supuxo o desenvolvemento en amplas extensi\u00f3ns dunha paisaxe de tundra ou estepa fr\u00eda, con dominio de liques e musgos e salgueiros ananos. Os bosques desenvolv\u00edanse en forma de taiga, nas zonas pantanosas, con predominio de bidueiros e pi\u00f1eiros. O bosque t\u00edpico temperado, con carballos, abeleiras, bidueiros, amieiros etc., ficaba acurrunchado nas zonas m\u00e1is baixas, como as beiras dos r\u00edos, franxas costeiras e as ladeiras por baixo das linguas glaciares.\nA pesar deste contorno ambiental, a fauna non era escasa pero si pouco diversa, como a vexetaci\u00f3n, se a comparamos con ambientes m\u00e1is c\u00e1lidos. Entre os grandes herb\u00edvoros, a especie predominante nos estadios fr\u00edos era sen d\u00fabida o reno (\"Rangifer tarandus\"), de xeito que o Paleol\u00edtico superior foi denominado con frecuencia a \"Era do Reno\". Outros grandes herb\u00edvoros eran o mamut, o uro, a vaca, o bisonte, o cabalo, o rinoceronte peludo, o ant\u00edlope saiga, o cervo, o rebezo, a cabra montesa, a lebre etc. Entre as aves a \"Lagopus muta\" e o bufo nival, especies \u00e1rticas. A fauna fluvial era important\u00edsima para a subsistencia do ser humano da \u00e9poca: o salm\u00f3n e a troita abundaban, e hai probas de consumo de tam\u00e9n de angu\u00edas, percas e lucios.\nXunto estes animais, depredados polos homes da \u00e9poca, viv\u00edan alg\u00fans carn\u00edvoros, destacando o lobo, insepar\u00e1bel do reno. Estaban tam\u00e9n variedades de oso: o desaparecido oso das cavernas (\"Ursus spelaeus\") e o oso pardo (\"Ursus arctus\"). M\u00e1is ex\u00f3ticos eran o leopardo e o le\u00f3n das cavernas. Por suposto, hab\u00eda unha fauna menor de depredadores: raposo, teixugo, donicela, londra, marmota (\"Arctomys marmota\") etc.\nEn condici\u00f3ns temperadas os bosques acadaban maior espallamento, e desenvolv\u00edanse as pradeiras de herb\u00e1ceas e gram\u00edneas. Pero, paralelamente, o bosque frondoso non \u00e9 favor\u00e1bel para o cazador, por non abundar tanto os grandes raba\u00f1os de herb\u00edvoros.\nO \"home moderno\".\nO trazo identificativo do Paleol\u00edtico superior \u00e9 a asociaci\u00f3n dun novo tipo de ser humano, o \"neoantropo\" ou \"Homo sapiens\", \u00e1s veces denominado home de Cro-Magnon, por atoparse no sitio de tal nome, os primeiros exemplos descubertos en 1868, que ocupa o continente europeo ao comezo desta \u00e9poca (actualmente todas as variantes antigas son denominados \"Homo sapiens fossilis\"). Non obstante hai variantes entre os diferentes f\u00f3siles atopados en asentamentos europeos (Grimaldi, Chancelade). Como risco com\u00fan \u00e9 destac\u00e1bel a s\u00faa elevada estatura media, entre 1,70 e 1,80 m; o seu cranio, en xeral dolicoc\u00e9falo e o rostro alongado; a s\u00faa osamenta \u00e9 m\u00e1is lixeira que a dos neandertais, cos que non est\u00e1 relacionado. Como fose est\u00e1n xa moi pr\u00f3ximos ao ser humano actual.\nDurante un tempo, este novo tipo humano convive co anterior, o \u00faltimo \"paleoantropo\", o neandertal (Homo neandertalensis), que acabar\u00e1 por extinguirse sobre o 35.000 a.n.e.. A\u00ednda que se ignora todo sobre o caso, tense insinuado que a chegada dos ne\u00e1ntropos, dalg\u00fan xeito, acabou cos neandertais. Entre varias hip\u00f3teses man\u00e9xase, como m\u00e1is prob\u00e1bel, que a tecnolox\u00eda m\u00e1is avanzada dos primeiros, acurrunchar\u00eda os neandertales nos peores territorios dunha contorna dura, onde acabar\u00edan por extinguirse definitivamente.\nEconom\u00eda e industria.\nOs homes modernos viven dunha econom\u00eda de caza e recolecci\u00f3n, segundo mostran as investigaci\u00f3ns dos numerosos asentamentos dispersos por toda Europa.\nO seu material de traballo \u00e9 obtido do s\u00edlex basicamente, como en tempos anteriores, mais a s\u00faa t\u00e9cnica m\u00f3strase desde as primeiras etapas enormemente perfeccionada. A partir dun n\u00facleo, obt\u00e9n delgadas l\u00e1minas de s\u00edlex de bordos paralelos, o material b\u00e1sico para obter \u00fatiles distintos. Leroi-Gourhan indica as s\u00faas vantaxes con toda claridade: a partir dun quilogramo de materia prima, un neandertal do per\u00edodo musteriano (o derradeiro do Paleol\u00edtico medio) consegu\u00eda uns 2 metros de f\u00edo ou gume \u00fatil; coa nova t\u00e9cnica, o home moderno logra de 6 a 8 metros de l\u00e1mina grosa por kg; prepara l\u00e1minas finas pode obter entre 20 e 25 m de f\u00edo. As consecuencias ser\u00e1n transcendentais: independencia das canteiras de s\u00edlex e ocupaci\u00f3n de practicamente todo o territorio. Os seres humanos non est\u00e1n tan atados como os paleo\u00e1ntropos aos centros produtores do s\u00edlex. E a\u00ednda, se preciso fose, poder\u00e1 traballar outras pedras de calidade inferior. Destas follas cons\u00e9guese unha gran variedade de instrumentos: bur\u00eds, raspadores, raederas, serras, trades, puntas, punz\u00f3ns grosos e finos ...\nAdemais, a\u00ednda que os paleo\u00e1ntropos co\u00f1ec\u00edan o traballo en material \u00f3seo, xa desde os inicios do Paleol\u00edtico superior, vese o desenvolvemento dunha variada industria que aproveita \u00f3sos, hastas ou cornos: punz\u00f3ns, puntas de azagaias, bast\u00f3ns de mando, propulsores, anzois, lucernas etc., m\u00e1is tarde, durante o Solutreano, agullas de coser; no Magdaleniano, arp\u00f3ns. Parte deste material foi decorado con gravados. A\u00ednda que sempre se supuxo o traballo da madeira e a existencia de utensilios de tal material, non hai probas directas, a\u00ednda que si moit\u00edsimas indirectas.\nFinalmente, non debemos imaxinalos como os \"salvaxes espidos\" do imaxinario popular. O seu aspecto normal debeu ser semellante ao dos esquim\u00f3s, vestidos cos seus anoraks. Temos a testemu\u00f1a da existencia de agullas, a\u00ednda que non son indispens\u00e1beis, e a arte fornece alg\u00fans detalles de roupas e toucados diversos; con seguranza, dispu\u00f1an de calzado. A\u00ednda que pod\u00edan aproveitar covas e abrigos, para os seus movementos sabemos que utilizaron cabanas e tendas de campa\u00f1a, con diversidade de feituras, e incluso habitaci\u00f3ns m\u00e1is complexas e de permanencia maior.\nOrganizaci\u00f3n social.\nS\u00f3 se poden inferir aspectos a partir de \"f\u00f3siles de conduta\" e a comparaci\u00f3n con feitos etnogr\u00e1ficos contempor\u00e1neos. Desde logo as sociedades do Paleol\u00edtico superior sufriron un aumento demogr\u00e1fico. A ocupaci\u00f3n de territorios m\u00e1is amplos, como se indica m\u00e1is atr\u00e1s, a partir dunha t\u00e9cnica exitosa \u00e9 un indicio indirecto. Houbo un alongamento da vida media tam\u00e9n indubid\u00e1bel.\nA partir destes datos, est\u00edmase a existencia de \"clases de idade\", de xeito que alg\u00fans santuarios puideron ser utilizados para ritos de iniciaci\u00f3n. Existencia de \"veci\u00f1anzas\" relacionadas, que formar\u00edan \"comunidades de culto e econom\u00eda\", con desenvolvemento de autoridades en relaci\u00f3n con determinados saberes: curandeiros, \"sacerdotes\", artistas etc. Son pos\u00edbeis as xefaturas, talvez ocasionais e informais, na caza. Esta actividade puido propiciar, de por si, cando menos, xefaturas ocasionais. Est\u00e1n f\u00f3ra de toda d\u00fabida os contactos entre comunidades, mais como eran \u00e9 impos\u00edbel dicilo, pero a difusi\u00f3n de estilos art\u00edsticos e t\u00e9cnicos, semella probalo. Non se dubida da existencia da pequena familia, e parece haber indicios doutros tipos de organizaci\u00f3ns familiares m\u00e1is amplos. P\u00f3dese mesmo imaxinar a existencia dunha \"sociedade cupular\", \u00e9 dicir, globalizadora, pero sen saber como funcionar\u00eda, que tendencialmente agrupar\u00eda as comunidades con t\u00e9cnica industrial semellante ou con crenzas com\u00fans. Estes datos sobre organizaci\u00f3n son m\u00ednimos, pois existe o perigo de transpor fen\u00f3menos observados en grupos de cazadores-recolectores actuais, como no pasado se fixo cunha certa displicencia.\nArte.\nTalvez o car\u00e1cter m\u00e1is salient\u00e1bel do Paleol\u00edtico superior, sexa a aparici\u00f3n da arte. Antes deste per\u00edodo como moito f\u00e1lase de \"coleccionismo\" de obxectos raros e rechamantes, atopados nos asentamentos de neandertais. Se no pasado a precedencia das artes estaba asignada \u00e1 escultura, pola dataci\u00f3n dos m\u00e1is antigos exemplos das denominadas Venus paleol\u00edticas, o descubrimento da Cova de Chauvet, cambia a cronolox\u00eda, de modo que na actualidade, as artes visuais nacen plenas nos albores do per\u00edodo. En conxunto \u00e1chanse tres campos de actuaci\u00f3n art\u00edstica ou decorativa dos que nos chegaron testemu\u00f1as:\nPer\u00edodos.\nDesde os inicios case da investigaci\u00f3n prehist\u00f3rica, comezou a divisi\u00f3n en per\u00edodos, ao reco\u00f1ecerse estratos e culturas diferentes. A divisi\u00f3n b\u00e1sica foi dada por Gabriel de Mortillet en \"Mus\u00e9e pr\u00e9historque\" (1881), a\u00ednda que ser\u00eda o abade Breuil en 1910, quen clarificar\u00eda a ordenaci\u00f3n tripartita m\u00e1is divulgada: auri\u00f1aciense, solutreano, magdaleniano, con posteriores precisi\u00f3ns. Actualmente identif\u00edcanse os seguintes per\u00edodos:\nEsta clasificaci\u00f3n \u00e9 sobre todo v\u00e1lida para os asentamentos franceses, mais presenta problemas noutros pa\u00edses e continentes, de xeito que poden aparecer outras denominaci\u00f3ns segundo os lugares."}
{"id": "82053", "revid": "5863", "url": "https://gl.wikipedia.org/wiki?curid=82053", "title": "Esoterismo", "text": "Esoterismo (do grego \u03ad\u03c3\u03ce\u03c4\u03b5\u03c1\u03bf\u03c2 [API /e'so:teros/]: \u00abdentro, desde dentro, interior, \u00edntimo\u00bb; unido ao sufixo \u00ab\u2013ismo\u00bb) \u00e9 un termo xen\u00e9rico usado para referirse ao conxunto de co\u00f1ecementos, ensinanzas, tradici\u00f3ns, doutrinas, t\u00e9cnicas, pr\u00e1cticas ou ritos dunha corrente relixiosa ou filos\u00f3fica, que son segredos, incomprensibles ou de dif\u00edcil acceso e que se transmiten unicamente a unha minor\u00eda selecta denominada iniciados, polo que non son co\u00f1ecidos polos profanos.\nPor extensi\u00f3n, o esoterismo ref\u00edrese a toda doutrina que require un certo grao de iniciaci\u00f3n para estudala no seu total profundidade. En contraste, o co\u00f1ecemento exot\u00e9rico \u00e9 facilmente accesible para o p\u00fablico com\u00fan e \u00e9 transmitido libremente. Polo tanto \u00e9 esot\u00e9rica unha doutrina que, apoi\u00e1ndose sobre a concepci\u00f3n do mundo que ten un sistema relixioso ou laico, prop\u00f3n unha interpretaci\u00f3n reservada a un n\u00famero restritivo de \"iniciados\".\nCaracter\u00edzase ante todo por un co\u00f1ecemento inici\u00e1tico, con frecuencia asociado a t\u00e9cnicas espirituais destinadas \u00e1 transformaci\u00f3n dun mesmo (meditaci\u00f3n, concentraci\u00f3n, xex\u00fan etc.) e o ligamento a unha escola de pensamento no seo da cal o ne\u00f3fito pode progresar con pr\u00e1cticas individuais ou colectivas. Cando o aspecto pr\u00e1ctico predomina no esoterismo, f\u00e1lase sobre todo de maxia; por contra outros movementos ap\u00f3ianse sobre todo en textos de teor esot\u00e9rico.\nNo texto \"Da medida das cousas\" de Vicente Risco (publicado en \"Leria\" no 1961) aparece o principio de esoterismo, caracter\u00edstica deste escritor ourens\u00e1n, cando menciona a Adam Kadmon."}
{"id": "82054", "revid": "22570", "url": "https://gl.wikipedia.org/wiki?curid=82054", "title": "Exoterismo", "text": "O exoterismo ref\u00edrese \u00e1s doutrinas e ensinanzas de tipo filos\u00f3fico-relixioso que non se ven limitadas a un determinado grupo de membros e que, polo tanto, son susceptibles de ser divulgadas publicamente e sen segredo. Neste sentido \u00e9 o concepto oposto a esoterismo.\nTam\u00e9n pode referirse \u00e1s formas rituais ou externas dunha convicci\u00f3n ou crenza."}
{"id": "82055", "revid": "23204", "url": "https://gl.wikipedia.org/wiki?curid=82055", "title": "Compostela, Nayarit", "text": "Villa de Santiago de Galicia de Compostela de Indias ou simplemente Compostela (nome oficial), \u00e9 unha cidade do concello de Compostela, en M\u00e9xico, situado no estado de Nayarit.\nFoi fundada polo explorador espa\u00f1ol Crist\u00f3bal de O\u00f1ate o 25 de xullo de 1540. Esta cidade foi a primeira capital do antigo reino de Nova Galicia no vicerreinado de Nova Espa\u00f1a que despois pasou para a cidade de Guadalaxara.\n\u00c9timo do top\u00f3nimo.\nCompostela identif\u00edcase co nome antigo na lingua n\u00e1huatl de Coatl\u0101n (cfr. n\u00e1huatl actual Coatli (serpente) e o sufixo de tl\u0101n (preto de-). O seu actual nome prov\u00e9n do n\u00e1huatl que significa \"lugar onde abundan as serpentes\"."}
{"id": "82059", "revid": "7802", "url": "https://gl.wikipedia.org/wiki?curid=82059", "title": "Ner Tamid", "text": "Ner Tamid (\"Luz Perpetua\" en hebreo) \u00e9 o nome dunha comunidade xud\u00eda galega, radicada na cidade da Coru\u00f1a, a primeira que se formou en Galicia dende o Edicto de expulsi\u00f3n dos Reis Cat\u00f3licos do 1492, exactamente 515 anos despois . A comunidade formouse no ver\u00e1n do 2007, a partir dun grupo informal que se xuntaba para estudar e comentar a Tor\u00e1, as\u00ed coma para celebrar o Shabat e outras festas xud\u00edas.\nA Comunidade actualmente est\u00e1 integrada por medio cento de familias de toda Galicia. Os seus membros son tanto xudeus de orixe asquenac\u00ed e sefard\u00ed coma conversos. En canto \u00e1s tendencias, malia a s\u00faa adscrici\u00f3n ao xuda\u00edsmo reformista, os seus membros son de calquera tendencia, coma a ortodoxa, a masort\u00ed, ou a reformista."}
{"id": "82060", "revid": "1093", "url": "https://gl.wikipedia.org/wiki?curid=82060", "title": "Languedoc - Lengad\u00f2c", "text": ""}
{"id": "82065", "revid": "27155", "url": "https://gl.wikipedia.org/wiki?curid=82065", "title": "Isostase", "text": "A isostase ou isostasia \u00e9 a condici\u00f3n de equilibrio entre as distintas masas rochosas da superficie da Terra debido \u00e1 diferenza de densidade existente entre as partes da mesma. O termo foi enunciado como principio en 1889 por Dutton.\nProceso.\nEn diversos estudos demostrouse que a codia \u00e9 menos densa nas monta\u00f1as que baixo as chairas, e baixo as chairas menos que nos oc\u00e9anos. Isto produce que os bloques m\u00e1is pesados af\u00fandanse e os bloques menos pesados emerxan cara a arriba. Existe un l\u00edmite no cal as presi\u00f3ns exercidas se igualan, este denom\u00ednase como superficie de compensaci\u00f3n isost\u00e1tica.\nPero \u00e1s veces, este equilibrio pode romperse nalg\u00fan lugar:\nAtribuci\u00f3ns da isostase.\nControla tanto os movementos epirox\u00e9nicos na vertical e os ciclos de erosi\u00f3n-sedimentaci\u00f3n na din\u00e1mica fluvial, \u00f3 posibilitar a variaci\u00f3n do nivel de base nos r\u00edos.\nModelos isost\u00e1ticos.\nEn 1735, nunha expedici\u00f3n cient\u00edfica no Per\u00fa, Pierre Bouguer observou que a deflexi\u00f3n da vertical era menor \u00e1 esperada base\u00e1ndose na topograf\u00eda visible dos Andes. O mesmo fen\u00f3meno foi observado nunha exploraci\u00f3n na India a cargo de George Everest. A partir destas observaci\u00f3ns sae a idea de que certa compensaci\u00f3n, cun contraste negativo de densidade, debe existir debaixo da topograf\u00eda. Isto conduciu ao concepto de isostase, que asume un equilibrio de cada columna da Terra at\u00e9 certo nivel. A condici\u00f3n de equilibrio isost\u00e1tico form\u00falase como:\nformula_1\nonde formula_2 \u00e9 a profundidade de compensaci\u00f3n, formula_3 a altura da topograf\u00eda e formula_4 a densidade.\nDado que as densidades do interior terrestre non son co\u00f1ecidas, foron desenvoltos de maneira case simult\u00e1nea dous modelos. Henry Pratt propuxo unha profundidade de compensaci\u00f3n constante formula_5, como consecuencia, as variaci\u00f3ns da topograf\u00eda est\u00e1n asociadas a cambios laterais na densidade. Por outra parte, George Airy asumiu unha densidade constante, o cal implica unha profundidade de compensaci\u00f3n variable.\nActualmente existen tres modelos isost\u00e1ticos:\nModelo de Pratt-Hayford.\nO modelo de Pratt foi desenvolto para prop\u00f3sitos xeod\u00e9sicos por Hayford. O modelo asume unha profundidade de compensaci\u00f3n formula_5 constante. A densidade en ausencia de topograf\u00eda ser\u00eda formula_7. A condici\u00f3n de equilibrio isost\u00e1sico para unha columna \"i\" ser\u00e1:\nNos continentes:\nformula_8\nNos oc\u00e9anos:\nformula_9\nonde formula_10 \u00e9 a densidade da auga do mar: formula_11\nModelo de Airy-Heiskanen.\nO modelo de Airy foi desenvolto para aplicaci\u00f3ns xeod\u00e9sicas por Heiskanen. O modelo Airy-Heiskanen \u00e9 similar ao dun iceberg flotando. No canto de xeo temos material cortical de densidade formula_12 e no canto de auga de maior densidade temos material do manto de densidade formula_13. Se existe unha elevaci\u00f3n (como unha monta\u00f1a) sobre a superficie, debe existir unha correspondente \"ra\u00edz\" que se introduce dentro do manto. Como o material cortical \u00e9 de menor densidade que o material do manto, existir\u00e1 unha forza de pulo que equilibre a forza de atracci\u00f3n gravitatoria das monta\u00f1as. Un mecanismo similar ten lugar por debaixo dos oc\u00e9anos. Como a auga de mar ten menor densidade inducir\u00e1 unha ra\u00edz negativa, \u00e9 dicir, unha codia m\u00e1is fina por debaixo dos oc\u00e9anos.\nNos continentes:\nformula_14\nNos oc\u00e9anos:\nformula_15\nModelo de Vening Meinesz.\nM\u00e1is co\u00f1ecido como modelo de isostase rexional ou flexi\u00f3n litosf\u00e9rica, este modelo foi proposto na d\u00e9cada de 1950 a partir de estudos que Vening Meinesz realiza nos Himalaias que mostraban unha ra\u00edz cortical menor do que dic\u00eda a teor\u00eda de Airy.\nSegundo este modelo, a litosfera act\u00faa como unha placa el\u00e1stica e a s\u00faa rixidez inherente distrib\u00fae as cargas topogr\u00e1ficas sobre unha rexi\u00f3n, no canto de facelo por columnas."}
{"id": "82066", "revid": "92340", "url": "https://gl.wikipedia.org/wiki?curid=82066", "title": "Baian I", "text": "Baian foi un Khagan \u00e1varo, o \u00abKhan dos Khans\u00bb (rei dos reis) do seu pobo, que reinou entre os anos 562 e 602, ano do seu pasamento.\nTraxectoria.\nFoi perseguido polos prototurcos, decide emigrar cara os C\u00e1rpatos antes de solicitar, ao principio pacificamente, un territorio ao Imperio bizantino, cousa que o emperador Xustiniano rexeita (\"circa\" 558). Continuando a s\u00faa ruta cara ao oeste, chega a Xermania, a Turinxia, onde se enfrontou ao rei franco merovinxio Sixeberto I. En 566, este \u00faltimo \u00e9 derrotado nas ribeiras do Elba. Baian p\u00eddelle daquela axudas varias: fari\u00f1a, legumes e raba\u00f1os de ovellas e de bois antes de asinar un tratado de paz cos francos.\nInstalado en Pannonia onda os longobardos, destr\u00fae con estes \u00faltimos o reino dos x\u00e9pidos dirixidos polo rei Cunimundo (\"circa\" 566/67), a petici\u00f3n dos bizantinos. En 568, asina un tratado co rei longobardo Albo\u00edno, que decide invadir Italia, tras autorizar ao pobo longobardo un dereito de retorno a Pannonia e N\u00f3rica v\u00e1lido durante dous s\u00e9culos.\nDono das rexi\u00f3ns abandonadas polos longobardos e xunto cos x\u00e9pidos vencidos, ameaza a Bizancio e vence ao emperador Tiberio II en 574, antes de se apoderar de Sirmium e da s\u00faa rexi\u00f3n, sometendo a tribo dos esclav\u00f3ns.\nMorre en 602."}
{"id": "82067", "revid": "98629", "url": "https://gl.wikipedia.org/wiki?curid=82067", "title": "Baian", "text": "O antrop\u00f3nimo masculino Baian pode referirse a:\nPode referirse tam\u00e9n a Afonso Lopez de Baian, trobador medieval portugu\u00e9s."}
{"id": "82068", "revid": "65337", "url": "https://gl.wikipedia.org/wiki?curid=82068", "title": "Sirmium", "text": "Sirmium, a actual Sremska Mitrovica en Serbia, foi unha importante cidade de Panonia durante o Imperio romano. A actual rexi\u00f3n serbia e croata de Sirmia toma o seu nome desta cidade.\nHistoria.\nSirmium \u00e9 unha das cidades m\u00e1is antigas de Europa: os m\u00e1is antigos restos dunha comunidade humana organizada nesta localizaci\u00f3n foron datados pola Arqueolox\u00eda sobre o -5000. Cando os romanos conquistaron a cidade no s\u00e9culo \u2013I, Sirmium xa era unha cidade de longa tradici\u00f3n.\nDurante o s\u00e9culo I da nosa era, Sirmium adquiriu o status de colonia de Roma e converteuse nun posto militar estrat\u00e9xico na provincia romana de Panonia. As expedici\u00f3ns militares dos emperadores Traxano, Marco Aurelio e Claudio II no centro e leste de Europa foron preparadas en Sirmium.\nEn 103, a Panonia foi dividida en Panonia Superior e Inferior, e Sirmium converteuse no capital desta \u00faltima. En 296, Diocleciano estableceu unha nova subdivisi\u00f3n territorial de Panonia, part\u00edndoa en catro provincias (\"Pannonia Prima, Pannonia Valeria, Pannonia Savia\" e \"Pannonia Secunda\"); Sirmium foi capital da \"Pannonia Secunda\".\nEn 293, trala instauraci\u00f3n da Tetrarqu\u00eda, o Imperio romano pasou a estar dividido en catro partes, e Sirmium foi elixida como unha das catro capitais, ao mesmo nivel que Augusta Treverorum, Mediolanum e Nicomedia. Foi a capital do emperador Galerio e, trala creaci\u00f3n da prefectura do pretorio en 318, Sirmium pasou a ser a capital da prefectura do Illyricum. En 379 a prefectura do Illyricum dividiuse en dous, oriental e occidental. Esta \u00faltima, inclu\u00edndo a Sirmium, foi englobada na prefectura de Italia, mentres que a parte oriental mantivo a s\u00faa autonom\u00eda con capital en Tesal\u00f3nica.\nCoa chegada do cristianismo, a cidade converteuse nun importante centro de evanxelizaci\u00f3n e cabeza da diocese de Sirmium. Foi sede de cinco concilios diferentes.\nEn \u00e9poca romana, Sirmium ti\u00f1a un palacio imperial, un circo, unha ceca, un anfiteatro, un teatro e unhas impresionantes termas.\nA finais do s\u00e9culo IV Sirmium foi conquistada polos visigodos, e despois anexada ao Imperio Romano de Oriente. Os hunos tom\u00e1rona en 441 e desde aquel momento foi pasando a mans de diversos pobos b\u00e1rbaros, como ostrogodos e x\u00e9pidos (destes \u00faltimos foi temporalmente capital).\nEn 567 Sirmium incorporouse de novo ao Imperio Romano de Oriente, pero finalmente foi conquistada e destru\u00edda polos \u00e1varos en 582.\nNas inmediaci\u00f3ns da cidade librouse en 1167 a batalla de Sirmium.\nPersonaxes ilustres.\nSeis emperadores romanos naceron na cidade de Sirmium ou nas s\u00faas proximidades:\nO \u00faltimo emperador do Imperio romano unido, Teodosio I (378-395), foi proclamado en Sirmium. Tam\u00e9n os usurpadores Inxenuo e Regaliano proclam\u00e1ranse emperadores aqu\u00ed (260), e outros moitos morreron nela."}
{"id": "82069", "revid": "624", "url": "https://gl.wikipedia.org/wiki?curid=82069", "title": "Sirmio", "text": ""}
{"id": "82070", "revid": "72012", "url": "https://gl.wikipedia.org/wiki?curid=82070", "title": "Leopoldo Dur\u00e1n", "text": "Leopoldo Dur\u00e1n Justo, nado en Penedo (Avi\u00f3n) en 1917 e finado en Vigo o 10 de abril de 2008, foi un crego cat\u00f3lico e escritor galego.\nTraxectoria.\nOrdenouse sacerdote en Astorga en 1943 e doutorouse en teolox\u00eda en Roma, en filosof\u00eda na Universidade Complutense de Madrid,onde impartiu clases, e en literatura inglesa no King's College de Londres, cunha tese sobre a figura do crego na narrativa de Graham Greene. Foi profesor de literatura, de filosof\u00eda e de teolox\u00eda en varios seminarios maiores. Viviu en Inglaterra durante unha trintena de anos, e al\u00ed foi onde co\u00f1eceu, en 1972, o escritor sobre o que fixera a tese. A partir dese momento acompa\u00f1ou o escritor nas s\u00faas viaxes e estad\u00edas, tanto en Galicia e Espa\u00f1a como en Nisa e en Vevey, onde faleceu o novelista.\nPatr\u00f3n durante dous anos da fundaci\u00f3n que levaba o nome do escritor, dise que a s\u00faa figura inspirou algunha das obras de Greene, como \"Monse\u00f1or Quijote\", onde se retrata a emigraci\u00f3n de Avi\u00f3n a M\u00e9xico, se ben el negaba esa posibilidade."}
{"id": "82074", "revid": "6279", "url": "https://gl.wikipedia.org/wiki?curid=82074", "title": "Sax", "text": "Co termo Sax podemos facer referencia a:"}
{"id": "82075", "revid": "85894", "url": "https://gl.wikipedia.org/wiki?curid=82075", "title": "Silvia Rodr\u00edguez", "text": "Silvia Rodr\u00edguez Pena, chamada Sax, nada en Coia, Vigo, en 1980, \u00e9 unha artista graffiteira galega.\nTraxectoria.\nA\u00ednda que realizou diversos traballos na s\u00faa vida laboral, comezou a facer graffitis en 1998 e na actualidade ded\u00edcase a esta arte de forma semiprofesional. A s\u00faa obra at\u00f3pase fundamentalmente nas r\u00faas de Vigo, a s\u00faa cidade, a\u00ednda que cun mural en Santiago de Compostela obtivo o primeiro premio GZCrea, o galard\u00f3n m\u00e1is importante desta especialidade en Galiza."}
{"id": "82079", "revid": "23204", "url": "https://gl.wikipedia.org/wiki?curid=82079", "title": "Ocupaci\u00f3n de Grecia polo Eixo", "text": "A ocupaci\u00f3n de Grecia polo Eixo durante a segunda guerra mundial (en grego: \u0397 \u039a\u03b1\u03c4\u03bf\u03c7\u03ae, \"I Katochi\", que significa \"A Ocupaci\u00f3n\") comezou en abril de 1941 trala invasi\u00f3n de Grecia por parte de alem\u00e1ns e italianos, e foi levada a cabo xunto con forzas b\u00falgaras. A Ocupaci\u00f3n durou at\u00e9 a retirada alem\u00e1 en outubro de 1944. Por\u00e9n, nalg\u00fans casos, como en Creta e outras illas, as guarnici\u00f3ns alem\u00e1s seguiron controlando o terreo at\u00e9 maio ou incluso xu\u00f1o de 1945.\nO Reino de Italia invadira Grecia en outubro de 1940, e logo do seu fracaso na conquista de Grecia, o F\u00fchrer alem\u00e1n Adolf Hitler focalizou a s\u00faa actividade militar nos Balc\u00e1ns do sur. Unha r\u00e1pida campa\u00f1a \"Blitzkrieg\" alem\u00e1 seguiu a isto en 1941, e a mediados de maio, Grecia estaba baixo a ocupaci\u00f3n de tres poderes do Eixe: a Alema\u00f1a nazi, o Reino de Italia e o Reino de Bulgaria.\nA ocupaci\u00f3n trouxo terr\u00edbeis consecuencias para a poboaci\u00f3n civil grega. M\u00e1is de 300,000 civ\u00eds morreron de fame, milleiros m\u00e1is polas represalias, e a econom\u00eda do pa\u00eds acabou esnaquizada. Ao mesmo tempo formouse a resistencia grega, un dos movementos de resistencia m\u00e1is efectivos de toda a Europa ocupada. Estes grupos comezaron unha serie de ataques de guerrilla contra os poderes de ocupaci\u00f3n e estableceron grandes redes de espionaxe, pero a finais de 1943 comezaron a loitar entre eles. Cando chegou a liberaci\u00f3n en outubro de 1944, Grecia estaba en crise, o que desembocou cedo no estoupido da guerra civil grega.\nCa\u00edda de Grecia.\nNas primeiras horas do 28 de outubro de 1940, o embaixador italiano Emmanuel Grazzi espertou ao Primeiro Ministro grego Ioannis Metaxas e presentoulle un ultimato. Metaxas rexeitou o ultimato e forzas italianas invadiron o territorio grego dende Albania, ocupada tam\u00e9n por Italia, en menos de tres horas. (O aniversario do rexeitamento de Metaxas \u00e9 hoxe unha festa en Grecia.) Mussolini levou a cabo a invasi\u00f3n en parte para probar que os italianos poder\u00edan acadar os \u00e9xitos militares do ex\u00e9rcito alem\u00e1n e en parte porque Mussolini consideraba \u00e1 Europa sur-oriental como parte da s\u00faa esfera de influencia.\nO ex\u00e9rcito grego probou ser mellor opo\u00f1ente do que Mussolini ou os seus xenerais pensaban, a empregou exitosamente o terreo monta\u00f1oso do Epirus. As forzas gregas contraatacaron e forzaron aos italianos a retirarse. A mediados de decembro, os gregos ocuparan preto dun cuarto de Albania, antes de que os reforzos italianos e o duro inverno frearon o avance grego. En marzo de 1941, un contraataque italiano fracasou parcialmente e as tropas italianas tan s\u00f3 reocuparon pequenas \u00e1reas arredor de Himare e Grabova. A derrota inicial dos italianos polos gregos \u00e9 considerada a primeira vitoria terrestre dos aliados da segunda guerra mundial, incluso a pesar de que a campa\u00f1a, grazas \u00e1 axuda alem\u00e1, levou a unha vitoria do Eixe.\nQuince das vinte e unha divisi\u00f3ns gregas foron despregadas contra os italianos, polo que tan s\u00f3 seis divisi\u00f3ns fixeron fronte ao ataque alem\u00e1n na \"li\u00f1a Metaxas\" (preto da fronteira entre Grecia e Iugoslavia/Bulgaria) durante os primeiros d\u00edas de abril. Naqueles d\u00edas, Grecia recibiu axuda de tropas da Comunidade de Naci\u00f3ns, desprazadas dende Libia por orde de Churchill.\nO 6 de abril de 1941, Alema\u00f1a veu en axuda de Italia e invadiu Grecia a trav\u00e9s de Bulgaria e da Macedonia Iugoslava. As tropas gregas e brit\u00e1nicas foron derrotadas.\nO 20 de abril, logo do cesamento da resistencia grega no norte, o Ex\u00e9rcito B\u00falgaro entrou na Tracia, co obxectivo de recuperar a s\u00faa sa\u00edda ao mar Exeo en Tracia Occidental e Macedonia Oriental. Os b\u00falgaros ocuparon territorio entre o r\u00edo Strymon e unha li\u00f1a de demarcaci\u00f3n ao oeste do r\u00edo Evros.\nA capital grega, Atenas, caeu o 27 de abril, e o 1 de xu\u00f1o, logo da captura de Creta, a totalidade de Grecia estaba ocupada polo Eixe.\nA Tripla Ocupaci\u00f3n.\nO territorio grego foi dividido en tres zonas de ocupaci\u00f3n entre Alema\u00f1a, Italia e Bulgaria. As forzas alem\u00e1ns ocuparon algunhas \u00e1reas estrat\u00e9xicas importantes, concretamente Atenas, Tesal\u00f3nica e Macedonia Central, e varias illas do Mar Exeo, inclu\u00edndo a maior parte de Creta. A Grecia do nord\u00e9s (Macedonia Oriental e Tracia Occidental coa excepci\u00f3n da prefectura de Evros) pasou a ser administrada por Bulgaria e foi anexionada a este pa\u00eds, que reclamara estes territorios. Os dous terzos restantes de Grecia permaneceron baixo ocupaci\u00f3n italiana, coas illas de Ionia administradas directamente coma se fosen territorio italiano. Logo da capitulaci\u00f3n italiana en setembro de 1943, a zona italiana foi tomada polos alem\u00e1ns, a mi\u00fado acompa\u00f1\u00e1ndoa con violencia contra as guarnici\u00f3ns italianas. Houbo unha tentativa infrutuosa dos brit\u00e1nicos de aproveitar a rendici\u00f3n italiana para entrar ao Mar Exeo, o que resultou na Batalla de Leros. Para Grecia, a forza das forzas de ocupaci\u00f3n do Eixe obedeceu sempre ao medo dunha invasi\u00f3n aliada e non \u00e1 resistencia.\nA zona de ocupaci\u00f3n alem\u00e1.\nExplotaci\u00f3n econ\u00f3mica e a Grande Fame.\nGrecia sufriu moito durante a ocupaci\u00f3n. A d\u00e9bil econom\u00eda do pa\u00eds fora devastada durante a longa guerra de seis meses, e a isto engad\u00edase a explotaci\u00f3n econ\u00f3mica sen beneficios dos alem\u00e1ns. As materias primar e os alimentos eran requisados, e o goberno colaboracionista foi obrigado a asumir os custos da ocupaci\u00f3n, provocando a subida da inflaci\u00f3n, a\u00ednda m\u00e1is forzada polo \"pr\u00e9stamo de guerra\" que Grecia ti\u00f1a que pagarlle ao Terceiro Reich. As requisaci\u00f3ns, xunto co bloqueo aliado a Grecia, o estado ruinosos das infraestruturas do pa\u00eds e a emerxencia dun mercado negro poderoso e ben organizado, provocaron unha Grande Fame durante o inverno de 1941 - 1942 (en grego: \"\u039c\u03b5\u03b3\u03ac\u03bb\u03bf\u03c2 \u039b\u03b9\u03bc\u03cc\u03c2\"), onde finaron arredor de 300.000 persoas. Malia a axuda dos pa\u00edses neutrais como Suecia ou Turqu\u00eda (vexa SS Kurtulu\u015f), a inmensa maior\u00eda dos alimentos remataban en mans dos respons\u00e1beis do goberno e en traficantes do mercado negro que empregaban as s\u00faas conexi\u00f3ns coas autoridades do Eixo para \"mercar\" as axudas e logo vendelas \u00e1 xente desesperada a prezos moi por enriba do normal.\nO grande sufrimento e a presi\u00f3n do goberno grego no exilio forzaron aos brit\u00e1nicos a retirar parcialmente o bloqueo, e dende o ver\u00e1n de 1942, a Cruz Vermella Internacional pod\u00eda distribu\u00edr provisi\u00f3ns en cantidades suficintews.\nAtrocidades dos nazis.\nO incremento dos ataques dos partisanos nos \u00faltimos anos da ocupaci\u00f3n provocaron que medrase o n\u00famero de execuci\u00f3ns e os asasinatos masivos de civ\u00eds como represalia. Os m\u00e1is sonados destes son os da vila de Kommeno (16 de agosto de 1943) pola 1.Gebirgs-Division, onde 317 habitantes foron asasinados e o pobo incendiado, o \"Masacre de Kalavryta\" (13 de decembro de 1943), no cal tropas da Wehrmacht da 117\u00aa Divisi\u00f3n J\u00e4ger levaron a cabo o exterminio de toda a poboaci\u00f3n masculina do pobo e a destruci\u00f3n total do mesmo, e o \"Masacre de Distomo\" (10 de xu\u00f1o de 1944), onde a 4\u00aa Divisi\u00f3n Policial das SS saqueou e queimou a vila de Distomo en Boeotia, causando a morte de 218 civ\u00eds. Ao mesmo tempo, no curso da campa\u00f1a anti-guerrilla, centos de vilas foron incendiadas de xeito sistem\u00e1tico e canto menos un mill\u00f3n de gregos perderon o seu fogar.\nOutros dous notables m\u00e1is desco\u00f1ecidos actos de brutalidade foron os masacres das tropas italianas nas illas de Cefalonia e Kos en setembro de 1943, durante a absorci\u00f3n alem\u00e1 das zonas de ocupaci\u00f3n italianas. En Cefalonia, unha divisi\u00f3n italiana de 12.000 homes foi atacada o 13 de setembro por elementos da 1\u00aa Divisi\u00f3n de Monta\u00f1a Alem\u00e1 con apoio de Stukas, e obrigados a renderse o 21 de setembro, logo de sufrir 1.300 baixas. Ao d\u00eda seguinte, os alem\u00e1ns comezaron a executar aos seus prisioneiros e non pararon at\u00e9 ter fusilado a 4.500 homes. Os preto de 4.000 sobreviventes foron enviados en barcos ao continente, pero alg\u00fans deles afund\u00edronse logo de topar con minas no Mar X\u00f3nico, onde morreron outros 3.000. O masacre de Cefalonia serve de trasfondo para a novela \"A mandolina do Capit\u00e1n Corelli\".\nA zona de ocupaci\u00f3n b\u00falgara.\nBulgaria entrou na segunda guerra mundial a car\u00f3n do Eixe tentando resolver a s\u00faa \"cuesti\u00f3n nacional\" e satisfacer os *anceios da Grande Bulgaria, especialmente no \u00e1rea de Macedonia (onde perdera moito territorio na Segunda Guerra Balc\u00e1nica) e Tracia Occidental (perdida a favor de Grecia polo Tratado de Neuilly). Bulgaria entrou a formar parte do Eixe o 1 de marzo de 1941, solicitando expresamente apoio alem\u00e1n para as s\u00faas demandas territoriais.\nO ex\u00e9rcito b\u00falgaro entrou en Grecia o 20 de abril de 1941, xusto detr\u00e1s da Wehrmacht e chegou a ocupar a totalidade de Grecia norte oriental ao leste do R\u00edo Strymon (Macedonia oriental e Tracia Occidental), ag\u00e1s a prefectura de Evros, na fronteira con Turqu\u00eda, que foi ocupada polos alem\u00e1ns. A diferenza de Alema\u00f1a e Italia, Bulgaria quixo anexarse os territorios, polo que a ocupaci\u00f3n b\u00falgara foi moito m\u00e1is dura que as italiana e alem\u00e1. Unha campa\u00f1a masiva de \"bulgarizaci\u00f3n\" foi lanzada e pola cal t\u00f3dolos cargos gregos (alcaldes, mestres de escola, xu\u00edces, avogados, cregos, polic\u00edas...) foron deportados, prohib\u00eduse o emprego da lingua grega incluso na esfera privada, os nomes de vilas e outros foron trocados polas formas b\u00falgaras tradicionales e expropi\u00e1ronse terreos para introducir colonos b\u00falgaros. Un levantamento espont\u00e1neo e mal organizado en Drama a finais de setembro do 1941 foi esnaquizado polo ex\u00e9rcito b\u00falgaro. A finais de 1941, mais de 100,000 gregos foran deportados da zona de ocupaci\u00f3n b\u00falgara. En maio de 1943 comezou tam\u00e9n a deportaci\u00f3n de xudeus da zona de ocupaci\u00f3n b\u00falgara.\nFinalmente, o avance do Ex\u00e9rcito Vermello en Bulgaria en 1944, a retirada das forzas armadas alem\u00e1s (\"Wehrmacht\") de Grecia en outubro, e o \"acordo das porcentaxes\" entre Winston Churchill e Iosif Stalin, provocou a retirada das forzas b\u00falgaras de Grecia."}
{"id": "82080", "revid": "1131", "url": "https://gl.wikipedia.org/wiki?curid=82080", "title": "Aze\u00f3tropo", "text": "Un aze\u00f3tropo \u00e9 unha mestura l\u00edquida de dous ou m\u00e1is compo\u00f1entes que pos\u00fae un \u00fanico punto de ebulici\u00f3n constante e fixo, e que ao pasar ao estado vapor comp\u00f3rtase como un l\u00edquido puro, ou sexa coma se fose un s\u00f3 compo\u00f1ente.\nUn aze\u00f3tropo, pode ferver a unha temperatura superior, intermedia ou inferior \u00e1 dos constitu\u00edntes da mestura, permanecendo o l\u00edquido coa mesma composici\u00f3n inicial, do mesmo xeito que o vapor, polo que non \u00e9 posible separalos por destilaci\u00f3n simple.\nO aze\u00f3tropo que ferve a unha temperatura m\u00e1xima ch\u00e1mase aze\u00f3tropo de ebulici\u00f3n m\u00e1xima e o que o fai a unha temperatura m\u00ednima ch\u00e1mase aze\u00f3tropo de ebulici\u00f3n m\u00ednima. Os sistemas azeotr\u00f3picos de ebulici\u00f3n m\u00ednima son m\u00e1is frecuentes c\u00f3s de ebulici\u00f3n m\u00e1xima.\nUn exemplo \u00e9 a mestura de etanol e auga, que forma un aze\u00f3tropo para unha concentraci\u00f3n do 95% en peso de alcohol, que ferve a unha temperatura de 78,2 \u00b0C. Cunha destilaci\u00f3n simple obtense un alcohol con este t\u00edtulo, pero para conseguir un composto m\u00e1is puro neces\u00edtase utilizar recursos especiais como unha destilaci\u00f3n azeotr\u00f3pica."}
{"id": "82081", "revid": "98629", "url": "https://gl.wikipedia.org/wiki?curid=82081", "title": "Musicoterapia", "text": "A musicoterapia consiste no uso da m\u00fasica dentro dunha estrutura organizada de traballo cun fin terap\u00e9utico.\nObxectivos e reco\u00f1ecementos.\nOs seus obxectivos incl\u00faen restaurar, potenciar ou manter a sa\u00fade das persoas. Para iso util\u00edzanse t\u00e9cnicas e procedementos espec\u00edficos da disciplina. Dentro desta p\u00f3dense atopar distintas correntes de pensamento e diversas influencias doutras disciplinas como a psicolox\u00eda, a pedagox\u00eda musical, o medicamento, a filosof\u00eda, a musicolox\u00eda etc.\nInclu\u00edda dentro das \"Terapias Creativas\", reco\u00f1\u00e9cese a existencia da musicoterapia como profesi\u00f3n en Estados Unidos desde 1950. Actualmente a musicoterapia est\u00fadase no \u00e1mbito universitario en pa\u00edses como a Arxentina, o Brasil, Inglaterra e moitos outros. En Espa\u00f1a existe a titulaci\u00f3n de m\u00e1ster ou posgrao, se a\u00ednda que \u00e9 unha carreira universitaria como tal. As\u00ed mesmo, o Ministerio de Traballo non a reco\u00f1ece a d\u00eda de hoxe como profesi\u00f3n.\nPode ser un tipo de terapia en si mesma, a\u00ednda que o seu car\u00e1cter interdisciplinario favorece a s\u00faa integraci\u00f3n con outras modalidades terap\u00e9uticas.\nA musicoterapia contempla aconteceres musicais e est\u00e9ticos que promoven o desenvolvemento e reco\u00f1ecemento de distintos aspectos da comunicaci\u00f3n emocional das persoas. O musicoterapeuta debe comprender e non xulgar como de maior ou menor calidade as produci\u00f3ns dos seus pacientes en tanto calidades t\u00e9cnicas dos mesmos\nEntre as diversas t\u00e9cnicas usadas p\u00f3dese distinguir primeiramente entre t\u00e9cnicas pasivas e activas segundo a m\u00fasica sexa escoitada ou executada en vivo. A musicoterapia apl\u00edcase tanto na pr\u00e1ctica cl\u00ednica como na social ou a educativa.\nInicios da musicoterapia.\nNa Biblia, no primeiro libro de Samuel atopamos un exemplo de musicoterapia. Neste caso, o paciente \u00e9 o rei Xa\u00fal e o terapeuta o futuro rei David, polo contexto, podeos entender que se trata dalgunha enfermidade psicol\u00f3xica:\nMoitas civilizaci\u00f3ns, ao longo da historia, reco\u00f1eceron a influencia que ten a m\u00fasica nas persoas e utilizaron os sons do tambor para efectuar terapias de grupo. O uso terap\u00e9utico dos sons, na actualidade segue unhas pautas definidas que, segundo os expertos, permiten atopar ritmos vitais e realizar interacci\u00f3ns creativas en grupo (para moitos terapeutas, a ferramenta sonora m\u00e1is poderosa \u00e9 o canto humano).\nNeste sentido, os sentimentos humanos poden reflectirse na escala musical. Por exemplo:\nO bemol \u00e9 o signo musical que expresa a dor e o sostido representa a alegr\u00eda. Tendo en conta algunhas teor\u00edas, a escala de d\u00f3 maior \u00e9 nobre e franca, a de re maior, brillante; a de sol, guerreira; a de do menor, pat\u00e9tica, e m\u00e1is tristes a\u00ednda, as de fa e sol menor. \nDise que a marcha f\u00fanebre de Beethoven dimin\u00fae as pulsaciones do coraz\u00f3n, e os cl\u00e1sicos m\u00e1is curativos son Mozart, Bach, Vivaldi, os cl\u00e1sicos da India, e a m\u00fasica Tao\u00edsta."}
{"id": "82082", "revid": "1987", "url": "https://gl.wikipedia.org/wiki?curid=82082", "title": "Composto qu\u00edmico", "text": "En qu\u00edmica, un composto qu\u00edmico \u00e9 unha substancia formada pola uni\u00f3n de dous ou m\u00e1is elementos da t\u00e1boa peri\u00f3dica, e que pode descompo\u00f1erse nestes por m\u00e9todos qu\u00edmicos apropiados.\nOs compostos, do mesmo xeito que as mesturas, est\u00e1n constitu\u00eddos por dous ou m\u00e1is elementos qu\u00edmicos diferentes, pero difer\u00e9ncianse esencialmente destas nos seguintes aspectos:\nUnha caracter\u00edstica esencial \u00e9 que ten unha f\u00f3rmula qu\u00edmica. Por exemplo, a auga \u00e9 un composto formado por hidr\u00f3xeno e os\u00edxeno na raz\u00f3n de 2 a 1 (en n\u00famero de \u00e1tomos).\nEn xeral, esta raz\u00f3n fixa \u00e9 debida a unha propiedade intr\u00ednseca. Un composto est\u00e1 formado por mol\u00e9culas ou i\u00f3ns con enlaces estables e non obedece a unha selecci\u00f3n humana arbitraria. Por este motivo o bronce ou o chocolate son denominadas mesturas ou aliaxes pero non compostos.\nOs elementos dun composto non se poden separar por procesos f\u00edsicos (decantaci\u00f3n, filtraci\u00f3n, destilaci\u00f3n etc\u00e9tera), sen\u00f3n s\u00f3 mediante procesos qu\u00edmicos.\nHistoria do concepto.\nO termo \"composto\", cun significado similar ao moderno, util\u00edzase polo menos desde 1724, cando o ministro e l\u00f3xico ingl\u00e9s Isaac Watts utilizou no seu \"Logick\".\nDefinici\u00f3ns.\nCalquera substancia formada por dous ou m\u00e1is tipos diferentes de \u00e1tomos (elemento qu\u00edmicos) nunha proporci\u00f3n estequiom\u00e9trica fixa pode denominarse \"composto qu\u00edmico\"; o concepto ent\u00e9ndese m\u00e1is facilmente cando se consideran substancias qu\u00edmicas puras. Ao estar compostos de proporci\u00f3ns fixas de d\u00faas ou m\u00e1is tipos de \u00e1tomos, ded\u00facese que os compostos qu\u00edmicos poden converterse, mediante reacci\u00f3n qu\u00edmica, en compostos ou substancias, cada unha das cales ten menos \u00e1tomos. Unha f\u00f3rmula qu\u00edmica \u00e9 unha forma de expresar informaci\u00f3n sobre as proporci\u00f3ns dos \u00e1tomos que constit\u00faen un determinado composto qu\u00edmico, utilizando s\u00edmbolos qu\u00edmicos para os elementos qu\u00edmicos e sub\u00edndices para indicar o n\u00famero de \u00e1tomos implicados. Por exemplo, a auga est\u00e1 composta por dous \u00e1tomos de hidr\u00f3xeno unidos a un \u00e1tomo de os\u00edxeno: a f\u00f3rmula qu\u00edmica \u00e9 H2O. No caso dos compostos non estequiom\u00e9tricos, as proporci\u00f3ns poden ser reproducibles con respecto \u00e1 s\u00faa preparaci\u00f3n e dar proporci\u00f3ns fixas dos elementos que os compo\u00f1en, pero proporci\u00f3ns que non son integrais [por exemplo, para o hidruro de paladio , PdHx (0,02 &lt; x &lt; 0,58)].\nOs compostos qu\u00edmicos te\u00f1en unha estrutura qu\u00edmica \u00fanica e definida que se mant\u00e9n unida nunha disposici\u00f3n espacial definida mediante ligaz\u00f3ns qu\u00edmicas. Os compostos qu\u00edmicos poden ser moleculares unidos por ligaz\u00f3ns covalentes, sales unidos por ligaz\u00f3ns i\u00f3nicos, compostos intermet\u00e1licos unidos por ligaz\u00f3ns met\u00e1licas, ou o subconxunto de complexos qu\u00edmicos que est\u00e1n unidos por ligaz\u00f3ns covalentes de coordenadas. Os elementos qu\u00edmicos puros non adoitan considerarse compostos qu\u00edmicos, xa que non cumpren o requisito de ter dous ou m\u00e1is \u00e1tomos, a\u00ednda que a mi\u00fado consisten en mol\u00e9culas compostas por varios \u00e1tomos (como na mol\u00e9cula diat\u00f3mica H2, ou a mol\u00e9cula poliat\u00f3mica S8, etc.). Moitos compostos qu\u00edmicos te\u00f1en un identificador num\u00e9rico \u00fanico asignado polo Chemical Abstracts Service (CAS): o seu n\u00famero CAS.\nExiste unha nomenclatura variable e \u00e1s veces incoherente que diferenza as substancias, que incl\u00faen exemplos verdadeiramente non estequiom\u00e9tricos, dos compostos qu\u00edmicos, que requiren as proporci\u00f3ns fixas. Moitas substancias qu\u00edmicas s\u00f3lidas -por exemplo, moitos minerais de silicato- son substancias qu\u00edmicas, pero non te\u00f1en f\u00f3rmulas sinxelas que reflictan a uni\u00f3n qu\u00edmica dos elementos entre si en proporci\u00f3ns fixas; a\u00ednda as\u00ed, estas substancias cristalinas adoitan denominarse \"compostos non estequiom\u00e9tricos\". P\u00f3dese argumentar que, m\u00e1is que ser compostos qu\u00edmicos, est\u00e1n relacionados con eles, na medida en que a variabilidade das s\u00faas composici\u00f3ns d\u00e9bese a mi\u00fado \u00e1 presenza de elementos estra\u00f1os atrapados na estrutura cristalina dun verdadeiro \"composto qu\u00edmico\" co\u00f1ecido doutro xeito, ou ben a perturbaci\u00f3ns na estrutura relativas ao composto co\u00f1ecido que xorden debido a un exceso de d\u00e9ficit dos elementos constitu\u00edntes en lugares da s\u00faa estrutura; Estas substancias non estequiom\u00e9tricas forman a maior parte da cortiza e do manto da Terra. Outros compostos considerados qu\u00edmicamente id\u00e9nticos poden ter cantidades variables de is\u00f3topos pesados ou lixeiros dos elementos constitu\u00edntes, o que cambia lixeiramente a proporci\u00f3n de elementos en masa.\nTipos.\nMol\u00e9culas.\nUnha mol\u00e9cula \u00e9 un grupo el\u00e9ctricamente neutro de dous ou m\u00e1is \u00e1tomos unidos por ligaz\u00f3ns qu\u00edmicas. Unha mol\u00e9cula pode ser homonuclear, \u00e9 dicir, estar formada por \u00e1tomos dun s\u00f3 elemento qu\u00edmico, como ocorre cos dous \u00e1tomos da mol\u00e9cula de os\u00edxeno (O2); ou pode ser heteronuclear, un composto qu\u00edmico formado por m\u00e1is dun elemento, como ocorre coa auga (dous \u00e1tomos de hidr\u00f3xeno e un de os\u00edxeno; H2O). Unha mol\u00e9cula \u00e9 a unidade m\u00e1is pequena dunha substancia que conserva todas as s\u00faas propiedades f\u00edsicas e qu\u00edmicas.\nCompostos i\u00f3nicos.\nUn composto i\u00f3nico \u00e9 un composto qu\u00edmico formado por i\u00f3ns unidos por forzas electrost\u00e1ticas denominadas ligaz\u00f3n i\u00f3nico. O composto \u00e9 neutro no seu conxunto, pero est\u00e1 formado por i\u00f3ns con carga positiva chamados cati\u00f3ns e i\u00f3ns con carga negativa chamados ani\u00f3ns. Poden ser i\u00f3ns simples como o sodio (Na+) e o cloruro (Cl-) no cloruro s\u00f3dico, ou especies poliat\u00f3micas como os i\u00f3ns amonio () e carbonato () no carbonato de amonio. Os i\u00f3ns individuais dentro dun composto i\u00f3nico adoitan ter m\u00faltiples veci\u00f1os m\u00e1is pr\u00f3ximos, polo que non se consideran parte de mol\u00e9culas, sen\u00f3n parte dunha rede tridimensional continua, normalmente nunha estrutura cristalina.\nOs compostos i\u00f3nicos que conte\u00f1en i\u00f3ns b\u00e1sicos hidr\u00f3xido (OH-) ou \u00f3xido (O2-) clasif\u00edcanse como bases. Os compostos i\u00f3nicos sen estes i\u00f3ns tam\u00e9n se co\u00f1ecen como sales e poden formarse mediante reacci\u00f3ns \u00e1cido-base. Os compostos i\u00f3nicos tam\u00e9n poden producirse a partir dos seus i\u00f3ns constitu\u00edntes por evaporaci\u00f3n do seu disolvente, precipitaci\u00f3n, conxelaci\u00f3n, unha reacci\u00f3n en estado s\u00f3lido, ou a reacci\u00f3n de transferencia de electr\u00f3ns de metais reactivos con non metais reactivos, como os gases hal\u00f3xenos.\nOs compostos i\u00f3nicos adoitan ter puntos de fusi\u00f3n e ebulici\u00f3n elevados, e son duros e quebradizos. Como s\u00f3lidos son case sempre illantes el\u00e9ctricos, pero cando se funden ou disolven v\u00f3lvense altamente condutores, porque os i\u00f3ns mobil\u00edzanse.\nCompostos intermet\u00e1licos.\nUn composto intermet\u00e1lico \u00e9 un tipo de aliaxe met\u00e1lica que forma un composto ordenado en estado s\u00f3lido entre dous ou m\u00e1is elementos met\u00e1licos. Os compostos intermet\u00e1licos adoitan ser duros e quebradizos, con boas propiedades mec\u00e1nicas a altas temperaturas. Poden clasificarse como compostos intermet\u00e1licos estequiom\u00e9tricos ou non estequiom\u00e9tricos.\nComplexos qu\u00edmicos.\nUn complexo de coordinaci\u00f3n consiste nun \u00e1tomo ou i\u00f3n central, que xeralmente \u00e9 met\u00e1lico e ch\u00e1mase centro de coordinaci\u00f3n, e unha matriz circundante de mol\u00e9culas ou i\u00f3ns unidos, que \u00e1 s\u00faa vez se co\u00f1ecen como ligandos ou axentes complexantes. Moitos compostos que conte\u00f1en metais, especialmente os de metais de transici\u00f3n, son complexos de coordinaci\u00f3n. Un complexo de coordinaci\u00f3n cuxo centro \u00e9 un \u00e1tomo de metal ch\u00e1mase complexo met\u00e1lico de elemento de bloque d.\nFormaci\u00f3n de compostos qu\u00edmicos.\nA maior\u00eda dos elementos qu\u00edmicos existen en combinaci\u00f3n con outros elementos que forman compostos qu\u00edmicos. De feito, s\u00f3 un pequeno n\u00famero de elementos son libres na natureza: os \u00e1tomos do gases nobres como \u00e1tomos libres, o os\u00edxeno e o nitr\u00f3xeno, baixo a forma de mol\u00e9culas diat\u00f3micas, O2 e N2, xofre en forma de mol\u00e9culas con oito \u00e1tomos, S8, o carbono como grafito ou diamante e os metais preciosos (cobre, prata, ouro e platino).\nA raz\u00f3n pola que os \u00e1tomos se combinan para proporcionar compostos qu\u00edmicos reside no feito de que, en distancias moi pequenas, as nubes electr\u00f3nicas interactuan de xeito que a enerx\u00eda do sistema dimin\u00fae. P\u00f3dese dicir tam\u00e9n que como resultado desta interacci\u00f3n se xeran forzas de atracci\u00f3n.\nPolo tanto, os electr\u00f3ns externos dos \u00e1tomos son responsables da formaci\u00f3n dos composts. Existen d\u00faas formas xerais:\nEstes procesos xeran ligaz\u00f3ns qu\u00edmicas, forzas que mante\u00f1en os \u00e1tomos xuntos os elementos nun composto.\nClasificaci\u00f3n.\nClasificaci\u00f3n segundo o tipo de ligaz\u00f3n.\nOs compostos qu\u00edmicos poden clasificarse segundo o tipo de enlace qu\u00edmico en:\nClasificaci\u00f3n xen\u00e9rica.\nOs compostos clasif\u00edcanse de forma xen\u00e9rica en:\nClasificaci\u00f3n polos elementos que os forman.\nOs principais compostos qu\u00edmicos que existen na actualidade son:\nNatureza dos compostos qu\u00edmicos.\nEnlaces.\nOs \u00e1tomos na mol\u00e9cula non poden permanecer unidos sen enlaces. Existen dous tipos de enlaces: o covalente entre \u00e1tomos (un exemplo \u00e9 a auga, que est\u00e1 unida mediante un enlace covalente polar) e o enlace i\u00f3nico, entre i\u00f3ns (por exemplo o cloruro de sodio).\nHai algunhas excepci\u00f3ns \u00e1 definici\u00f3n anterior. Alg\u00fans compostos cristalinos poden ser tratados como compostos qu\u00edmicos fac\u00e9ndoos variar de acordo \u00e1 presenza ou non de elementos na estrutura cristalina. Ademais non todas as mol\u00e9culas son compostos. Unha mol\u00e9cula diat\u00f3mica de hidr\u00f3xeno, representado por H2, \u00e9 homonuclear, \u00e9 dicir, ten \u00e1tomos dun s\u00f3 elemento.\nComparaci\u00f3n entre mesturas e compostos.\nOs compostos te\u00f1en diferentes propiedades f\u00edsicas e qu\u00edmicas, que ve\u00f1en dos seus elementos constitu\u00edntes. Este \u00e9 un dos criterios principais para distinguir un composto dunha mestura de elementos ou substancias. As propiedades das mesturas son xeralmente similares ou relacionadas \u00e1s propiedades dos seus constitu\u00edntes.\nOutro criterio \u00e9 que os constitu\u00edntes dunha mestura poden separarse usualmente dun xeito simple. Pola contra os compostos son moi dif\u00edciles de separar, neces\u00edtanse de procesos f\u00edsicos para iso. Polo tanto cando un composto est\u00e1 formado polos seus constitu\u00edntes, un cambio qu\u00edmico toma lugar a trav\u00e9s das s\u00faas reacci\u00f3ns qu\u00edmicas. As mesturas poden separarse por si soas.\nF\u00f3rmula.\nOs qu\u00edmicos describen os compostos usando os s\u00edmbolos qu\u00edmicos dos \u00e1tomos enlazados. A orde destes nos compostos inorg\u00e1nicos vai desde o m\u00e1is electronegativo \u00e1 dereita. Por exemplo no NaCl, o cloro, que \u00e9 m\u00e1is electronegativo que o sodio, vai na parte dereita. Para os compostos org\u00e1nicos existen outras regras."}
{"id": "82084", "revid": "1131", "url": "https://gl.wikipedia.org/wiki?curid=82084", "title": "Alc\u00e1zar de Toledo", "text": "O Alc\u00e1zar de Toledo \u00e9 unha fortificaci\u00f3n sobre rochas, situada na parte m\u00e1is alta da cidade de Toledo, dominando toda a cidade.\nHistoria e caracter\u00edsticas.\nNo s\u00e9culo III foi un palacio romano. Foi restaurado durante o mandato de Afonso VI e Afonso X e modificado en 1535, baixo o mandato de Carlos I de Espa\u00f1a e V de Alema\u00f1a, que utilizou o Alc\u00e1zar en m\u00faltiples ocasi\u00f3ns como residencia oficial dos Reis de Espa\u00f1a.\nA mediados do s\u00e9culo XIX o Ministerio da Gobernaci\u00f3n, durante o reinado de Isabel II, instalou na torre sueste un mecanismo telegr\u00e1fico para recibir e enviar mensaxes codificados desde Madrid ata C\u00e1diz; era a torre telegr\u00e1fica n\u00ba 10 da Li\u00f1a de Andaluc\u00eda, creada polo Brigadier Math\u00e9. Os postos desta li\u00f1a de torres de telegraf\u00eda \u00f3ptica estiveron nalgunhas poboaci\u00f3ns como Aranjuez, Toledo, Consuegra, Cidade Real, Puertollano e Fuencaliente; na parte andaluza atravesaba entre outros lugares como Carde\u00f1a, Montoro, C\u00f3rdoba capital, Carmona, Sevilla capital, Las Cabezas de San Juan, Xerez da Fronteira, C\u00e1diz capital e San Fernando. O seu funcionamento como tel\u00e9grafo \u00f3ptico foi breve, desde 1848 ata 1857.\nO Alc\u00e1zar e a guerra civil espa\u00f1ola.\nNo per\u00edodo pr\u00f3ximo \u00e1 guerra civil albergaba a Academia de Infanter\u00eda e foi utilizado polo ent\u00f3n coronel Jos\u00e9 Moscard\u00f3 (Comandante director da mesma) como punto defensivo e de resistencia das tropas rebeldes; foi destru\u00eddo case totalmente polas tropas af\u00edns \u00e1 Segunda Rep\u00fablica Espa\u00f1ola durante o asedio que durou 70 d\u00edas do 22 de xullo ao 28 de setembro de 1936. Feito representado na pel\u00edcula Sin novedad en el Alc\u00e1zar. Posteriormente foi reedificado e actualmente acubilla a Biblioteca de Castela-A Mancha e albergar\u00e1 o Museo do Ex\u00e9rcito.\nDurante a contenda os combatentes sublevados atrincheirados no alc\u00e1zar crearon o seguinte himno:"}
{"id": "82089", "revid": "22570", "url": "https://gl.wikipedia.org/wiki?curid=82089", "title": "Bon Xes\u00fas, Barallobre, Fene", "text": "Bon Xes\u00fas \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 84 habitantes no ano 2014 segundo datos do Instituto Galego de Estat\u00edstica dos cales eran 42 homes e 42 mulleres.\nO lugar est\u00e1 situado nunha zona elevada da parroquia, desde onde se pode ver a r\u00eda de Ferrol e os estaleiros de Navantia en Ferrol."}
{"id": "82090", "revid": "54336", "url": "https://gl.wikipedia.org/wiki?curid=82090", "title": "Ernestina Otero", "text": "Ernestina Elena Otero Sestelo, nada en Redondela o 23 de outubro de 1890 e finada en Redondela o 13 de febreiro de 1956, foi unha mestra e pedagoga galega.\nTraxectoria.\nFilla de Pedro Otero Milleiro, foi a maior de sete irm\u00e1ns, e co esforzado apoio dos seus pais destacou no seu af\u00e1n polo co\u00f1ecemento e a formaci\u00f3n. Fixo os estudos de primeiro ensino en Redondela e os de mestra elemental e superior en Pontevedra, finalizados en 1908. Foi unha das primeiras mulleres en obter o t\u00edtulo na Escola de Estudos Superiores de Maxisterio en Madrid, na segunda promoci\u00f3n (1910-1913). En 1914 casou co farmac\u00e9utico redondel\u00e1n Lu\u00eds Pereira M\u00edguez.\nMestra.\nEn 1908 acadou o t\u00edtulo de mestra superior na Escola Normal de Pontevedra e, posteriormente, ingresou na Escuela Superior del Magisterio de Madrid (1910-1913), onde recibiu a influencia da Instituci\u00f3n Libre de Ense\u00f1anza, fundamentalmente de Luis de Zulueta. En 1914 foi nomeada profesora de pedagox\u00eda na Escola Normal de Pontevedra. Coa Segunda Rep\u00fablica, puxo en marcha a reforma educativa e, ademais, dirixiu a Escola de Maxisterio e presidiu o Consello Provincial de Primeiro Ensino de Pontevedra. No tempo que ocupou este \u00faltimo cargo, lev\u00e1ronse a cabo diversas campa\u00f1as para o fomento da asistencia dos nenos \u00e1 escola, impulsouse a creaci\u00f3n de centros escolares, ampliouse a educaci\u00f3n de adultos, colaborouse coas xuntas municipais na utilizaci\u00f3n dos campos agr\u00edcolas experimentais e dos talleres artesanais e industriais, e fomentouse o estudo e investigaci\u00f3n das caracter\u00edsticas xeogr\u00e1ficas e culturais de Galicia. Colaborou tam\u00e9n activamente co Seminario de Estudos Galegos e noutras iniciativas como a Escola Rural Galega. En 1933 asinou o manifesto dos intelectuais galegos a prol do Estatuto de Autonom\u00eda.Coa Guerra civil espa\u00f1ola foi separada da c\u00e1tedra e dada de baixa na escala (12 de xu\u00f1o de 1937). Unha vez rematada a guerra, revisouse o seu expediente e volveu ao seu cargo, se ben con \u201ctraslado forzoso e inhabilitaci\u00f3n para cargos directivos y de confianza\u201d (7 de decembro de 1939). As\u00ed, comezou de novo en Ourense onde permaneceu dez anos e o 1 de outubro de 1951 ocupou outra vez a praza de profesora numeraria de pedagox\u00eda da Escola Normal de Pontevedra (posteriormente Escola de Maxisterio, e actual Facultade de Educaci\u00f3n).\nReco\u00f1ecemento.\nO Roteiro en feminino Sons de mulleres de Vigo reco\u00f1\u00e9cea no seu punto sinalado co n\u00famero 15, adicado a pedagogas e educadoras. \nDedic\u00f3uselle unha r\u00faa na vila de Redondela e en 2019 unha r\u00faa en Pontevedra.\nEn 2018 foi proposta pola Universidade de Vigo para nomear un dos seus edificios no campus das Lagoas-Marcosende.\nEn Vigo creouse en 2013 o Premio de Igualdade Ernestina Otero, un galard\u00f3n honor\u00edfico, promovido polo Consello Municipal da Muller e Conceller\u00eda de Igualdade do Concello de Vigo, que premia a traxectoria dunha muller ou colectivo na defensa da igualdade.\nEn Pontevedra, o Consello das Mulleres creou en 2014 os Premios Ernestina Otero Sestelo, para a incorporaci\u00f3n da perspectiva de x\u00e9nero nos traballos de fin de grao e m\u00e1ster para o estudantado universitario galego.\nEn 2016, o Concello de Pontevedra creou os Premios Ernestina Otero de c\u00f3mic co fin de promover a perspectiva de x\u00e9nero neste \u00e1mbito e dar visibilidade \u00e1s autoras."}
{"id": "82091", "revid": "85894", "url": "https://gl.wikipedia.org/wiki?curid=82091", "title": "A Bouza da Pena, Barallobre, Fene", "text": "A Bouza da Pena \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 55 habitantes no ano 2014 segundo datos do Instituto Galego de Estat\u00edstica dos cales eran 26 homes e 29 mulleres."}
{"id": "82092", "revid": "85894", "url": "https://gl.wikipedia.org/wiki?curid=82092", "title": "A Brea de Barallobre, Barallobre, Fene", "text": "A Brea de Barallobre \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 56 habitantes no ano 2014 segundo datos do Instituto Galego de Estat\u00edstica dos cales eran 30 homes e 26 mulleres."}
{"id": "82093", "revid": "85894", "url": "https://gl.wikipedia.org/wiki?curid=82093", "title": "Os Carball\u00e1s, Barallobre, Fene", "text": "Os Carball\u00e1s \u00e9 un lugar da parroquia de Barallobre no concello coru\u00f1\u00e9s de Fene na comarca de Ferrol. Segundo o Instituto Galego de Estat\u00edstica en 2014 ti\u00f1a 19 habitantes (10 homes e 9 mulleres)."}
{"id": "82094", "revid": "56817", "url": "https://gl.wikipedia.org/wiki?curid=82094", "title": "O Carril, Barallobre, Fene", "text": "O Carril \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 46 habitantes no ano 2014 segundo datos do Instituto Galego de Estat\u00edstica dos cales eran 25 homes e 21 mulleres."}
{"id": "82095", "revid": "85894", "url": "https://gl.wikipedia.org/wiki?curid=82095", "title": "As Chousas, Barallobre, Fene", "text": "As Chousas \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 86 habitantes no ano 2014 segundo datos do Instituto Galego de Estat\u00edstica dos cales 40 eran homes e 46 mulleres."}
{"id": "82096", "revid": "22570", "url": "https://gl.wikipedia.org/wiki?curid=82096", "title": "O Cocallo, Barallobre, Fene", "text": "O Cocallo \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 36 habitantes no ano 2014 segundo datos do Instituto Galego de Estat\u00edstica dos cales 17 eran homes e 19 mulleres."}
{"id": "82097", "revid": "89787", "url": "https://gl.wikipedia.org/wiki?curid=82097", "title": "Palais du Luxembourg", "text": "O Pazo de Luxemburgo, (en franc\u00e9s \"Palais du Luxembourg\") \u00e9 un pazo de comezos do s\u00e9culo XVII atopado en Par\u00eds. Encargado en 1615 por Mar\u00eda de M\u00e9dicis ao arquitecto Salomon de Brosse, foi o resultado das reformas do inmoble xa existente na \u00e9poca de Francisco de Luxemburgo. Actualmente \u00e9 a sede do Senado de Francia. \nO Pazo de Luxemburgo serv\u00eda m\u00e1is como residencia secundaria que como pazo oficial urbano. A s\u00faa planta corresponde \u00e1 caracter\u00edstica dos palacios franceses, como o de Verneuil no que interveu Salomon de Brosse. Ten un patio cadrado, a Corte de Honra, un sal\u00f3n de entrada coroado por unha c\u00fapula, a C\u00fapula Tournon e pavill\u00f3ns repetidos no corpo da vivenda. Foi habilitado na d\u00e9cada de 1720 para aloxar a Ra\u00ed\u00f1a Vi\u00fava de Espa\u00f1a, Luisa Isabel de Orle\u00e1ns, filla do rexente Duque de Orle\u00e1ns. \nAs novidades, como o corpo da vivenda que ten unha grande amplitude en relaci\u00f3n \u00e1s d\u00faas \u00e1s, e a parte central monumental, distinguen o palacio. O Pazo de Luxemburgo \u00e9 o resultado da libre inspiraci\u00f3n tomada do Palacio Pitti, Florencia, Italia, solicitado por Mar\u00eda de M\u00e9dicis que, aburr\u00edndose no Louvre, desexaba atopar o esp\u00edrito florentino e a dozura que lle transmit\u00eda, especialmente a trav\u00e9s do emprego do almofadado de pedra na arquitectura do edificio m\u00e1is que a mestura de ladrillo e pedra, como a que se atopa, por exemplo, no pavill\u00f3n de caza do Palacio de Versalles. \nA parte dereita do pazo estaba reservada para a ra\u00ed\u00f1a, e a da esquerda para Lu\u00eds XIII. Unha serie de cadros encarg\u00e1ronse a Rubens para cada un dos seus departamentos, pero s\u00f3 o destinado a Mar\u00eda de M\u00e9dicis levouse a cabo. Na actualidade p\u00f3dense ver expostas 13 teas feitas para o pazo nunha sala do Louvre. \nOs xard\u00edns do pazo est\u00e1n abertos ao p\u00fablico e constit\u00faen unha das principais superficies arb\u00f3reas do interior de Par\u00eds. Os Xard\u00edns de Luxemburgo est\u00e1n considerados como os m\u00e1is belos de Par\u00eds. Os xardineiros que os coidan procuran que a s\u00faa beleza prevaleza durante todas as estaci\u00f3ns do ano. "}
{"id": "82098", "revid": "85894", "url": "https://gl.wikipedia.org/wiki?curid=82098", "title": "Os Curr\u00e1s, Barallobre, Fene", "text": "Os Curr\u00e1s \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 17 habitantes no ano 2014 segundo datos do Instituto Galego de Estat\u00edstica dos cales 8 eran homes e 9 mulleres."}
{"id": "82099", "revid": "1308", "url": "https://gl.wikipedia.org/wiki?curid=82099", "title": "Pedro Pablo Rubens", "text": ""}
{"id": "82100", "revid": "85894", "url": "https://gl.wikipedia.org/wiki?curid=82100", "title": "A Loira, Barallobre, Fene", "text": "A Loira \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 151 habitantes no ano 2014 segundo datos do Instituto Galego de Estat\u00edstica (no que aparece rexistrado como A Loira-O Castro) dos cales 73 eran homes e 78 mulleres."}
{"id": "82101", "revid": "85894", "url": "https://gl.wikipedia.org/wiki?curid=82101", "title": "Os Loureiros, Barallobre, Fene", "text": "Os Loureiros \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 66 habitantes no ano 2014 segundo datos do Instituto Galego de Estat\u00edstica dos cales 33 eran homes e 33 mulleres."}
{"id": "82102", "revid": "1308", "url": "https://gl.wikipedia.org/wiki?curid=82102", "title": "Pazo de Luxemburgo", "text": ""}
{"id": "82103", "revid": "85894", "url": "https://gl.wikipedia.org/wiki?curid=82103", "title": "O Nogueirido, Barallobre, Fene", "text": "O Nogueirido \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 19 habitantes no ano 2014 segundo datos do Instituto Galego de Estat\u00edstica dos cales 8 eran homes e 11 mulleres."}
{"id": "82104", "revid": "85894", "url": "https://gl.wikipedia.org/wiki?curid=82104", "title": "O Pazo, Barallobre, Fene", "text": "O Pazo \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 37 habitantes no ano 2014 segundo datos do Instituto Galego de Estat\u00edstica dos cales 16 eran homes e 21 mulleres."}
{"id": "82105", "revid": "85894", "url": "https://gl.wikipedia.org/wiki?curid=82105", "title": "O Penedo de Baixo, Barallobre, Fene", "text": "O Penedo de Baixo \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 18 habitantes no ano 2014 segundo datos do Instituto Galego de Estat\u00edstica dos cales 7 eran homes e 11 mulleres."}
{"id": "82106", "revid": "85894", "url": "https://gl.wikipedia.org/wiki?curid=82106", "title": "O Penedo de Riba, Barallobre, Fene", "text": "O Penedo de Riba \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 193 habitantes no ano 2014 segundo datos do Instituto Galego de Estat\u00edstica dos cales 90 eran homes e 103 mulleres."}
{"id": "82107", "revid": "98629", "url": "https://gl.wikipedia.org/wiki?curid=82107", "title": "O Piqueiro, Barallobre, Fene", "text": "O Piqueiro \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 60 habitantes no ano 2014 segundo datos do Instituto Galego de Estat\u00edstica dos cales 31 eran homes e 29 mulleres."}
{"id": "82108", "revid": "85894", "url": "https://gl.wikipedia.org/wiki?curid=82108", "title": "A Pomba, Barallobre, Fene", "text": "A Pomba \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Segundo o IGE no ano 2014 ti\u00f1a 50 habitantes (23 homes e 27 mulleres). Neste lugar at\u00f3pase a igrexa parroquial de Santiago de Barallobre e m\u00e1is un cruceiro."}
{"id": "82109", "revid": "85894", "url": "https://gl.wikipedia.org/wiki?curid=82109", "title": "O Ramo, Barallobre, Fene", "text": "O Ramo \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 112 habitantes no ano 2014 segundo datos do Instituto Galego de Estat\u00edstica dos cales 48 eran homes e 64 mulleres.\nNo lugar do Ramo sit\u00faanse o campo do f\u00fatbol de Barallobre, a estaci\u00f3n do ferrocarril, o parque de educaci\u00f3n viaria, o colexio p\u00fablico e o pavill\u00f3n municipal."}
{"id": "82110", "revid": "85894", "url": "https://gl.wikipedia.org/wiki?curid=82110", "title": "O Rego da Moa, Barallobre, Fene", "text": "O Rego da Moa \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 87 habitantes no ano 2014 segundo datos do Instituto Galego de Estat\u00edstica dos cales 42 eran homes e 45 mulleres."}
{"id": "82111", "revid": "22570", "url": "https://gl.wikipedia.org/wiki?curid=82111", "title": "O Revolto, Barallobre, Fene", "text": "O Revolto \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 45 habitantes no ano 2014 segundo datos do Instituto Galego de Estat\u00edstica dos cales 19 eran homes e 26 mulleres."}
{"id": "82112", "revid": "22570", "url": "https://gl.wikipedia.org/wiki?curid=82112", "title": "A Ribeiroa, Barallobre, Fene", "text": "A Ribeiroa \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 60 habitantes no ano 2014 segundo datos do Instituto Galego de Estat\u00edstica dos cales 24 eran homes e 36 mulleres."}
{"id": "82113", "revid": "56817", "url": "https://gl.wikipedia.org/wiki?curid=82113", "title": "Romariz, Barallobre, Fene", "text": "Romariz \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 109 habitantes no ano 2014 segundo datos do Instituto Galego de Estat\u00edstica dos cales 57 eran homes e 52 mulleres."}
{"id": "82115", "revid": "85894", "url": "https://gl.wikipedia.org/wiki?curid=82115", "title": "Santiago, Barallobre, Fene", "text": "Santiago \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 98 habitantes no ano 2014 segundo datos do Instituto Galego de Estat\u00edstica dos cales 47 eran homes e 51 mulleres."}
{"id": "82116", "revid": "85894", "url": "https://gl.wikipedia.org/wiki?curid=82116", "title": "O Souto Grande, Barallobre, Fene", "text": "O Souto Grande \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 43 habitantes no ano 2014 segundo datos do Instituto Galego de Estat\u00edstica dos cales 20 eran homes e 23 mulleres."}
{"id": "82117", "revid": "56817", "url": "https://gl.wikipedia.org/wiki?curid=82117", "title": "Tras do R\u00edo, Barallobre, Fene", "text": "Tras do R\u00edo \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 16 habitantes no ano 2014 segundo datos do Instituto Galego de Estat\u00edstica dos cales 7 eran homes e 9 mulleres."}
{"id": "82118", "revid": "56817", "url": "https://gl.wikipedia.org/wiki?curid=82118", "title": "A Xurreira Baixa, Barallobre, Fene", "text": "A Xurreira Baixa \u00e9 un lugar da parroquia de Barallobre no concello coru\u00f1\u00e9s de Fene na Comarca de Ferrol. Ti\u00f1a 33 habitantes no ano 2014 segundo datos do Instituto Galego de Estat\u00edstica dos cales 17 eran homes e 16 mulleres."}
{"id": "82119", "revid": "5312", "url": "https://gl.wikipedia.org/wiki?curid=82119", "title": "Bon Xes\u00fas", "text": "Bon Xes\u00fas \u00e9 unha advocaci\u00f3n cristi\u00e1 de Xes\u00fas Cristo. Pode referirse a:"}
{"id": "82120", "revid": "56817", "url": "https://gl.wikipedia.org/wiki?curid=82120", "title": "A Bouza da Pena", "text": "O top\u00f3nimo galego A Bouza da Pena pode referirse a:"}
{"id": "82121", "revid": "132", "url": "https://gl.wikipedia.org/wiki?curid=82121", "title": "A Brea de Barallobre", "text": ""}
{"id": "82122", "revid": "1131", "url": "https://gl.wikipedia.org/wiki?curid=82122", "title": "Carball\u00e1s", "text": "O top\u00f3nimo galego Carball\u00e1s pode referirse a:"}
{"id": "82123", "revid": "1131", "url": "https://gl.wikipedia.org/wiki?curid=82123", "title": "Carril (hom\u00f3nimos)", "text": "Un carril \u00e9 a parte dunha estrada destinada \u00e1 circulaci\u00f3n dunha soa ringleira de veh\u00edculos. Como top\u00f3nimo, Carril pode referirse a:\nAmais, como apelido pode referirse a:"}
{"id": "82124", "revid": "56817", "url": "https://gl.wikipedia.org/wiki?curid=82124", "title": "As Chousas", "text": "O top\u00f3nimo galego As Chousas pode referirse a:"}
{"id": "82125", "revid": "132", "url": "https://gl.wikipedia.org/wiki?curid=82125", "title": "O Cocallo", "text": ""}
{"id": "82126", "revid": "1888", "url": "https://gl.wikipedia.org/wiki?curid=82126", "title": "Curr\u00e1s", "text": "O top\u00f3nimo galego Curr\u00e1s pode referirse a:\nAmais, como apelido ou alcume pode referirse a:"}
{"id": "82128", "revid": "23204", "url": "https://gl.wikipedia.org/wiki?curid=82128", "title": "Palais Bourbon", "text": "O Palais Bourbon (Pazo Bourbon) \u00e9 un pazo parisiense constru\u00eddo para albergar a residencia dos membros da familia Bourbon e que actualmente \u00e9 a sede da Asemblea Nacional de Francia. O pazo at\u00f3pase na \"rive gauche\" (marxe esquerda) do Sena, en fronte da praza da Concordia unida a ela pola ponte da Concordia.\nOrtograficamente dist\u00ednguense a forma com\u00fan \"palais Bourbon\", cando se fala do inmoble, e \"Palais-Bourbon\" (con gui\u00f3n e iniciais mai\u00fasculas), cando se fai referencia \u00e1 instituci\u00f3n da Rep\u00fablica onde se atopa a \"Assembl\u00e9e nationale\" (Asemblea Nacional).\nHistoria.\nO Palais Bourbon foi constru\u00eddo en orde de Louise Fran\u00e7oise de Bourbon (1673-1743), Mademoiselle de Nantes, filla lex\u00edtima de Lu\u00eds XIV e de Madame de Montespan, quen fora casada co Lu\u00eds III de Bourbon-Cond\u00e9 (1643-1709), Duque de Bourbon e 6\u00ba Pr\u00edncipe de Cond\u00e9.\nA construci\u00f3n do pazo foi comezada no ano 1722. O proxecto pasou por unha sucesi\u00f3n de arquitectos; en primeiro lugar Giardini e Pierre Cailleteau (dito \"Lassurance\"), quen dimitiron prematuramente, despois Jean Aubert e Jacques V Gabriel, quen rematou os traballos de construci\u00f3n en 1728. Cando o pazo pasou a mans de Lu\u00eds V Xos\u00e9 de Bourbon-Cond\u00e9 (1736-1818), 8\u00ba Pr\u00edncipe de Cond\u00e9 sufriu diversos traballos de ampliaci\u00f3n en 1764. Este adquiriu a forma dun vasto pazo constru\u00eddo ao estilo do Grand Trianon e foi unido ao H\u00f4tel de Lassay constru\u00eddo ao mesmo tempo, por unha galer\u00eda.\nConfiscado en 1791, o pazo deixou de pertencer aos Bourbon pasando a ser declarado ben nacional. No ano 1794 pasou a ser a sede da futura Escola Polit\u00e9cnica, antes de ser pasar \u00e1s mans do \"Conseil des Cinq-Cents\" (Consello dos Cincocentos) un ano m\u00e1is tarde. Os traballos de renovaci\u00f3n ocasionados por estes \u00faltimos ocupantes foron realizados polo arquitecto Pierre Fran\u00e7ois L\u00e9onard Fontaine.\nEstando Napole\u00f3n I no poder, o pazo transformou a faciana da s\u00faa fachada norte segundo os planos do arquitecto Bernard Poyet. Entre as modificaci\u00f3ns destaca a instalaci\u00f3n de doce columnas a xeito de templo grego, fac\u00e9ndose contrapunto coas da Igrexa da Magdalena, na \"rive droite\" (marxe dereita). O impo\u00f1ente front\u00f3n aleg\u00f3rico foi esculpido por Antoine Chaudet e representa a Napole\u00f3n a cabalo ofrecendo ao Corpo Lexislativo as bandeiras conquistadas na Batalla de Austerlitz. Trala volta dos Bourbons ao trono, os baixorrelevos foron martelados e substitu\u00eddos por outros esculpidos por Evariste Fragonard nos que se representaba unha cea na que se glorificaba a Carta Constitucional de 1814, concedida aos franceses por Lu\u00eds XVIII. \u00c1 s\u00faa vez, a Monarqu\u00eda de xullo substituir\u00eda este front\u00f3n polo actual, obra de Jean-Pierre Cortot, no que se representa ao estado franc\u00e9s, drapeada \u00e1 antiga, de p\u00e9 fronte ao seu trono, acompa\u00f1ado da Forza e da Xustiza, chamando a elite \u00e1 elaboraci\u00f3n das leis.\nO Palais Bourbon acolleu de seguida, despois de sufrires modificaci\u00f3ns interiores, as diferentes c\u00e1maras de deputados, baixo a Restauraci\u00f3n Francesa e durante o Segundo Imperio, pasando a converterse na sede da Asemblea Nacional a partir de 1879.\nAs catro estatuas que acompa\u00f1an \u00e1s escaleiras representan as catro grandes figuras do Estado: Maximilien de Sully, Jean-Baptiste Colbert, Henri Fran\u00e7ois d'Aguesseau e Michel de l'Hospital.\nColecci\u00f3ns da Asemblea Nacional.\nA Asemblea Nacional pos\u00fae unha importante biblioteca, cuxo n\u00facleo foi constitu\u00eddo a partir de bens confiscados das casas dos arist\u00f3cratas exiliados. Entre os seus tesouros p\u00f3dense atopar:"}
{"id": "82129", "revid": "56817", "url": "https://gl.wikipedia.org/wiki?curid=82129", "title": "Loira", "text": "O top\u00f3nimo Loira pode referirse a:\nAmais, Loira \u00e9 o ex\u00f3nimo en lingua galega do franc\u00e9s Loire. Pode referirse a:"}
{"id": "82130", "revid": "1131", "url": "https://gl.wikipedia.org/wiki?curid=82130", "title": "Loureiros", "text": "Un loureiro \u00e9 unha \u00e1rbore de folla perenne; O fit\u00f3nimo Loureiros pode referirse a:"}
{"id": "82131", "revid": "1131", "url": "https://gl.wikipedia.org/wiki?curid=82131", "title": "Nogueirido", "text": "O top\u00f3nimo galego Nogueirido pode referirse a:"}
{"id": "82132", "revid": "1131", "url": "https://gl.wikipedia.org/wiki?curid=82132", "title": "Pazo (hom\u00f3nimos)", "text": "Pazo pode referirse a:\nAdemais, como top\u00f3nimo Pazo pode referirse a:"}
{"id": "82133", "revid": "132", "url": "https://gl.wikipedia.org/wiki?curid=82133", "title": "O Penedo de Baixo", "text": ""}
{"id": "82134", "revid": "132", "url": "https://gl.wikipedia.org/wiki?curid=82134", "title": "O Penedo de Riba", "text": ""}
{"id": "82135", "revid": "98629", "url": "https://gl.wikipedia.org/wiki?curid=82135", "title": "O Piqueiro", "text": "Como top\u00f3nimo, O Piqueiro pode referirse a:"}
{"id": "82136", "revid": "132", "url": "https://gl.wikipedia.org/wiki?curid=82136", "title": "A Pomba", "text": ""}
{"id": "82137", "revid": "1888", "url": "https://gl.wikipedia.org/wiki?curid=82137", "title": "O Ramo", "text": "O top\u00f3nimo O Ramo pode referirse a varios lugares de Galicia:"}
{"id": "82138", "revid": "132", "url": "https://gl.wikipedia.org/wiki?curid=82138", "title": "O Rego da Moa", "text": ""}
{"id": "82139", "revid": "132", "url": "https://gl.wikipedia.org/wiki?curid=82139", "title": "O Revolto", "text": ""}
{"id": "82140", "revid": "132", "url": "https://gl.wikipedia.org/wiki?curid=82140", "title": "A Ribeiroa", "text": ""}
{"id": "82141", "revid": "132", "url": "https://gl.wikipedia.org/wiki?curid=82141", "title": "O Souto Grande", "text": ""}
{"id": "82142", "revid": "624", "url": "https://gl.wikipedia.org/wiki?curid=82142", "title": "Tras do R\u00edo", "text": "O top\u00f3nimo Tras do R\u00edo pode referirse a varios lugares de Galicia:"}
{"id": "82143", "revid": "132", "url": "https://gl.wikipedia.org/wiki?curid=82143", "title": "A Xurreira Baixa", "text": ""}
{"id": "82145", "revid": "5863", "url": "https://gl.wikipedia.org/wiki?curid=82145", "title": "La casa de L\u00faculo", "text": "La casa de L\u00faculo o el arte de comer (nueva fisiolog\u00eda del gusto) \u00e9 unha obra literaria de Julio Camba, editada en 1929. \u00c9 a s\u00faa peza m\u00e1is difundida, e tam\u00e9n a \u00fanica que non consiste nunha recompilaci\u00f3n de artigos. O t\u00edtulo desta obra parte do nome de L\u00faculo, o que fora xeneral de Roma e que se caracterizaba porque \"fac\u00eda render por fame os inimigos e por satisfacci\u00f3n os amigos\".\nCaracter\u00edsticas.\nEste libro trata da gastronom\u00eda. Fala de temas como as boas maneiras, as t\u00e9cnicas culinarias e os alimentos. In\u00edciase cun pr\u00f3logo chamado \"Hors d'\u0153uvre\" onde o autor defende a s\u00faa autoridade para falar do tema. En \"La Gastronom\u00eda y la Ciencia\" exp\u00f3n as inquedanzas da xente de comezos do s\u00e9culo XX, falando do descubrimento das vitaminas e expo\u00f1endo unha teor\u00eda dos alimentos, que divid\u00eda en d\u00faas categor\u00edas: os que proporcionaban forza e calor e os que nutren as c\u00e9lulas e repo\u00f1en os desgastes dos tecidos.\nOs seguintes cap\u00edtulos son \"La cocina espa\u00f1ola\", \"Otras cocinas\", \"T\u00e9cnica culinaria\", \"Los vinos\", \"Pescados de mar\", \"Mariscos\" e \"Platos populares espa\u00f1oles\", onde relaciona a arte culinaria coa historia e as particularidades das diversas coci\u00f1as e as propiedades das materias primas. O Camba viaxeiro neste libro fai percorrer \u00f3 lector as diferentes coci\u00f1as, que son analizadas cun perfecto co\u00f1ecemento dos pa\u00edses que visitou e non perde tampouco a oportunidade de intercalar comentarios humor\u00edsticos e absurdos para alg\u00fans dos misterios da coci\u00f1a. Remata a obra coas secci\u00f3ns \"Dos ensayos sobre la gu\u00eda\" e \"Normas del perfecto invitado\".\nA obra ten numerosas citas noutras linguas como o alem\u00e1n (inclu\u00edda unha cita de Marti\u00f1o Lutero), ingl\u00e9s, portugu\u00e9s, italiano, lat\u00edn ou galego.\nEn 2004 foi inclu\u00eddo na Biblioteca Gallega de Autores en Castellano de \"La Voz de Galicia\"."}
{"id": "82146", "revid": "1093", "url": "https://gl.wikipedia.org/wiki?curid=82146", "title": "Copa Galiza 2008", "text": ""}
{"id": "82147", "revid": "1131", "url": "https://gl.wikipedia.org/wiki?curid=82147", "title": "A irmandade da uva", "text": "A irmandade da uva \u00e9 unha novela en lingua inglesa escrita polo italo-americano John Fante. Publicada en 1977 como The Brotherhood of the Grape, foi traducida ao galego por Adri\u00e1n Est\u00e9vez e publicada por Editorial Hugin e Munin en 2013.\nTrama.\nHenry Molise, \u00e1lter ego de Fante, recibe unha chamada do seu irm\u00e1n, quen lle di que a nai quere divorciarse do pai, Nick. Henry despr\u00e1zase \u00e1 casa familiar e ao chegar at\u00f3pase coa rutina de sempre: o pai cos amigos, b\u00e9bedo de vi\u00f1o e xogando ao p\u00f3ker, a nai desculp\u00e1ndoo e os dous irm\u00e1ns preocupados polos seus propios asuntos.\nA nai e o pai conv\u00e9nceno para ir co vello Nick, albanel xa xubilado, facer unha pequena construci\u00f3n de pedra. A\u00ednda que nun principio \u00e9 remiso, rematan traballando xuntos, b\u00e9bedos desde o primeiro d\u00eda.\nAo remataren logo dunha semana, a construci\u00f3n resulta torta e fr\u00e1xil, ao contrario que as anteriores obras de Nick. Esa mesma noite a chuvia bota abaixo as pedras. Nick volve embebedarse e sofre un ataque de diabetes, polo que \u00e9 ingresado. No hospital di que vai deixar de beber, pero ao pouco escapa do hospital para a \u00faltima esmorga cos amigos. Finalmente morre, e a familia x\u00fantase de novo tralo velorio. Remata as\u00ed \u00ab\"la storia di quattro italiani vecchi e ubriaconi\"\u00bb (a historia de catro italianos vellos e borrachos).\nNarraci\u00f3n.\nA obra est\u00e1 narrada en primeira persoa. Ten unha narraci\u00f3n lineal durante un mes, desde que recibe a chamada at\u00e9 o funeral, pero con numerosas analepses \u00e1 infancia e mocidade do escritor. Nestas fala da s\u00faa relaci\u00f3n co pai cando era novo, as\u00ed como da s\u00faa marcha da casa cara \u00e1 costa do estado de California na procura de traballo.\nAdaptaci\u00f3ns.\nAmais da edici\u00f3n en galego, a novela foi traducida, entre outros idiomas, ao castel\u00e1n (\"Hermanos de vino\", por Mireia Bofill en 1977; \"La hermandad de la uva\", por Antonio Prometeo-Moya en 2004), franc\u00e9s (\"Les Compagnons de La grappe\", por Brice Matthieussent en 1988), italiano (\"La confraternita del Chianti\", por Francesco Durante en 1990; \"La confraternita dell'uva\" en 2004), alem\u00e1n (\"Unter Br\u00fcdern\", por Michael Kirchert en 1990), polon\u00e9s (\"Bractwo winnego grona\", por Magdalena Koziej en 2007), portugu\u00e9s (\"A confraria do vinho\", por Lu\u00eds Ruivo en 2007; \"A irmandade da uva\", por Roberto Muggiati en 2013) ou o serbio (\"Bratstvo loze\", en 2012) .\nA novela foi adaptada para ser levada ao cine por Robert Towne. A pel\u00edcula \u00eda ser dirixida por Francis Ford Coppola, mais o proxecto non prosperou. Pola s\u00faa parte, Curtis Hanson tam\u00e9n preparou unha adaptaci\u00f3n, con Burt Lancaster como protagonista, que tampouco sa\u00edu adiante."}
{"id": "82148", "revid": "23204", "url": "https://gl.wikipedia.org/wiki?curid=82148", "title": "Armando Manzanero", "text": "Armando Manzanero, nado en M\u00e9rida (M\u00e9xico) o 7 de decembro de 1935 e finado na Cidade de M\u00e9xico o 28 de decembro de 2020, foi un m\u00fasico, actor e compositor mexicano.\nBiograf\u00eda.\nAos 8 anos iniciou estudos de m\u00fasica na escola de Belas Artes da s\u00faa cidade natal, e logo completou a s\u00faa formaci\u00f3n musical na Cidade de M\u00e9xico. En 1950 compuxo a s\u00faa primeira melod\u00eda titulada \"Nunca en el mundo\" e ao ano seguinte iniciou a s\u00faa actividade profesional como pianista. Seis anos m\u00e1is tarde (1957) comezou a traballar como director musical da filial mexicana da compa\u00f1\u00eda discogr\u00e1fica CBS Internacional. Pouco despois converteuse no pianista acompa\u00f1ante de artistas como Pedro Vargas, Lucho Gatica e Raphael.\nEn 1962 obtivo o quinto lugar no Festival da Canci\u00f3n en M\u00e9xico. En 1965 ga\u00f1ou o primeiro lugar do Festival da Canci\u00f3n en Miami co tema \"Cuando estoy contigo\". En 1967, animado por un executivo da filial mexicana do selo RCA Victor, gravou o seu primeiro disco con canci\u00f3ns de seu, todas elas de x\u00e9nero rom\u00e1ntico.\nAs s\u00faas canci\u00f3ns foron interpretadas por cantantes como Frank Sinatra, Tony Bennett, Elvis Presley, Frank Pourcel, Paul Mauriat, Ray Conniff, Manoella Torres, Marco Antonio Mu\u00f1iz, Edith M\u00e1rquez, Raphael, Moncho, Jos\u00e9 Jos\u00e9, El Tri, Andrea Bocelli, Andr\u00e9s Calamaro, Christina Aguilera, Pasi\u00f3n Vega e Luis Miguel.\nEn 1978 obtivo o primeiro lugar do Festival de Mallorca co tema \"Se\u00f1or amor\". Outras canci\u00f3ns co\u00f1ecidas del son \"Voy a apagar la luz\", \"Contigo aprend\u00ed\", \"Adoro\", \"Esta tarde vi llover\", \"Por debajo de la mesa\", \"Somos novios\" ou \"Felicidad\". En 1993 a revista Billboard outorgoulle o Premio \u00e1 Excelencia pola s\u00faa traxectoria art\u00edstica.\nNos anos setenta perdeu un xu\u00edzo nos Estados Unidos por plaxio por causa da s\u00faa canci\u00f3n \"It's Impossible\"."}
{"id": "82151", "revid": "776115", "url": "https://gl.wikipedia.org/wiki?curid=82151", "title": "Abrence", "text": ""}
{"id": "82152", "revid": "776152", "url": "https://gl.wikipedia.org/wiki?curid=82152", "title": "A Estaci\u00f3n, Cereixa, A Pobra do Broll\u00f3n", "text": ""}
{"id": "82156", "revid": "1131", "url": "https://gl.wikipedia.org/wiki?curid=82156", "title": "Galer\u00eda de imaxes de Moeche", "text": "Galer\u00eda de imaxes do concello de Moeche na provincia da Coru\u00f1a."}
{"id": "82164", "revid": "22570", "url": "https://gl.wikipedia.org/wiki?curid=82164", "title": "Funci\u00f3n convexa", "text": "formula_1\nEn matem\u00e1tica, unha funci\u00f3n formula_2 \u00e9 dita convexa se a rexi\u00f3n sobre o seu gr\u00e1fico \u00e9 un conxunto convexo. Ou, equivalentemente, de forma anal\u00edtica, para calquera x e y pertencentes a formula_3 e para todo t en formula_4, tense\nUnha funci\u00f3n dise estritamente convexa se :\nExtensi\u00f3ns.\nSexa formula_18 un espazo vectorial e formula_19 un conxunto convexo contido en formula_18, ent\u00f3n unha funci\u00f3n formula_21 \u00e9 dita convexa se:\nE estritamente convexa se:"}
{"id": "82167", "revid": "43749", "url": "https://gl.wikipedia.org/wiki?curid=82167", "title": "Illas Azores", "text": ""}
{"id": "82168", "revid": "12452", "url": "https://gl.wikipedia.org/wiki?curid=82168", "title": "Illas de Madeira", "text": ""}
{"id": "82169", "revid": "2269", "url": "https://gl.wikipedia.org/wiki?curid=82169", "title": "Idade do cobre", "text": ""}
{"id": "82170", "revid": "5863", "url": "https://gl.wikipedia.org/wiki?curid=82170", "title": "Juan Antonio Gra\u00ed\u00f1o Amarelle", "text": "Juan Antonio Gra\u00ed\u00f1o Amarelle, nado en Ponteceso o 14 de xu\u00f1o de 1921 e finado en Madrid o 22 de decembro de 1978, foi un pol\u00edtico e empresario galego.\nTraxectoria.\nCursou os estudos de bacharelato no colexio Apostol Santiago de Vigo. Licenciado en Dereito pola Universidade de Santiago de Compostela en 1945. Foi empresario agr\u00edcola e presidente da C\u00e1mara Sindical Agraria da Coru\u00f1a desde 1971, vicepresidente da Asociaci\u00f3n de Gandeiros da Coru\u00f1a e presidente de Agrupor (Asociaci\u00f3n de Propietarios de Montes). Militante do Partido Gallego Independiente, nas Elecci\u00f3ns Xerais de 1977 acadou a acta de senador pola provincia da Coru\u00f1a nas listas da UCD. En 1978 foi nomeado conselleiro de agricultura da Xunta de Galicia provisoria, a\u00ednda que morre algo despois en accidente de tr\u00e1fico."}
{"id": "82171", "revid": "98629", "url": "https://gl.wikipedia.org/wiki?curid=82171", "title": "Johann Balthasar Neumann", "text": "Johann Balthasar Neumann, nado en Cheb en 1687 e finado en W\u00fcrzburg o 19 de agosto de 1753, foi un arquitecto e enxe\u00f1eiro alem\u00e1n.\nTraxectoria.\nNaceu en Eger (hoxe Cheb), en Bohemia, mais deseguido se trasladou para W\u00fcrzburg, en Franconia, onde estudou arquitectura civil e militar, e mesmo emprendeu unha viaxe de estudos a Mil\u00e1n e a Italia do Norte en 1718.\nEn 1719, convertida W\u00fcrzburg na capital dun principado episcopal, xurdiu a necesidade dunha ampla obra de renovaci\u00f3n urban\u00edstica, da cal Neumann foi nomeado \"superintendente das construci\u00f3ns da corte\" (nas cales estaban empregados un elevado n\u00famero de grandes artistas de varias nacionalidades, como Giambattista Tiepolo e Johann Lucas von Hildebrandt).\nA respecto da sistematizaci\u00f3n urban\u00edstica da cidade, paga a pena lembrar o encargo que recibiu de proxectar a Residencia episcopal (1719-1744), obra que o empe\u00f1ou moi longo tempo, mais que lle deu ao tempo gran popularidade.\nFoi despois chamado para Karlsruhe, onde reestruturou o castelo de Bruchsal (1728): Logo pasou a Bonn (1743), onde o arcebispo da Colonia lle confiou o proxecto da escalinata do castelo de Br\u00fchl. Salient\u00e1beis foron tam\u00e9n os seus proxectos para a igrexa abacial de Neresheim e m\u00e1is do santuario de Vierzehnheligen.\nNo seu estilo arquitect\u00f3nico logrou unha orixinal s\u00edntese de clasicismo franc\u00e9s, da tradici\u00f3n vienesa e bohemia e m\u00e1is do barroco italiano."}
{"id": "82172", "revid": "1576", "url": "https://gl.wikipedia.org/wiki?curid=82172", "title": "Arsenal Football Club", "text": ""}
{"id": "82173", "revid": "23204", "url": "https://gl.wikipedia.org/wiki?curid=82173", "title": "Bertrand Tavernier", "text": "Bertrand Tavernier, nado en Li\u00f3n o 25 de abril de 1941 e finado o 25 de marzo de 2021 en Sainte-Maxime (Var), foi un director, escritor, actor, e produtor franc\u00e9s.\nTraxectoria.\nTavernier naceu en Li\u00f3n, fillo de Genevi\u00e8ve (de solteira Dumond) e Ren\u00e9 Tavernier, publicista e escritora, presidente varios anos do PEN Club franc\u00e9s. Dixo que a publicaci\u00f3n polo seu pai dun xornal de resitencia en tempos de guerra e a axuda a intelectuais antinazis formou a s\u00faa opini\u00f3n moral como artista. Segundo Tavernier, o seu pai cr\u00eda que as palabras eran \"tan importante e letal como as balas\". Tavernier quer\u00eda converterse en cineasta dende os 13 ou 14 anos. As s\u00faas influencias cinematogr\u00e1ficas incl\u00faen John Ford, William Wellman, Jean Renoir, Jean Vigo e Jacques Becker. Tavernier viuse influ\u00eddo pola folga xeral de Francia de 1968. Asociouse coa Organizaci\u00f3n Comunista Internacional entre 1973 e 1975, e foi golpeado en particular pola literatura de Lev Trotski. O primeiro director co que traballou foi Jean-Pierre Melville. Posteriormente, o seu primeiro filme (\"O reloxeiro de Saint Paul\", 1974) ga\u00f1ou o Prix Louis Delluc e o Oso de Prata no 24.\u00ba Festival de Cinema de Berl\u00edn.\nOs seus primeiros traballos estiveron dominados polos misterios, mais as s\u00faas boras posteriores caracter\u00edzanse por un comentario social m\u00e1is aberto, centr\u00e1ndose nas s\u00faas visi\u00f3ns de esquerdas (\"A vida e m\u00e1is nada\", \"Capitaine Conan\") e presentando unha cr\u00edtica da sociedade francesa contempor\u00e1nea (\"\u00c7a commence aujourd'hui\", \"Histoires de vies bris\u00e9es : les double-peine de Lyon\").\nGa\u00f1ou o premio da BAFTA ao mellor filme en lingua non inglesa en 1990 por \"A vida e m\u00e1is nada\" e un total de cinco premios C\u00e9sar.\nEn 1995, o seu filme \"L'App\u00e2t\" ga\u00f1ou o Oso de Ouro no 45.\u00ba Festival Internacional de Cinema de Berl\u00edn. Catro anos despois, \"\u00c7a commence aujourd'hui\" ga\u00f1ou unha menci\u00f3n de honra no 49.\u00ba Festival Internacional de Cinema de Berl\u00edn.\nO seu filme \"The Princess of Montpensier\" competiu pola Palma de Ouro no Festival de Cannes de 2010.\nTavernier estivo casado coa guionista Claudine (Colo) O'Hagen entre 1965 e 1980. Tiveron dous fillos. O seu fillo, Nils Tavernier (nado o 1 de setembro de 1965), foi director e actor. A s\u00faa filla, Tiffany Tavernier (nada en 1967), \u00e9 novelista, guionista e axudante de direcci\u00f3n.\nTavernier foi honrado co premio de honra no 42.\u00ba Festival Internacional de Cinema da India en Goa polas s\u00faas destacadas achegas \u00e1 industria cinematogr\u00e1fica."}
{"id": "82174", "revid": "89787", "url": "https://gl.wikipedia.org/wiki?curid=82174", "title": "Gestapo", "text": "A Gestapo, (pronunciado ) foi a polic\u00eda secreta oficial da Alema\u00f1a Nazi. O termo v\u00e9n da contracci\u00f3n de \"Geheime Staatspolizei\": \"polic\u00eda secreta do Estado\". Baixo a total administraci\u00f3n de Schutzstaffel (SS), foi administrada pola Reichssicherheitshauptamt (RSHA) (servizo oficial da oficina central do Reich) e considerada como unha organizaci\u00f3n dual do Sicherheitsdienst (SD) (servizo de seguridade) e tam\u00e9n unha Suboficina da Sicherheitspolizei (SIPO) (polic\u00eda de seguridade). Estableceuse en abril de 1933 e disolveuse o 7 de maio de 1945 por orde do xeneral Dwight D. Eisenhower.\nHistoria.\nFundaci\u00f3n.\nA Gestapo creouse en abril de 1933 en Prusia, partindo da organizaci\u00f3n da Polic\u00eda Secreta Prusiana. A Gestapo foi simplemente a primeira rama da Polic\u00eda Prusiana co\u00f1ecida como \"Departamento 1A da Polic\u00eda Estatal Prusiana\".\nO seu primeiro comandante foi Adolf Hitler, quen recrutou membros desde os departamentos de polic\u00eda profesional e converteu a GESTAPO nunha axencia policial nacional, comparabel con moitos exemplos modernos, tales como a Oficina Federal de Investigaci\u00f3n nos Estados Unidos. O rol da Gestapo como forza policial pol\u00edtica non resultou evidente ata que Hermann G\u00f6ring foi nomeado sucesor de Diels como comandante da Gestapo en Prusia. G\u00f6ring recomendou ao goberno nazi estender o poder da Gestapo m\u00e1is al\u00f3 de Prusia ata abarcar toda Alema\u00f1a. Isto conseguiuno G\u00f6ring excepto en Baviera, onde Heinrich Himmler (cabeza da SS) desempe\u00f1ou o papel de presidente da polic\u00eda de Baviera e usou as unidades locais da SS como forza policial pol\u00edtica.\nEn abril de 1934, G\u00f6ring e Himmler acordaron deixar de lado as s\u00faas diferenzas (debido en gran medida ao odio combinado das Sturmabteilung (SA)) e G\u00f6ring transferiu toda a autoridade da Gestapo \u00e1s SS. Nese momento, a Gestapo foi incorporada dentro da Sicherheitspolizei e considerada unha organizaci\u00f3n irm\u00e1 do Sicherheitsdienst.\nA fin.\nA medida que se acababa a guerra en Europa, o r\u00e9xime Nazi utilizou a Gestapo co obxecto de esmagar calquera tipo de disidencia. Os \u00faltimos meses da guerra foron de grande actividade da polic\u00eda pol\u00edtica, xa que se detivo a todo opositor e posible desertor que puxese en cuesti\u00f3n a vontade de Hitler.\nOs \u00faltimos redutos de funcionarios procederon a queimar os arquivos da Gestapo nas ru\u00ednas da capital durante a batalla de Berl\u00edn e participaron nesta contra os efectivos do Ex\u00e9rcito sovi\u00e9tico que estaban loitando por conquistar o III Reich.\nUn dos \u00faltimos combates de Berl\u00edn librouse nos sumidoiros e nas ru\u00ednas da Sede da Gestapo no n\u00famero 8 da r\u00faa Prinz Albrecht.\nLogo de asinarse a rendici\u00f3n incondicional, o Alto Mando Aliado disolveu a Gestapo, o Partido Nazi, as SS e as demais organizaci\u00f3ns estatais e paramilitares da Alema\u00f1a Nazi e arrestaron e executaron a moitos dos seus membros.\nDurante o primeiro xu\u00edzo aos l\u00edderes nazis en N\u00faremberg declarouse a Gestapo unha organizaci\u00f3n criminal e decretouse a s\u00faa disoluci\u00f3n sen posibilidade de reconstituci\u00f3n.\nFuncionamento.\nFormada por oficiais de polic\u00eda de carreira e profesionais do Dereito, a s\u00faa organizaci\u00f3n e funci\u00f3ns foron rapidamente fixados por Hermann G\u00f6ring despois de que Hitler accedese o poder en xaneiro de 1933. Rudolf Diels foi o primeiro xefe da organizaci\u00f3n.\nA funci\u00f3n da Gestapo era investigar e combater \"todas as tendencias perigosas para o Estado\". Ti\u00f1a autoridade para investigar os casos de traiz\u00f3n, espionaxe e sabotaxe, ademais dos casos de ataques criminais ao Partido Nazi e ao Estado.\nA lei fora modificada de forma que as acci\u00f3ns da Gestapo non estaban sometidas a revisi\u00f3n xudicial. O xurista nazi, Dr. Werner Best declarou: \"\"Mentres a [Gestapo]... leve adiante o desexo dos l\u00edderes, est\u00e1 actuando legalmente\".\nA Gestapo foi especificamente exclu\u00edda de poder ser xulgada por cortes administrativas, nas cales a cidadan\u00eda normalmente pod\u00eda demandar ao Estado para que cumprise as leis.\nO poder da Gestapo que m\u00e1is lle permit\u00eda abusar era a \"Schutzhaft\" ou \"custodia preventiva\", un eufemismo para designar os encarceramentos sen procedementos legais, tipicamente en campos de concentraci\u00f3n. A persoa encarcerada mesmo ti\u00f1a que asinar o seu propio \"Schutzhaftbefehl\"\" (o documento onde declaraba o seu desexo de ser encarcerada). Normalmente isto logr\u00e1base mediante a tortura.\nEstrutura.\nOFICINA IV INVESTIGACI\u00d3N DE OPO\u00d1ENTES - Heinrich Muller"}
{"id": "82175", "revid": "23204", "url": "https://gl.wikipedia.org/wiki?curid=82175", "title": "Pere Bosch i Gimpera", "text": "Pere Bosch i Gimpera (Barcelona 1891 - M\u00e9xico 1974) foi un arque\u00f3logo e prehistoriador e unha das personalidades cient\u00edficas de Catalu\u00f1a (Espa\u00f1a) m\u00e1is co\u00f1ecidas internacionalmente. Asinaba, \u00e1s veces, como Pedro Bosch Gimpera.\nBiograf\u00eda.\nPere Bosch i Gimpera naceu en Barcelona o 22 de marzo de 1891. Comezou estudos de Dereito, mais pasou a realizalos de Filosof\u00eda e Letras. Trasladouse a Berl\u00edn entre 1911 e 1914, onde fixo estudos de Filolox\u00eda Cl\u00e1sica e Prehistoria. En 1911 doutorouse en letras e en 1913 en Historia. As s\u00faas primeiras publicaci\u00f3ns versaron sobre a civilizaci\u00f3n cretomic\u00e9nica (1912) e sobre a orixe da traxedia grega (1913). Tam\u00e9n traduciu a Homero. No ano 1915 foi nomeado director do servizo de escavaci\u00f3ns do Institut d'Estudis Catalans e en 1916 ga\u00f1ou a c\u00e1tedra de Historia Antiga na Universidade de Barcelona. En 1919 publicou \"Prehistoria catalana\". Xa desde aquela \u00e9poca primeira mostrouse decididamente partidario do uso da lingua catal\u00e1 nas publicaci\u00f3ns cient\u00edficas.\nA partir de 1919 e at\u00e9 a s\u00faa morte manter\u00eda amizade e correspondencia privada co seu alumno e compa\u00f1eiro Llu\u00eds Pericot i Garcia.\nCoa obra \"Etnograf\u00eda de la Pen\u00ednsula Ib\u00e9rica\" (1932) desenvolveu teses innovadoras que lle deron sona. No ano 1933 \u00e9 elixido reitor da Universidade de Barcelona. Implicado na pol\u00edtica da Generalitat de Catalu\u00f1a, republicana, ocupou o cargo de Conselleiro de Xustiza baixo a presidencia de Llu\u00eds Companys. Xunto con outros membros do goberno catal\u00e1n foi encarcerado no buque \"Uruguay\", despois dos feitos do 6 de outubro de 1934, suceso que provocar\u00eda protestas internacionais.\nLogo da guerra civil houbo de se exiliar en M\u00e9xico. Posteriormente foi sometido a unha campa\u00f1a de desprestixio na Universidade de Barcelona baixo dominio franquista. No pa\u00eds azteca ser\u00eda profesor da Universidade Aut\u00f3noma e m\u00e1is da Escola Nacional de Arqueolox\u00eda da Universidade de M\u00e9xico. En 1945 publicou en M\u00e9xico \"La formaci\u00f3n de los pueblos de Espa\u00f1a\".\nNo ano 1971 obtivo a nacionalidade mexicana.\nObra.\nBosch i Gimpera publicou varios libros e decenas de artigos. Entre os primeiros cabe sinalar:"}
{"id": "82176", "revid": "23204", "url": "https://gl.wikipedia.org/wiki?curid=82176", "title": "Reino de Nova Galicia", "text": "O Reino de Nova Galicia, estaba formado por tres provincias maiores que abrangu\u00edan a Provincia de Nova Galicia (Nayarit e Xalisco), a Provincia dos Zacatecas (Aguascalientes e Zacatecas) e a Provincia de Colima (Colima). O Reino de Nova Galicia era un dos dous \u00fanicos reinos aut\u00f3nomos dentro do Vicerreinado de Nova Espa\u00f1a. A conquista do territorio foi consumada por Nu\u00f1o Beltr\u00e1n de Guzm\u00e1n. A primeira capital foi Tepic, trasladada en 1540 a Compostela, onde se estableceu un bispado sufrag\u00e1neo do arcebispado. En 1560, a capital volveuse trasladar, esta vez a Guadalaxara. En 1786 as divisi\u00f3ns pol\u00edticas da Nova Espa\u00f1a foron establecidas en intendencias, por tanto, as Provincias de Nova Galicia e Colima pasaron a ser a Intendencia de Guadalaxara e a Provincia dos Zacatecas pasou a ser a Intendencia de Zacatecas.\nHistoria.\nNu\u00f1o de Guzm\u00e1n impuxo o nome de \"Conquista do Esp\u00edrito Santo da Maior Espa\u00f1a\" aos territorios explorados e conquistados por el. Con todo, a ra\u00ed\u00f1a Sabela de Portugal, esposa de Carlos I, non estivo conforme co nome que lle outorgou Nu\u00f1o de Guzm\u00e1n ao territorio conquistado, polo que, por Real C\u00e9dula dada en Oca\u00f1a (Espa\u00f1a) o 25 de xaneiro de 1531, ordenou que se nomease ao territorio conquistado como \"Reino de Nova Galicia\" e se fundase unha cidade co nome de \"Santiago de Galicia de Compostela\" como capital."}
{"id": "82178", "revid": "51526", "url": "https://gl.wikipedia.org/wiki?curid=82178", "title": "Josetxo Anitua", "text": "Josetxo Anitua Aranz\u00e1bal, nado en \u00c9ibar en 1964 e finado en Bilbao o 22 de abril de 2008, foi un m\u00fasico vasco, que formou parte de varias bandas de rock vascas durante as d\u00e9cadas dos 80 e 90 como La Tercera en Discordia, Jugos de Otros, Cancer Moon e a partir do 2006 de Josetxo Grieta.\nFoi fundador da primeira tenda da co\u00f1ecida marca de roupa Loreak Mendian na zona antiga de Bilbao a mediados dos anos 90, e DJ do Kafe Antzoki (Bilbao) durante moitos anos.\nDiscograf\u00eda.\nS\u00f3.\nSolo \nLigaz\u00f3ns externas.\nArtigos sobre a s\u00faa morte na prensa:"}
{"id": "82182", "revid": "98629", "url": "https://gl.wikipedia.org/wiki?curid=82182", "title": "Soviet", "text": "Un soviet (en ) \u00e9 un consello ou asemblea. Os primeiros soviets apareceron a ra\u00edz da Revoluci\u00f3n Rusa de 1905 e orixinalmente o termo fac\u00eda referencia \u00e1s asembleas de obreiros, soldados e campesi\u00f1os que foron fundamentais para o triunfo da Revoluci\u00f3n de Outubro de 1917, as\u00ed como a base para a formaci\u00f3n da Rep\u00fablica Socialista Federativa Sovi\u00e9tica de Rusia primeiro e da Uni\u00f3n de Rep\u00fablicas Socialistas Sovi\u00e9ticas en 1922. A Constituci\u00f3n sovi\u00e9tica de 1918, cos bolxeviques xa no poder, organizou a administraci\u00f3n pol\u00edtica do Estado nun sistema inversamente xer\u00e1rquico e democr\u00e1tico (\u00e9 dicir, de abaixo arriba) de consellos de obreiros, campesi\u00f1os e soldados.\nA estrutura xer\u00e1rquica do Estado, que \u00eda de abaixo cara a arriba e de arriba cara a abaixo -un dos principios do centralismo democr\u00e1tico leninista- estaba conformada por sucesivos consellos ata chegar \u00e1 m\u00e1xima autoridade, o Soviet Supremo. Nun nivel medio entre os gobernos locais e o poder federal, cada Rep\u00fablica Socialista Sovi\u00e9tica ti\u00f1a o seu propio Soviet Supremo. A\u00ednda que, coa institucionalizaci\u00f3n do pa\u00eds cara a 1924, e a paulatina burocratizaci\u00f3n do Estado obreiro, os soviets comezaron a perder unha gran parte do seu poder real e capacidade de decisi\u00f3n a nivel local ou de base, convert\u00e9ndose \u00e1 s\u00faa vez, en niveis superiores, en \u00f3rganos de goberno ao estilo dos parlamentos doutros estados. As\u00ed, a Uni\u00f3n Sovi\u00e9tica, pronto adquiriu un sistema pol\u00edtico de tipo parlamentario, no que o xefe de Estado ou Presidente do Pres\u00eddium do Soviet Supremo, era elixido polo poder lexislativo (este \u00faltimo). O poder executivo exerc\u00edao o Consello de Ministros, cuxo nome orixinal en ruso era \"Soviet de Comisarios do Pobo\"."}
{"id": "82183", "revid": "1131", "url": "https://gl.wikipedia.org/wiki?curid=82183", "title": "Monta\u00f1as Bretemosas", "text": "No legendarium de J. R. R. Tolkien, as Monta\u00f1as Bretemosas (tam\u00e9n co\u00f1ecidas polo seu nome Sindarin Hithaeglir) \u00e9 unha cordilleira da Terra Media, que percorre 1280 quil\u00f3metros do continente de norte a sur, entre Eriador e o val do Gran R\u00edo, o Anduin, e desde o Monte Gundabad no extremo norte at\u00e9 Methedras no sur.\nXeograf\u00eda.\nO pico m\u00e1is setentrional das Monta\u00f1as Bretemosas era o Monte Gundabad, onde segundo conta a lenda espertou o Anano Durin. Por\u00e9n, m\u00e1is tarde converter\u00edase nunha das goridas dos orcos.\nO m\u00e1is grandioso dos reinos dos Ananos da Terra Media, Khazad-d\u00fbm, estaba situado no tramo central das Monta\u00f1as Bretemosas. Os tres picos que conformaban Khazad-d\u00fbm eran Caradhras a Cruel (Cornovermello, Barazinbar na lingua dos Ananos), Celebdil a Branca (Dente de Prata, Zirakzigil en Anano) e Fanuidhol a Gris (Cumio Anubrado, Bundushath\u00fbr en Anano). No interior de Celebdil, os Ananos constru\u00edron a Escada Intermin\u00e1bel, desde as ra\u00edces da monta\u00f1a at\u00e9 o seu cumio. O pico m\u00e1is meridional das Monta\u00f1as Bretemosas era Methedras (Derradeiro Pico).\nOs pasos m\u00e1is importantes eran o Paso Alto e o Paso e Cornovermello. Tam\u00e9n hab\u00eda un paso nas fontes do r\u00edo Ledo.\nO Paso de Rohan era un val (probabelmente formado polo r\u00edo Isen) que se estend\u00eda entre os picos m\u00e1is meridionais das Monta\u00f1as Bretemosas e os m\u00e1is setentrionais das Monta\u00f1as Brancas. Seica exist\u00eda outro paso entre o Monte Gundabad e o extremo occidental das Monta\u00f1as Grises, a\u00ednda que os varios mapas publicados difiren neste punto.\nEran moitos os r\u00edos que nac\u00edan nas Monta\u00f1as Bretemosas; a saber:\nHistoria.\nAs Monta\u00f1as Bretemosas foron creadas por Melkor, como impedimento para Orom\u00eb, que adoitaba cruzar a Terra Media a cabalo nas s\u00faas excursi\u00f3ns de caza. Naquel tempo a cordilleira era moito m\u00e1is alta.\nO Paso Alto (tam\u00e9n chamado Paso de Imladris e Cirith Forn en Andrath (S. 'Paso de Grande Escalada do Norte')) foi creado antes da Primeira Idade por Orom\u00eb para permitir que os Eldar cruzasen as monta\u00f1as. Durante a Primeira Idade o Paso Alto foi empregado polos Ananos, que conectaron os seus cami\u00f1os (o Grande Cami\u00f1o do Leste e o Men-i-Naugrim a trav\u00e9s do Bosque Escuro) con el. En realidade hab\u00eda dous pasos nese lugar: o paso inferior era cortado polos Orcos con m\u00e1is frecuencia, polo que a meirande parte dos viaxeiros usaban o superior, ag\u00e1s nas raras ocasi\u00f3ns nas que non hab\u00eda ameaza de Orcos.\nO grande reino Anano de Khazad-d\u00fbm fora fundado baixo as Monta\u00f1as Bretemosas, mais o rexurdimento do Balrog chamado a (Ru\u00edna de Durin) no ano 1981 T.I. fixo que os Ananos abandonasen o lugar, que pasou a ser habitado por Orcos e outras criaturas.\nNa Segunda Idade, o Paso Alto foi usado polo ex\u00e9rcito de Gil-galad e Elendil na s\u00faa marcha cara a Mordor durante a Guerra da \u00daltima Alianza de Elfos e Homes. Logo da guerra, Isildur morreu a mans de Orcos que vixiaban o cami\u00f1o cara ao paso.\nDurante a Terceira Idade, o Paso volveu ser perigoso por culpa dos Orcos, e s\u00f3 volveu ser seguro ap\u00f3s a Guerra de Ananos e Orcos, que acabou con case que todos os Orcos das monta\u00f1as. Con todo, na \u00e9poca en que se desenvolve O Hobbit, os trasnos de Cidade Trasno lograran penetrar de novo nelas, e Bilbo Bulseiro e os Ananos de Thorin Escudo de Carballo remataron sendo capturados por eles.\nA Irmandade do Anel tentou cruzar o Paso de Cornovermello (logo de rexeitar o Paso Alto que conduc\u00eda cara a Rhovanion porque estaba baixo a vixilancia do Inimigo, e o Paso de Rohan porque obrigaba \u00e1 compa\u00f1\u00eda a achegarse de m\u00e1is a Isengarda), mais unha tormenta de neve obrigounos a pasar por baixo da monta\u00f1a no canto de por riba dela. Os Nove Cami\u00f1antes enfront\u00e1ronse ao Balrog, a Ru\u00edna de Durin, que moraba no abandonado reino de Khazad-d\u00fbm. Gandalf caeu xunto co Balrog ao m\u00e1is profundo abismo de Moria, combateu ao demo ao longo da Escada Intermin\u00e1bel, e ao cabo matouno guind\u00e1ndoo do cumio de Celebdil, sacrificando a s\u00faa propia vida.\nHabitantes.\nBaixo as Monta\u00f1as Bretemosas atop\u00e1base o antigo reino Anano de Moria e as minas dos Orcos nas que Bilbo Bulseiro atopou o Anel \u00danico. Valfendido estaba agochado nas faldras da cordilleira, no extremo oeste do Paso Alto. Carn D\u00fbm, onde o Rei Bruxo de Angmar residiu durante varios s\u00e9culos da Terceira Idade, estend\u00edase entre unha ramificaci\u00f3n cara ao oeste do extremo norte das monta\u00f1as, co\u00f1ecida como as Monta\u00f1as de Angmar. Isengarda ach\u00e1base en Nan C\u00farunir entre os brazos de Methedras. As Aguias ani\u00f1aban nas Monta\u00f1as, que tam\u00e9n foron o lar do \u00fanico Balrog co\u00f1ecido durante a Segunda e Terceira Idades, destru\u00eddo por Gandalf en 3019 T.I.. Gollum, un dos personaxes principais do legendarium, pasou cinco s\u00e9culos nas Monta\u00f1as, a vivir nunha illa dunha lagoa subterr\u00e1nea. Os xigantes de pedra (tam\u00e9n co\u00f1ecidos como xigantes das monta\u00f1as) eran outra das razas que habitaban o exterior da cordilleira. \u00c1s veces, por mor do seu tama\u00f1o, confund\u00edaselles coa propia ladeira da monta\u00f1a: en ocasi\u00f3ns estas criaturas pod\u00edan atinxir alturas de at\u00e9 corenta p\u00e9s."}
{"id": "82184", "revid": "55340", "url": "https://gl.wikipedia.org/wiki?curid=82184", "title": "Xefe de Estado", "text": "O xefe de Estado \u00e9 a persoa que representa a un pa\u00eds no resto do mundo. As\u00ed mesmo, \u00e9 el o que participa, por si mesmo ou mediante delegados, en reuni\u00f3ns internacionais, nomea e recibe delegaci\u00f3ns diplom\u00e1ticas etc.\nFunci\u00f3ns.\nAs funci\u00f3ns do xefe de Estado var\u00edan acordes \u00e1 forma de goberno que establece a constituci\u00f3n de cada pa\u00eds. \u00c9 dicir, ten m\u00e1is ou menos competencias segundo ordenamento de cada Estado.\nDoutra parte, dado que \u00e9 a Constituci\u00f3n a que asigna os poderes do cargo, existen outros pa\u00edses nos que o soberano pos\u00fae unha serie de poderes (Marrocos ou certos pa\u00edses asi\u00e1ticos)."}
{"id": "82185", "revid": "2269", "url": "https://gl.wikipedia.org/wiki?curid=82185", "title": "Soviets", "text": ""}
{"id": "82186", "revid": "1822", "url": "https://gl.wikipedia.org/wiki?curid=82186", "title": "Magdaleniano", "text": "O Magdaleniano (noutras fontes madaleniano ou Madalenense) ref\u00edrese a unha das culturas mais tard\u00edas do Paleol\u00edtico superior europeo, comprendida entre arredor de 15.000 e 9.000 anos antes da nosa era. O nome foi proposto por Gabriel de Mortillet a partir do asentamento prehist\u00f3rico ep\u00f3nimo de La Madeleine, en Dordo\u00f1a, Francia.\nCondici\u00f3ns clim\u00e1ticas e ambientais.\nO Magdaleniano corresponde a unha etapa fr\u00eda da glaciaci\u00f3n de W\u00fcrm, concretamente W\u00fcrm IV, que \u00e1 s\u00faa vez se subdivide en fases distintas: Dryas I (fr\u00eda), oscilaci\u00f3n de B\u00f6lling (temperada), Dryas II (fr\u00eda), oscilaci\u00f3n de Aller\u00f6d (temperada e h\u00famida) e por \u00faltimo Dryas IV, sinala a etapa de cambio cara ao per\u00edodo actual, co desenvolvemento paulatino dos bosques e as prader\u00edas, ao tempo que alg\u00fans animais como o reno emigra cara a terras boreais. Nestas distintas fases os especialistas diferencian a\u00ednda per\u00edodos intermedios.\nEn conxunto predominou o clima moi fr\u00edo, de caracteres \u00e1rticos ou polares, con paisaxes de tipo tundra, cunha capa subterr\u00e1nea xeada, o permafrost, e de taiga, con predominio de bosques de con\u00edferas e caducifolios. Formas correntes de vexetaci\u00f3n de tundra dominaban a flora: liques, xuncos, eric\u00e1ceas e salgueiros ananos.\nO animal t\u00edpico da fauna magdaleniana \u00e9 o reno (\"Rangifer tarandus\"), que constitu\u00edu o herb\u00edvoro m\u00e1is apreciado polos seres humanos do per\u00edodo: entre un 85 e un 90% das pezas capturadas no conxunto da Europa occidental. Outros herb\u00edvoros t\u00edpicos eran os mamuts (\"Mammuthus primigenius\"), bisontes (\"Bos priscus\"), uros (\"Bos primigenius\"), cabalos, cervos (\"Cervus elaphus\"), alces etc.; animais de monta\u00f1a como a cabra montesa (\"Capra pyrenaica\"), o corzo (\"Capreolus capreolus\") e o rebezo; un roedor de augas fr\u00edas, como a auganeira (\"Arvicola amphibius\"). O litoral subministra diversos gaster\u00f3podos presentes no xacementos: son correntes diversos tipos de lapas (\"Patella vulgata\", \"Patella lusitanica\", \"Patella vulgata sautuolai\"), mais tam\u00e9n especies \u00e1rticas, hoxe desaparecidas no sur de Europa: \"Pecten islandicus\", \"Cyprina islandica\". Dos cursos fluviais obt\u00e9\u00f1ense principalmente salm\u00f3ns e troitas. Lobos, leopardos, le\u00f3ns das cavernas, oso das cavernas (\"Ursus spelaeus\") e osos pardos (\"Ursus arctus\") e raposo (\"Vulpes vulpes\") son os grandes carn\u00edvoros e preeiros, que conviven con outros menores. As focas mesmo aparecen representadas na arte de covas mediterr\u00e1neas.\nEquipamento.\nInstrumental.\nOs humanos do Magdaleniano pos\u00faen un equipamento l\u00edtico an\u00e1logo ao das culturas anteriores do Paleol\u00edtico Superior. Sen d\u00fabida o aspecto m\u00e1is destacado \u00e9 a diminuci\u00f3n do tama\u00f1o do instrumental de s\u00edlex, segundo avanzou o per\u00edodo, at\u00e9 constitu\u00edr aut\u00e9nticos microlitos, sen que signifique que se abandona a peza mediana. Mais o que, sobre todo, caracteriza o per\u00edodo \u00e9 o desenvolvemento dun vasto ferramental de material \u00f3seo (hasta, \u00f3so, marfil etc.). Os dous instrumentos, talvez f\u00f3siles directores, son azagaias e arp\u00f3ns, pero est\u00e1n acompa\u00f1ados de moitos outros: propulsores (invento da etapa Solutreana, pero que agora multiplica o seu n\u00famero nos xacementos), tridentes, agullas, esp\u00e1tulas, bast\u00f3ns perforados (\"Bast\u00f3ns de mando\"), que puideron ser utilizados como enderezadores de azagaias, subelas etc., e mesmo instrumentos de ocio, como chifros e frautas. Azagaias e arp\u00f3ns acadan grandes complexidades. Das primeiras hainas de bisel \u00fanico, dobre, de secci\u00f3n triangular, cuadrangular, oval, circular etc.; os arp\u00f3ns desde un suposto prototipo de madeira con dentes de puntas de s\u00edlex, desenv\u00f3lvese en diversas fases un arp\u00f3n, primeiro con dentes incipientes, logo cunha soa fileira de dentes, e por \u00faltimo con dobre fileira dentada; foi seguramente o intrumento favorito para matar peixe. \u00c9 prob\u00e1bel que contasen coa primeira m\u00e1quina: o arco, a\u00ednda que as probas existentes para este per\u00edodo son indirectas.\nMedios.\nXunto co desenvolvemento da tecnolox\u00eda de instrumentos, debeu multiplicarse a tecnolox\u00eda de \"medios\". S\u00e1bese que os magdalenianos dispu\u00f1an de vestimentas, semellantes \u00e1s dos esquim\u00f3s. En canto \u00e1s vivendas, o habitual son as covas e abrigos, especialmente nas entradas, onde se constru\u00edan habitaci\u00f3ns semellantes a alpendres, sostidos con postes, e cubertos, ou ben preparaban directamente o chan da caverna. Dispu\u00f1an de tendas port\u00e1tiles: Leroi-Gourhan escavou varias chozas temporais do Magadaleniano recente, desde 1964, en Pincevent, non lonxe de Par\u00eds, reconstru\u00edndo tendas c\u00f3nicas erguidas sobre p\u00e9rtegas, cubertas con peles; conti\u00f1an unha lareira central e restos reconstru\u00eddos como camas de peles. Edificaci\u00f3ns m\u00e1is complexas t\u00e9\u00f1ense decuberto nas chairas de Europa Oriental e Siberia. Aqu\u00ed, no sitio de Malta, a uns 100\u00a0km do lago Baikal, nun horizonte correspondente ao Magadaleniano europeo-occidental, aparecen tres tipos de habitaci\u00f3ns: tendas duns 4 m de di\u00e1metro, con lar central, semellantes \u00e1 de Pincevent; cabanas rectangulares, de 4x3 m como media, semienterradas no chan, con fogar elevado, afirmadas con laxes de pedra, e cubertas seguramente con peles fixados con hastas de reno; \"casas grandes\", unha de 14 m de longo x 6 m de ancho, constru\u00eddas de xeito semellante \u00e1s anteriores, con varias lareiras. Unha construci\u00f3n maior aparece no estrato superior de Kostenski, nas beiras do r\u00edo Don, na chaira central rusa, con dataci\u00f3n de 12.000 a. de C.; tr\u00e1tase dunha cabana de 36 x 18 m, con varias lareiras en li\u00f1a, e provista de foxos de almacenamento; o principal material de construci\u00f3n eran grandes \u00f3sos de mamut.\nCazadores-recolectores.\nCaza, pesca e recolecci\u00f3n constitu\u00edron as actividades econ\u00f3micas principais dos magadalenianos. Ocuparon practicamente toda Europa occidental. Os asentamentos principais foron colocados en puntos estrat\u00e9xicos de r\u00edos, por onde nas s\u00faas proximidades deber\u00edan pasar os grandes herb\u00edvoros que se mov\u00edan en busca de pastos nos cambios de estaci\u00f3ns (ou alternativamente entre a monta\u00f1a e o val), especialmente renos, pero tam\u00e9n outros, como o mamut, caso de Kostenski, e tam\u00e9n para aproveitaren o paso fluvial das especies migradoras como salm\u00f3ns ou angu\u00edas.\nOs m\u00e9todos de caza ir\u00edan desde o acoso at\u00e9 un foxo ou un barranco ou cantil, at\u00e9 o uso de trampas diversas, e para os animais m\u00e1is pequenos trampas axeitadas e lazos. Pero un dato seguro \u00e9 que o animal grande era alanceado con azagaias, disparadas directamente pola man do cazador ou por medio de propulsores. En canto \u00e1 pesca son seguros os m\u00e9todos de pesca \u00e1 man, lanzamento con arp\u00f3ns e a pesca con anzois (cons\u00e9rvanse anzois variados de materiais \u00f3seos). \u00c9 pos\u00edbel que existisen redes, pero non temos probas directas, o mesmo que da existencia de caneiros ou pesqueiras. Nos asentamentos de litoral fican probas abundantes do consumo de moluscos de diverso tipo. Sabemos tam\u00e9n da caza e do consumo de aves.\nA recolecci\u00f3n de vexetais debeu ter menos importancia neste per\u00edodo do que se afirma para primitivos actuais, dada a abundancia de caza. Bordes indica que con seguridade se consumiron landras, amorodos, ameixas, framboesas, arandos, amoras, casta\u00f1as de auga, cenorias silvestres, acedas etc.\nOrganizaci\u00f3n social.\nDado o bo nivel de alimentaci\u00f3n, \u00e9 indubid\u00e1bel un aumento da vida media e do tama\u00f1o dos grupos sociais. A partir de paralelos etnogr\u00e1ficos os tama\u00f1os das \"bandas\", a agrupaci\u00f3n inmediatamente superior \u00e1 familia tense estimado en 20 a 30 membros, mais para calquera das tendas de Pincevent, calc\u00falase que acoller\u00edan entre 10 e 15 individuos. Para a vivenda de Kostenski, citada arriba, rev\u00e9lase a existencia dunha decena de lareiras, e posteriormente A. N. Rogatchev escavou outra semellante a escasos metros da primeira.\nIsto fai supor agrupaci\u00f3ns sociais relativamente grandes, de feito seguramente en casos aldeas fixadas por per\u00edodos quizais de varias xeraci\u00f3ns. Alonso del Real, logo dun extenso excurso sobre as dificultades para fixar datos demogr\u00e1ficos concretos, con suma cautela, insin\u00faa os seguintes valores para todo o Paleol\u00edtico superior: a) pequenas familias de 5 ou 6 membros; b) veci\u00f1anzas dun centenar; unidades de traballo e culto de varios centenares; unidades de poboaci\u00f3n, laxas, pero intercomunicadas, de varios miles de membros; a difusi\u00f3n \"universal\" de estilos de arte ofrecer\u00eda unha proba.\nTense defendido tam\u00e9n a existencia de xerarqu\u00edas dentro da sociedade magdaleniana. Desde logo existe un amplo consenso que nega que houbese clases sociais en todo o Paleol\u00edtico Superior, pola contra ser\u00edan sociedades igualitarias. N\u00e9ganse tam\u00e9n as xefaturas permanentes. Mais hai indicios de estruturas de mando: sepulcros m\u00e1is ricos ou instrumentos, tipo azagaias, propulsores, arp\u00f3ns e outros, mellor elaborados e con gran riqueza decorativa. Prop\u00fagnase a case segura existencia de ordes de cazadores con mandos, mais sen poder indicar como e de que maneira funcionaban.\nNon pode negarse a especializaci\u00f3n de funci\u00f3ns de certos individuos. Polo menos para as artes visuais hai un xeral acordo de que algunhas obras foron realizadas por verdadeiros especialistas, o que non implica que fose un artista puro. O mesmo p\u00f3dese inferir respecto doutros saberes.\nArte.\nAo per\u00edodo magdaleniano pertencen algunhas das mellores obras de arte xa non s\u00f3 da Prehistoria, sen\u00f3n da historia da Humanidade en conxunto. Nesta \u00e9poca realiz\u00e1ronse os complexos rupestres de Lascaux, Niaux, Font de Gaume, Tito Bustillo ou Altamira. Para Leroi-Gourhan sup\u00f3n a apoteose da arte prehist\u00f3rica.\nPero as representaci\u00f3ns art\u00edsticas non s\u00f3 se efectuaron nas paredes de covas sen\u00f3n tam\u00e9n en pezas m\u00f3biles: placas, bast\u00f3ns de mando, azagaias, arp\u00f3ns, estatu\u00ed\u00f1as etc.\nEst\u00e1 f\u00f3ra de d\u00fabida que as obras e as t\u00e9cnicas art\u00edsticas circularon \u00e1s veces entre lugares moi distantes. A caverna de Kapova, ao sur dos montes Urais, presenta temas e soluci\u00f3ns similares \u00e1s das grutas occidentais sitas a uns 3.000\u00a0km de distancia. M\u00e1is sorprendentes resultan as estatu\u00ed\u00f1as de Venus de Krasni-Iar, preto do lago Baikal, que amosan en vulto soluci\u00f3ns esquematizadas semellantes \u00e1s representadas en gravados da cova de La Roche, na Dordo\u00f1a, Francia."}
{"id": "82187", "revid": "17887", "url": "https://gl.wikipedia.org/wiki?curid=82187", "title": "Convento das Orfas de Santiago de Compostela", "text": "O convento das Orfas de Santiago de Compostela \u00e9 un conxunto de construci\u00f3ns relixiosas de estilo barroco situadas en Santiago de Compostela.\nHistoria.\nO conxunto local\u00edzase no n\u00famero 5 da r\u00faa das Orfas, na parte oriental da cidade vella, e est\u00e1 formado polas dependencias mon\u00e1sticas, a igrexa e un colexio. Foi constru\u00eddo a comezos do s\u00e9culo XVII para dar aloxamento e educaci\u00f3n \u00e1s nenas desamparadas da cidade. O seu impulsor foi o arcebispo San Clemente, e posteriormente foi modificada por Domingo de Andrade e Fernando de Casas Novoa.\nA igrexa foi constru\u00edda posteriormente, dende o ano 1666. O seu arquitecto foi Melchor de Velasco quen faleceu en 1669 antes de vela rematada, pois foi consagrada en 1671. No seu interior alberga un altar maior de estilo rococ\u00f3, feito por Francisco de Lens, no que destaca unha imaxe da Inmaculada Concepci\u00f3n obra de Xos\u00e9 Gambino, localizada entre San Xos\u00e9 e Santiago, feita en 1756.\nAcolle o Colexio Nosa Se\u00f1ora dos Remedios, que segue a ser co\u00f1ecido popularmente como \"As Orfas\". A igrexa est\u00e1 aberta ao p\u00fablico e nela of\u00edcianse misas do culto cristi\u00e1n diariamente."}
{"id": "82188", "revid": "22570", "url": "https://gl.wikipedia.org/wiki?curid=82188", "title": "Republicanismo", "text": "O Republicanismo \u00e9 a ideolox\u00eda para gobernar unha naci\u00f3n como unha rep\u00fablica. Sempre se apoia na s\u00faa oposici\u00f3n \u00e1 monarqu\u00eda, aristocracia, oligarqu\u00eda e ditadura. Por extensi\u00f3n, ref\u00edrese a un sistema pol\u00edtico que protexe a liberdade e especialmente fundam\u00e9ntase no Dereito, na \"lei\", que non pode ignorarse polo propio goberno. Escribiuse moito sobre que tipos de valores e comportamentos deben ter os cidad\u00e1ns dunha rep\u00fablica para o seu desenvolvemento e \u00e9xito; ad\u00f3itase facer \u00e9nfase xeralmente na participaci\u00f3n cidad\u00e1, valores c\u00edvicos e a s\u00faa oposici\u00f3n \u00e1 corrupci\u00f3n.\nPode falarse de maior democratizaci\u00f3n dun pa\u00eds cando se establece unha monarqu\u00eda constitucional (como os estados do Reino Unido, Canad\u00e1 ou Xap\u00f3n), ou parlamentaria (Espa\u00f1a) pero en ning\u00fan destes casos pode falarse de Rep\u00fablica."}
{"id": "82189", "revid": "17467", "url": "https://gl.wikipedia.org/wiki?curid=82189", "title": "Convento, Igrexa e Colexio das Orfas", "text": ""}
{"id": "82192", "revid": "5863", "url": "https://gl.wikipedia.org/wiki?curid=82192", "title": "Compa\u00f1\u00eda de Xes\u00fas", "text": "A Compa\u00f1\u00eda de Xes\u00fas (en lat\u00edn \"Societas Iesu\", S.I.) \u00e9 unha orde relixiosa cat\u00f3lica fundada por Ignacio de Loiola, que despois foi canonizado como Santo Ignacio de Loiola.\nTraxectoria.\nFundada o 15 de agosto de 1534 en Par\u00eds, e aprobada pola igrexa en 1540 por medio da bula \"Regimini Militantis Ecclesiae\" do papa Paulo III, \u00e9 unha orde apost\u00f3lica que concreta a s\u00faa misi\u00f3n polo servizo da fe e a promoci\u00f3n da xustiza.\nOs membros desta orde co\u00f1\u00e9cense popularmente como os xesu\u00edtas. Con 20.000 membros, \u00e9 a orde m\u00e1is grande da Igrexa Cat\u00f3lica da actualidade. A s\u00faa estrita formaci\u00f3n de m\u00e1is de dez anos (estudan filosof\u00eda e teolox\u00eda, ademais de realizar \"pr\u00e1cticas\" de diversa natureza e estudar diferentes linguas) fixo que se convertesen durante m\u00e1is de catro s\u00e9culos nos l\u00edderes intelectuais do catolicismo. Os xesu\u00edtas realizan os tres votos habituais da vida relixiosa (obediencia, pobreza e castidade), pero ademais, suman outro voto de obediencia ao Papa. A Compa\u00f1\u00eda de Xes\u00fas foi unha organizaci\u00f3n relixiosa que sempre viviu entre a loanza e a cr\u00edtica, mais sempre na pol\u00e9mica."}
{"id": "82193", "revid": "2269", "url": "https://gl.wikipedia.org/wiki?curid=82193", "title": "Xesu\u00edtas", "text": ""}
{"id": "82194", "revid": "2269", "url": "https://gl.wikipedia.org/wiki?curid=82194", "title": "Xesu\u00edta", "text": ""}
{"id": "82195", "revid": "2269", "url": "https://gl.wikipedia.org/wiki?curid=82195", "title": "Estados de Estados Unidos de Am\u00e9rica", "text": ""}
{"id": "82197", "revid": "865", "url": "https://gl.wikipedia.org/wiki?curid=82197", "title": "Seventeen Seconds", "text": "Seventeen Seconds \u00e9 o segundo \u00e1lbum de estudio da banda inglesa The Cure, editado en abril de 1980 polo selo Fiction Records. \u00c9 o \u00fanico \u00e1lbum da banda onde aparece o teclista Matthieu Hartley. O disco acadou o posto n\u00famero 20 nas listas brit\u00e1nicas de \u00e1lbums e aparece no libro \"1001 Albums You Must Hear Before You Die\" (1001 \u00e1lbums que debes escoitar antes de morrer).\nO disco foi re-editado no ano 2005 como parte da serie \"Deluxe Edition\" de Universal. Esta edici\u00f3n contaba co disco orixinal re-masterizado e un segundo disco con demos e canci\u00f3ns ao vivo.\nHistoria.\nAo final da xira de The Cure de 1979 polo Reino Unido como abreconcertos de Siouxsie and the Banshees, Robert Smith falaba cada vez menos co baixista Michael Dempsey. As primeiras versi\u00f3ns de \"Play for Today\" e \"M\" foran interpretadas nalg\u00fans concertos, pero a Dempsey non lle gustaba a nova direcci\u00f3n musical que Smith quer\u00eda coller. Smith comentou: \"Penso que a gota que desbordou o vaso chegou cando lle toquei a Michael as demos para o seguinte \u00e1lbum e odiounas. Quer\u00eda que f\u00f3semos a segunda parte de XTC e - de ser algo - eu quer\u00eda que f\u00f3semos a segunda parte dos Banshees. As\u00ed que marchou\". Tocar a guitarra cos Banshees durante dous meses e aprender as s\u00faas canci\u00f3ns abriu o horizonte de Smith. \"Permit\u00edume pensar m\u00e1is al\u00f3 sobre o que estabamos a facer. Quer\u00eda ter unha banda que fixese o que Steven Severin e Budgie fan, onde s\u00f3 te\u00f1en unha li\u00f1a de baixo e unha parte de bater\u00eda e Siouxsie lam\u00e9ntase\". Os discos que Smith escoitou con frecuencia durante a composici\u00f3n do \u00e1lbum foron \"Five Leaves Left\" de Nick Drake, \"Isle of Wight\" de Jimi Hendrix, \"Astral Weeks\" de Van Morrison e \"Low\" de David Bowie. Smith compuxo as letras e a m\u00fasica da meirande parte do disco na casa dos seus pais, usando un \u00f3rgano Hammond cunha gravadora incorporada. Nunha entrevista en 2004, o produtor Mike Hedges non lembraba ningunhas pistas demo, tocando normalmente a banda o tema no estudio antes de colocar unha pista de acompa\u00f1amento e de engadirlle \"overdubs\".\nDous membro de The Magazine Spies, o baixista Simon Gallup e o teclista Matthieu Hartley, pasaron a formar parte do grupo. Gallup substitu\u00edu a Dempsey, o cal aliviou a Smith xa que pensaba que as li\u00f1as de baixo de Dempsey eran demasiado pomposas. O traballo cos sintetizadores de Hartley engadiu unha nova dimensi\u00f3n ao novo son et\u00e9reo da banda, a\u00ednda que posteriormente chocar\u00eda con Smith pola complexidade; a Hartley gust\u00e1banlle os acordes complexos pero Smith quer\u00eda notas sinxelas.\nDebido a restrici\u00f3ns econ\u00f3micas, o \u00e1lbum gravouse e mesturouse en sete d\u00edas cun presuposto de entre 2 000 e 3000 libras, polo que a banda traballou de 16 a 17 horas por d\u00eda. Smith dixo que como resultado, o tema \"The Final Sound\", que ter\u00eda que ser moito m\u00e1is longo, quedou reducido a 53 segundos porque a cinta acabouse durante a gravaci\u00f3n e a banda non puido gravar outra vez. O \u00e1lbum, principalmente unha colecci\u00f3n de temas pesimistas, presente voces ambientais con ecos e\u00a0coa direcci\u00f3n s\u00f3nica levada polo son da bater\u00eda.\nLista de canci\u00f3ns.\nNota"}
{"id": "82198", "revid": "47401", "url": "https://gl.wikipedia.org/wiki?curid=82198", "title": "It", "text": "It \u00e9 o primeiro \u00e1lbum da banda inglesa de rock alternativo Pulp. Orixinalmente lanzado en vinilo nunha edici\u00f3n limitada de 2.000 copias en abril de 1983, foi reeditado en CD pola discogr\u00e1fica Cherry Red en febreiro do 1994 con tres canci\u00f3ns m\u00e1is.\nLista de canci\u00f3ns.\nTodos os temas compostos por Jarvis Cocker, ag\u00e1s \"My Lighthouse\" por Jarvis Cocker e Simon Hinkler."}
{"id": "82199", "revid": "865", "url": "https://gl.wikipedia.org/wiki?curid=82199", "title": "Reckoning", "text": "Reckoning \u00e9 o segundo \u00e1lbum da banda estadounidense de rock alternativo R.E.M., editado o 9 de abril de 1984 a trav\u00e9s do selo I.R.S. Records."}
{"id": "82200", "revid": "865", "url": "https://gl.wikipedia.org/wiki?curid=82200", "title": "The Red Hot Chili Peppers", "text": "The Red Hot Chili Peppers \u00e9 o \u00e1lbum de estrea da banda estadounidense de funk rock Red Hot Chili Peppers, editado o 10 de agosto de 1984 a trav\u00e9s do seo EMI Records. O disco foi producido polo guitarrista de Gang of Four Andy Gill e \u00e9 o \u00fanico traballo en contar con Jack Sherman na guitarra, xa que foi despedido ao final da xira de promoci\u00f3n e foi substitu\u00eddo por Hillel Slovak."}
{"id": "82201", "revid": "56817", "url": "https://gl.wikipedia.org/wiki?curid=82201", "title": "Even If and Especially When", "text": "Even If and Especially When \u00e9 un \u00e1lbum da banda estadounidense Screaming Trees, editado no ano 1987. Foi o seu primeiro \u00e1lbum lanzado a trav\u00e9s do selo SST Records."}
{"id": "82202", "revid": "25871", "url": "https://gl.wikipedia.org/wiki?curid=82202", "title": "Freaks", "text": "Freaks (subtitulado Ten Stories About Power, Claustrophobia, Suffocation and Holding Hands) \u00e9 o segundo \u00e1lbum da banda inglesa de rock alternativo Pulp. Foi editado en maio de 1987 e tivo pouco \u00e9xito comercial. Ten un son m\u00e1is escuro que o seu predecesor, \"It\"."}
{"id": "82204", "revid": "2074", "url": "https://gl.wikipedia.org/wiki?curid=82204", "title": "Gran Premio de Bahr\u00e9in", "text": ""}
{"id": "82206", "revid": "98629", "url": "https://gl.wikipedia.org/wiki?curid=82206", "title": "Aliens", "text": "Aliens, o regreso \u00e9 a segunda parte da franqu\u00eda de ciencia ficci\u00f3n \"Alien\". Se a primeira pel\u00edcula creou o concepto da feroz criatura asasina, a segunda d\u00e1lle forma ao Universo imaxinario de Alien, do cal se basean para facer m\u00e1is novelas e historietas, as\u00ed como os videoxogos correspondentes \u00e1 s\u00faa historia.\nSinopse.\nAlien \u00e9 un organismo perfecto, unha m\u00e1quina de matar cuxa superioridade f\u00edsica s\u00f3 pode competir coa s\u00faa agresividade. A oficial Ripley e a tripulaci\u00f3n da nave \u201cNostromo\u201d xa se enfrontaran, no pasado, a esa monstruosa criatura, pero s\u00f3 Ripley sobreviviu \u00f3 masacre. Despois de vagar polo espazo nunha c\u00e1psula de hibernaci\u00f3n durante 57 anos, Ripley foi rescatada. Durante ese tempo, o planeta onde atoparon o Alien foi colonizado polos humanos. Pero, de repente, p\u00e9rdese a comunicaci\u00f3n coa colonia e, para investigar a orixe do problema, env\u00edan unha expedici\u00f3n de marines espaciais, capitaneados por Ripley.\nPersonaxes.\nOs resto do grupo de marines foron interpretados por Tip Tipping (como Soldado Tim Crowe), Trevor Steedman (como Soldado Trevor Wierzbowski), Colette Hiller (como a piloto Collette Ferro), Daniel Kash (como Soldado Daniel Spunkmeyer), e Ricco Ross (como Soldado Ricco Frost.\nAs innovaci\u00f3ns do filme.\nQuizais un dos importantes logros da pel\u00edcula, ademais de manter a mesma atmosfera claustrof\u00f3bica e escura da s\u00faa predecesora, \u00e9 o de esclarecer os misterios expostos nesa primeira parte acerca do ciclo de vida dos aliens. E faino dunha forma orixinal e moi veros\u00edmil o que lle confire un realismo poucas veces visto. A colonia de aliens resulta estar gobernada pola vontade dunha \"Ra\u00ed\u00f1a\", semellante \u00e1s ra\u00ed\u00f1as dos insectos sociais. A devandita ra\u00ed\u00f1a \u00e9 moito m\u00e1is grande que os demais individuos e pon ovos sen parar a trav\u00e9s dun abdome xigante adherido ao seu t\u00f3rax do cal se pode desprender a vontade de sentirse atacada. E aqu\u00ed \u00e9 onde est\u00e1 o m\u00e1is fant\u00e1stico de todo, porque estes ovos que pon son deseguido recolleitos e agrupados polos ab\u00e1zcaros que protexen o seu cubil.\nEses ovos resultan ser do mesmo tipo que os atopados polos tripulantes da nave Nostromo na primeira parte da saga. Os ab\u00e1zcaros deben sa\u00edr de caza con periodicidade para capturaren presas que ser\u00e1n expostas aos ovos da ra\u00ed\u00f1a. Dos ovos sae a criatura en forma de ara\u00f1a (\"facehugger\") que atemorizou no filme precedente. Esta ara\u00f1a \u00e9 a \"incubadora\". \u00c9 a que introduce a larva parasita no aparello dixestivo do h\u00f3spede. Desta forma queda pechado o ciclo de vida convertendo a pel\u00edcula en peza fundamental para entender estas criaturas que se nos presentan en \"O oitavo pasaxeiro\" e que nos deixan con tantas inc\u00f3gnitas.\nEste ciclo de vida non era o que imaxinara Ridley Scott na s\u00faa primeira parte. Toda a estrutura da colonia alien, a ra\u00ed\u00f1a, a posta dos ovos e os ab\u00e1zcaros foi creada na segunda parte. Os cortes e escenas suprimidos na primeira parte para manter en misterio a criatura (\"Xenoforme\"), permiten que na segunda parte poida inventarse todo sobre esta, expl\u00edcase e resolve de forma moi enxe\u00f1osa case todos os enigmas do primeiro filme, e minim\u00edzanse as incongruencias dentro do filme.\nDoutra banda, o gui\u00f3n crea outros conceptos que foron inclu\u00eddos en posteriores historietas, novelas e videoxogos correspondentes ao tema:\nDecepcionantes secuelas.\nA pesar do \u00e9xito cr\u00edtico e comercial de \"Alien\" e \"Aliens\", os \u00fanicos misterios non resoltos en ambas as partes da saga foron a orixe dos aliens, todo sobre a outra especie extraterrestre que constru\u00edu a misteriosa nave, a raz\u00f3n dos ovos dentro desa nave e por que a nave est\u00e1 varada en LV-426. Eses enigmas non se resolveron nin en \"Alien\u00b3\" nin en \"\", iso decepcionou os afeccionados da saga de Alien. Crese que os extraterrestres da nave varada (co\u00f1ecidos en ingl\u00e9s como \"Space Jockeys\") foron os seus creadores (raz\u00f3n pola cal sexan armas viventes) ou as s\u00faas primeiras v\u00edtimas.\nOs afeccionados tam\u00e9n esperaban que na terceira parte se mostrase a viaxe dos \"marines coloniais\" ao mundo natal dos aliens, para investigar a raza intelixente que os trouxo a LV-426, colleitar esp\u00e9cimes e moita acci\u00f3n e tensi\u00f3n. No canto do anterior recibiron unha historia diferente, considerada aburrida, e os espectadores perderon interese na saga, que tam\u00e9n perdeu rendibilidade a\u00ednda que se tratou de recuperar na sen demasiado \u00e9xito.\nOs cambios no curso da saga, deb\u00e9ronse a, como tantas veces ocorre no cine, as ansias por lucrarse co forte interese de ent\u00f3n pola serie Alien. A \u00fanica innovaci\u00f3n interesante de \"Alien\u00b3\" era un novo tipo de alien procreado nun can (Alien runner) e en \"Alien: Resurrection\" o \"Newborn\" (\"Neonato\", h\u00edbrido xenoforme humano). Con todo a terceira parte da saga polo tratamento dos personaxes e pola asfixiante e ferruxenta atmosfera do escenario principal \u00e9 en moitos aspectos moi superior a \"Aliens\".\nCon todo, a resposta sobre a procedencia dos aliens est\u00e1 na serie de revistas \"Aliens\" publicada en 1997. A serie foi o froito das ansias de saber m\u00e1is por parte de moitos afeccionados e da tardanza na sa\u00edda da s\u00faa terceira parte, o cal propiciou que m\u00e1is dun continuase o gui\u00f3n pola s\u00faa conta. Quizais estas series de c\u00f3mic quedar\u00e1n para sempre como exemplo do que a saga puido ser e non foi. Ademais a saga Alien foi conectada coa de Predator nas rev\u00edstas \"Aliens vs Predator\" e na pel\u00edcula do mesmo nome.\nAliens \u00e9 unha excepci\u00f3n no mundo do cine. Quizais \u00e9 unha das poucas secuelas non premeditadas de antem\u00e1n que iguala sen\u00f3n chega a superar en calidade \u00e1 s\u00faa primeira parte. A\u00ednda que hai que diferenciar que a primeira profunda no x\u00e9nero do terror, case de serie B a\u00ednda que cun bo orzamento, e a segunda na acci\u00f3n e no x\u00e9nero b\u00e9lico. Pero isto foi un acerto e non un defecto xa que a criatura xa fora desvelada na primeira e non ti\u00f1a sentido volver facer outro misterio en torno ao mesmo tema. Terror que se intentou recuperar na terceira volvendo \u00e1s orixes, unha soa criatura, invisible, escorregadiza pero que xa non asustaba. Pasaran moitos aliens por pantalla e como se viu quedou f\u00f3ra de lugar. En \"Alien: Resurrection\" a cuarta e \u00faltima parte ata a data cl\u00f3nase a Ripley e regresa \u00e1 acci\u00f3n. Pero \u00e9 esta unha acci\u00f3n m\u00e1is comercial e superficial na contorna as\u00e9ptica dunha impoluta estaci\u00f3n espacial algo que tampouco convence nin fai xustiza \u00e1 primeira e segunda parte.\nQuizais o gran problema que padeceu esta saga \u00e9 a de ser unha serie improvisada. Fac\u00e9ndose o gui\u00f3n cada vez que se rodaba sen existir nunca un gui\u00f3n xeral sobre o conxunto da serie. Por iso \"Aliens\" quizais sexa un dos mellores \"parches\" da historia do cine. Sen representar o xiro que deu a primeira parte \u00e1 ciencia ficci\u00f3n ata o momento, \"Aliens\" consegue estar \u00e1 s\u00faa altura e ata en ocasi\u00f3ns superala en tensi\u00f3n e dar un novo xiro espectacular \u00e1 historia enfilando o seu argumento cara ao que tivese que ser un colof\u00f3n maxistral.\nVersi\u00f3n estendida.\nA primeira versi\u00f3n do filme \"Aliens\" dura 132 minutos, porque o Director eliminou 17 minutos, que incl\u00faen:\nEn 1992, James Cameron restaurou as escenas anteriores, nunha versi\u00f3n para disco l\u00e1ser, VHS e posteriormente aparece en DVD.\nAmbas as versi\u00f3ns aparecen na colecci\u00f3n \"Tetralox\u00eda de Alien\" aparecida no 2003.\nO que aparece na Versi\u00f3n expandida:\nO que aparece en ambas as versi\u00f3ns:\nPremios.\nNomeada a 7 Oscars, finalmente foi galardoada co e ."}
{"id": "82207", "revid": "23204", "url": "https://gl.wikipedia.org/wiki?curid=82207", "title": "Alien, o oitavo pasaxeiro", "text": ""}
{"id": "82208", "revid": "2074", "url": "https://gl.wikipedia.org/wiki?curid=82208", "title": "Aliens, o regreso", "text": ""}
{"id": "82209", "revid": "2074", "url": "https://gl.wikipedia.org/wiki?curid=82209", "title": "K\u00e9fir", "text": ""}
{"id": "82210", "revid": "2074", "url": "https://gl.wikipedia.org/wiki?curid=82210", "title": "Le\u00f3n VIII, antipapa", "text": ""}
{"id": "82211", "revid": "23204", "url": "https://gl.wikipedia.org/wiki?curid=82211", "title": "O planeta dos simios (filme de 2001)", "text": ""}
{"id": "82212", "revid": "124656", "url": "https://gl.wikipedia.org/wiki?curid=82212", "title": "Regina Pol\u00edn", "text": "Regina Pol\u00edn Rodr\u00edguez, nada en Covelas (Castroverde) o 7 de setembro de 1950, \u00e9 unha pol\u00edtica galega do PSdeG-PSOE.\nTraxectoria.\nLicenciada en Filolox\u00eda Espa\u00f1ola pola Universidade de Santiago de Compostela, foi mestra titular de lingua Inglesa no IES Poeta D\u00edaz Castro de Guitiriz.\nNas elecci\u00f3ns municipais de 2003 presentou a s\u00faa candidatura nas listas do PSdeG-PSOE, present\u00e1ndose como independente en substituci\u00f3n do seu marido, tam\u00e9n candidato \u00e1 alcald\u00eda e deputado provincial en anteriores comicios. Logo de superar por 200 votos \u00e1 candidatura do PPdeG, foi elixida alcaldesa coa colaboraci\u00f3n do \u00fanico representante do BNG. M\u00e1is tarde abandonou a s\u00faa independencia co ingreso no PSdeG-PSOE. Nas elecci\u00f3ns municipais de 2007 acadou a maior\u00eda absoluta \u00f3 facerse con 7 concelleiros dos 13 en xogo, logro recompensado cunha acta na Deputaci\u00f3n Provincial de Lugo na que foi nomeada delegada da \u00c1rea de Econom\u00eda e Facenda.\nNas municipais de 2011 perdeu a alcald\u00eda en favor do candidato do PPdeG Xos\u00e9 Mar\u00eda Teixido N\u00falez, o cal pactou co \u00fanico concelleiro de Converxencia Galega. Nas municipais de 2015 volveu encabezala candidatura do PSdeG e recuperou a alcald\u00eda por maior\u00eda simple. Nas elecci\u00f3ns municipais de 2019 optou por non presentarse \u00e1 reeleci\u00f3n e foi sucedida \u00e1 fronte do PSdeG por Marisol Morandeira, a cal logrou a alcald\u00eda por maior\u00eda absoluta."}
{"id": "82214", "revid": "98629", "url": "https://gl.wikipedia.org/wiki?curid=82214", "title": "Lista das mellores pel\u00edculas estadounidenses segundo o American Film Institute", "text": "Esta \u00e9 a lista publicada polo \"American Film Institute\" para conmemorar os 100 anos do cinema. A lista \"AFI's 100 Years... 100 Movies\" (100 Anos... 100 Filmes) foi presentada en 1998, reunindo os 100 maiores filmes do cinema americano. M\u00e1is de 1500 artistas e membros da industria cinematogr\u00e1fica foron entrevistados, segundo determinados criterios."}
{"id": "82219", "revid": "72012", "url": "https://gl.wikipedia.org/wiki?curid=82219", "title": "Emilio Mac Gregor", "text": "Emilio Mac Gregor, nado en Cidade de M\u00e9xico en 1962 e finado na Coru\u00f1a o 16 de febreiro de 2008, foi un director de cine e televisi\u00f3n galego.\nTraxectoria.\nNeto de galegos de Lugo e de escoceses, fillo do actor e director mexicano Eduardo Mac Gregor e dunha exiliada republicana galega, Emilio Mac Gregor naceu en M\u00e9xico pero aos dez anos viaxou a Madrid, seguindo o traballo de seu pai. Despois dun ano nos Pa\u00edses Baixos, 1973, regresou \u00e1 capital de Espa\u00f1a, onde logo de estudar filosof\u00eda tomou contacto co mundo do cine. Volveu a M\u00e9xico como consecuencia do tremor de terra de M\u00e9xico, e nos anos oitenta marchou de novo a Espa\u00f1a para comezar a traballar en televisi\u00f3n, como t\u00e9cnico no programa \"Lo + Plus\" da recentemente creada cadea Canal +.\nEn 1999 veu a Galicia a traballar como realizador da serie \"Mareas vivas\". Seguiu na produci\u00f3n da serie ata o ano 2002. Tam\u00e9n dirixiu outros produtos para a Televisi\u00f3n de Galicia, as\u00ed como diversos documentais e curtametraxes."}
{"id": "82220", "revid": "1093", "url": "https://gl.wikipedia.org/wiki?curid=82220", "title": "Emilio MacGregor", "text": ""}
{"id": "82225", "revid": "1131", "url": "https://gl.wikipedia.org/wiki?curid=82225", "title": "El Compostelano", "text": "El Compostelano foi un xornal que se publicou en Santiago de Compostela entre 1920 e 1946.\nCaracter\u00edsticas.\nSucedeu a \"El Correo de Galicia\" cando este pasou \u00e1 propiedade de Moreno Fildey. Fundado por Ram\u00f3n D\u00edaz-Varela Ituarte e Juan Moreno Tilve, apareceu o 2 de febreiro de 1920 co subt\u00edtulo de \"Diario independiente\". Desde o 2 de marzo de 1938 adoptou o de \"Diario gubernamental\" que mantivo ata o 6 de marzo. En 1939 volveu cambialo por \"Diario al servicio de Espa\u00f1a\". Finalmente tivo o subt\u00edtulo de \"Diario de la tarde\" dende o 25 de outubro de 1945. Entre os seus directores figuraron Santiago Maiz Eleizegui e Emilio Merino Losada. Peri\u00f3dico conservador, durante a guerra civil declarouse abertamente partidario do bando franquista.\nCesou a s\u00faa publicaci\u00f3n co n\u00famero 7.795 o 30 de xaneiro de 1946. O xornal \"La Noche\" continuou nese ano coa numeraci\u00f3n de El Compostelano."}
{"id": "82226", "revid": "15490", "url": "https://gl.wikipedia.org/wiki?curid=82226", "title": "El Lucense", "text": "El Lucense foi un xornal que se publicou en Lugo entre 1883 e 1902.\nHistoria e caracter\u00edsticas.\nDe tendencia carlista, ti\u00f1a como subt\u00edtulo \"Diario cat\u00f3lico de la tarde\", que cambiou en 1895 por \"Diario Cat\u00f3lico\" e en 1901 por \"Peri\u00f3dico Cat\u00f3lico\". Editado na imprenta de Manuel Soto Freire, foi o seu director Juan Mar\u00eda Bravos anta o 1 de setembro de 1894, cando \"El Lucense\" foi adquirido por Gerardo Castro Montoya, que pasou a ser o novo director e administrador. Entre os seus colaboradores figurou Manuel Pardo Becerra."}
{"id": "82228", "revid": "85894", "url": "https://gl.wikipedia.org/wiki?curid=82228", "title": "Compostela", "text": "O top\u00f3nimo galego Compostela pode referirse a:"}
{"id": "82229", "revid": "98629", "url": "https://gl.wikipedia.org/wiki?curid=82229", "title": "Acci\u00f3n Republicana", "text": "Acci\u00f3n Republicana foi unha agrupaci\u00f3n pol\u00edtica progresista e republicana fundada por Manuel Aza\u00f1a en 1925, durante a ditadura de Primo de Rivera, que constitu\u00edu o seu primeiro Comit\u00e9 Nacional en 1930, presidido por Aza\u00f1a, para converterse en partido pol\u00edtico tras unha asemblea xeral celebrada en Madrid, en maio de 1931. Entre os acenos de identidade do partido, destacaban o autonomismo, o laicismo, o compromiso coa reforma agraria e a reforma do Ex\u00e9rcito.\nTraxectoria.\nUn dos impulsores de Acci\u00f3n Republicana foi Manuel Aza\u00f1a, antigo militante do Partido Reformista, quen, como a maior\u00eda das personalidades m\u00e1is destacadas daquel partido que o abandonaron tras o golpe de Estado de Primo de Rivera, dera por liquidado o proxecto reformista. de conseguir a democracia dentro da Monarqu\u00eda, e xa apostaba pola Rep\u00fablica, tal e como explicou Aza\u00f1a no manifesto \"Apelaci\u00f3n \u00e1 Rep\u00fablica\" que fixera p\u00fablico en maio de 1924. Para acadar tal fin, prop\u00faxose crear \u00abunha nova conxunci\u00f3n republicano-socialista capaz de se opor ao bloque esmagador das forzas escurantistas aliadas, a resistencia primeiro, a contraofensiva despois da vontade liberal latente baixo a mentida resignaci\u00f3ndo pa\u00eds\u00bb.\nDende a revista \"Espa\u00f1a\", Aza\u00f1a criticou aos vellos republicanos como Alejandro Lerroux ou Vicente Blasco Ib\u00e1\u00f1ez e propuxo un novo republicanismo. Esta iniciativa materializouse a comezos de 1925 co nacemento do grupo \"Acci\u00f3n Pol\u00edtica\", que en maio dese mesmo ano adoptou a denominaci\u00f3n definitiva de \"Acci\u00f3n Republicana\". Estaba formado por intelectuais, alg\u00fans deles procedentes do Partido Reformista como Aza\u00f1a, como Ram\u00f3n P\u00e9rez de Ayala ou Jos\u00e9 Giral, e outros que non o foran como Luis Jim\u00e9nez de As\u00faa, Luis Araquistain, Honorato de Castro ou Mart\u00ed y Jara.\nAlianza Republicana.\nEn febreiro de 1926, Acci\u00f3n Republicana participou na fundaci\u00f3n da \u201cAlianza Republicana\u201d, o mesmo d\u00eda que se celebrara o aniversario da Primeira Rep\u00fablica Espa\u00f1ola, que congregou ao antigo Partido Republicano Radical de Alejandro Lerroux \u2014do cal, en decembro de 1929 se escindira o Partido Republicano Radical-Socialista, de Marcelino Domingo e \u00c1lvaro de Albornoz- e o Partido Republicano Democr\u00e1tico Federal, xunto coas novas formaci\u00f3ns republicanas como eran Acci\u00f3n Republicana de Aza\u00f1a e o Partit Republic\u00e0 Catal\u00e0, fundado por Marcelino Domingo e Llu\u00eds Companys. No manifesto que se fixo p\u00fablico o mesmo d\u00eda en que se creou, demandaba a convocatoria \"dunhas Cortes Constitu\u00edntes elixidas por sufraxio universal, nas que loitaremos pola proclamaci\u00f3n do r\u00e9xime republicano\".\nComo grupo integrado na Alianza Republicana, participou no Pacto de San Sebasti\u00e1n para derrocar a Monarqu\u00eda de Afonso XIII, e implicouse na construci\u00f3n e consolidaci\u00f3n da II Rep\u00fablica. Formou parte do Goberno Provisional que se fixo cargo do pa\u00eds tras a sa\u00edda de Espa\u00f1a de El-Rei.\nObtivo 30 deputados nas elecci\u00f3ns xerais de 1931, e enseguida converteuse, a pesar da s\u00faa relativamente escasa forza parlamentaria, nunha formaci\u00f3n central dos Gobernos da Rep\u00fablica ata 1933, liderados polo seu presidente, Manuel Aza\u00f1a.\nNo debate parlamentario sobre a Constituci\u00f3n de 1931 apoiou o proxecto presentado pola Comisi\u00f3n de Constituci\u00f3n. O seu portavoz no conxunto do debate inicial foi Claudio S\u00e1nchez Albornoz, quen, tras eloxiar ao seu l\u00edder, Manuel Aza\u00f1a, polo seu \"traballo revolucionario no Ex\u00e9rcito que todo o mundo pode aplaudir\", sinalou que a nova Constituci\u00f3n veu solucionar \"problemas que xa se resolveron hai s\u00e9culos en todos os pa\u00edses\", e destacou o proxecto presentado para o seu debate e aprobaci\u00f3n polas Cortes pola s\u00faa \"tendencia socializadora\" (\"sentimos a xustiza das reivindicaci\u00f3ns socialistas, da pol\u00edtica socialista\"; \"o futuro pr\u00f3ximo debe ser do partido socialista porque ao fin e ao cabo traballades polo benestar da Humanidade\") as\u00ed como a s\u00faa \"tendencia autonomista\" (\"por primeira vez na Historia imos ter unha Constituci\u00f3n que responda \u00e1 estrutura interna da nosa Patria\"), \"pero sen prexudicar a unidade nacional\". Sobre esta \u00faltima engadiu:\nAo rematar a s\u00faa intervenci\u00f3n, pronunciouse a prol de \"realizar a federaci\u00f3n de Europa\" e como conclusi\u00f3n afirmou:\nTras a derrota dos republicanos de esquerda nas elecci\u00f3ns de novembro de 1933, nas que Acci\u00f3n Republicana s\u00f3 obtivo 5 escanos, o partido fusionouse, en 1934, con outros grupos republicanos (como a Organizaci\u00f3n Republicana Gallega Aut\u00f3noma (ORGA) e o Partido Republicano Radical Socialista Independente para formar Izquierda Republicana, baixo o liderado de Aza\u00f1a, e que obter\u00eda un gran resultado nas elecci\u00f3ns de febreiro de 1936.\nMinistros e gobernantes de Acci\u00f3n Republicana.\nDurante a Segunda Rep\u00fablica Espa\u00f1ola, os seguintes membros de Acci\u00f3n Republicana formaron parte dalg\u00fan dos 26 gobernos sucesivos:"}
{"id": "82230", "revid": "15490", "url": "https://gl.wikipedia.org/wiki?curid=82230", "title": "Sagunto", "text": "Co nome de Sagunto podemos facer referencia a:"}
{"id": "82233", "revid": "85894", "url": "https://gl.wikipedia.org/wiki?curid=82233", "title": "Bel\u00e9n Mon\u00eds", "text": "Ana Bel\u00e9n Mon\u00eds Justo, co\u00f1ecida como Bel\u00e9n Mon\u00eds, nada en Cualedro (provincia de Ourense) o 27 de xullo de 1981, \u00e9 unha cantante galega\nTraxectoria.\nFormouse como cantante no Conservatorio Karl Nielsen de Ourense, no que tomou clases coa profesora Clara Jensen durante catro anos, estudando t\u00e9cnica vocal e solfexo. Graduouse como titulada en Canto Moderno Rock&amp;Pop polo Conservatorio Trinity College de Londres. Graduada como T\u00e9cnico superior en Produci\u00f3n de Audiovisuais, Radio e Espect\u00e1culos con matr\u00edcula de honra, cursou estudos de Educaci\u00f3n Social e desenvolveu un labor como docente de canto e Expresi\u00f3n vocal en varias escolas de m\u00fasica de Ourense.\nComezou a cantar aos 17 anos, convert\u00e9ndose en finalista do 1\u00ba Certame de cantautores ourens\u00e1ns. Participou en diversos concursos e festivais da canci\u00f3n en Galicia, como o Festival de Landro, o Festival de Ordes, o de Mea\u00f1o ou o de Padr\u00f3n. Participou no programa \"\u00c9xito\" da Televisi\u00f3n de Galicia, que se emitiu durante o ver\u00e1n de 2002, quedando entre os 16 primeiros clasificados.\nDesenvolveu a s\u00faa carreira como cantante profesional en diversas orquestras galegas durante varios anos. En 2007 foi seleccionada para participar no programa \"Son de estrelas\" da Televisi\u00f3n de Galicia, do cal resultou ga\u00f1adora. Un dos premios consist\u00eda na gravaci\u00f3n dun disco, coa colaboraci\u00f3n do produtor musical Pedro Gonz\u00e1lez. Como consecuencia de ga\u00f1ar o programa, actuou en diferentes programas da TVG, como \"Luar\", \"Especial Noiteboa 2007\" e 2008, \"Acomp\u00e1\u00f1enos\", \"Son de estrelas\" 2\u00ba edici\u00f3n, especial gala \"Santiago Apostol 2007\" e 2008 e \"Especial Fin de Ano 2010\".\nEn xaneiro de 2009 a produtora madrile\u00f1a Boomerang p\u00faxose en contacto con Bel\u00e9n para que formase parte do coro galego amadri\u00f1ado por Marta S\u00e1nchez, que participar\u00e1 nun programa con fins ben\u00e9ficos \"La batalla de los coros\", emitido por Cuatro TV. Bel\u00e9n Mon\u00eds desenvolveu nos seguintes anos a s\u00faa faceta como compositora para diferentes pezas do audiovisual, destacando a s\u00faa colaboraci\u00f3n como compositora da letra e int\u00e9rprete do tema central do docudrama \"Podr\u00eda ser ella\", que trata sobre a violencia de x\u00e9nero e que foi estreada en Madrid no Ministerio de Igualdade en decembro de 2011.\nEn 2012 comezou o proxecto musical \"La dama de gris\", xunto co pianista e compositor Jos\u00e9 Carlos Gonz\u00e1lez, formato musical de piano e voz onde, ademais de facer versi\u00f3ns, presenta temas de composici\u00f3n propia."}
{"id": "82239", "revid": "89787", "url": "https://gl.wikipedia.org/wiki?curid=82239", "title": "Senado de Francia", "text": "O Senado (en franc\u00e9s \"S\u00e9nat\") constit\u00fae a c\u00e1mara alta do Parlamento franc\u00e9s. Exerce o poder lexislativo xunto coa Asemblea Nacional. \u00c9, en virtude do artigo 24 da Constituci\u00f3n da V\u00aa Rep\u00fablica, a c\u00e1mara de representaci\u00f3n das entidades territoriais e dos franceses no estranxeiro. \u00c9 co\u00f1ecido tam\u00e9n coloquialmente como Alta Asemblea.\nO Senado at\u00f3pase no Pazo de Luxemburgo, no 6\u00ba \"arrondissement\" de Par\u00eds e est\u00e1 vixiado pola Garda Republicana. Enfronte do edificio est\u00e1 o xard\u00edn do Senado, o Xard\u00edn de Luxemburgo, que est\u00e1 aberto ao p\u00fablico.\nHistoria.\nA Historia de Francia d\u00e1 diferentes nomes \u00e1 c\u00e1mara alta: \nAtribuci\u00f3ns.\nSegundo a Constituci\u00f3n francesa o Senado ten case as mesmas funci\u00f3ns c\u00e1 Asemblea Nacional. As iniciativas lexislativas prove\u00f1en do Goberno (proxectos de lei) ou dos membros do Parlamento (proposici\u00f3ns de lei). As d\u00faas asembleas deben aprobar o texto antes de ser promulgado.\nNo caso de que a Asemblea Nacional e o Senado non consigan chegar a un acordo, o goberno pode decidir -a trav\u00e9s dun complexo procedemento chamado comisi\u00f3n mixta paritaria- outorgar a decisi\u00f3n final \u00e1 Asemblea Nacional, cuxa maior\u00eda est\u00e1 habitualmente ao lado do goberno. Isto non ocorre con frecuencia: a maior\u00eda de ocasi\u00f3ns as d\u00faas sedes ponse de acordo finalmente ou o goberno decide retirar a iniciativa. Con todo, este poder d\u00e1 \u00e1 Asemblea Nacional unha posici\u00f3n preponderante no proceso lexislativo.\nO Senado tam\u00e9n participa na acci\u00f3n de control do goberno mediante a publicaci\u00f3n de varios informes ao longo do ano acerca de diversos temas.\nInterinidade na Presidencia da Rep\u00fablica.\nA Constituci\u00f3n de 1958 conf\u00eda ao Presidente do Senado a funci\u00f3n de asumir o cargo de Presidente da Rep\u00fablica interinamente (ata unhas novas elecci\u00f3ns) no caso de que o Consello Constitucional constatase a vacante temporal ou definitiva por falecemento, enfermidade, dimisi\u00f3n ou outras raz\u00f3ns.\nAlain Poher ocupou en d\u00faas ocasi\u00f3ns o Elisio por esta raz\u00f3n: en 1969 tras a dimisi\u00f3n de Charles de Gaulle e en 1974 tras a morte de Georges Pompidou.\nComposici\u00f3n e modo de elecci\u00f3n.\nO Senado componse de 331 senadores:\nAta o ano 2004 os senadores eran elixidos por 9 anos por sufraxio indirecto, polos grandes electores \"(grands \u00e9lecteurs)\", que eran elixidos por sufraxio directo e eran renovados por terzos cada 3 anos (series A, B e C).\nA partir da renovaci\u00f3n de setembro de 2004 a duraci\u00f3n do mandato vaise reducindo progresivamente a 6 anos. A renovaci\u00f3n de a\u00ed en diante farase cada 3 anos en d\u00faas series (series 1 e 2). Unha parte dos senadores elixido en 2004 ter\u00e1 un mandato de 6 anos e a outra de 9. Os elixidos en 2008 ser\u00e1n todos elixidos por 6 anos. A nova lei ademais baixa a idade necesaria para ser elegible de 35 a 30 anos.\nAs\u00ed mesmo, modifica a repartici\u00f3n dos escanos por departamentos para reflectir as evoluci\u00f3ns da poboaci\u00f3n francesa. As\u00ed, os membros do Senado pasar\u00e1n a ser 341 en 2008 e 346 en 2011 coa seguinte repartici\u00f3n:\nOs representantes dos franceses no estranxeiro son elixidos pola Asemblea de franceses no estranxeiro.\nEn cada renovaci\u00f3n parcial, \u00e9 dicir, cada tres anos, o Senado elixe ou reelixe o seu \u00f3rgano de goberno e o seu Presidente. O Presidente do Senado \u00e9 actualmente Jean-Pierre Bel.\nOs grandes electores son: "}
{"id": "82242", "revid": "23204", "url": "https://gl.wikipedia.org/wiki?curid=82242", "title": "Foise co vento", "text": "Foise co vento (en ) \u00e9 un filme estadounidense de 1939 dirixido por Victor Fleming. \u00c9 un filme de x\u00e9nero \u00e9pico, hist\u00f3rico e rom\u00e1ntico adaptado da novela hom\u00f3nima de 1936 escrita por Margaret Mitchell. Foi producido por David O. Selznick de Selznick International Pictures. Ambientado no sur dos Estados Unidos no contexto da guerra civil estadounidense e na era da reconstruci\u00f3n, o filme conta a historia de Scarlett O'Hara, a decidida filla do propietario dunha plantaci\u00f3n de Xeorxia. Scarlett est\u00e1 namorada de Ashley Wilkes, quen est\u00e1 casado coa s\u00faa curm\u00e1, Melanie Hamilton, e conta o seu posterior casamento con Rhett Butler. Est\u00e1 protagonizado por Vivien Leigh (Scarlett), Clark Gable (Rhett), Leslie Howard (Ashley) e Olivia de Havilland (Melanie).\nA produci\u00f3n foi dif\u00edcil dende o comezo. A rodaxe atrasouse dous anos por mor da determinaci\u00f3n de Selznick de asegurar a Gable para o papel de Rhett Butler, e a \"procura de Scarlett\" levou a 1\u00a0400 mulleres a seren entrevistadas para o papel. O gui\u00f3n orixinal foi escrito por Sidney Howard e sufriu moitas revisi\u00f3ns de varios guionistas nun intento de reducilo a unha lonxitude axeitada. O director orixinal, George Cukor, foi despedido pouco despois de que comezase a filmaci\u00f3n e foi substitu\u00eddo por Fleming, quen \u00e1 s\u00faa vez foi substitu\u00eddo brevemente por Sam Wood mentres Fleming tomaba algo de tempo libre para recuperarse do esgotamento.\nO filme recibiu valoraci\u00f3ns positivas dende a s\u00faa estrea en 1939, a\u00ednda que alg\u00fans cr\u00edticos consider\u00e1rono longo de m\u00e1is. O elenco foi amplamente eloxiado e moitos cr\u00edticos encontraron a Leigh especialmente axeitada para o seu papel de Scarlett. Na 12\u00aa edici\u00f3n dos \u00d3scar, recibiu dez premios (oito en competici\u00f3n e dous honor\u00edficos) de trece nomeamentos, inclu\u00edndo os premios de mellor filme, mellor director (Fleming), mellor gui\u00f3n adaptado (outorgado de maneira p\u00f3stuma a Sidney Howard), mellor actriz (Leigh) e mellor actriz secundaria (Hattie McDaniel, a primeira afroamericana en ga\u00f1ar un Premio \u00d3scar). Na s\u00faa \u00e9poca, estabeleceu r\u00e9cords para o n\u00famero total de premios e nomeamentos.\n\"Foise co vento\" gozou dunha gran popularidade cando foi estreado. Converteuse no filme con maiores ganancias realizado at\u00e9 daquela, e mantivo o r\u00e9cord durante m\u00e1is dun cuarto de s\u00e9culo. Cando a s\u00faa recadaci\u00f3n se axusta \u00e1 inflaci\u00f3n monetaria, a\u00ednda \u00e9 o filme con maior recadaci\u00f3n da historia do cinema. Volveuse a estrear de maneira peri\u00f3dica ao longo do s\u00e9culo XX e conseguiu un fondo arraigo na cultura popular. A\u00ednda que o filme foi criticada como un exemplo de negacionismo hist\u00f3rico que glorifica a escravitude, tam\u00e9n se lle atrib\u00fae o m\u00e9rito de ter mudado a maneira na que os afroamericanos eran representados cinematograficamente. \u00c9 considerado como un dos mellores filmes da historia, situ\u00e1ndose entre os dez primeiros postos da lista das mellores pel\u00edculas estadounidenses segundo o American Film Institute. En 1989, a Biblioteca do Congreso dos Estados Unidos de Am\u00e9rica escolleuno para a s\u00faa preservaci\u00f3n no National Film Registry.\nEstreouse en galego na Televisi\u00f3n Espa\u00f1ola o 25 de xullo de 1986. Unha nova versi\u00f3n en galego foi emitida por primeira vez na TVG o 24 de xu\u00f1o de 2006.\nSinopse.\nEn 1861, na v\u00e9spera da guerra civil estadounidense, Scarlett O'Hara (Vivien Leigh) vive en Tara, a plantaci\u00f3n de algod\u00f3n da s\u00faa familia en Xeorxia, cos seus pais, d\u00faas irm\u00e1s e numerosos escravos. Scarlett descobre que o seu amor secreto Ashley Wilkes (Leslie Howard) vai casar coa s\u00faa curm\u00e1, Melanie Hamilton (Olivia de Havilland). O d\u00eda seguinte cel\u00e9brase unha festa de compromiso na casa de Ashley, nunha plantaci\u00f3n pr\u00f3xima, e Scarlett tenta achegarse a Ashley, mais \u00e9 rexeitada; no canto diso, chama a atenci\u00f3n doutro convidado, Rhett Butler (Clark Gable). A festa \u00e9 interrompida pola nova da declaraci\u00f3n de guerra e os homes bulen para alistarse. Nun intento por espertar os celos en Ashley, Scarlett casa co irm\u00e1n m\u00e1is novo de Melanie, Charles, antes de que marche para loitar. Trala morte de Charles mentres serv\u00eda no ex\u00e9rcito dos Estados Confederados, a nai de Scarlett m\u00e1ndaa \u00e1 casa de Hamilton en Atlanta, onde monta unha escena asistindo a un bazar de caridade co seu traxe de loito e bailando un vals con Rhett, agora un corredor de bloqueo para os Estados Confederados.\nA guerra v\u00f3lvese contra a Confederaci\u00f3n despois da batalla de Gettysburg, na que morren moitos dos homes da cidade de Scarlett. Oito meses despois, cando a cidade est\u00e1 asediada polo ex\u00e9rcito da Uni\u00f3n na campa\u00f1a de Atlanta, Melanie d\u00e1 a luz coa axuda de Scarlett, e Rhett ax\u00fadalles a fuxir da cidade. Unha vez f\u00f3ra da cidade, Rhett elixe sa\u00edr a loitar, deixando a Scarlett que estaba en cami\u00f1o de volta a Tara. Ao regresar a casa, Scarlett atopa Tara deserta, ag\u00e1s o seu pai, as s\u00faas irm\u00e1s e os antigos escravos Mammy e Pork. Scarlett dec\u00e1tase de que a s\u00faa nai acaba de morrer de febre tifoidea e que o seu pai perdeu a cabeza. Con Tara saqueada polas tropas da Uni\u00f3n e os campos sen coidar, Scarlett promete garantir a supervivencia de si mesma e da s\u00faa familia.\nMentres os O'Haras traballan nos campos de algod\u00f3n, o pai de Scarlett intenta expulsar un \"carpetbagger\" da s\u00faa terra, mais \u00e9 guindado do seu cabalo e asasinado. Coa derrota da Confederaci\u00f3n, Ashley tam\u00e9n volve, pero descobre que \u00e9 de pouca axuda en Tara. Cando Scarlett lle pide que fuxa con ela, confesa o seu desexo e b\u00edcaa apaixonadamente, pero di que non pode deixar a Melanie. Incapaz de pagar os impostos reconstrucionistas en Tara, Scarlett engana ao prometido da s\u00faa irm\u00e1 m\u00e1is nova Suellen, o rico propietario dunha tenda Frank Kennedy, para casar con ela, dic\u00edndolle que Suellen cansou de esperar e que casou con outro pretendente. Frank, Ashley, Rhett e outros varios c\u00f3mplices realizan unha incursi\u00f3n nocturna nun asentamento irregular despois de que Scarlett foi atacada mentres \u00eda soa por al\u00ed, o cal resultou na morte de Frank. Pouco despois do funeral de Frank, Rhett proponlle matrimonio a Scarlett e ela acepta.\nRhett e Scarlett te\u00f1en unha filla \u00e1 que Rhett chama Bonnie Blue, pero Scarlett a\u00ednda pensa en Ashley e, desgustada pola perda da s\u00faa figura, n\u00e9gase a ter m\u00e1is fillos ou a compartir cama con Rhett. Un d\u00eda no mu\u00ed\u00f1o de Frank, Scarlett e Ashley son vistos abrazados pola irm\u00e1 de Ashley, India. Cunha intensa aversi\u00f3n cara a Scarlett, India difunde con ansia os rumores. M\u00e1is tarde na mesma noite, Rhett, escoitando os rumores, obriga a Scarlett a asistir a unha festa de aniversario para Ashley. Melanie, con todo, apoia a Scarlett. Despois de regresar a casa da festa, Scarlett atopa a Rhett embaixo embriagado e discuten sobre Ashley. Rhett bica a Scarlett contra a s\u00faa vontade, afirmando a s\u00faa intenci\u00f3n de manter relaci\u00f3ns sexuais con ela esa noite, e leva a Scarlett ao cuarto.\nAo d\u00eda seguinte, Rhett pide desculpas polo seu comportamento e ofrece a Scarlett o divorcio, que ela rexeita, dicindo que ser\u00eda unha desgraza. Cando Rhett regresa dunha longa viaxe a Londres, Scarlett inf\u00f3rmalle que est\u00e1 embarazada, pero prod\u00facese unha discusi\u00f3n que fai que caia por un tramo de escaleiras e sufra un aborto espont\u00e1neo. Cando se est\u00e1 recuperando, a traxedia ocorre cando Bonnie morre mentres intentaba saltar un valado co seu cabalo. Scarlett e Rhett visitan a Melanie, que sufriu complicaci\u00f3ns derivadas dun novo embarazo, no seu leito de morte. Mentres Scarlett consola a Ashley, Rhett prep\u00e1rase para deixar Atlanta. Ao decatarse de que era el a quen realmente amaba, e non a Ashley, Scarlett supl\u00edcalle a Rhett que quede, pero el rex\u00e9itaa e marcha cara \u00e1 n\u00e9boa da ma\u00f1\u00e1. Unha descarada Scarlett regresa a casa de Tara, xurando que alg\u00fan d\u00eda far\u00e1 que Rhett volva.\nPersonaxes.\nDespois da morte de Olivia de Havilland, que interpretou a Melanie Hamilton, en xullo de 2020 \u00e1 idade de 104 anos, o \u00fanico membro do elenco acreditado sobrevivente \u00e9 Mickey Kuhn, que interpreta o fillo de Ashley e Melanie, Beau.\nProduci\u00f3n.\nAntes da publicaci\u00f3n da novela, varios executivos e produtoras de Hollywood neg\u00e1ronse a crear un filme baseado nela, inclu\u00edndo Louis B. Mayer e Irving Thalberg de Metro-Goldwyn-Mayer (MGM), Pandro Berman de RKO Pictures e David O. Selznick de Selznick International Pictures. A Jack L. Warner de Warner Bros gustoulle a historia, mais a s\u00faa grande estrela Bette Davis non estaba interesada, e Darryl Zanuck de 20th Century-Fox non ofrecera cartos abondos. Por\u00e9n, Selznick cambiou de opini\u00f3n logo de que o seu editor Kay Brown e o seu compa\u00f1eiro empresario John Hay Whitney o instaron a mercar os dereitos do filme. En xullo de 1936, un mes despois de que fose publicada a novela, Selznick mercou os dereitos por 50\u00a0000 d\u00f3lares.\nElenco.\nA selecci\u00f3n dos dous papeis protagonistas converteuse nunha tarefa complexa que demorou dous anos. Para o papel de Rhett Butler, Selznick quer\u00eda a Clark Gable como protagonista, mais Gable estaba en contrato con MGM, quen nunca o cedeu a outros estudios. Gary Cooper tam\u00e9n foi considerado, mais Samuel Goldwyn, con quen Cooper estaba baixo contrato, negouse a prestalo. Warner ofreceu un paquete de actores composto por Bette Davis, Errol Flynn e Olivia de Havilland para os papeis principais en troques dos dereitos de distribuci\u00f3n. Naquel momento, Selznick estaba determinado a conseguir a Gable e en agosto de 1938 chegou a un acordo co seu sogro, o xefe de MGM Louis B. Mayer: MGM proporcionar\u00eda a Gable e 1\u00a0250\u00a0000 d\u00f3lares como metade do orzamento do filme, e en troques Selznick ter\u00eda que pagar o salario semanal de Gable; a metade dos beneficios ir\u00edan a MGM mentres que Loew's, Inc, empresa matriz de MGM, se encargar\u00eda de distribu\u00edr o filme.\nO acordo para a distribuci\u00f3n a trav\u00e9s de MGM significou atrasar o inicio da produci\u00f3n at\u00e9 finais de 1938, cando rematou o acordo de distribuci\u00f3n de Selznick con United Artists. Selznick aproveitou a demora para seguir a revisar o gui\u00f3n e, o que foi m\u00e1is importante, xerar publicidade para o filme buscando a Scarlett. Selznick comezou un casting a nivel nacional no cal foron entrevistadas 1\u00a0400 desco\u00f1ecidas. O esforzo custou 10\u00a0000 d\u00f3lares e resultou in\u00fatil para o obxectivo principal de interpretar o papel, mais creou unha publicidade que \"non tivo prezo\". As primeiras opci\u00f3ns para o papel foron Miriam Hopkins e Tallulah Bankhead, que foron consideradas como posibilidades por Selznick antes da compra dos dereitos do filme; Joan Crawford, quen ti\u00f1a contrato con MGM, tam\u00e9n foi considerada como un posible emparellamento con Gable. Despois de chegar a un acordo con MGM, Selznick mantivo conversas con Norma Shearer, que daquela era a estrela feminina m\u00e1is importante de MGM, mais finalmente a s\u00faa consideraci\u00f3n foi desbotada. Katharine Hepburn fixo unha forte presi\u00f3n para obter o papel co apoio do seu amigo, George Cukor, que fora contratado para dirixir, mais Selznick vetouna porque sentiu que non era axeitada para o papel.\nMoitas actrices famosas, ou que axi\u00f1a ser\u00edan famosas, foron consideradas, mais s\u00f3 trinta e unha mulleres foron realmente sometidas a probas de c\u00e1mara como Scarlett, inclu\u00edndo a Ardis Ankerson, Jean Arthur, Tallulah Bankhead, Diana Barrymore, Joan Bennett, Nancy Coleman, Frances Dee, Ellen Drew (como Terry Ray), Paulette Goddard, Susan Hayward (baixo o seu nome real Edythe Marrenner), Vivien Leigh, Anita Louise, Haila Stoddard, Margaret Tallichet, Lana Turner e Linda Watkins. A\u00ednda que Margaret Mitchell se negou a declarar publicamente a s\u00faa elecci\u00f3n, a actriz que estivo m\u00e1is preto de ga\u00f1ar a aprobaci\u00f3n foi Miriam Hopkins, quen sentiu que Mitchell era o tipo de actriz axeitado para interpretar a Scarlett como estaba escrita no libro. Por\u00e9n, Hopkins ti\u00f1a uns trinta e pico anos nese momento e foi considerada maior de m\u00e1is para o papel. Catro actrices, inclu\u00edndo Jean Arthur e Joan Bennett, estaban a\u00ednda en consideraci\u00f3n en decembro de 1938; por\u00e9n, s\u00f3 dous finalistas, Paulette Goddard e Vivien Leigh, foron testadas en Technicolor, \u00e1mbalas d\u00faas o 20 de decembro. Goddard case ga\u00f1a o papel, mais a controversia polo seu casamento con Charlie Chaplin fixo que Selznick cambiase de opini\u00f3n.\nSelznick estivera considerando seriamente a Vivien Leigh, unha actriz nova inglesa que a\u00ednda era pouco co\u00f1ecida nos Estados Unidos, para o papel de Scarlett dende febreiro de 1938 cando Selznick a viu en \"Fire Over England\" e \"A Yank at Oxford\". O axente americano de Leigh era o representante en Londres da axencia de talento de Myron Selznick (encabezada polo irm\u00e1n de David Selznick, un dos propietarios de Selznick International), e ela solicitara en febreiro que o seu nome fose considerado para o papel de Scarlett. No ver\u00e1n de 1938, os Selznicks estaban a negociar con Alexander Korda, con quen Leigh ti\u00f1a contrato, para os seus servizos m\u00e1is adiante ese mesmo ano. O irm\u00e1n de Selznick fixo arranxos para que se encontrasen por vez primeira a noite do 10 de decembro de 1938, cando se filmou o incendio de Atlanta. Nunha carta \u00e1 s\u00faa esposa dous d\u00edas despois, Selznick admitiu que Leigh era \"o cabalo ga\u00f1ador para Scarlett\", e despois dunha serie de probas en pantalla, a s\u00faa elecci\u00f3n foi anunciada o 13 de xaneiro de 1939. Xusto antes da rodaxe do filme, Selznick informou ao columnista Ed Sullivan: \"Os pais de Scarlett O'Hara eran de orixe francesa e irlandesa. De forma id\u00e9ntica, os pais de Miss Leigh son de orixe francesa e irlandesa\".\nUn factor importante para Selznick durante o casting foi o persistente fracaso de Hollywood para retratar con precisi\u00f3n acentos sure\u00f1os. O estudio cr\u00eda que se o acento non se representaba con precisi\u00f3n poder\u00eda resultar prexudicial para o \u00e9xito do filme. Selznick contratou a Susan Myrick (unha experta na fala, modos e costumes sure\u00f1os que lle recomendou Mitchell) e a Will A. Price para adestrar aos actores a falar co arrastrado sure\u00f1o. Mitchell eloxiou o traballo vocal do elenco, e sinalou a falta de cr\u00edticas cando sa\u00edu o filme.\nGui\u00f3n.\nSobre o escritor orixinal do gui\u00f3n, Sidney Howard, a historiadora cinematogr\u00e1fica Joanne Yeck escribiu: \"reducir as complexidades das \u00e9picas dimensi\u00f3ns de \"Gone with the Wind\" era unha tarefa herc\u00falea... e a primeira presentaci\u00f3n de Howard era longa de m\u00e1is e requirir\u00eda cando menos seis horas de filme; ... o [produtor] Selznick quixo que Howard permanecese no set para facer revisi\u00f3ns... mais Howard negouse a sa\u00edr de Nova Inglaterra [e] como resultado, as revisi\u00f3ns foron manexadas por unha gran cantidade de escritores locais\". Selznick despediu \u00f3 director George Cukor tres semanas despois de comezar a rodaxe e buscou a Victor Fleming, quen estaba a dirixir \"The Wizard of Oz\" naquela \u00e9poca. Fleming non estaba satisfeito co gui\u00f3n, polo que Selznick trouxo ao guionista Ben Hecht para reescribir todo o gui\u00f3n en cinco d\u00edas. Hecht volveu ao borrador orixinal de Howard e ao final da semana conseguira revisar toda a primeira metade do gui\u00f3n. Selznick encargouse de rescribir a segunda parte el mesmo, mais atrasouse no proceso, polo que Howard volveu traballar no gui\u00f3n durante unha semana, refacendo varias escenas clave na segunda parte.\n\"No momento da estrea do filme en 1939, hab\u00eda d\u00fabidas sobre quen deb\u00eda recibir cr\u00e9dito na pantalla\", escribiu Yeck. \"Pero malia a cantidade de escritores e cambios, o gui\u00f3n final achegouse notablemente \u00e1 versi\u00f3n de Howard. O feito de que s\u00f3 o nome de Howard aparecese nos cr\u00e9ditos pode ter sido tanto un xesto \u00e1 s\u00faa memoria como \u00e1 s\u00faa escritura, xa que en 1939 Sidney Howard morreu aos 48 anos nun accidente de tractor agr\u00edcola, antes da estrea do filme.\" Selznick, nun apuntamento escrito en outubro de 1939, discutiu os cr\u00e9ditos do gui\u00f3n do filme: \"P\u00f3dese dicir francamente que da cantidade relativamente pequena de material no filme que non \u00e9 do libro, a maior\u00eda \u00e9 mi\u00f1a persoalmente, e as \u00fanicas li\u00f1as orixinais de di\u00e1logo que non son mi\u00f1as son algunhas de Sidney Howard e algunhas de Ben Hecht, e un par m\u00e1is de John Van Druten. De s\u00fapeto, dubido que haxa dez palabras orixinais de [Oliver] Garrett en todo o gui\u00f3n. En canto \u00e1 construci\u00f3n, isto \u00e9 arredor dun oitenta por cento meu, e o resto div\u00eddese entre Jo Swerling e Sidney Howard, e Hecht contribu\u00edu materialmente \u00e1 construci\u00f3n dunha secuencia\".\nDe acordo co bi\u00f3grafo de Hecht, William MacAdams, \"Na ma\u00f1\u00e1 do domingo, 20 de febreiro de 1939, David Selznick ... e o director Victor Fleming espertaron a Hecht para dicirlle que fora cedido por MGM e que deb\u00eda ir con eles inmediatamente para traballar en \"Foise co vento\", o cal Selznick comezara a rodar cinco semanas antes. A Selznick cust\u00e1balle 50\u00a0000 d\u00f3lares cada d\u00eda que ti\u00f1a que agardar pola reescritura do gui\u00f3n, e o tempo era esencial. Hecht estaba traballando naquel momento en \"At the Circus\" para os irm\u00e1ns Marx. Lembrando o episodio nunha carta ao seu amigo o guionista Gene Fowler, dixo que el non lera a novela mais Selznick e o director, Fleming, non pod\u00edan agardar a que o fixera. Interpretaban escenas baseadas no gui\u00f3n orixinal de Sidney Howard que necesitaban ser reescritas \u00e1s pr\u00e9sas. Hecht escribiu: \"Despois de interpretar e discutir cada escena, senteime na m\u00e1quina de escribir a traballar. Selznick e Fleming, ansiosos por continuar coa s\u00faa actuaci\u00f3n, seguiron apur\u00e1ndome. Traballamos deste xeito durante sete d\u00edas, dedicando dezaoito a vinte horas ao d\u00eda. Selznick negouse a deixarnos xantar, argumentando que a comida nos \u00eda abrandar. Proporcionounos pl\u00e1tanos e cacahuetes salgados... as\u00ed, o s\u00e9timo d\u00eda completara, ileso, os primeiros nove carretes da epopea da guerra civil\".\nMacAdams escribiu, \"\u00c9 imposible determinar exactamente canto escribiu Hecht... Nos cr\u00e9ditos oficiais presentados no Screen Writers Guild, Sidney Howard recibiu por suposto o cr\u00e9dito exclusivo na pantalla, mais engad\u00edronse outros catros escritores... Jo Swerling por contribu\u00edr no planteamento, Oliver H. P. Garrett e Barbara Keon pola construci\u00f3n do gui\u00f3n e Hecht, polos di\u00e1logos...\"\nRodaxe.\nA fotograf\u00eda principal comezou o 26 de xaneiro de 1939 e rematou o 1 de xullo, e os traballos de posproduci\u00f3n continuaron at\u00e9 o 11 de novembro de 1939. O director George Cukor, con quen Selznick ti\u00f1a unha longa relaci\u00f3n de traballo e que pasara case dous anos na preproduci\u00f3n de \"Foise co vento\", foi substitu\u00eddo logo de menos de tres semanas de rodaxe. Selznick e Cukor xa estiveran en desacordo sobre o ritmo de rodaxe e o gui\u00f3n, mais outras teor\u00edas atrib\u00faen a partida de Cukor \u00e1 incomodidade de Gable a traballar con el. Emanuel Levy, bi\u00f3grafo de Cukor, afirmou que Gable traballara no circu\u00edto gai de Hollywood como un gigol\u00f3 e que Cukor sab\u00eda do seu pasado, polo que Gable usou a s\u00faa influencia para que o despedisen. Vivien Leigh e Olivia de Havilland souberon do despido de Cukor o d\u00eda en que se filmou a escena do bazar de Atlanta, e a parella foi \u00e1 oficina de Selznick co seu traxe completo e imploroulle que cambiara de opini\u00f3n. Victor Fleming, que estaba a dirixir \"The Wizard of Oz\", foi chamado dende MGM para completar o equipo, a\u00ednda que Cukor continuou en privado como adestrador de Leigh e De Havilland. Outro director de MGM, Sam Wood, traballou durante d\u00faas semanas de maio cando Fleming deixou temporalmente a produci\u00f3n por mor do esgotamento. A\u00ednda que algunhas das escenas de Cukor volv\u00e9ronse filmar m\u00e1is tarde, Selznick estimou que \"tres s\u00f3lidos carretes\" do seu traballo permanec\u00edan no filme. Ao final da rodaxe, Cukor fixera dezaoito d\u00edas de filmaci\u00f3n, Fleming noventa e tres e Wood veinte e catro.\nO fot\u00f3grafo de cinema Lee Garmes comezou a produci\u00f3n, mais o 11 de marzo de 1939, logo dun mes de rodaxe de imaxes que Selznick e os seus asociados consideraron como \"demasiados escuras\", foi substitu\u00eddo por Ernest Haller, traballando co fot\u00f3grafo de Technicolor Ray Rennahan. Garmes completou o primeiro terzo do filme, case toda a trama anterior a que a personaxe de Melanie dese a luz, mais non recibiu o cr\u00e9dito. A maior parte da filmaci\u00f3n realizouse no terreo co\u00f1ecido como \"the back forty\" de Selznick International, con t\u00f3dalas escenas localizadas en California, a maior\u00eda delas no condado dos \u00c1nxeles ou no veci\u00f1o condado de Ventura. Tara, a plantaci\u00f3n sure\u00f1a ficticia, exist\u00eda s\u00f3 como unha fachada de madeira contrachapada e papel mach\u00e9 constru\u00edda no terreo do estudio Selznick. Para o incendio de Atlanta, constru\u00edronse novas fachadas falsas fronte aos numerosos e vellos decorados abandonados do terreo traseiro de Selznick, sendo o propio Selznick quen manexou os controis dos explosivos que os incendiaron. As fontes da \u00e9poca estimaron os custos de produci\u00f3n en 3,85 mill\u00f3ns de d\u00f3lares, o que o convert\u00eda no segundo filme m\u00e1is caro feito ata ese momento, s\u00f3 por detr\u00e1s de \"Ben-Hur\" (1925).\nA\u00ednda que persiste a lenda de que o C\u00f3digo Hays multou a Selznick con 5\u00a0000 d\u00f3lares por usar a palabra \"damn\" (\"maldita sexa\") nunha das li\u00f1as de Butler, en realidade a xunta do Motion Picture Association aprobou unha emenda do C\u00f3digo de Produci\u00f3n o 1 de novembro de 1939, o cal prohibiu o uso das palabras \"hell\" (inferno) ou \"damn\" (maldici\u00f3n) ag\u00e1s cando o seu uso \"sexa esencial e requirido para a representaci\u00f3n, no contexto hist\u00f3rico axeitado, de calquera escena ou di\u00e1logo baseado en feitos hist\u00f3ricos ou folclore... ou unha cita dunha obra literaria, sempre que non se permita ning\u00fan uso que sexa intrinsecamente obxectable ou que ofenda o bo gusto\". Con esta emenda, a Production Code Administration non tivo m\u00e1is obxecci\u00f3ns \u00e1 li\u00f1a final de Rhett.\nM\u00fasica.\nPara compo\u00f1er a banda sonora, Selznick escolleu a Max Steiner, con quen xa traballara en RKO Pictures a comezos da d\u00e9cada de 1930. Warner Bros., que contratara a Steiner en 1936, acordou prestarllo a Selznick. Steiner dedicou doce semanas de traballo na obra musical, o per\u00edodo m\u00e1is longo que pasara escribindo unha obra, e con d\u00faas horas e trinta e seis minutos de duraci\u00f3n, tam\u00e9n foi a banda sonora m\u00e1is longa que escribira. Contrat\u00e1ronse cinco orquestradores, Hugo Friedhofer, Maurice de Packh, Bernard Kaun, Adolph Deutsch e Reginald Bassett.\nA banda sonora caracter\u00edzase por dous temas de amor, un para o doce amor de Ashley e Melanie e outro que evoca a paix\u00f3n de Scarlett por Ashley, sendo notable a falta dun tema de amor de Scarlett e Rhett. Steiner baseouse considerablemente en m\u00fasica folcl\u00f3rica e patri\u00f3tica, que incl\u00fae melod\u00edas de Stephen Foster como \"Louisiana Belle\", \"Dolly Day\", \"Ringo De Banjo\", \"Beautiful Dreamer\", \"Old Folks at Home\" e \"Katie Belle\", que forman a base do tema de Scarlett; outras melod\u00edas que destacan son: \"Marching through Georgia\" de Henry Clay Work, \"Dixie\", \"Garryowen\" e \"The Bonnie Blue Flag\". O tema que m\u00e1is se asocia co filme \u00e9 o que acompa\u00f1a a Tara, a plantaci\u00f3n dos O'Hara; a comezos da d\u00e9cada de 1940, o \"tema de Tara\" formou a base musical para a canci\u00f3n \"My Own True Love\" de Mack David. En total, hai noventa e nove pezas musicais separadas que aparecen na partitura.\nPor mor da presi\u00f3n para completar a obra musical a tempo, Steiner recibiu axuda na composici\u00f3n de Friedhofer, Deutsch e Heinz Roemheld, e ademais foron engadidas d\u00faas pezas curtas, de Franz Waxman e William Axt, a partir de bandas sonoras da biblioteca de MGM.\nEstrea.\nVista previa, estrea e lanzamento inicial.\nO 9 de setembro de 1939, Selznick, a s\u00faa muller, Irene, o investidor John \"Jock\" Whitney, e o editor Hal Kern conduciron f\u00f3ra de Riverside, California para un primeiro visionado en Fox Theatre. O filme segu\u00eda a ser unha versi\u00f3n inicial naquel momento, carente dos t\u00edtulos completos e de efectos \u00f3pticos especiais. Ti\u00f1a unha duraci\u00f3n de catro horas e vinte e cinco minutos; m\u00e1is tarde reduciuse a menos de catro horas para a s\u00faa posterior publicaci\u00f3n. Est\u00e1base proxectando unha dobre sesi\u00f3n de \"Hawaiian Nights\" e \"Beau Geste\", mais despois da primeira longametraxe, anunciouse que o cinema proxectar\u00eda unha vista previa; informouse \u00e1 audiencia que pod\u00edan irse, pero que non ser\u00edan readmitidos unha vez que comezase o filme, nin se permitir\u00edan chamadas telef\u00f3nicas unha vez que o cinema estivese pechado. Cando o t\u00edtulo apareceu na pantalla, o p\u00fablico aplaudiu e, unha vez rematado, recibiu unha ovaci\u00f3n en p\u00e9. Na biograf\u00eda de Selznick, David Thomson escribiu que a resposta do p\u00fablico antes de que comezase o filme \"foi o mellor momento da vida de [Selznick], a maior vitoria e redenci\u00f3n de todos os seus fracasos\", e Selznick describiu as tarxetas da vista previa como \"probablemente as m\u00e1is sorprendentes que tivera filme ning\u00fan\". Cando Selznick foi preguntado pola prensa a principios de setembro sobre o que sent\u00eda sobre o filme, dixo: \"Ao mediod\u00eda creo que \u00e9 divino, \u00e1 medianoite creo que \u00e9 p\u00e9simo. \u00c1s veces creo que \u00e9 o mellor filme que se fixo nunca. Pero se s\u00f3 \u00e9 un estupendo filme, a\u00ednda estarei satisfeito\".\nArredor de 300\u00a0000 persoas asistiron en Atlanta \u00e1 estrea do filme no Gran Cinema de Loew o 15 de decembro de 1939. Foi o colof\u00f3n de tres d\u00edas de festas organizadas polo alcalde William B. Hartsfield, que inclu\u00edron un desfile de limusinas con estrelas do filme, recepci\u00f3ns, miles de bandeiras confederadas e un baile de disfraces. Eurith D. Rivers, o gobernador de Xeorxia, declarou o 15 de decembro festivo estatal. Est\u00edmase que trescentos mil residentes e visitantes de Atlanta bordearon as r\u00faas durante sete quil\u00f3metros para ver a procesi\u00f3n de limusinas que tra\u00edan estrelas do aeroporto. S\u00f3 Leslie Howard e Victor Fleming optaron por non asistir: Howard regresara a Inglaterra debido ao estalido da segunda guerra mundial, e Fleming non quixo asistir a ningunha das estreas. Hattie McDaniel tam\u00e9n estivo ausente, xa que se impediu que ela e os demais membros negros do elenco asistisen \u00e1 estrea por mor das leis de Xeorxia de Jim Crow, o cal prohib\u00eda que sentasen cos seus colegas brancos. Ao saber que a McDaniel se lle prohibiu asistir \u00e1 estrea, Clark Gable ameazou con boicotear o evento, mais McDaniel convenceuno para que asistise. O presidente Jimmy Carter recordouno m\u00e1is tarde como \"o maior acontecemento da mi\u00f1a vida que aconteceu no sur\". A continuaci\u00f3n, seguiron as estreas en Nova York e Os \u00c1nxeles, \u00e1s que asistiron algunhas das actrices que foran consideradas para o papel de Scarlett, entre elas Paulette Goddard, Norma Shearer e Joan Crawford.\nDe decembro de 1939 a xullo de 1940, o filme s\u00f3 se emitiu en proxecci\u00f3ns con venda anticipada de billetes, nun n\u00famero limitado de salas e a prezos superiores a 1 d\u00f3lar, m\u00e1is do dobre do prezo dunha longametraxe habitual, e MGM conseguiu un 70% m\u00e1is sen precedentes de venda de billetes, ao contrario do t\u00edpico 30-35 por cento habitual da \u00e9poca. Despois de alcanzar a saturaci\u00f3n neste formato de comercializaci\u00f3n, MGM revisou os seus termos, recortando un 50 por cento dos beneficios e reducindo \u00e1 metade os prezos dos billetes, antes de comezar a emitir o filme para o p\u00fablico xeral en 1941 a prezos \"populares\". Inclu\u00edndo os seus custos de distribuci\u00f3n e publicidade, o gasto total do filme alcanzou os 7 mill\u00f3ns de d\u00f3lares.\nLanzamentos posteriores.\nEn 1942, Selznick liquidou a s\u00faa empresa por motivos fiscais e vendeu a s\u00faa participaci\u00f3n en \"Foise co vento\" ao seu socio comercial, John Whitney, por 500\u00a0000 d\u00f3lares. Pola s\u00faa banda, Whitney vendeu a participaci\u00f3n a MGM por 2,8 mill\u00f3ns de d\u00f3lares, de maneira que o estudio pasou a posu\u00edr o filme definitivamente. Volveu publicar o filme de inmediato na primavera de 1942, e de novo en 1947 e 1954. A reedici\u00f3n de 1954 foi a primeira vez que a pel\u00edcula se exhibiu en pantalla panor\u00e1mica, comprometendo o formato acad\u00e9mico orixinal e recortando a parte superior e inferior cunha relaci\u00f3n de aspecto de 1,75: 1. Ao facelo, varios planos foron re-enmarcadas opticamente e cortados nos negativos da c\u00e1mara de tres bandas, alterando para sempre cinco planos do filme.\nA estrea do filme en 1961 conmemorou o cent\u00e9simo aniversario do comezo da guerra civil, e tam\u00e9n inclu\u00eda unha \"estrea\" de gala no Gran Cinema de Loew. A ela asistiron Selznick e moitas outras estrelas do filme, inclu\u00edndo Vivien Leigh e Olivia de Havilland; Clark Gable morrera o ano anterior. Para o seu relanzamento de 1967, o filme ampliouse a 70 mm, e foi publicado un novo p\u00f3ster que amosa a Gable, coa s\u00faa camisa branca rachada, sostendo a Leigh sobre un tel\u00f3n de fondo en chamas laranxas. Houbo m\u00e1is relanzamentos en 1971, 1974 e 1989; para a reedici\u00f3n do cincuentenario en 1989, f\u00edxose unha restauraci\u00f3n completa do son e do v\u00eddeo. Estreouse nos cinemas dos Estados Unidos unha vez m\u00e1is, en 1998 por Time Warner, propiedade de New Line Cinema.\nEn 2013, lanzouse no Reino Unido unha restauraci\u00f3n dixital en 4K coincidindo co centenario de Vivien Leigh. En 2014, program\u00e1ronse proxecci\u00f3ns especiais durante dous d\u00edas en salas dos Estados Unidos cadrando co 75 aniversario do filme.\nTelevisi\u00f3n e formatos dom\u00e9sticos.\nO filme estreouse en televisi\u00f3n nos Estados Unidos na canle por cable HBO o 11 de xu\u00f1o de 1976, e reproduciuse na canle un total de catorce veces durante o resto do mes. Outras canles por cable tam\u00e9n emitiron o filme no mes de xu\u00f1o. Fixo o seu debut nunha cadea de televisi\u00f3n en novembro dese mesmo ano; NBvC pagou 5\u00a0mill\u00f3ns de d\u00f3lares por unha soa emisi\u00f3n, e emitiuse en d\u00faas partes en noites sucesivas. Nese momento, converteuse na programaci\u00f3n de televisi\u00f3n m\u00e1is vista presentada nunha soa cadea, vista polo 47,5 por cento dos fogares nos Estados Unidos e o 65 por cento dos espectadores de televisi\u00f3n. A\u00ednda mant\u00e9n o r\u00e9cord do filme con maior n\u00famero de espectadores nunha emisi\u00f3n en televisi\u00f3n.\nEn 1978, CBS asinou un acordo por valor de 35 mill\u00f3ns de d\u00f3lares para emitir o filme vinte veces durante outros tantos anos. Turner Entertainment adquiriu a filmoteca de MGM en 1986, mais o acordo non inclu\u00eda os dereitos televisivos de \"Foise co vento\", que manti\u00f1a CBS. F\u00edxose un acordo no que se devolveron os dereitos de Turner Entertainment e se ampliaron os dereitos de transmisi\u00f3n de CBS con \"O mago de Oz\". Dende ent\u00f3n, o filme emitiuse en d\u00faas canles por cable propiedade de Turner Broadcasting System, Turner Network Television (1988) e Turner Classic Movies (1994).\nLanzouse en videocassette en marzo de 1985, posicion\u00e1ndose no segundo posto das listas de vendas, e ademais tam\u00e9n foi comercializado en formatos DVD e Blu-ray Disc.\nAcollida.\nResposta da cr\u00edtica.\nDespois do seu lanzamento, as revistas e xornais deron excelentes cr\u00edticas a \"Foise co vento\"; por\u00e9n, mentres que os seus valores de produci\u00f3n, logros t\u00e9cnicos e ambici\u00f3n foron reco\u00f1ecidos universalmente, alg\u00fans cr\u00edticos da \u00e9poca consideraron que o filme era longo de m\u00e1is e que non resultaba convincente. Frank S. Nugent de \"The New York Times\" resumiu mellor o sentimento xeral ao reco\u00f1ecer que, a\u00ednda que foi a produci\u00f3n cinematogr\u00e1fica m\u00e1is ambiciosa realizada ata ese momento, probablemente non foi o mellor filme xamais feito, mais a\u00ednda as\u00ed considerouno como unha \"historia interesante moi ben contada\". Franz Hoellering de \"The Nation\" foi da mesma opini\u00f3n: \"O resultado \u00e9 un filme que \u00e9 un acontecemento importante na historia da industria pero s\u00f3 un logro menor na arte cinematogr\u00e1fica. Hai momentos nos que as d\u00faas categor\u00edas se re\u00fanen en bos termos, pero a longametraxe est\u00e1 chea de mera eficiencia espectacular.\"\nA\u00ednda que o filme foi eloxiado pola s\u00faa fidelidade \u00e1 novela, este aspecto tam\u00e9n foi sinalado como o principal factor que contribu\u00edu \u00e1 lonxitude final do mesmo. John C. Flinn escribiu para \"Variety\" que Selznick \"mantivo demasiado\", e que como peza de entretemento, o filme beneficiar\u00edase se se acurtasen escenas repetitivas e di\u00e1logos da \u00faltima parte da historia. \"The Manchester Guardian\" declarou que o principal inconveniente do filme era que a historia carec\u00eda da calidade \u00e9pica para xustificar a s\u00faa duraci\u00f3n e considerou a segunda metade, que se centra en \"casamentos irrelevantes\" e en \"disputas dom\u00e9sticas\" de Scarlett, maioritariamente superflua, sendo a \u00fanica raz\u00f3n da s\u00faa inclusi\u00f3n que \"Margaret Mitchell o escribiu as\u00ed\". \"The Guardian\" declarou que se \"a historia fose acurtada e ordenada a partir do intervalo, e se o drama persoal servise para facer un achegamento cinematogr\u00e1fico do tema central, o colapso e devastaci\u00f3n do Vello Sur, ent\u00f3n \"Foise co vento\" poder\u00eda ter sido un filme realmente estupendo\". Do mesmo xeito, Hoellering tam\u00e9n considerou que a segunda metade da pel\u00edcula era m\u00e1is frouxa que a primeira metade: identificou a guerra civil como a forza motriz da primeira parte mentres que os personaxes son os que dominan na segunda parte, e conclu\u00edu que o principal problema do filme xac\u00eda en que os \"personaxes por si mesmos non son suficientes\". A pesar de moitas escenas excelentes, considerou que o drama non era convincente e que o \"desenvolvemento psicol\u00f3xico\" fora descoidado.\nA maior\u00eda dos eloxios estiveron dirixidos ao elenco, especialmente a Vivien Leigh, que salientou pola s\u00faa actuaci\u00f3n como Scarlett. Nugent describiuna como o \"pivote do filme\" e cr\u00eda que estaba \"tan perfectamente dese\u00f1ada para o papel por arte e por natureza que calquera outra actriz ser\u00eda inconcibible\". Do mesmo xeito, Hoellering atopouna \"perfecta\" en \"aparencia e movementos\"; sentiu que actuaba mellor cando se lle permitiu \"acentuar a personalidade dividida que retrata\" e pensou que era especialmente eficaz en momentos como a ma\u00f1\u00e1 posterior \u00e1 escena da violaci\u00f3n marital. Flinn tam\u00e9n concordou en que Leigh se adaptaba fisicamente ao papel e sentiu que era a mellor nas escenas nas que amosa coraxe e determinaci\u00f3n, como a fuga de Atlanta e cando Scarlett mata un desertor ianqui. Leigh ga\u00f1ou na categor\u00eda de mellor actriz pola s\u00faa actuaci\u00f3n nos Premios do C\u00edrculo de Cr\u00edticos Cinematogr\u00e1ficos de Nova York. Da interpretaci\u00f3n de Clark Gable como Rhett Butler, Flinn sentiu que a caracterizaci\u00f3n era \"tan achegada \u00e1 concepci\u00f3n de Miss Mitchell, e \u00e1 do p\u00fablico, como se poder\u00eda imaxinar\", unha visi\u00f3n coa que Nugent coincidiu, a\u00ednda que Hoellering sentiu que Gable non acababa de convencer nas escenas finais, cando Rhett marcha con desgusto de onda Scarlett. Dos outros membros principais do elenco, tanto Hoellering como Flinn atoparon a Leslie Howard como \"convincente\" na representaci\u00f3n da d\u00e9bil vontade de Ashley, con Flinn identificando a Olivia de Havilland como \"destacada\" no papel de Melanie; Nugent tam\u00e9n quedou especialmente impresionado coa interpretaci\u00f3n de De Havilland, a quen describiu como unha \"xema da interpretaci\u00f3n amable, digna e tenra\". A actuaci\u00f3n de Hattie McDaniel como Mammy foi eloxiada por moitos cr\u00edticos: Nugent cr\u00eda que ofreceu a mellor actuaci\u00f3n despois de Vivien Leigh, mentres que Flinn a sit\u00faa no terceiro posto, despois das actuaci\u00f3ns de Leigh e Gable.\nPremios \u00d3scar.\nNa 12\u00aa edici\u00f3n dos \u00d3scar, \"Foise co vento\" estabeleceu un r\u00e9cord nos Premios \u00d3scar en canto a n\u00famero de galard\u00f3ns e de nomeamentos, ga\u00f1ando un total de oito premios nas categor\u00edas en competici\u00f3n, estando nomeado nun total de trece categor\u00edas. Ga\u00f1ou os premios de mellor filme, mellor actriz, mellor actriz secundaria, mellor director, mellor gui\u00f3n, mellor fotograf\u00eda, mellor direcci\u00f3n de arte e mellor montaxe. Ademais, recibiu outros dous premios honor\u00edficos polo seu uso do equipo e da cor (tam\u00e9n se converteu no primeiro filme en cor en ga\u00f1ar o premio a mellor filme).\nO r\u00e9cord de oito premios en categor\u00edas competitivas mant\u00edvose at\u00e9 que \"Gigi\" (1958) ga\u00f1ou nove, e o seu r\u00e9cord total de nove premios mant\u00edvose at\u00e9 que \"Ben-Hur\" (1959) ga\u00f1ou once. \"Foise co vento\" tam\u00e9n mantivo o r\u00e9cord de maior n\u00famero de nomeamentos at\u00e9 que \"Todo sobre Eva\" (1950) conseguiu catorce. Foi o filme sonoro estadounidense m\u00e1is longo realizado ata ese momento e \u00e9 posible que mante\u00f1a a consideraci\u00f3n do filme premiado m\u00e1is longo segundo as interpretaci\u00f3ns. A duraci\u00f3n de \"Foise co vento\" \u00e9 de 221\u00a0minutos, mentres que a de \"Lawrence de Arabia\" (1962) \u00e9 de 222\u00a0minutos; por\u00e9n, inclu\u00edndo a abertura, o intervalo, o intermedio e o remate musical, \"Foise co vento\" dura 234\u00a0minutos (a\u00ednda que algunhas fontes sit\u00faan a s\u00faa lonxitude en 238\u00a0minutos) mentres que \"Lawrence de Arabia\" \u00e9 lixeiramente m\u00e1is curta, con 232\u00a0minutos sumando os compo\u00f1entes engadidos.\nHattie McDaniel converteuse na primeira afroamericana en ga\u00f1ar un Premio \u00d3scar, derrotando \u00e1 s\u00faa compa\u00f1eira de elenco Olivia de Havilland, quen tam\u00e9n estaba nomeada na mesma categor\u00eda. Por\u00e9n, foi segregada racialmente na cerimonia dos premios en Coconut Grove, xa que ela e o seu acompa\u00f1ante foron sentados nunha mesa separada na parte traseira do espazo. Por outra banda, o guionista Sidney Howard converteuse no primeiro ga\u00f1ador p\u00f3stumo dun \u00d3scar, e Selznick recibiu o Premio Irving G. Thalberg polos logros da s\u00faa carreira.\nReacci\u00f3ns dos afroamericanos.\nAlg\u00fans comentaristas negros criticaron o filme pola s\u00faa descrici\u00f3n dos negros e o \"branqueo\" do tema da escravitude; fix\u00e9rono dende o lanzamento do filme, mais nun principio os xornais controlados por americanos brancos non informaron sobre estas cr\u00edticas. Carlton Moss, un dramaturgo negro, observou nunha carta aberta que mentres \"The Birth of a Nation\" foi un \"ataque frontal \u00e1 historia estadounidense e ao pobo negro\", \"Foise co vento\" foi un \"ataque traseiro no mesmo sentido\". Continuou describ\u00edndoo como unha \"s\u00faplica nost\u00e1lxica de simpat\u00eda por unha causa a\u00ednda viva da reacci\u00f3n sure\u00f1a\". Moss tam\u00e9n mencionou os personaxes negros estereotipados, como o \"preguiceiro e zoup\u00f3n Pork\", a \"indolente e completamente irresponsable Prissy\", a \"radiante aceptaci\u00f3n da escravitude\" de Big Sam e Mammy coa s\u00faa \"arenga constante e respondendo a cada desexo de Scarlett\".\nLogo de que Hattie McDaniel ga\u00f1ase o \u00d3scar, Walter Francis White, l\u00edder da Asociaci\u00f3n Nacional para o Progreso da Xente de Cor, acusouna de ser un T\u00edo Tom. McDaniel respondeu que \"prefer\u00eda ga\u00f1ar setecentos d\u00f3lares \u00e1 semana interpretando unha empregada que sete d\u00f3lares sendo unha\"; ela tam\u00e9n cuestionou a cualificaci\u00f3n de White para falar en nome dos negros, xa que el era de pel clara e s\u00f3 un oitavo negro.\nA opini\u00f3n entre a comunidade negra estivo dividida no momento da estrea, sendo o filme chamado por alg\u00fans unha \"arma de terror contra a Am\u00e9rica negra\" e un insulto ao p\u00fablico negro, realiz\u00e1ndose manifestaci\u00f3ns en varias cidades. As\u00ed e todo, algunhas secci\u00f3ns da comunidade negra reco\u00f1eceron que os logros de McDaniel foron representativos da progresi\u00f3n: alg\u00fans afroamericanos eloxiaron a c\u00e1lida e enxe\u00f1osa interpretaci\u00f3n de McDaniel e outros esperaban que o reco\u00f1ecemento da industria do seu traballo levase a unha maior visibilidade na pantalla para outros actores negros. Na s\u00faa felicitaci\u00f3n editorial a McDaniel por ga\u00f1ar o seu \u00d3scar, \"\" usou o filme como un recordatorio do \"l\u00edmite\" posto \u00e1s aspiraci\u00f3ns negras polos vellos prexu\u00edzos. Malcolm X m\u00e1is tarde recordou que \"cando Butterfly McQueen entrou no seu acto, ti\u00f1a ganas de arrastrarme baixo a alfombra\".\nResposta da audiencia.\nTralo seu lanzamento, \"Foise co vento\" bateu r\u00e9cords de asistencia en todas partes. No Capitol Theatre de Nova York, hab\u00eda unha media de once mil espectadores por d\u00eda a finais de decembro, e logo de catro anos do seu lanzamento, vendera arredor de sesenta mill\u00f3ns de entradas nos Estados Unido, vendas equivalentes a pouco menos da metade da poboaci\u00f3n do pa\u00eds naquela \u00e9poca. Repetiu o seu \u00e9xito no estranxeiro e foi un \u00e9xito sensacional durante o Blitz en Londres, estre\u00e1ndose en abril de 1940 e mant\u00e9ndose durante catro anos. Cando MGM o retirou de circulaci\u00f3n, a finais de 1943, a s\u00faa distribuci\u00f3n mundial valeulle unha renda bruta (a participaci\u00f3n do estudio na recadaci\u00f3n bruta) de 32 mill\u00f3ns de d\u00f3lares, o que o converteu no filme m\u00e1is rendible xamais feito ata ese momento. Estreouse no Xap\u00f3n en setembro de 1952, e converteuse no filme estranxeiro m\u00e1is visto al\u00ed.\nA\u00ednda que conseguiu para os seus investidores case o dobre do filme que ti\u00f1a o r\u00e9cord anterior, \"The Birth of a Nation\", \u00e9 probable que o desempe\u00f1o nos portelos dos dous filmes fose moi semellante. A maior parte das ganancias de \"Foise co vento\" provi\u00f1an das s\u00faas xiras e compromisos de primeira emisi\u00f3n, onde o distribuidor recib\u00eda o 70% e o 50% da recadaci\u00f3n respectivamente, en contraste co seu lanzamento xeral, que naquel momento ti\u00f1a unha participaci\u00f3n do distribuidor dun 30-35% do bruto. No caso de \"The Birth of a Nation\", o seu distribuidor, Epoch, vendeu moitos dos seus territorios de distribuci\u00f3n sobre a base de \"dereitos estatais\", que polo xeral equival\u00edan ao 10% da recadaci\u00f3n bruta, polo que as contas de Epoch son s\u00f3 indicativas das s\u00faas propias ganancias, e non das dos distribuidores locais. Carl E. Milliken, secretario de Motion Picture Producers and Distributors Association, estimou que \"The Birth of a Nation\" fora vista por cincuenta mill\u00f3ns de persoas en 1930.\nCando se relanzou en 1947, ga\u00f1ou unha impresionante renda de 5 mill\u00f3ns de d\u00f3lares nos Estados Unidos e no Canad\u00e1, e foi un dos dez lanzamentos m\u00e1is importantes do ano. O \u00e9xito das estreas en 1954 e 1961 permitiulle manter a s\u00faa posici\u00f3n como o filme m\u00e1is rendible da industria, a pesar dos fortes desaf\u00edos de filmes m\u00e1is recentes como \"Ben-Hur\", mais finalmente foi superado por \"Sorrisos e l\u00e1grimas\" en 1966.\nA reedici\u00f3n de 1967 foi infrecuente no sentido de que MGM optou por amosala nunha xira, unha decisi\u00f3n que o converteu no relanzamento m\u00e1is exitoso na historia da industria. Xerou unha recadaci\u00f3n bruta de 68 mill\u00f3ns de d\u00f3lares, o que o converte no filme m\u00e1is lucrativo de MGM despois de \"Doutor Zhivago\" da segunda metade da d\u00e9cada. MGM ga\u00f1ou unha renda de 41\u00a0mill\u00f3ns de d\u00f3lares dende o lanzamento, cos ingresos nos Estados Unidos e o Canad\u00e1 ascendendo a m\u00e1is de 30 mill\u00f3ns de d\u00f3lares, situ\u00e1ndose no segundo posto ese ano, s\u00f3 por detr\u00e1s de \"O graduado\". Inclu\u00eddo o seu beneficio de 6,7 mill\u00f3ns de d\u00f3lares da reedici\u00f3n de 1961, foi o cuarto filme que m\u00e1is ga\u00f1ou esa d\u00e9cada no mercado norteamericano, s\u00f3 por detr\u00e1s de \"Sorrisos e l\u00e1grimas\", \"O graduado\" e \"Doutor Zhivago\". Unha nova reedici\u00f3n en 1971 permitiulle recuperar brevemente o r\u00e9cord que perdera con \"Sorrisos e l\u00e1grimas\", elevando os seus beneficios brutos mundiais a uns 116 mill\u00f3ns de d\u00f3lares a finais de 1971, m\u00e1is que triplicando os seus ingresos dende o seu primeiro lanzamento, mais perdendo de novo o r\u00e9cord o ano seguinte co lanzamento de \"O padri\u00f1o\".\nEn todos os seus lanzamentos, est\u00edmase que \"Foise co vento\" vendeu m\u00e1is de 200 mill\u00f3ns de entradas nos Estados Unidos e no Canad\u00e1, xerando m\u00e1is entradas de cinema neses territorios que calquera outro filme. O filme tam\u00e9n tivo un incrible \u00e9xito en Europa Occidental, vendendo 35\u00a0mill\u00f3ns de entradas nos Reino Unido e m\u00e1is de 16 mill\u00f3ns en Francia, sendo respectivamente o m\u00e1is vendido e o sexto m\u00e1is vendido neses mercados. En total, \"Foise co vento\" recadou m\u00e1is de 390 mill\u00f3ns de d\u00f3lares en todo o mundo; en 2007, Turner Entertainment estimou a recadaci\u00f3n como o equivalente a uns 3\u00a0300 mill\u00f3ns de d\u00f3lares co axuste da inflaci\u00f3n aos prezos actuais, mentres que o \"Guinness World Records\" ofreceu unha cifra de 3\u00a0440 mill\u00f3ns en 2014, sendo o filme con maior recadaci\u00f3n na historia do cinema.\nO filme segue a ser inmensamente popular entre o p\u00fablico no s\u00e9culo XXI, sendo votado o filme m\u00e1is popular en d\u00faas enquisas a nivel nacional realizadas por Harris Interactive en 2008 e de novo en 2014. A empresa de investigaci\u00f3n de mercado enquisou a m\u00e1is de dous mil adultos dos Estados Unidos, cos resultados ponderados por idade, sexo, raza / etnia, educaci\u00f3n, rexi\u00f3n e ingresos do fogar polo que as s\u00faas proporci\u00f3ns coincid\u00edan coa composici\u00f3n da poboaci\u00f3n adulta.\nReavaliaci\u00f3n cr\u00edtica.\nAo revisitar o filme na d\u00e9cada de 1970, Arthur Schlesinger cr\u00eda que os filmes de Hollywood normalmente envellec\u00edan ben, revelando unha profundidade ou integridade inesperada, mais no caso de \"Foise co vento\", o tempo non o tratou con bondade. Richard Schickel argumentou que unha medida da calidade dun filme \u00e9 preguntar que pode lembrar o espectador del e o filme cae neste sentido: as imaxes e os di\u00e1logos inesquecibles simplemente non est\u00e1n presentes. Stanley Kauffmann, tam\u00e9n considerou que o filme era unha experiencia en gran parte esquecible, alegando que s\u00f3 lembraba d\u00faas escenas de forma v\u00edvida. Tanto Schickel como Schlesinger atribu\u00edron isto a que estaba \"mal escrito\", describindo \u00e1 s\u00faa vez o di\u00e1logo como \"florido\" e cunha sensibilidade de \"postal\". Schickel tam\u00e9n considerou que o filme fracasa como arte popular, xa que ten un valor limitado para volver a velo, un sentimento co que Kauffmann tam\u00e9n concorda, afirmando que despois de telo visto d\u00faas veces agarda \"non volver velo nunca: o dobre \u00e9 o dobre do que se precisa en toda a vida\". Tanto Schickel como Andrew Sarris identifican o principal defecto do filme en que pos\u00fae a sensibilidade dun produtor m\u00e1is que a dun artista: tendo pasado por tantos directores e guionistas, o filme non ofrece a sensaci\u00f3n de ter sido \"creado\" ou \"dirixido\", sen\u00f3n m\u00e1is ben de ter emerxido \"fumegante dunha coci\u00f1a ateigada\", onde a principal forza creativa era a obsesi\u00f3n do produtor en facer que o filme fose o m\u00e1is fiel posible \u00e1 novela.\nSarris admite que, malia os seus defectos art\u00edsticos, o filme ten unha consideraci\u00f3n en todo el mundo como a peza de \"entretemento m\u00e1is querida xamais producida\". Judith Crist observa que, deixando de lado o \"kitsch\", o filme segue a ser \"sen d\u00fabida algunha a mellor e m\u00e1is duradeira peza de entretemento popular que sa\u00edu das li\u00f1as de montaxe de Hollywood\", produto dun showman con \"gusto e intelixencia\". Schlesinger sinala que a primeira metade do filme si ten un \"percorrido e vigor\" que aspiran ao seu tema \u00e9pico, mais concorda coas cr\u00edticas contempor\u00e1neas do filme en canto a que a vida persoal toma o relevo na segunda metade, e acaba perdendo o seu sentido nun sentimentalismo pouco convincente. Kauffmann tam\u00e9n atopa interesantes paralelos co filme \"O padri\u00f1o\", que acababa de substitu\u00edr a \"Foise co vento\" como o filme con maior recadaci\u00f3n nese momento: ambos foron producidas a partir das novelas \"ultraamericanas\" m\u00e1is vendidas, e ambos viven dentro de c\u00f3digos de honra que son romantizados, ofrecendo en esencia fabricaci\u00f3n cultural ou revisionismo.\nA percepci\u00f3n cr\u00edtica do filme cambiou nos anos intermedios, o que resultou en que ocupara o posto 235 na prestixiosa enquisa de cr\u00edticos de \"Sight &amp; Sound\" en 2012, e en 2015, sesenta e dous cr\u00edticos internacionais de cinema enquisados pola BBC vot\u00e1rono como o 97\u00ba mellor filme estadounidense.\nReco\u00f1ecemento da industria.\nO filme apareceu en varias enquisas da industria: en 1977 foi votada como a pel\u00edcula m\u00e1is popular polo American Film Institute (AFI), nunha enquisa de membros da organizaci\u00f3n; a AFI tam\u00e9n clasificou o filme no cuarto posto na s\u00faa lista de \"100 Greatest Movies\" en 1998, caendo ao sexto posto na edici\u00f3n do d\u00e9cimo aniversario en 2007. Os directores de cinema clasific\u00e1rono no posto 322 na edici\u00f3n do 2012 da enquisa de \"Sight &amp; Sound\", e en 2016 foi seleccionado como o noveno mellor \"logro directorial\" nunha enquisa de membros do Directors Guild of America. En 2014, colocouse d\u00e9cimo quinto nunha extensa enquisa realizada por \"The Hollywood Reporter\", que analizou todos os estudos, axencias, empresas de publicidade e casas de produci\u00f3n da rexi\u00f3n de Hollywood. \"Foi co vento\" foi un dos primeiros vinte e cinco filmes escollidos para a s\u00faa conservaci\u00f3n no National Film Registry pola Biblioteca do Congreso dos Estados Unidos en 1989 por ser \"cultural, hist\u00f3rica ou esteticamente significativo\".\nAn\u00e1lise e pol\u00e9mica.\nRepresentaci\u00f3n hist\u00f3rica.\n\"Foise co vento\" foi criticado por perpetuar mitos da guerra civil e estereotipos dos negros. David Reynolds escribiu que \"As mulleres brancas son elegantes, os seus homes son nobres ou cando menos garridos. E, no fondo, os escravos negros son na s\u00faa maior\u00eda obedientes e contentos, claramente incapaces dunha existencia independente.\" Reynolds comparou \"Foise co vento\" con \"The Birth of a Nation\" e outras reimaxinaci\u00f3ns do Sur durante a era da segregaci\u00f3n, na cal os sure\u00f1os brancos son retratados como defensores dos valores tradicionais, e o tema da escravitude \u00e9 en gran parte ignorado. O filme foi descrito como unha \"regresi\u00f3n\" que promove tanto o mito do violador negro como o papel honorable e defensivo do Ku Klux Klan durante a Reconstruci\u00f3n, e como un filme de \"propaganda social\" que ofrece unha visi\u00f3n do pasado baseada no \"supremacismo branco\".\nDe 1972 a 1996, a Sociedade Hist\u00f3rica de Atlanta levou a cabo varias exhibici\u00f3ns de \"Foise co vento\", entre elas unha de 1994 que se titulou \"Disputed Territories: \"Gone with the Wind\" and Southern Myths\". Unha das preguntas que foi explorada pola exhibici\u00f3n foi \"que tan fiel \u00e1 realidade eran os escravos en Foise co vento?\" Esta secci\u00f3n amosou que as experiencias dos escravos foron diversas e, como resultado, conclu\u00edu que o \"escuro feliz\" (\"happy darky\") era un mito, ao igual que a crenza de que todos os escravos experimentaban violencia e brutalidade.\nW. Bryan Rommel Ruiz argumentou que malia as inexactitudes f\u00e1cticas na s\u00faa descrici\u00f3n do per\u00edodo da Reconstruci\u00f3n, \"Foise co vento\" reflicte as interpretaci\u00f3ns contempor\u00e1neas que eran com\u00fans a comezos do s\u00e9culo XX. Un deses puntos de vista p\u00f3dese ver nunha breve escena na que Mammy se defende dun liberto lascivo: p\u00f3dese escoitar un pol\u00edtico ofrecendo corenta acres e unha mula aos escravos emancipados en troques dos seus votos. Consid\u00e9rase que a inferencia significa que os libertos ignoran a pol\u00edtica e non est\u00e1n preparados para a liberdade, convert\u00e9ndose sen sabelo nas ferramentas dos funcionarios corruptos da Reconstruci\u00f3n. Mentres se perpet\u00faan alg\u00fans dos mitos da Causa Perdida, o filme fai concesi\u00f3ns respecto doutros. Despois do ataque a Scarlett no asentamento de chabolas, un grupo de homes, inclu\u00eddo o marido de Scarlett, Frank, Rhett Butler e Ashley, asaltaron o lugar; na novela pertencen ao Ku Klux Klan, representando o tema com\u00fan de protexer a virtude da muller branca, mais os cineastas neutralizan conscientemente a presenza do Klan no filme, refer\u00edndose simplemente a el como unha \"reuni\u00f3n pol\u00edtica\".\nThomas Cripps razoa que, nalg\u00fans aspectos, o filme socava os estereotipos raciais; en particular, o filme xerou unha maior conexi\u00f3n entre Hollywood e o p\u00fablico negro, con ducias de filmes posteriores que contan con pequenos xestos como reco\u00f1ecemento \u00e1 tendencia emerxente. Poucas semanas despois da primeira estrea, un editor de historias de Warner escribiu un memor\u00e1ndum a Walter Wanger sobre \"Mississippi Belle\", un gui\u00f3n que conti\u00f1a os peores excesos de filmes ambientados en plantaci\u00f3ns, suxerindo que \"Foise co vento\" fixera o filme \"improdutible\". M\u00e1is que calquera filme dende \"The Birth of a Nation\", desatou unha variedade de forzas sociais que presaxiaban unha alianza de liberais brancos e negros que fomentaban a expectativa de que os negros alg\u00fan d\u00eda lograr\u00edan a igualdade. Segundo Cripps, o filme converteuse nun modelo para medir o cambio social.\nReavaliaci\u00f3n do s\u00e9culo XXI.\nNo s\u00e9culo XXI, as cr\u00edticas \u00e1s representaci\u00f3ns da raza e escravitude no filme fixeron que se reducise a s\u00faa dispo\u00f1ibilidade. En 2017, \"Foise co vento\" foi retirado do programa no Orpheum Theatre de Memphis, Tennessee, despois de 34 anos de exhibici\u00f3ns anuais. Nun mitin pol\u00edtico de febreiro de 2020, o presidente Donald Trump criticou a cerimonia da 92\u00aa edici\u00f3n dos \u00d3scar, declarando que \"Foise co vento\" e \"Sunset Boulevard\" (1950) merec\u00edan moito m\u00e1is o premio \u00f3 mellor filme que o ga\u00f1ador dese ano, o filme surcoreano \"Gisaengchung\". Os seus comentarios provocaron cr\u00edticas e reacci\u00f3ns de expertos de todo o espectro pol\u00edtico nas redes sociais.\nO 9 de xu\u00f1o de 2020, o filme foi eliminado de HBO Max motivado polas protestas pola morte de George Floyd, e en resposta a un op-ed escrito polo guionista John Ridley que foi publicado na edici\u00f3n dese d\u00eda de \"Los Angeles Times\", que ped\u00eda ao servizo de transmisi\u00f3n que eliminase temporalmente o filme do seu cat\u00e1logo de contidos. Escribiu que \"segue d\u00e1ndoselle cobertura a aqueles que falsamente afirman que aferrarse \u00e1 iconograf\u00eda da era das plantaci\u00f3ns \u00e9 unha cuesti\u00f3n de \"patrimonio, non de odio\". Un voceiro de HBO Max dixo que o filme era \"un produto do seu tempo\" e, como resultado, representaba \"prexu\u00edzos \u00e9tnicos e raciais\" que \"estaban mal ent\u00f3n e est\u00e1n mal hoxe\". Tam\u00e9n se anunciou que o filme volver\u00eda ao servizo de transmisi\u00f3n m\u00e1is tarde, a\u00ednda que incorporar\u00eda \"un comentario sobre o seu contexto hist\u00f3rico e unha denuncia desas mesmas representaci\u00f3ns, mais presentarase tal e como foi creada orixinalmente, porque facelo doutro xeito ser\u00eda o mesmo que afirmar que estes prexu\u00edzos nunca existiron. Se queremos crear un futuro m\u00e1is xusto, equitativo e inclusivo, primeiro debemos reco\u00f1ecer e comprender a nosa historia\". A eliminaci\u00f3n do filme provocou un debate sobre se a correcci\u00f3n pol\u00edtica estaba a \u00edr demasiado lonxe, con cr\u00edticos e historiadores de cinema criticando a HBO por censura potencial. Trala eliminaci\u00f3n do filme, alcanzou o cumio na lista de vendas de Amazon en cinema e televisi\u00f3n, e acadou o quinto posto na lista de filmes de iTunes Store de Apple.\nHBO Max devolveu o filme ao seu servizo a finais dese mes, cunha nova introduci\u00f3n de Jacqueline Stewart. Stewart describiu o filme, nun op-ed para CNN, como \"un importante texto para examinar as expresi\u00f3ns da supremac\u00eda branca na cultura popular\", e dixo que \"\u00e9 precisamente polos patr\u00f3ns continuos e dolorosos de inxustiza racial e desconsideraci\u00f3n das vidas negras que \"Foise co vento\" deber\u00eda permanecer en circulaci\u00f3n e permanecer\u00e1 dispo\u00f1ible para ver, analizar e discutir\". Describiu a pol\u00e9mica como \"unha oportunidade para pensar sobre o que nos poden ensinar os filmes cl\u00e1sicos\".\nRepresentaci\u00f3n da violaci\u00f3n conxugal.\nUnha das escenas m\u00e1is notorias e m\u00e1is condenadas de \"Foise co vento\" representa o que hoxe se define legalmente como \"violaci\u00f3n conxugal\". A escena comeza con Scarlett e Rhett na parte inferior da escaleira, onde el comeza a bicala, rexeitando que unha loitadora Scarlett lle diga que non; Rhett supera a s\u00faa resistencia e l\u00e9vaa polas escaleiras ata o cuarto, onde o p\u00fablico non ten d\u00fabida de que ela \"obter\u00e1 o que lle espera\". A seguinte escena, \u00e1 ma\u00f1\u00e1 seguinte, amosa a Scarlett brillando cunha satisfacci\u00f3n sexual apenas reprimida; Rhett pide desculpas polo seu comportamento, achac\u00e1ndoo \u00e1 bebida. A escena foi acusada de combinar romance e violaci\u00f3n, fac\u00e9ndoos indistinguibles entre si, e de reforzar unha noci\u00f3n de sexo forzado que as mulleres desfrutan en segredo como un xeito aceptable para un home de tratar a s\u00faa muller.\nMolly Haskell defendeu que, con todo, as mulleres non son acr\u00edticas na escena e que, en xeral, \u00e9 coherente co que as mulleres te\u00f1en en mente se fantasean con ser violadas. As s\u00faas fantas\u00edas xiran ao redor ao amor e ao romance m\u00e1is que ao sexo forzado; supor\u00e1n que Scarlett non era unha parella sexual renuente e que en realidade quer\u00eda que Rhett tomase a iniciativa e insistise en manter relaci\u00f3ns sexuais.\nLegado.\nNa cultura popular.\n\"Foise co vento\" e a s\u00faa produci\u00f3n foron referenciados, satirizados, dramatizados e analizados de xeito expl\u00edcito en numerosas ocasi\u00f3ns a trav\u00e9s de diversos medios de comunicaci\u00f3n, dende obras contempor\u00e1neas como \"Second Fiddle\", un filme de 1939 que imita a \"busca de Scarlett\", at\u00e9 series de televisi\u00f3n como \"The Simpsons\". \"The Scarlett O'Hara War\" (unha serie de televisi\u00f3n de 1980 que dramatiza o casting de Scarlett), \"Moonlight and Magnolias\" (unha obra de 2007 de Ron Hutchinson que dramatiza a reescritura do gui\u00f3n en cinco d\u00edas de Ben Hecht), e \"Went with the Wind!\" (unha parodia de \"The Carol Burnett Show\" que xurdiu logo da estrea do filme en televisi\u00f3n en 1976) est\u00e1n entre os exemplos m\u00e1is salientables da s\u00faa presenza duradeira na cultura popular. Tam\u00e9n foi obxecto dun documental de 1988, \"\", que detalla a historia das dificultades de produci\u00f3n do filme. En 1990, o Servizo Postal dos Estados Unidos de Am\u00e9rica emitiu un selo que representaba a Clark Gable e Vivien Leigh abrazados nunha escena do filme. En 2003, Leigh e Gable (como Scarlett e Rhett) foron clasificados no posto 95 da lista de VH1 das \"200 grandes iconas da cultura popular de t\u00f3dolos tempos\".\nSecuela.\nDespois da publicaci\u00f3n da s\u00faa novela, Margaret Mitchell viuse inundada de solicitudes dunha continuaci\u00f3n, mais afirmou non ter unha idea do que pasou con Scarlett e Rhett e, como resultado, \"deixounos ao seu destino final\". At\u00e9 a s\u00faa morte en 1949, Mitchell seguiu resistindo a presi\u00f3n para escribir unha secuela de Selznick e MGM. En 1975, o seu irm\u00e1n, Stephens Mitchell (quen asumiu o control da s\u00faa obra), autorizou unha secuela que ser\u00eda producida conxuntamente por MGM e Universal Studios cun orzamento de 12\u00a0mill\u00f3ns de d\u00f3lares. Anne Edwards recibiu o encargo de escribir a secuela como novela, a cal logo ser\u00eda adaptada a un gui\u00f3n e publicada xunto coa estrea do filme. Edwards presentou un manuscrito de 775 p\u00e1xinas titulado \"Tara, The Continuation of Gone with the Wind\", ambientado entre 1872 e 1882 e centrado no divorcio de Scarlett e Rhett; MGM non quedou satisfeito coa historia e o acordo colapsou.\nA idea reviviu na d\u00e9cada de 1990, cando unha secuela foi finalmente producida en 1994 na forma dunha miniserie de televisi\u00f3n. \"Scarlett\" est\u00e1 baseada na novela hom\u00f3nima de Alexandra Ripley, que \u00e1 s\u00faa vez \u00e9 unha secuela do libro de Mitchell. Os actores brit\u00e1nicos Joanne Whalley e Timothy Dalton foron escollidos para interpretar a Scarlett e Rhett, e a serie segue o traslado de Scarlett a Irlanda despois de volver quedar embarazada.\nDobraxe ao galego.\nA primeira dobraxe ao galego de \"Foise co vento\" emitiuna Televisi\u00f3n Espa\u00f1ola en Galicia o 25 de xullo de 1986. Nesa primeira versi\u00f3n a frase de despedida de Rhett Butler foi: \u201cFrancamente, querida, non \u00e9 cousa mi\u00f1a\u201d. Houbo que esperar practicamente 20 anos, o 24 de xu\u00f1o do 2006, para que Televisi\u00f3n de Galicia emitise o filme e escoitar a frase tal e como se escoita nesta nova dobraxe: \"Francamente, querida, non me importa\".\nEn ambas as d\u00faas dobraxes, Charo Pena interpretou a Scarlett O'Hara. Alfonso Vali\u00f1o puxo a s\u00faa voz nas d\u00faas dobraxes a Rhett Butler. A directora de dobraxe no ano 1985 foi Dorotea B\u00e1rcena no estudio \"Imaxe Galega\" (Santiago de Compostela). Na dobraxe do 2006 dirixiu Xerardo Couto no estudio de dobraxe \"Studio XXI\" (A Coru\u00f1a)."}
{"id": "82243", "revid": "23204", "url": "https://gl.wikipedia.org/wiki?curid=82243", "title": "Lingua tailandesa", "text": "A lingua tailandesa (en ) ou lingua siamesa \u00e9 a lingua oficial da Tailandia. O nome tailand\u00e9s para a lingua \u00e9 \u0e20\u0e32\u0e29\u0e32\u0e44\u0e17\u0e22 (\"phasa thai\", que significa \"a lingua da liberdade\"). O tailand\u00e9s forma parte do grupo das linguas tai, pertencente \u00e1 familia ling\u00fc\u00edstica Tai-kadai.\nAs linguas tai tiveron a s\u00faa orixe no sur da China, e alg\u00fans ling\u00fcistas propo\u00f1eran ligaz\u00f3ns coas familias ling\u00fc\u00edsticas mon-khmer, malaio-polinesia. \u00c9 unha lingua tonal e anal\u00edtica. A combinaci\u00f3n da tonalidade cunha ortograf\u00eda complexa, marcadores relacionais e unha fonolox\u00eda diferente pode facer que o tailand\u00e9s sexa unha lingua de dif\u00edcil aprendizaxe para os occidentais."}
{"id": "82244", "revid": "98629", "url": "https://gl.wikipedia.org/wiki?curid=82244", "title": "Nynorsk", "text": "O Nynorsk (literalmente \"novo noruegu\u00e9s\") \u00e9 unha das d\u00faas normativas est\u00e1ndar (\"Standardspr\u00e5k\") oficiais da lingua norueguesa, usada como norma escrita por algo m\u00e1is do 10% dos falantes de noruegu\u00e9s. A forma m\u00e1is utilizada \u00e9 o \"Bokm\u00e5l\".\nHistoria.\nDesde os tempos dos viquingos, varios dialectos da lingua norueguesa son falados no territorio do pa\u00eds. A pesar de seren mutuamente intelixibles, cada un deles presenta caracter\u00edsticas distintas, especialmente na fon\u00e9tica, sem\u00e1ntica e na morfolox\u00eda. A partir da Uni\u00f3n de Kalmar, no s\u00e9culo XVI, Noruega e o seu pobo ficar\u00e1n baixo o dominio de Dinamarca. Ese dominio reflectiu directamente na lingua, pois o dinamarqu\u00e9s pasou a ser a lingua oficial do reino, sendo a \u00fanica lingua oficial por varios s\u00e9culos en todo o territorio noruegu\u00e9s. Posteriormente, a partir da separaci\u00f3n de Dinamarca en 1809, unha nova ortograf\u00eda norueguesa, o \"riksmaal\" altamente baseada na norma dinamarquesa, foi adoptada en Noruega.\nDescontentamento.\nEntre tanto, os habitantes das rexi\u00f3ns menos urbanas (por consecuente menos suxeitas \u00e1s imposici\u00f3ns dinamarquesas) non se sent\u00edan \u00e1 vontade ou representadas pola variante oficial. Innumerables caracter\u00edsticas dos seus dialectos non eran representadas, facendo que certos falantes sentisen mesmo que escrib\u00edan unha lingua estranxeira na escola.\nIvar Aasen.\nUn investigador e poeta noruegu\u00e9s de orixe rural, Ivar Andreas Aasen, \u00e9 hoxe considerado como o creador do novo noruegu\u00e9s. A partir de investigaci\u00f3ns intensas nos falares, dialectos e variantes do interior da Noruega, especialmente do oeste do pa\u00eds. A publicaci\u00f3n do seu libro \"Gram\u00e1tica dos dialectos noruegueses\", foi un marco importante na historia do novo noruegu\u00e9s, pois tornou co\u00f1ecidas diversas formas diferentes do noruegu\u00e9s oficial."}
{"id": "82245", "revid": "65337", "url": "https://gl.wikipedia.org/wiki?curid=82245", "title": "Lingua persa", "text": "O persa ou parsi (\u0641\u0627\u0631\u0633\u06cc, \"f\u0101rs\u012b\") \u00e9 unha lingua irania occidental, pertencente \u00e1 rama das linguas iranias da subdivisi\u00f3n das linguas indoiranias da familia indoeuropea. O persa \u00e9 unha lingua pluric\u00e9ntrica falada e usada oficialmente en Ir\u00e1n, Afganist\u00e1n e Taxiquist\u00e1n en tres variedades estandarizadas mutuamente intelixibles, chamadas persa iraniano (co\u00f1ecida oficialmente como \"persa\"), persa dari (co\u00f1ecida oficialmente como \"dari\" dende 1964) e persa taxico (co\u00f1ecida oficialmente como \"taxico\" dende 1999). Tam\u00e9n \u00e9 falada nativamente na variedade taxica por unha poboaci\u00f3n significativa dentro de Uzbekist\u00e1n, as\u00ed como noutras rexi\u00f3ns cunha historia dentro da esfera cultural do Grande Ir\u00e1n. Escr\u00edbese oficialmente dentro de Ir\u00e1n e Afganist\u00e1n co alfabeto persa, unha derivaci\u00f3n da escritura \u00e1rabe, e dentro de Taxiquist\u00e1n co alfabeto taxico, unha derivaci\u00f3n do alfabeto cir\u00edlico.\nO persa moderno \u00e9 unha continuaci\u00f3n do persa medio, unha lingua oficial durante o Imperio Sas\u00e1nida (224\u2013651), que \u00e1 s\u00faa vez \u00e9 unha continuaci\u00f3n do persa antigo, que foi usado durante o Imperio Aquem\u00e9nida (550\u2013330 BCE). Orixinouse na provincia da Fars (rexi\u00f3n de Persia) no suroeste de Ir\u00e1n. A s\u00faa gram\u00e1tica \u00e9 semellante \u00e1 de moitas linguas europeas.\nAo longo da historia, o persa foi considerado prestixioso por varios imperios centrados en Asia Occidental, Asia Central e Asia Meridional. O persa antigo est\u00e1 testemu\u00f1ado no antigo cuneiforme persa en inscrici\u00f3ns de entre os s\u00e9culos VI e IV a.C. O persa medio est\u00e1 testemu\u00f1ado en alfabeto arameo (pahlavi e maniqueo) nas inscrici\u00f3ns do zoroastrismo e do manique\u00edsmo entre os s\u00e9culos III e X. A nova literatura persa rexistrouse por primeira vez no s\u00e9culo IX, despois da conquista musulm\u00e1 de Persia, adoptando dende ent\u00f3n a escritura perso\u00e1rabe.\nO persa foi a primeira lingua en romper o monopolio do \u00e1rabe na escritura do mundo musulm\u00e1n, sendo a poes\u00eda persa unha tradici\u00f3n en moitas cortes orientais. Como afirmou o erudito brit\u00e1nico David G. Hogarth, \"Nunca un cativo capturou ao seu captor dunha maneira m\u00e1is r\u00e1pida e sutil que o \u00e1rabe por Persia\". Foi usado oficialmente como lingua da burocracia incluso por falantes non nativos, como os otom\u00e1ns en Anatolia, os mogois no sur de Asia e os paxtos en Afganist\u00e1n. Influ\u00edu nas linguas faladas nas rexi\u00f3ns veci\u00f1as e mesmo m\u00e1is al\u00f3, inclu\u00edndo outras linguas iranias, as linguas turcas, o armenio, o xeorxiano e as linguas indoarias. Tam\u00e9n exerceu certa influencia no \u00e1rabe, ao tempo que tomou prestado moito vocabulario durante a Idade Media.\nHai aproximadamente 110 mill\u00f3ns de falantes de persa en todo o mundo, inclu\u00edndo persas, luris, taxicos, hazaras, azar\u00eds iranianos, kurdos de Ir\u00e1n, baluchis, tats e aimaqs. O termo \"pers\u00f3fono\" tam\u00e9n se pode usar para referirse a un falante de persa.\nClasificaci\u00f3n.\nO persa \u00e9 membro do grupo iranio occidental das linguas iranias, que constit\u00faen unha rama das linguas indoeuropeas na s\u00faa subdivisi\u00f3n indoirania. As propias linguas iranias occidentais div\u00eddense en dous subgrupos: as linguas iranias do suroeste, das que o persa \u00e9 a m\u00e1is falada, e as linguas iranias do noroeste, das que o kurdo e o baluchi son \u200b\u200bas m\u00e1is faladas.\nOrtograf\u00eda.\nA\u00ednda que utiliza o mesmo alfabeto \u00e1rabe que a lingua \u00e1rabe, o persa engade 4 letras, e cambia a forma doutras 2. As 4 letras adicionais no persa son:\nAs letras con forma diferente son:\nAs marcas diacr\u00edticas que se utilizan no alfabeto \u00e1rabe ou \"harakat\", \u00fasanse tam\u00e9n para o persa, a\u00ednda que algunhas delas te\u00f1en distinta pronunciaci\u00f3n. Por exemplo, en \u00e1rabe \"Damma\" pron\u00fanciase como /u/, mentres que en persa se pronuncia coma /o/.\nO alfabeto persa tam\u00e9n engade a noci\u00f3n de pseudo-espazo ao alfabeto \u00e1rabe, chamado \"Zero Width Non-Joiner\" (ZWNJ) co est\u00e1ndar Unicode. Act\u00faa coma un espazo que desconecta d\u00faas letras adxacentes que, doutra banda, estar\u00edan xuntas, pero non ten unha extensi\u00f3n visual.\nOutra caracter\u00edstica remarcable \u00e9 que moitas palabras persas con ra\u00edz de procedencia \u00e1rabe se escriben de distinta forma que a palabra \u00e1rabe da que proceden. \"Alef con Hamza debaixo\" (\u0625) sempre cambia a \"Alef\" (\u0627), \"Te Marbuta\" (\u0629) normalmente, pero non sempre, cambia a \"Te\" (\u062a) ou \"He\" (\u0647), e as palabras que utilizan varias hamzas escr\u00edbense con outro tipo de hamza (coma \u0645\u0633\u0624\u0648\u0644 que se converte en \u0645\u0633\u0626\u0648\u0644).\nOutras linguas coma o paxt\u00f3 ou o urd\u00fa asimilaron esas noci\u00f3ns e, en ocasi\u00f3ns, estend\u00e9ronas con novas letras ou signos de puntuaci\u00f3n.\nFonolox\u00eda.\nO contraste funcional entre vogais parece radicar entre as longas {/i:/, /u:/, /\u0251:/} e as curtas {/e/, /o/, /\u00e6/}. Polo tanto, parece posible representar as vogais coma segue {/i:/, /u:/, /a:/} y {/i/, /u/, /a/}. Tam\u00e9n n\u00f3tese que /t\u0283/ e /d\u0292/ son africadas, non oclusivas. O siguinte cadro \u00e9 unha adaptaci\u00f3n de Structural Sketch of Persian. Pode que el lector necesite caracteres do A.F.I. para ver caracteres fon\u00e9ticos."}
{"id": "82246", "revid": "47401", "url": "https://gl.wikipedia.org/wiki?curid=82246", "title": "Contralto", "text": "A contralto \u00e9 a voz feminina mais grave.\nO termo empr\u00e9gase tam\u00e9n coma sin\u00f3nimo pra a persoa que canta con esa voz.\nA voz de contralto \u00e9 a corda feminina menos com\u00fan: un 30% das mulleres.\nTesitura.\nSegundo o \"New Harvard Dictionary of Music\", a tesitura da contralto vai dende un \"fa3\" ata un \"re5\".\nMatices.\nDentro da voz de contralto at\u00f3panse dous matices:\nContraltos famosas.\nContraltos na m\u00fasica popular.\nAlg\u00fans exemplos de voces de contralto reco\u00f1ecibles son:"}
{"id": "82247", "revid": "83328", "url": "https://gl.wikipedia.org/wiki?curid=82247", "title": "Mar Ar\u00e1bigo", "text": " \nO Mar Ar\u00e1bigo tam\u00e9n chamado Mar de Arabia forma parte do Oc\u00e9ano \u00cdndico, entre a Pen\u00ednsula Ar\u00e1biga e a India.\nA m\u00e1xima anchura do Mar Ar\u00e1bigo \u00e9 de aproximadamente 2.400\u00a0km, e a s\u00faa m\u00e1xima profundidade \u00e9 de 4652 metros, preto da Pen\u00ednsula Ar\u00e1biga, aproximadamente \u00e1 mesma latitude que o extremo sur da India. O r\u00edo Indo \u00e9 o \u00fanico r\u00edo de grande envergadura que fl\u00fae cara a este mar.\nNo noroeste, estr\u00e9itase para formar o Golfo de Om\u00e1n que se conecta co Golfo P\u00e9rsico no estreito de Ormuz.\nTe\u00f1en costa sobre o M\u00e1r Ar\u00e1bigo a India, Ir\u00e1n, Om\u00e1n, Paquist\u00e1n, Iemen, os Emiratos \u00c1rabes Unidos, Somalia e as Illas Maldivas.\nEntre as s\u00faas principais cidades costeiras est\u00e1n Bombai na India e Karachi en Paquist\u00e1n."}
{"id": "82248", "revid": "2269", "url": "https://gl.wikipedia.org/wiki?curid=82248", "title": "Mar de Arabia", "text": ""}
{"id": "82249", "revid": "67725", "url": "https://gl.wikipedia.org/wiki?curid=82249", "title": "Golfo de Om\u00e1n", "text": "O golfo de Om\u00e1n ou mar de Om\u00e1n (en \u00e1rabe \u062e\u0644\u064a\u062c \u0639\u0645\u0627\u0646, \"Khalij 'Om\u00e1n\") \u00e9 un entrante norte-occidental do mar Ar\u00e1bigo que, a trav\u00e9s do estreito de Ormuz, comun\u00edcase co golfo P\u00e9rsico. Ten uns 560\u00a0km de lonxitude, 320\u00a0km de anchura e unha profundidade media que vai dos 50 m no oeste ata os 200 m ao leste.\nComo v\u00eda de acceso ao golfo Ar\u00e1bigo, o golfo de Om\u00e1n ten unha gran significaci\u00f3n estrat\u00e9xica, posto que os estados do Golfo te\u00f1en importantes reservas de cru, vitais para a econom\u00eda mundial.\nO golfo de Om\u00e1n ba\u00f1a, ao norte, as costas da Ir\u00e1n, ao oeste as dos Emiratos \u00c1rabes Unidos e, ao sur, as de Om\u00e1n, onde se atopa Mascate, a principal cidade costeira."}
{"id": "82250", "revid": "2269", "url": "https://gl.wikipedia.org/wiki?curid=82250", "title": "Pen\u00ednsula Ar\u00e1biga", "text": ""}
{"id": "82251", "revid": "89787", "url": "https://gl.wikipedia.org/wiki?curid=82251", "title": "Golfo da Guinea", "text": "O golfo da Guinea \u00e9 parte do suroeste Atl\u00e1ntico de \u00c1frica. A costa sur de \u00c1frica occidental, ao norte deste golfo, foi chamada historicamente como Alta Guinea. A costa occidental da parte m\u00e1is ao sur de \u00c1frica, \u00e9 historicamente, a Baixa Guinea. Hoxe, o nome da Guinea s\u00f3 se mant\u00e9n nos nomes de tres pa\u00edses: Guinea, Guinea-Bisau e Guinea Ecuatorial. E nalg\u00fans pa\u00edses americanos \u00fasase o nome de \"guineo\" para designar unha variedade de bananas, o que demostra a orixe africana do termo.\nNo golfo da Guinea desembocan os r\u00edos N\u00edxer, Volta, Congo e Cross. A costa do golfo incl\u00fae o golfo de Ben\u00edn e o Golfo de Biafra.\nNome.\nA orixe do nome Guinea crese que designaba unha \u00e1rea da rexi\u00f3n, a\u00ednda que os detalles son incertos. Bovill (1995) d\u00e1 unha descrici\u00f3n minuciosa:\nA costa sur de \u00c1frica occidental, ao norte deste golfo, foi chamada historicamente Alta Guinea e a costa occidental do \u00c1frica austral, cara ao sur, Baixa Guinea. Na actualidade hai catro pa\u00edses coa palabra nos seus nomes: Guinea, Guinea-Bissau, Guinea Ecuatorial e Pap\u00faa Nova Guinea, este \u00faltimo en Ocean\u00eda, debido ao parecido dos melanesios, que viron os exploradores europeos, cos poboadores da Guinea africana. Nalg\u00fans pa\u00edses americanos \u00fasase o nome de \"guineo\" para designar unha variedade de banana, o que demostra a orixe africana do termo.\nXeograf\u00eda.\nO principal r\u00edo que desemboca as s\u00faas augas no golfo \u00e9 o r\u00edo N\u00edxer.\nDef\u00ednense diferentes l\u00edmites xeogr\u00e1ficos do Golfo de Guinea; a Organizaci\u00f3n Hidrogr\u00e1fica Internacional define a extensi\u00f3n suroeste do Golfo de Guinea como \"Unha li\u00f1a desde Cabo L\u00f3pez (), en Gab\u00f3n, ao noroeste do illote Gago Coutinho (Ilh\u00e9u das R\u00f4las) () e desde al\u00ed unha li\u00f1a dsde o Illote Gago Coutinho cara ao noroeste cara a Cabo Palmas (), en Liberia.\nIllas no Golfo de Guinea.\nO Golfo de Guinea cont\u00e9n un n\u00famero de illas, a maior das cales at\u00f3pase nunha cadea suroeste-nord\u00e9s, que forma parte da li\u00f1a de volc\u00e1ns do Camer\u00fan.\nAnnob\u00f3n, tam\u00e9n co\u00f1ecido como Pagalu ou Pigalu, \u00e9 unha illa que forma parte da Guinea Ecuatorial.\nIlla Bobowasi \u00e9 unha illa da costa occidental de \u00c1frica no Golfo de Guinea que forma parte da rexi\u00f3n occidental de Ghana.\nBioko \u00e9 unha illa situada na costa occidental de \u00c1frica no Golfo de Guinea que forma parte da Guinea Ecuatorial.\nCorisco \u00e9 unha illa pertencente \u00e1 Guinea Ecuatorial.\nElobey Grande e Elobey Chico son \u200b\u200bd\u00faas pequenas illas pertencentes \u00e1 Guinea Ecuatorial.\nSan Tom\u00e9 e Pr\u00edncipe (oficialmente Rep\u00fablica Democr\u00e1tica de S\u00e3o Tom\u00e9 e Pr\u00edncipe) \u00e9 unha naci\u00f3n insular de fala portuguesa no Golfo de Guinea que se independizou de Portugal en 1975. Est\u00e1 localizado na costa ecuatorial occidental de \u00c1frica e consta de d\u00faas illas, Illa de San Tom\u00e9 e Illa do Pr\u00edncipe. Est\u00e1n separadas por 140\u00a0km. e preto de 250 e 225\u00a0km., respectivamente, da costa noroeste de Gab\u00f3n. Ambas illas forman parte dunha li\u00f1a de volc\u00e1ns extinguidos do Camer\u00fan. San Tom\u00e9, a importante illa sure\u00f1a, est\u00e1 situada ao norte do ecuador."}
{"id": "82253", "revid": "56817", "url": "https://gl.wikipedia.org/wiki?curid=82253", "title": "El Pa\u00eds (1932)", "text": "El Pa\u00eds foi un xornal que se publicou en Pontevedra entre 1932 e 1936. Subtitulado \"Diario republicano\", cambiou despois a \"Diario republicano de la tarde\" para denominarse nos \u00faltimos anos \"Diario de la tarde\".\nHistoria e caracter\u00edsticas.\nVeu a substitu\u00edr a \"El Pueblo\". Apareceu o 1 de decembro de 1932, sendo o seu fundador, propietario e director Maximiliano P\u00e9rez Prego. En 1935 f\u00edxose cargo da direcci\u00f3n durante un breve per\u00edodo Roberto Blanco Torres. \"El Pa\u00eds\" cesou a s\u00faa publicaci\u00f3n en xullo de 1936.\nDe tendencia republicana, foi portavoz do Partido Republicano Gallego e posteriormente defendeu a Izquierda Republicana.\nEntre os seus colaboradores destacan Gerardo \u00c1lvarez Gallego, Roberto Castrovido, Juan Garc\u00eda Morales, Ken Keirades, Eugenio L\u00f3pez Aydillo, Ram\u00f3n Otero Pedrayo, Joaqu\u00edn Poza Juncal, Indalecio Prieto, Ram\u00f3n Su\u00e1rez Picallo, Ant\u00f3n Villar Ponte e Antonio Zozaya."}
{"id": "82254", "revid": "98629", "url": "https://gl.wikipedia.org/wiki?curid=82254", "title": "Macromedia FreeHand", "text": "Macromedia FreeHand \u00e9 un Programa inform\u00e1tico de Macromedia de edici\u00f3n de gr\u00e1ficos vectoriais bidimensionais orientados ao mercado profesional do dese\u00f1o gr\u00e1fico. \u00c9 unha aplicaci\u00f3n flex\u00edbel, bastante usada ademais en diagramaci\u00f3n (paxinaci\u00f3n). Pos\u00fae capacidades avanzadas de manipulaci\u00f3n de imaxes vectoriais e, de forma limitada, en imaxes \"raster\", para impresi\u00f3n e para a World Wide Web. \u00c9 utilizado en produci\u00f3n para a Web pola s\u00faa grande integraci\u00f3n cos outros programas da Macromedia, como o Macromedia Flash. Antes de ser cancelado o seu desenvolvemento, compet\u00eda no mercado profesional cos programas Adobe Illustrator e CorelDraw. Co lanzamento do Adobe Creative Suite 3, o FreeHand foi oficialmente substitu\u00eddo por Adobe Illustrator.\nDesenvolvemento.\nOrixinalmente, foi creado pola Altsys e licenciado \u00e1 Aldus, que lanzou as versi\u00f3ns 1 a 4. Cando Aldus se xuntou \u00e1 Adobe, que comercializaba o Adobe Illustrator, a Adobe devolveu o FreeHand para a Altsys. M\u00e1is tarde, en 1995, a Altsys foi adquirida por Macromedia, que lanzou o FreeHand nas versi\u00f3ns 5.0, 5.5 (soamente para Mac), 7, 8, 9, 10 e 11 (ou MX). En 2005 Adobe comprou a Macromedia.\nCoa compra de Macromedia por Adobe, que produce un programa concorrente, o Adobe Illustrator, o futuro do FreeHand foi cuestionado m\u00e1is unha vez. A empresa anunciou inicialmente, en maio de 2006, que planeaba continuar a ofrecer mantemento t\u00e9cnico e desenvolvemento para o FreeHand \"baseado nas necesidades dos seus consumidores\". Por\u00e9n, un ano despois, en 15 de maio de 2007, Adobe declarou que ir\u00eda cancelar, de feito, o desenvolvemento e mantemento de programa.\nActualmente, os usuarios rexistrados do FreeHand MX poden comprar unha actualizaci\u00f3n para o Adobe Illustrator CS3. Mentres alg\u00fans usuarios do programa est\u00e1n enviando s\u00faas reclamaci\u00f3ns \u00e1 Adobe, esperando ver a continuidade do apoio e desenvolvemento de FreeHand, a empresa decidiu fornecer ferramentas e gu\u00edas para facilitar a transici\u00f3n para o Illustrator.\nOficialmente, o Macromedia FreeHand MX non admite Windows Vista. Por\u00e9n, alg\u00fans usuarios relataran que o programa roda sen moitos problemas no sistema operativo da Microsoft."}
{"id": "82256", "revid": "98629", "url": "https://gl.wikipedia.org/wiki?curid=82256", "title": "Adobe PageMaker", "text": "Aldus PageMaker ou Adobe PageMaker, marcou un fito na historia dos programas de \"desktop publishing\" en combinaci\u00f3n coa linguaxe de descrici\u00f3n de p\u00e1xina PostScript, o ordenador Apple MacIntosh e a impresora l\u00e1ser. Permit\u00edan simular a un prezo moito menos que as estaci\u00f3ns de traballo de fotocomposici\u00f3n o resultado das filmadoras, grazas \u00e1 linguaxe com\u00fan, o Postscript.\nAta mediados da d\u00e9cada de 1990, dominou o mercado no campo da produci\u00f3n gr\u00e1fica, de material publicitario e xornal\u00edstico. En virtude dese \u00e9xito, a empresa foi adquirida por Adobe. O programa foi descatalogado, sendo substitu\u00eddo por Adobe InDesign."}
{"id": "82261", "revid": "17467", "url": "https://gl.wikipedia.org/wiki?curid=82261", "title": "Instituto Nacional de Estat\u00edstica de Espa\u00f1a", "text": ""}
{"id": "82262", "revid": "15490", "url": "https://gl.wikipedia.org/wiki?curid=82262", "title": "Principado", "text": "Un principado \u00e9 unha forma de goberno na que o xefe de estado \u00e9 un pr\u00edncipe, este modelo de goberno deuse moito na Idade Moderna nos per\u00edodos que se abarcan do s\u00e9culo XV ao XVIII; os principados eran politicamente falando, pequenas rexi\u00f3ns que depend\u00edan da metr\u00f3pole moderna.\nOs principados actuais.\nNa actualidade existen, entre outros, os de Liechtenstein, M\u00f3naco e Andorra. Tam\u00e9n forma parte do nome oficial da Comunidade Aut\u00f3noma espa\u00f1ola do Principado de Asturias e da rexi\u00f3n brit\u00e1nica de Gales, por motivos hist\u00f3ricos. Os t\u00edtulos de Pr\u00edncipe de Asturias e Pr\u00edncipe de Gales ost\u00e9ntano os herdeiros \u00e1s coroas de Espa\u00f1a e Reino Unido, respectivamente.\nTam\u00e9n atop\u00e1nse outros tipos de principados, como o de Catalu\u00f1a, o cal recibiu este nome durante a existencia da Coroa de Arag\u00f3n. A primeira referencia ao Principado de Catalu\u00f1a at\u00f3pase nas Cortes de Perpi\u00f1\u00e1n, de 1350, presididas polo rei Pedro o Cerimonioso. E estivo plenamente vixente ata o s\u00e9culo XIX. Hoxe en d\u00eda, a pesar de que o termo Principado non est\u00e1 recollido no Estatuto de Catalu\u00f1a, contin\u00faa vixente como denominaci\u00f3n tradicional.\nNa actualidade existen tres Estados soberanos co rango de principado e d\u00faas rexi\u00f3ns pertencentes a dous Estados mon\u00e1rquicos. No caso dos tres primeiros, o pr\u00edncipe \u00e9 o xefe do Estado, mentres que nos outros dous casos, o pr\u00edncipe \u00e9 o sucesor do trono.\nPrincipados hist\u00f3ricos.\nPrincipado de Catalu\u00f1a.\nO Catalu\u00f1a, o cal recibiu este nome durante a existencia da Coroa de Arag\u00f3n. A primeira referencia ao Principado de Catalu\u00f1a at\u00f3pase nas Cortes de Perpi\u00f1\u00e1n, de 1350, presididas polo rei Pedro o Cerimonioso. e estivo plenamente vixente ata o s\u00e9culo XIX. Con todo, no Real Decreto de 30 de novembro de 1833 polo que se establece a divisi\u00f3n provincial de Espa\u00f1a de Javier de Burgos, o \u00fanico principado que se menciona \u00e9 o de Asturias, mencion\u00e1ndose a Catalu\u00f1a simplemente as\u00ed. Hoxe en d\u00eda, a pesar de que o termo Principado non est\u00e1 recollido no Estatuto de Catalu\u00f1a, contin\u00faa vixente como denominaci\u00f3n tradicional.\nPrincipado de K\u00ediv.\nO Principado de K\u00ediv ou Rus' de Kiev foi o primeiro estado eslavo oriental, dirixido desde a cidade de K\u00ediv, agora en Ucra\u00edna, desde aproximadamente 880 ata mediados do s\u00e9culo XII. Os reinados de Vladimir o Grande (980-1015) e o seu fillo Yaroslav I o Sabio (1019-1054) supuxeron a idade de ouro de K\u00ediv, que viu a aceptaci\u00f3n do cristianismo ortodoxo e a creaci\u00f3n do primeiro c\u00f3digo legal escrito en lingua eslava, o \"Russkaya Pravda\".\nPrincipado de Vlad\u00edmir-S\u00fazdal.\nO Principado de Vlad\u00edmir-S\u00fazdal, Gran Ducado de Vlad\u00edmir-S\u00fazdal ou Rus de Vlad\u00edmir-S\u00fazdal foi un dos grandes principados que sucederon \u00e1 Rus de K\u00ediv como principal potencia eslava desde finais do s\u00e9culo XII ata as postrimer\u00edas do s\u00e9culo XIV. Considerado tradicionalmente como o berce do idioma e a nacionalidade rusas, Vlad\u00edmir-S\u00fazdal evolucionar\u00eda gradualmente ata transformarse no Gran Principado de Moscovia.\nO Principado de Lucca e Piombino.\nO Principado de Lucca e Piombino, o cal o 23 de xu\u00f1o de 1805 por petici\u00f3n do Senado de Lucca, constitu\u00edse o Principado de Lucca e Piombino, que se asignou \u00e1 irm\u00e1 de Napole\u00f3n Bonaparte Elisa Bonaparte e ao seu marido Felice Baciocchi.\nPrincipado do Pindo e Voivodato de Macedonia.\nO Principado do Pindo e Voivodato de Macedonia foi un estado aut\u00f3nomo durante a Segunda guerra mundial baixo o control de Italia. O Pindo \u00e9 unha rexi\u00f3n monta\u00f1osa en Grecia do Norte e na parte meridional de Albania e Macedonia habitada por vlacos (arrumanos), meglenorrumanos e macedonios\nPrincipado de Moscova.\nMoscovia ou Principado de Moscova \u00e9 o nome do estado ruso que existiu desde o s\u00e9culo XIV ata o XVI. O Gran Principado de Moscova, como se lle co\u00f1ece a este estado nos documentos rusos, foi o sucesor do Principado de K\u00ediv nos seus territorios setentrionais e o predecesor do Tsarato Ruso, que \u00e1 s\u00faa vez preced\u00eda ao Imperio Ruso.\nPrincipado de Antioqu\u00eda.\nDenom\u00ednase Principado de Antioqu\u00eda a un dos Estados Cruzados en Terra Santa. Na Primeira cruzada, o pr\u00edncipe Bohemundo de Tarento realizou unha vitoriosa campa\u00f1a militar para recuperar territorios que Bizancio perdera fronte ao avance musulm\u00e1n. Con todo, unha vez acabada a s\u00faa campa\u00f1a coa toma de Antioqu\u00eda, Bohemundo retivo o territorio, creando este principado.\nPrincipado de Galilea.\nO Principado de Galilea foi un dos catro \"seigneuries\" do Reino de Xerusal\u00e9n cruzado, segundo Jean de Ibelin, o comentarista do s\u00e9culo XIII. O principado mesmo foi centrado ao redor de Tiber\u00edades, a beiras do Mar de Galilea, pero ao sumarlle os territorios vasalos, o dominio abarcou a toda Galilea e a Fenicia meridional (actualmente o L\u00edbano). O Principado tivo entre os seus vasalos os Ducados de Beirut, Nazaret, e Haifa, os cales moitas veces tiveron un n\u00famero descomunal de sub-vasalos. A cidade independente de Sid\u00f3n estivo no medio das terras galileas. Hai raz\u00f3ns para dubidarse da posici\u00f3n de Galilea como o se\u00f1or dalgunhas deses terreos.\nPrincipado de Capua.\nO Principado de Capua era un estado independente \"de facto\", \u00e1s veces un vasalo do imperio bizantino ou do sacro imperio romano, no sur de Italia entre os s\u00e9culos VIII e XII. A s\u00faa capital ep\u00f3nima era a cidade de Capua."}
{"id": "82267", "revid": "10599", "url": "https://gl.wikipedia.org/wiki?curid=82267", "title": "Petrogrado", "text": ""}
{"id": "82271", "revid": "22570", "url": "https://gl.wikipedia.org/wiki?curid=82271", "title": "Exportaci\u00f3n", "text": "A exportaci\u00f3n \u00e9 a acci\u00f3n de vender ao estranxeiro unha parte da produci\u00f3n de bens ou servizos dun conxunto econ\u00f3mico ou pa\u00eds.\n\u00c9 un termo reflexo do de importaci\u00f3n do xeito que unha venda do pa\u00eds A ao pa\u00eds B representa unha compra do pa\u00eds B ao pa\u00eds A\nImportancia econ\u00f3mica.\nEsta actividade econ\u00f3mica e comercial \u00e9 considerada como moi importante. Particularmente porque permite adquirir divisas, que son para un pa\u00eds medios de intervenci\u00f3n econ\u00f3mica e financeira nos mercados exteriores (por exemplo para bens de equipo ou para obter materias primas)\nPor outra banda, as exportaci\u00f3ns permiten estimular unha econom\u00eda valorizando o traballo dun pa\u00eds sobre o dos outros e asegurando a supervivencia das s\u00faas empresas que, no cadro da mundializaci\u00f3n, est\u00e1 fortemente ligada \u00e1s s\u00faas posici\u00f3ns no mercado mundial."}
{"id": "82276", "revid": "2269", "url": "https://gl.wikipedia.org/wiki?curid=82276", "title": "Movemento sindical", "text": ""}
{"id": "82280", "revid": "25871", "url": "https://gl.wikipedia.org/wiki?curid=82280", "title": "Ultramega OK", "text": "Ultramega OK \u00e9 o \u00e1lbum de estrea da banda de grunge estadounidense Soundgarden, editado o 31 de outubro de 1988 a trav\u00e9s do selo SST Records. Tras o lanzamento dos EPs \"Screaming Life\" (1987) e \"Fopp\" (1988), \u00e1mbolos dous polo selo Sub Pop, Soundgarden asinou un contrato coa discogr\u00e1fica independente SST e comezou a traballar no seu primeiro \u00e1lbum de estudio."}
{"id": "82292", "revid": "55340", "url": "https://gl.wikipedia.org/wiki?curid=82292", "title": "Asemblea Nacional de Francia", "text": "A Asemblea Nacional de Francia (en franc\u00e9s \"Assembl\u00e9e nationale\") \u00e9 unha das c\u00e1maras do parlamento bicameral de Francia. A outra c\u00e1mara \u00e9 o Senado (\"S\u00e9nat\").\nA Asemblea Nacional consta de 577 deputados, cada un dos cales se elixe en ata d\u00faas quendas de votaci\u00f3n e representa unha circunscrici\u00f3n electoral espec\u00edfica.\nA duraci\u00f3n m\u00e1xima do mandato da Asemblea e os seus deputados \u00e9 de cinco anos. O Presidente de Francia pode disolver a Asemblea (e anunciar novas elecci\u00f3ns), ag\u00e1s se xa o fixo no mesmo ano.\nA sede oficial da Asemblea Nacional \u00e9 o Palais Bourbon nas beiras do r\u00edo Sena, no barrio 7 de Par\u00eds"}
{"id": "82294", "revid": "1308", "url": "https://gl.wikipedia.org/wiki?curid=82294", "title": "Senado franc\u00e9s", "text": ""}
{"id": "82298", "revid": "5863", "url": "https://gl.wikipedia.org/wiki?curid=82298", "title": "SD Atl\u00e9tico Nov\u00e1s", "text": "O Atl\u00e9tico Nov\u00e1s S.D., chamado por motivos de patrocinio Acanor Nov\u00e1s Valinox \u00e9 un equipo de balonm\u00e1n do Rosal, fundado en 1975 por \"Buraco\". Na actualidade xoga en Primeira Nacional A.\nNos seus comezos xogaba na pista de Nov\u00e1s, ao aire libre. Na actualidade xoga no Pavill\u00f3n Municipal do Rosal. O presidente \u00e9 Roberto Fern\u00e1ndez Rodr\u00edguez, que est\u00e1 no cargo desde o ano 2007.\nActualmente o equipo ten combinados en 4 categor\u00edas, os 4 na secci\u00f3n masculina:\n1\u00aa Nacional: Esteban Pedrosa (1), Rafael Gestido (2), Marcos (3), Paulo Da Costa (4), Manuel Mart\u00ednez (5), Daniel Cerqueira (6), David Lechuga (7), Jorge Pousa (8), Germ\u00e1n Fern\u00e1ndez (9, capit\u00e1n), Iago Alonso (10), V\u00edctor Arm\u00e1n (11), Roberto Rodr\u00edguez \"Harris\" (14), Pablo Herbello (15), David Villar (16), Ram\u00f3n Mart\u00ednez (17) e Celso \u00c1lvarez (19). O delegado de equipo \u00e9 Manuel Fern\u00e1ndez, e o adestrador Nacho Pati\u00f1o (1.\u00aa tempada). Na Liga regular 2008/2009 remataron na 2\u00aa posici\u00f3n, o que lle permite disputar a fase de ascenso a Divisi\u00f3n de Honra B que se disputa en Torrelavega, Cantabria.\n1\u00aa Auton\u00f3mica: Santi, Juan, Iv\u00e1n, Adri\u00e1n, No\u00e9, V\u00edctor, Harris, Cristian, Esteban, Manuel, Paulo, Pisi, Beni (C), Marcos, Iago, Sim\u00f3n e \u00d3scar. O delegado de equipo \u00e9 Rogelio, e o adestrador Nicolai Tsybanev. Na liga 2008/2009 conseguiron acabar como 12\u00ba de Galiza.\nXuven\u00eds (Divisi\u00f3n de Honra): Calvo, David, Mart\u00edn, Diego Jos\u00e9, Mario, C\u00e9sar, Iv\u00e1n Patrick, Iago(C), Miguel Trigo, Gabriel e Marcos Dorado. O seu delegado \u00e9 Roberto Fern\u00e1ndez, e o adestrador Marcial. Na liga regular 2008/2009 acadaron a 6\u00aa posici\u00f3n.\nCadetes (Divisi\u00f3n de Honra): David, Adri\u00e1n, Mario, Peque, Xabier, Oscar, Gabriel, Miguel Trigo(C), Jorge, Fabi\u00e1n, Diego, Juan, Daniel, Marcos Dorado, Nath\u00e1n, Sergio e Mario. Os seus delegados son Jos\u00e9 Taboada e M\u00aa Flor Teixeira, e o adestrador \u00e9 Pablo Herbello. Na liga regular 2008/2009 acadaron a 9\u00aa posici\u00f3n.\nTam\u00e9n cabe destacar aos benxam\u00edns e aos alev\u00edns que adestran, respectivamente, Iago e Marcote, e que participan en competici\u00f3ns escolares.\nO maior logro deste equipo foi conseguir o subcampionato de 1\u00aa nacional en 2003, o que supuxo o ascenso a Divisi\u00f3n de Honra B.\nNa tempada 2013/14 o Nov\u00e1s quedou 1\u00ba na Primeira Nacional A e clasificouse para a fase de ascendo que organizou. Pero non conseguiron clasificarse.\nO patrocinador principal do club \u00e9 a empresa Acanor."}
{"id": "82307", "revid": "27155", "url": "https://gl.wikipedia.org/wiki?curid=82307", "title": "Hidrodin\u00e1mica", "text": "A hidrodin\u00e1mica estuda a din\u00e1mica de flu\u00eddos non compresibles. Por extensi\u00f3n, din\u00e1mica de flu\u00eddos.\nAs ecuaci\u00f3ns que describen a din\u00e1mica destes flu\u00eddos son as ecuaci\u00f3ns de Navier-Stokes. Son a expresi\u00f3n matem\u00e1tica da conservaci\u00f3n de masa e de cantidade de movemento.\nNo caso de flu\u00eddos non viscosos, tam\u00e9n chamados flu\u00eddos coloidais, red\u00facense \u00e1s ecuaci\u00f3ns de Euler.\nDaniel Bernoulli foi un matem\u00e1tico que realizou estudos de din\u00e1mica."}
{"id": "82312", "revid": "85894", "url": "https://gl.wikipedia.org/wiki?curid=82312", "title": "Valentina Carro", "text": "Valentina Carro Pad\u00edn, nada en Castrelo (Cambados) en 1984, \u00e9 unha poetisa galega.\nTraxectoria.\nEn 2001 ga\u00f1ou o 2\u00ba Premio de Narrativa xuvenil do Ateneo Valle-Incl\u00e1n. Foi a ga\u00f1adora do Premio de poes\u00eda P\u00e9rez Parall\u00e9 no 2007 por \"Debaixo de Dziga Vertov hai unha buxaina\"."}
{"id": "82314", "revid": "75439", "url": "https://gl.wikipedia.org/wiki?curid=82314", "title": "Club Esportiu Mediterrani", "text": "O Club Esportiu Mediterrani \u00e9 unha asociaci\u00f3n deportiva da cidade de Barcelona, especialmente destacada na nataci\u00f3n e o w\u00e1ter-polo.\nHistoria.\nO Club Esportiu Mediterrani fundouse o 3 de xullo de 1931 por un grupo de amantes do w\u00e1ter-polo que habitualmente frecuentaban a praia da Barceloneta e a piscina \"La Deliciosa\", do mesmo barrio. No ano 1943, unha profunda crise levou \u00e1 escisi\u00f3n dunha parte dos xogadores do club provocando a fundaci\u00f3n do Club Nataci\u00f3 Montju\u00efc.\nEntre o numerosos \u00e9xitos deportivos na historia do equipo destaca o terceiro posto do equipo feminino de w\u00e1ter-polo na Copa LEN no 2002."}
{"id": "82315", "revid": "22570", "url": "https://gl.wikipedia.org/wiki?curid=82315", "title": "Copa LEN", "text": "A LEN Cup ou Copa LEN \u00e9 a segunda competici\u00f3n de clubs de w\u00e1ter-polo por importancia, s\u00f3 superada pola Euroliga LEN. A competici\u00f3n foi inaugurada en 1992."}
{"id": "82316", "revid": "2520", "url": "https://gl.wikipedia.org/wiki?curid=82316", "title": "CN Barcelona", "text": ""}
{"id": "82317", "revid": "1131", "url": "https://gl.wikipedia.org/wiki?curid=82317", "title": "Xiana Arias", "text": "Xiana Arias Rego, nada na Fonsagrada o 28 de maio de 1983, \u00e9 unha poetisa e xornalista galega.\nTraxectoria.\nLicenciada en Ciencias da Comunicaci\u00f3n pola Universidade de Santiago de Compostela. Traballou como xornalista na Radio Galega no programa \"Diario Cultural\" e en \"Onda Vital\" ata 2020.\nO seu primeiro poemario, \"Ortigas\", foi o ga\u00f1ador do Premio de poes\u00eda P\u00e9rez Parall\u00e9 no ano 2006. Colabora na revista \"Xistral\" e na publicaci\u00f3n \"Pirata\" en apoio ao Cineclube de Compostela, onde publicou a serie \"Cleo de dez a doce\". No ano 2009, co gallo da celebraci\u00f3n do D\u00eda das Letras Galegas, participou no proxecto de acci\u00f3n po\u00e9tica \"A Revolta das Letras\" en Santiago de Compostela.\nComo m\u00fasica, tocou o baixo no grupo Atr\u00e1s Tigre e desde 2022 ten o proxecto Clo Plas canda a Berio Molina. Como actriz participou no filme \"A estaci\u00f3n violenta\"."}
{"id": "82318", "revid": "22570", "url": "https://gl.wikipedia.org/wiki?curid=82318", "title": "Importaci\u00f3n", "text": "En econom\u00eda, unha importaci\u00f3n \u00e9 calquera ben ou servizo recibido desde outro pa\u00eds, provincia, pobo ou outra parte do mundo, xeralmente para o seu intercambio, venda ou incrementar os servizos locais. Os produtos ou servizos de importaci\u00f3n son fornecidos a consumidores locais por produtores estranxeiros.\nA importaci\u00f3n \u00e9 o transporte lex\u00edtimo de bens e servizos nacionais exportados por un pa\u00eds pretendidos para o seu uso ou consumo no interior doutro pa\u00eds. As importaci\u00f3ns poden ser calquera produto ou servizo recibido dentro da fronteira dun Estado con prop\u00f3sitos comerciais. As importaci\u00f3ns son xeralmente levadas a cabo baixo condici\u00f3ns espec\u00edficas.\nAs importaci\u00f3ns permiten aos cidad\u00e1ns adquirir produtos que no seu pa\u00eds non se producen, ou m\u00e1is baratos ou de maior calidade. Ao realizarse importaci\u00f3ns de produtos m\u00e1is econ\u00f3micos, automaticamente estase librando di\u00f1eiro para que os cidad\u00e1ns aforren, invistan ou gasten en novos produtos, aumentando a riqueza da poboaci\u00f3n.\nExisten tres formas de financiar as importaci\u00f3ns:\nSe un pa\u00eds importa sen recorrer ao endebedamento nin a un tipo de cambio fixo, a econom\u00eda non se ve afectada, cousa que si ocorre cando o Estado interv\u00e9n tomando d\u00e9beda ou fixando tipos de cambio que non reflicten as preferencias dos cidad\u00e1ns.\n\u00c9 un concepto reflexo do de exportaci\u00f3n."}
{"id": "82321", "revid": "1308", "url": "https://gl.wikipedia.org/wiki?curid=82321", "title": "Divisi\u00f3ns administrativas da Francia", "text": ""}
{"id": "82338", "revid": "56817", "url": "https://gl.wikipedia.org/wiki?curid=82338", "title": "El \u00c1ncora", "text": "El \u00c1ncora foi un xornal editado en Pontevedra entre 1897 e 1905.\nHistoria e caracter\u00edsticas.\nApareceu o 20 de abril de 1897 co subt\u00edtulo de \"Diario de Pontevedra\", para cambiar por \"Diario Cat\u00f3lico de Pontevedra\" o 13 ou 14 de outubro de 1897. De ideolox\u00eda cat\u00f3lica, o seu primeiro director foi Carmelo Casti\u00f1eira Antelo, ao que sucedeu en agosto de 1897 Hermenegildo Calvelo; despois foron directores Fernando Olmedo Reguera e Jos\u00e9 G\u00f3mez Mart\u00ednez (1904)."}
{"id": "82339", "revid": "1131", "url": "https://gl.wikipedia.org/wiki?curid=82339", "title": "La Correspondencia Gallega", "text": "La Correspondencia Gallega foi un xornal editado en Pontevedra entre 1889 e 1917.\nHistoria e caracter\u00edsticas.\nSubtitulado \"Diario de Pontevedra\", ten nun principio tendencia conservadora, pero foi evolucionando cara posturas liberais. Estivo dirixido por Jos\u00e9 Mill\u00e1n e Javier Puig Llamas. Vinculado aos intereses do Marqu\u00e9s de Riestra (Jos\u00e9 Riestra L\u00f3pez), o seu fillo Raimundo Riestra Calder\u00f3n tam\u00e9n chegou a dirixilo.\n\u00c9 a segunda \u00e9poca da publicaci\u00f3n aparecida na cidade de Pontevedra en 1874."}
{"id": "82341", "revid": "1888", "url": "https://gl.wikipedia.org/wiki?curid=82341", "title": "La Voz de la Verdad", "text": "La Voz de la Verdad foi un xornal editado en Lugo entre 1910 e 1937.\nHistoria e caracter\u00edsticas.\nApareceu o 3 de outubro de 1910 co subt\u00edtulo de \"Diario cat\u00f3lico con censura eclesi\u00e1stica\", que cambiou por \"Diario cat\u00f3lico antiliberal\", e logo polo de \"Diario cat\u00f3lico y antiliberal\" e a partir de 1920 cualif\u00edcase exclusivamente como \"Diario Cat\u00f3lico.\" De tendencia cat\u00f3lica, xorde por iniciativa das Damas de la Buena Prensa e co apoio de Acci\u00f3n Social Cat\u00f3lica, organismo do que se fai portavoz.\nEn 1921 foi adquirido pola Editorial Cat\u00f3lica Lucense e publicouse baixo censura eclesi\u00e1stica, como toda a prensa confesional. En 1930 merc\u00e1rono particulares a\u00edda que posteriormente quedou como \u00fanico propietario e director Luis S\u00e1nchez Arrieta.. A maior\u00eda das novas que aparecen no xornal proceden da Agencia Cat\u00f3lica de Prensa Asociada. Segue unha tradici\u00f3n antiliberal e tradicionalista e na II Rep\u00fablica, acabou convert\u00e9ndose no voceiro da CEDA.\nForon os seus directores: Eugenio Zabala, Antonio Cedr\u00f3n Grandas, Julio P\u00e9rez de Guerra, Ram\u00f3n Robles Neira, Antonio Goyanes P\u00e9rez, Alfredo Lorenzo L\u00f3pez, Jes\u00fas Cora Lira, Francisco V\u00e1zquez Saco, Lu\u00eds S\u00e1nchez Arrieta, Fernando P\u00e9rez Barreiro e o derradeiro Xos\u00e9 Trapero Pardo. Entre os seus redactores contouse Ram\u00f3n Salgado Toimil, e entre os colaboradores, Francisco Varela Ouro.\nCesou a s\u00faa publicaci\u00f3n o 15 de xaneiro de 1937 polas dificultades econ\u00f3micas derivadas da guerra civil, ao non poder conseguir papel para continuar coa publicaci\u00f3n."}
{"id": "82342", "revid": "23204", "url": "https://gl.wikipedia.org/wiki?curid=82342", "title": "Xordanes", "text": "Xordanes, (en lat\u00edn, \"Iordanis\") tam\u00e9n co\u00f1ecido como Iornandes ou Iordannes, foi un funcionario e historiador do Imperio Romano de Oriente, probablemente de orixe g\u00f3tica e que viviu no s\u00e9culo VI. A\u00ednda que escribiu unha \"Historia de Roma\" (\"Romana\"), a s\u00faa obra de maior interese \u00e9 \"De origine actibusque Getarum\" (en galego, \"A orixe e as faza\u00f1as dos Godos\"), ou \"Getica\", escrita en lat\u00edn (probabelmente a terceira lingua de Xordanes) en Constantinopla, sobre o 551. Neste traballo faise referencia a unha illa chamada Scandza -que se identifica como Escandinavia- e aos distintos pobos al\u00ed existentes entre os que cita aos Gautigodos -quizais os godos-, os strogodos e os Svea,\nTam\u00e9n foi c\u00f3nsul no 470.\nO ambiente pol\u00edtico en Constantinopla.\nXustiniano chegara ao poder como emperador asociado en 527, tomando pouco m\u00e1is tarde o control en solitario trala morte de seu predecesor. Desde 523, ademais, estaba casado con Teodora. Naquela \u00e9poca, Italia era unha mestura de antigos romanos, pobos italianos e godos. As relaci\u00f3ns entre estes pobos variaban entre per\u00edodos de paz e outros de non tanta harmon\u00eda. No aspecto relixioso, Italia quedaba en territorio de influencia de Roma, mentres Xustiniano e Teodora pertenc\u00edan \u00e1 Igrexa ortodoxa oriental.\nXustiniano foi co\u00f1ecido como \"o emperador que nunca durm\u00eda\". El e m\u00e1is Teodora (que foi unha parella excelente e de semellante intelixencia \u00e1 do emperador) dedicaron case cada momento do seu tempo e recursos a un obxectivo: a reunificaci\u00f3n e restauraci\u00f3n do Imperio Romano. Os seus m\u00e9todos foron en ocasi\u00f3ns extremos, ao igual que desapiadados. Lograron un \u00e9xito parcial neste obxectivo, e dese modo, ambos os dous foron co\u00f1ecidos como os \u00faltimos emperadores propiamente romanos.\nComo astuto estadista que era, comprendeu a necesidade de vencer os seus inimigos facendo certas concesi\u00f3ns. Continuou a pol\u00edtica de reco\u00f1ecer \u00e1 sede papal como suprema autoridade eclesi\u00e1stica. A pesar diso, confiaba en controlar ese poder grazas \u00e1 s\u00faa influencia persoal. En 536, a s\u00faa esposa chegou a un acordo co representante papal, Vixilio, un nativo romano. No \"quid pro quo\" subseguinte (expresi\u00f3n que a\u00ednda hoxe \u00e9 a base dos acordos legais), o \"quid\" era a concesi\u00f3n do papado e 700 libras de ouro. O \"quo\" era a cooperaci\u00f3n de Vixilio con Xustiniano.\nTras este acordo, o xeneral dos ex\u00e9rcitos de Xustiniano, Belisario, estableceu a s\u00faa gornici\u00f3n na cidade de Roma. O Papa Silverio (un guerreiro godo) foi expulsado do papado mediante falsas acusaci\u00f3ns. Belisario asegurouse que a elecci\u00f3n do novo Papa favorecese a Vixilio. Xustiniano, por\u00e9n, que actuara so a motivaci\u00f3n da raz\u00f3n de estado, non contaba con que Vixilio, m\u00e1is pendente da s\u00faa propia conciencia, terminar\u00eda actuando en contra da pol\u00edtica imperial.\nA crise do papado.\nA controversia dos tres cap\u00edtulos foi un asunto complexo dentro dos c\u00edrculos das igrexas cristi\u00e1s. Pediuse a Xustiniano que tomase parte (como xa fixera Constantino I ao entrar nos debates sobre temas relixiosos), cousa que fixo en 543 ou 544, cun edicto que condenaba os Tres Cap\u00edtulos. Xustiniano esperaba que o edicto facilitase a reconciliaci\u00f3n cos monofisitas. Patriarcas e Bispos foron ent\u00f3n obrigados a asinaren o edicto.\nVixilio negouse a asinar. Sac\u00e1rono \u00e1 forza en medio dun servizo relixioso que celebraba a festividade de Santa Ic\u00eda e foi escoltado ata un barco que, no r\u00edo T\u00edber, esperaba para transportalo a Constantinopla. Tras unha estad\u00eda en Sicilia, chegou a Constantinopla en 547, pasando na capital os seguintes oito anos, a\u00ednda que non s\u00f3 pola s\u00faa teimosa negativa a asinar o edicto, sen\u00f3n tam\u00e9n porque Xustiniano prefer\u00eda mantelo afastado das guerras cos godos e dos violentos conflitos pol\u00edticos que devoraban Italia. En 555, trala derrota dos godos, Vixilio accedeu aos desexos do soberano e permit\u00edronlle abandonar a capital, s\u00f3 para morrer na viaxe de regreso a Roma, onde foi enterrado \u00e1 s\u00faa chegada.\nXordanes invol\u00facrase no conflito.\nComo e onde chegou Xordanes a unirse a Vixilio en Constantinopla segue sendo un enigma. Como bispo de Crotona, non deb\u00eda acharse en Roma no momento do arresto de Vixilio. Tras unirse a el, poder\u00eda non ser autorizado a marchar, xa que este compart\u00eda a pol\u00edtica conciliatoria de Vixilio que concern\u00eda aos restos dos hunos e aos godos. A \u00faltima cousa que Xustiniano quer\u00eda era a reconciliaci\u00f3n, xa que enviara a Belisario a Italia para derrotar estes pobos.\nO libro sobre a historia de Roma, \"Romana\", empezou como unha forma de alixeirar a carga do arresto e para encher as longas horas do mesmo. Esta obra sobreviviu baixo varios t\u00edtulos descritivos: \"De summa temporum vel origine actibusque gentis romanorum\", \"De regnorum et temporum successione\", e incluso \"Liber de origine mundi et actibus romanorum ceterarumque gentium\" ou \"De gestis romanorum\". Tr\u00e1tase dunha apresurada compilaci\u00f3n, iniciada antes, pero publicada despois da Historia dos Godos de 551, cubrindo a historia do mundo desde a Creaci\u00f3n, baseada en Xerome e outros escritores, pero que ten o seu maior valor en canto trata os acontecementos entre 450 e 550, cando Xordanes aborda a historia recente da s\u00faa \u00e9poca.\nTraxectoria.\nNunha pasaxe da s\u00faa propia obra, na Getica, escribe sobre si mesmo:\nXa no texto da edici\u00f3n de Mommsen de 1882, suxer\u00edase que o nome longo do pai de Xordanes deb\u00eda dividirse en d\u00faas partes: Alanovii Amuthis, ambas as d\u00faas formas xenitivas. O primeiro probablemente alude \u00e1 pertenza aos alanos, mentres que Amute ser\u00eda o seu verdadeiro nome. A palabra anterior deber\u00eda pertencer ent\u00f3n a Candacus, o que significa que era un alano. Mommsen, con todo, rexeitou suxesti\u00f3ns para modificar un texto corrompido.\nParia era o av\u00f3 paterno de Xordanes. Este escribiu que era secretario de Candaco, \"dux\" dos alanos (dux Alanorum), un l\u00edder dos alanos ata ent\u00f3n desco\u00f1ecido. Xordanes foi notario (\"notarius\"; secretario) do grutungo Baza, mestre de soldados, sobri\u00f1o de Candaco, do clan ostrogodo dos Amalos. Isto foit \"ante conversionem meam\" (\"antes da mi\u00f1a conversi\u00f3n\"). \nXordanes bispo.\nNon se sabe moito sobre a carreira de Xordanes na Igrexa e a natureza e os detalles da conversi\u00f3n seguen sen estar claros. A conversi\u00f3n probablemente non foi do paganismo ao cristianismo. Os godos foran convertidos ao arianismo coa axuda de Ulfilas (un godo), nomeado bispo por iso. A conversi\u00f3n de Xordanes puido ser unha conversi\u00f3n ao credo Niceno (Trindade), que se pode expresar en anti-arianismo en certas pasaxes da Getica. Nas cartas a Vixilio, menciona que espertou \"a vestris interrogationibus\", (\"polo seu interrogatorio\"). Alternativamente, a conversi\u00f3n de Xordanes poder\u00eda significar que se converteu nun monxe, ou nun cl\u00e9rigo ou nun membro do clero. Alg\u00fans manuscritos din que foi bispo, alg\u00fans mesmo din bispo de R\u00e1vena, pero o nome Xordanes non aparece na lista dos bispos de R\u00e1vena. \nO papa Pelaxio I menciona a un \"Iordanis, defensor Ecclesiae Romanae\" (\"Xordanes, defensor da Igrexa romana\"), que poder\u00eda referirse ao historiador bizantino. A \u00e9nfase no termo \"Iglesia Romana\" final, en oposici\u00f3n a algunha outra igrexa, parece implicar o co\u00f1ecido conflito entre o credo niceno e o credo ariano, ent\u00f3n a\u00ednda en curso. Ao redor do ano 551, ao papa Vixilio, detido en Constantinopla, uniuse un bispo Xordanes de Crotona (Calabria, Italia), comunmente identificado como \"Xordanes\" o historiador. \n\"Getica\".\nOs avatares do tempo fixeron que esta sexa a \u00fanica fonte supervivente sobre a orixe dos pobos godos que ocuparon as beiras do Mar B\u00e1ltico, arredor da actual Polonia, e que se estenderon ao sur ata o Mar Negro, formando un imperio diferenciado cunha lingua propia e sobre como os godos foron derrotados polos hunos e gradualmente se dispersaron por Europa ata desapareceren por asimilaci\u00f3n con outros pobos.\nEsta obra foi escrita por Xordanes a pedimento dun amigo, quen lle pediu escribila para a igrexa, como resumo dunha obra de varios volumes (hoxe desaparecida) sobre a historia dos godos, compilada polo pol\u00edtico e escritor Casiodoro. Os factores m\u00e1is importantes na selecci\u00f3n de Xordanes para este traballo foi o seu interese pola historia (xa estaba traballando nunha historia de Roma), a s\u00faa habilidade para escribir de forma sucinta, e as s\u00faas propias relaci\u00f3ns cos godos. Xordanes fora funcionario de alto nivel, notario ou secretario, dun pequeno estado cliente de Constantinopla na fronteira de Mesia, ao norte da actual Bulgaria.\nOutros escritores como Procopio escribiron obras a\u00ednda existentes sobre a historia posterior dos godos. Como \u00fanico traballo supervivente sobre a orixe dos godos, a \"Getica\" de Xordanes foi obxecto dunha extensa revisi\u00f3n cr\u00edtica. Xordanes escribiuno en lat\u00edn tard\u00edo, denigrado polos clasicistas por non respectar as regras do lat\u00edn cl\u00e1sico de Cicer\u00f3n. Segundo a s\u00faa propia introduci\u00f3n, s\u00f3 tivo tres d\u00edas para revisar o traballo de Casiodoro, e polo tanto, deb\u00eda confiar no seu propio co\u00f1ecemento. Algunhas das s\u00faas exposici\u00f3ns son moi concisas.\nAs\u00ed e todo, parte desa consideraci\u00f3n de escritor en lat\u00edn decadente de Xordanes viuse recentemente cambiada, ao se descubriren novos manuscritos -o \"Panornitanus\" Arch. Stato. cod. Basile- parecendo que os abundantes erros atribu\u00eddos \u00e1 pluma de Xordanes corresponden aos copistas n\u00f3rdicos posteriores, desco\u00f1ecedores do lat\u00edn."}
{"id": "82343", "revid": "1576", "url": "https://gl.wikipedia.org/wiki?curid=82343", "title": "Emperador Romano", "text": ""}
{"id": "82344", "revid": "1131", "url": "https://gl.wikipedia.org/wiki?curid=82344", "title": "La Idea Moderna", "text": "La Idea Moderna foi un xornal que se editou en Lugo entre 1889 e 1919.\nHistoria e caracter\u00edsticas.\nSubtitulado primeiro \"Diario democr\u00e1tico de Lugo\", cambiou despois a \"Diario de Lugo\", para finalmente denominarse \"Diario mon\u00e1rquico\". Foi o seu propietario Juan Antonio Men\u00e9ndez ao que sucedeu \u00e1 s\u00faa morte en 1911 o seu fillo Antonio Men\u00e9ndez Franco, que xa traballaba como redactor do xornal. Estivo dirixido por Romualdo Acevedo Rivero ata a s\u00faa morte en 1902, e sucedeuno como director Jos\u00e9 Vega Blanco. Entre os seus colaboradores figurou Ant\u00f3n Villar Ponte. De tendencia mon\u00e1rquica, publicou narraci\u00f3ns de destacados autores, biograf\u00edas, conferencias e estudos hist\u00f3ricos."}
{"id": "82345", "revid": "15490", "url": "https://gl.wikipedia.org/wiki?curid=82345", "title": "Getica", "text": ""}
{"id": "82346", "revid": "88215", "url": "https://gl.wikipedia.org/wiki?curid=82346", "title": "Ariel Rot", "text": "Ariel Rotenberg Gutkin, m\u00e1is co\u00f1ecido como Ariel Rot, nado en Buenos Aires o 19 de abril de 1960, \u00e9 un guitarrista, cantante, compositor e produtor musical arxentino."}
{"id": "82347", "revid": "89787", "url": "https://gl.wikipedia.org/wiki?curid=82347", "title": "Historia de Cant\u00f3n", "text": "Cant\u00f3n \u00e9 unha cidade no sur da China, capital da provincia de Guangdong.\nPanyu.\nA rexi\u00f3n do r\u00edo das Perlas, na que se asenta a cidade, ten acollido presenza humana dende hai milenios. Algunhas fontes falan de que no comezo da dinast\u00eda Zhou (1111-771 a.C.) un xefe do pobo yue que habitaba a zona constru\u00edu unha cidade amurallada que chamou Nan-wu Ch'eng, na secci\u00f3n norte da cidade actual. No 887 a.C., Nan-wu Ch'eng foi tomada polo reino Chu e pasou a ser co\u00f1ecida coma Wu-yang Ch'eng (\"cidade das cinco cabras\"). No 214 a.C., na \u00e9poca da unificaci\u00f3n da China baixo o emperador Chin Shi Huang, fundouse un enclave portuario na beira norte do brazo mais setentrional do delta do r\u00edo, preto da s\u00faa foz, que recibiu o nome de Panyu.\nInmediatamente, no ano 203 a.C., coa ca\u00edda da dinast\u00eda Chin, Panyu converteuse en capital dun reino meridional aut\u00f3nomo que comprend\u00eda a parte setentrional de Vietnam e o reino de Nanyue. Panyu estendeuse e constru\u00eduse un pazo e xard\u00edns reais. Converteuse nun florecente porto comercial. No 111 a.C. caeu en poder da nova dinast\u00eda Han. Panyu foi incendiada e reconstru\u00edda uns vinte quil\u00f3metros ao sueste, no norte de Shiqiao, no actual distrito hom\u00f3nimo de Panyu. Pasou a ser capital provincial e o principal porto nos intercambios do imperio chin\u00e9s co estranxeiro (Ruta da Seda do mar), condici\u00f3n que mantivo ata o presente.\nCant\u00f3n.\nNo \u00faltimo ano da dinast\u00eda Han, no 220, volveu ser trasladada \u00e1 s\u00faa primitiva localizaci\u00f3n, que foi a definitiva. Pouco despois, no 226, foi nomeada sede da prefectura de Guang (Cant\u00f3n) e foi amurallada.\nDurante a dinast\u00eda Tang (s\u00e9culos VII-IX) a cidade seguiu coa s\u00faa puxanza comercial, o que a converteu en cosmopolita (ata 100.000 estranxeiros asentados, moitos deles musulm\u00e1ns). No 758 foi saqueada por piratas \u00e1rabes e persas, que a co\u00f1ec\u00edan como Sin-Kalan.\nO crecemento continuou ata o baixo medievo, cando se converteu nunha das dez cidades mais poboadas do mundo (S\u00e9culo XIV). Para este per\u00edodo, alg\u00fans autores falan dun asentamento e muralla no outeiro Y\u00fc (a zona nordeste da cidade vella) durante a dinast\u00eda Tang, que foi ampliado no tempo da dinast\u00eda Song cun segundo asentamento e muralla no outeiro P'an (zona noroeste, fins do s\u00e9culo XI). En 1380 ambos outeiros foro desmontados, a cidade foi agrandada polo sur con dous distritos auxiliares e todo o conxunto foi arrodeado cunha nova muralla. Finalmente, en 1535 engadiuse unha muralla exterior polo sur, incorporando os novos barrios comerciais que apareceran na beira norte do r\u00edo. Esta ser\u00e1 a conformaci\u00f3n hist\u00f3rica da cidade.\n\u00c9poca colonial: Cant\u00f3n.\nOs portugueses foron os primeiros occidentais en ter concesi\u00f3ns no porto (1517-1521). Despois de ser expulsados, en 1530 Cant\u00f3n (corrupci\u00f3n do nome da provincia, Guangdong, ao portugu\u00e9s) abriuse ao comercio exterior, excepto para os portugueses, que en compensaci\u00f3n obtiveron Macau. Os primeiros en asentarse foron os holandeses, no s\u00e9culo XVII, e despois franceses e ingleses. No s\u00e9culo XVIII todos eles, e sinaladamente a Compa\u00f1\u00eda Brit\u00e1nica das Indias Orientais, pod\u00edan comerciar unicamente dende o porto da cidade mediante o chamado \"Cant\u00f3n System\", restritiva regulamentaci\u00f3n que s\u00f3 permit\u00eda o asentamento de temporada nunha \u00e1rea f\u00f3ra de murallas, na beira do r\u00edo, co\u00f1ecida como as \"Thirteen Factories\".\nAs restrici\u00f3ns levaron ao conflito de intereses e finalmente \u00e1s Guerras do Opio, entre 1839 e 1860. De resultas destas guerras China tivo que ceder as pretensi\u00f3ns brit\u00e1nicas de apertura de novos portos ao comercio, Hong Kong entre outros. Para Cant\u00f3n supuxo o fin do monopolio e unha perda de importancia. As \"factories\" foran destru\u00eddas nos disturbios, e entre 1860 e 1870 dese\u00f1ouse un novo asentamento para estranxeiros na protexida illa de Shamian, uns centos de metros augas arriba. A s\u00faa disposici\u00f3n ordenada contrastaba fortemente co labirinto api\u00f1ado da cidade chinesa.\nS\u00e9culo XX.\nEntre 1905 e 1910 constru\u00eduse o ferrocarril entre Cant\u00f3n e Kowloon (Hong Kong) e un paseo de ribeira e peirao na fronte da cidade cara ao r\u00edo Bund. Coa rep\u00fablica recuperou o vello nome de Guangzhou e derrub\u00e1ronse as murallas. Trala toma do poder polos comunistas en 1949 foi fortemente industrializada. Establec\u00e9ronse ent\u00f3n medidas para hixienizar o denso tecido urbano e dar vivenda a inxente poboaci\u00f3n \"flotante\" (hab\u00eda m\u00e1is de cen mil habitantes vivindo en shamp\u00e1ns no r\u00edo). Finalmente, as reformas econ\u00f3micas dos anos setenta est\u00e1n a convertela nunha das metr\u00f3poles m\u00e1is din\u00e1micas e ricas da China."}
{"id": "82349", "revid": "8354", "url": "https://gl.wikipedia.org/wiki?curid=82349", "title": "Levi Eshkol", "text": "Levi Eshkol, nado en Oratov (Ucra\u00edna) o 25 de outubro de 1895 e finado en Xerusal\u00e9n o 26 de febreiro de 1969, foi un pol\u00edtico israel\u00ed, presidente do seu estado entre 1963 e 1969.\nTraxectoria.\nMudouse a Palestina (daquela parte do Imperio Otom\u00e1n) en 1914. Al\u00ed xuntouse \u00e1 Lexi\u00f3n Xud\u00eda. Despois do establecemento do estado de Israel, Levi Eshkol foi elixido para o Kneset (Parlamento) o 1951, como membro do Partido Mapai. Serviu como ministro da Agricultura ata o 1952, cando se tornou ministro das finanzas, despois da morte de Eliezer Kaplan. Ocupou este posto por 12 anos."}
{"id": "82350", "revid": "98629", "url": "https://gl.wikipedia.org/wiki?curid=82350", "title": "Caverna de Kapova", "text": "A caverna de Kapova e unha gruta situada nos montes Urais, Rusia, que cont\u00e9n pinturas rupestres, clasificadas dentro do per\u00edodo magdaleniano da cultura de Paleol\u00edtico Superior.\nSituaci\u00f3n.\nDenominada tam\u00e9n \"Chulgan Tache\", a caverna est\u00e1 situada no sur dos montes Urais, na rexi\u00f3n de Bashkiria, no distrito de Belorestk. \nArte.\nDescuberta a fins da d\u00e9cada de 1950, foi estudada por Otto N. Bader. O feito constitu\u00edu un fito important\u00edsimo para a historia da arte paleol\u00edtica, porque en Europa, salvo na Pen\u00ednsula Ib\u00e9rica, Italia e Francia, non se co\u00f1ec\u00eda ningunha gruta con decoraci\u00f3n.\nTanto polo estilo como pola tem\u00e1tica, Kapova mostrou estar emparentada coas covas e abrigos occidentais. Con pinturas en ocre repres\u00e9ntanse mamuts, cabalos, bisontes e rinocerontes, fauna co\u00f1ecida noutros murais rupestres. Hai tam\u00e9n figuras humanas.\nPor raz\u00f3ns estil\u00edsticas algunhas das figuras clasific\u00e1ronse como similares \u00e1s do Magdaleniano. Cronoloxicamente remonta \u00e1 14.000 anos a.n.e.\nA\u00ednda que pouco vulgarizada f\u00f3ra de Rusia, esta gruta constit\u00fae unha etapa m\u00e1is que testemu\u00f1a as relaci\u00f3ns entre a cultura do Paleol\u00edtico Superior europeo-occidental e Asia Central, onde as estaci\u00f3ns arqueol\u00f3xicas do r\u00edo Angara e as proximidades do lago Baikal (Malta, Buret e Krasni-Iar) mostran tam\u00e9n afinidades no instrumental e a s\u00faa arte m\u00f3bil.\nPor\u00e9n Kapova non est\u00e1 illada, pois nas s\u00faas proximidades descubr\u00eduse unha segunda gruta ornamentada, Ignatievka."}
{"id": "82351", "revid": "23204", "url": "https://gl.wikipedia.org/wiki?curid=82351", "title": "British Sea Power", "text": "British Sea Power \u00e9 un grupo de indie rock ingl\u00e9s procedente de Brighton. Fundouse no ano 2000 e a s\u00faa formaci\u00f3n orixinal estaba composta por Jan Scott Wilkinson (voces, guitarra), Neil Hamilton Wilkinson (baixo, voces, guitarra), Eamon Hamilton (teclados, voces, percusi\u00f3n, guitarra), Martin Noble (guitarra) e Matthew Wood (bater\u00eda). Eamon Hamilton deixou o grupo en 2006 e foi substitu\u00eddo por Phil Sumner (corneta, teclados), con Abi Fry (viola) un\u00edndose tam\u00e9n \u00e1 banda en 2008."}
{"id": "82353", "revid": "98629", "url": "https://gl.wikipedia.org/wiki?curid=82353", "title": "Acuario (constelaci\u00f3n)", "text": "Augadeiro ou Acuario (do lat\u00edn: \"Aquarius\"; o carrexador de auga ou \u00e1nfora, s\u00edmbolo , ), \u00e9 o d\u00e9cimo primeiro signo do zod\u00edaco, situado entre Capricornio e Pisces. Acuario, o portador da auga, \u00e9 unha das 88 constelaci\u00f3ns reco\u00f1ecidas pola astronom\u00eda moderna, descrita por Claudio Tolomeo. O seu s\u00edmbolo representa o flu\u00edr da auga.\nDe todo o zod\u00edaco, Acuario \u00e9 unha das constelaci\u00f3ns reco\u00f1ecidas dende m\u00e1is antigo. Os sumerios outorg\u00e1ronlle este nome \u00e1 constelaci\u00f3n, na honra \u00f3 seu deus An, que derrama a auga da inmortalidade sobre a Terra. At\u00f3pase nunha rexi\u00f3n comunmente chamada o Mar ou \"Aqua\" pola s\u00faa profusi\u00f3n de constelaci\u00f3ns acu\u00e1ticas tales coma Cetus, Pisces, Eridanus. Algunhas veces o r\u00edo Eridanus representase coma o que derrama a \u00e1nfora de Acuario.\nA constelaci\u00f3n de Acuario \u00e9 a d\u00e9cima m\u00e1is grande, cubrindo m\u00e1is de 2,375 % do ceo; inclu\u00edndo 56 estrelas visibles, a\u00ednda que na s\u00faas meirande parte son febles.\nObxectos Notables do espazo profundo.\nHai tres obxectos do espazo profundo que est\u00e1n no Cat\u00e1logo Messier:\nAdemais at\u00f3panse d\u00faas nebulosas planetarias:\nOutros obxectos a destacar son:\nMitolox\u00eda.\nO co\u00f1ecido mito identifica a Acuario, que tam\u00e9n era co\u00f1ecido coma \"escanciador\", con Gan\u00edmedes. Gan\u00edmedes \u00e9 fillo de Laomedonte, Rei de Troia. O seu pai encargoulle a tarefa de garda-los raba\u00f1os nas monta\u00f1as. Era, segundo os relatos, un dos mortais m\u00e1is fermosos, de tal forma que Zeus, pai dos deuses, namorouse perdidamente del e convert\u00e9ndose en aguia (outra constelaci\u00f3n) rapta a Ganimedes e l\u00e9vao \u00f3 Olimpo. Coma compensaci\u00f3n Zeus regaloulle \u00f3 pai do mozo uns corceis divinos inmortais. No Olimpo Ganimedes convertese no copeiro divino encargado de servir \u00f3s deuses.\nAcuario xeralmente representa a figura dun home, e cando consideran c\u00e1s estrelas son para ser humano moi difusas ou pouco visibles, toma a figura dun home cunha \u00e1nfora coa que derrama un l\u00edquido. Acuario tam\u00e9n foi identificado coma Deucali\u00f3n, que se salvou xunto coa s\u00faa muller Pirra do diluvio universal enviado por Zeus, na versi\u00f3n grega do mito.\nVisualizaci\u00f3n alternativa.\nAs estrelas da constelaci\u00f3n de Acuario poden conectarse dunha forma alternativa, a cal amosa graficamente un portador de auga correndo mentres leva unha \u00e1nfora da cal verte auga. A cabeza de Acuario \u00e9 formada polo romboide de estrelas \u03b1 Aqr, \u03b3 Aqr, \u03b7 Aqr, e \u03c0 Aqr: sendo \u03b1 Aqr de terceira magnitude. A estrela \u03b6 Aqr, a cal est\u00e1 aloxada dentro do romboide, representa un ollo.\nO torso de Acuario \u00e9 formado polas estrelas \u03b1 Aqr e \u03b2 Aqr, sendo \u03b2 Aqr de terceira magnitude.\nA perna esquerda de Acuario est\u00e1 formada polas estrelas \u03b2 Aqr e \u03b9 Aqr; e a perna dereita, polas estrelas \u03b2 Aqr (Que \u00e9 o punto de uni\u00f3n entre as d\u00faas pernas), \u03bd Aqr, \u03bc Aqr, e \u03b5 Aqr, estas d\u00faas \u00faltimas representando un p\u00e9.\nO brazo \u00e9 formado coas estrelas \u03b1 Aqr, \u03b8 Aqr, e \u03bb Aqr, sendo \u03bb Aqr a man.\nO portador de auga carga cunha \u00e1nfora, case mellor unha xerra, a cal \u00e9 constitu\u00edda polas estrelas \u03c8\u00b9 Aqr, \u03c6 Aqr, \u03bb Aqr, \u03c4 Aqr, e \u03b4 Aqr. A parte superior da xerra consta do tri\u00e1ngulo de estrelas \u03c8\u00b9 Aqr, \u03c6 Aqr, e \u03bb Aqr.\nA auga vertese da xerra en d\u00faas li\u00f1as. A li\u00f1a da esquerda conformase coas estrelas \u03c8\u00b9 Aqr, 98 Aqr, 99 Aqr, e 101 Aqr. A li\u00f1a da dereita \u00e9 formada polas estrelas \u03c8\u00b9 Aqr, 88 Aqr, 89 Aqr, e 86 Aqr."}
{"id": "82354", "revid": "17467", "url": "https://gl.wikipedia.org/wiki?curid=82354", "title": "Copa Mundial de F\u00fatbol", "text": ""}
{"id": "82359", "revid": "23204", "url": "https://gl.wikipedia.org/wiki?curid=82359", "title": "Carmen Mart\u00edn Gaite", "text": "Carmen Mart\u00edn Gaite, nada en Salamanca, o 8 de decembro de 1925 e finada en Madrid o 23 de xullo de 2000, foi unha escritora espa\u00f1ola. Recibiu, entre outros, o Premio Nadal e o Premio Pr\u00edncipe de Asturias das Letras.\nBiograf\u00eda.\nCarmen Mart\u00edn Gaite era a segunda filla de Jos\u00e9 Mart\u00edn, notario natural dunha aldea de Valladolid pero que se consideraba de Madrid, e Mar\u00eda Gaite, galega de Ourense. Non foi na primeira infancia ao colexio xa que o seu pai non apreciaba a educaci\u00f3n relixiosa e cr\u00eda que era dif\u00edcil atopar en Salamanca colexios non relixiosos de calidade. Ademais de profesores particulares, o seu propio pai iniciouna na arte, a historia e a literatura. Pouco antes da Guerra Civil espa\u00f1ola, env\u00edan a s\u00faa irm\u00e1 Ana Mar\u00eda a estudar ao Instituto Escuela de Madrid, co proxecto de que Carmen se unise a ela dous anos despois. A guerra cambiou os plans e pasou aqueles anos en Salamanca, con medo polas ideas liberais do seu pai e dos amigos deste, entre os que se atopaba Miguel de Unamuno. Un seu t\u00edo, Joaqu\u00edn Gaite, do que fala en \"El cuarto de atr\u00e1s\", foi fusilado en agosto de 1936 por ter carn\u00e9 do partido socialista.\nCursou bacharelato no Instituto feminino de Salamanca, ambiente que se reflicte na s\u00faa primeira novela, \"Entre visillos\". Entre as s\u00faas amigas atop\u00e1base Sof\u00eda Bermejo, que a afeccionou a escribir a diario. Dous futuros membros da Real Academia Espa\u00f1ola, Rafael Lapesa e Salvador Fern\u00e1ndez Ram\u00edrez, foron profesores seus.\nEn 1943 comeza a carreira de Filolox\u00eda Rom\u00e1nica na Universidade de Salamanca. No primeiro curso coincide con Ignacio Aldecoa e Agust\u00edn Garc\u00eda Calvo. Na universidade colaborou na revista \"Trabajos y d\u00edas\", onde apareceron os seus primeiros poemas, e fixo teatro universitario.\nA s\u00faa primeira sa\u00edda ao estranxeiro foi en 1946. Partiu cunha bolsa \u00e1 Universidade de Co\u00edmbra e tam\u00e9n visitou Porto e Lisboa. Licenciouse en Filolox\u00eda Rom\u00e1nica en 1948 e nese mesmo ano gozou dunha bolsa na Universidade de ver\u00e1n de Cannes, onde se familiarizou coa literatura francesa. A viaxe decidiuna ao marchar de Salamanca e \u00e1 volta abandonou o fogar familiar para ir a Madrid, co obxectivo de traballar e facer a tese. Na capital reencontrouse con Ignacio Aldecoa, quen a puxo en contacto cun grupo de escritores entre os que se atopaban Medardo Frade, Afonso Sastre, Jes\u00fas Fern\u00e1ndez Santos, Rafael S\u00e1nchez Ferlosio e Josefina Aldecoa. Aos poucos os proxectos da tese doutoral f\u00f3ronse dilu\u00edndo e ga\u00f1ou peso a dedicaci\u00f3n \u00e1 literatura. Publicaba contos e artigos en revistas e traballou durante un tempo facendo fichas para un dicionario da Real Academia Espa\u00f1ola.\nEn maio de 1949 contraeu o tifo. Estivo corenta d\u00edas en cama, delirando e a piques de morrer. Desa experiencia naceu \"El libro de la fiebre\", do que, tras o xu\u00edzo negativo de S\u00e1nchez Ferlosio, non se publicaron m\u00e1is que uns fragmentos en \"La hora\". No ver\u00e1n dese ano toda a familia trasl\u00e1dase a Madrid e a escritora pasa a traballar, sucesivamente, dando clases nun colexio a nenas de bacharelato e de administrativa no despacho do pai.\nEn xaneiro de 1950 mocea con Rafael S\u00e1nchez Ferlosio, quen lle dedicou o seu primeiro libro, \"Industrias y andanzas de Alfanhu\u00ed\". casan en outubro de 1953 e pasan uns meses en Roma, en casa dos av\u00f3s maternos do escritor, ademais de visitar outras cidades italianas como N\u00e1poles, Florencia e Venecia. Durante esta etapa p\u00faxose en contacto coa literatura contempor\u00e1nea do pa\u00eds; Cesare Pavese, Italo Svevo e Natalia Ginzburg at\u00f3panse entre as s\u00faas principais influencias.\nNa primavera de 1954 obtivo o Premio Caf\u00e9 Gij\u00f3n pola s\u00faa novela curta \"El balneario\". En outubro dese ano naceu o seu primeiro fillo, Miguel, que morreu de meninxite en maio do ano seguinte. Tivo outra filla, Marta, nacida en 1956. En 1957 obtivo coa s\u00faa novela \"Entre visillos\" o Premio Nadal, que fora ga\u00f1ado dous anos antes polo seu marido con \"El Jarama\". O premio facilitou a publicaci\u00f3n das s\u00faas obras posteriores.\nNos anos seguintes afeccionouse a estudar a historia de Espa\u00f1a, en especial o s\u00e9culo XVIII. Eses estudos levaron a unha biograf\u00eda sobre un personaxe desa \u00e9poca, Melchor de Macanaz, que acabou aparecendo publicada en 1970, e un segundo traballo, \"Usos amorosos del siglo XVIII en Espa\u00f1a\", que tam\u00e9n lle serviu como base para a tese doutoral que presentou en 1972 na Universidade de Madrid, baixo a direcci\u00f3n de Alonso Zamora Vicente.\nEn 1970 sep\u00e1rase do seu home. En 1978 m\u00f3rrenlle os pais e \u00e9lle concedido o Premio Nacional de Literatura \u00e1 s\u00faa novela \"El cuarto de atr\u00e1s\". Ademais de publicar novelas, ensaio e teatro, de outubro de 1976 a maio de 1980 exerce todas as semanas a cr\u00edtica de libros en Diario 16. Tam\u00e9n realizou traduci\u00f3ns de Gustave Flaubert, Charles Perrault, Virginia Woolf, Emily Bront\u00eb ou Natalia Ginzburg, ademais de gui\u00f3ns de televisi\u00f3n, entre os que destaca a serie sobre Tareixa de Xes\u00fas.\nEn 1979 viaxa por primeira vez a Nova York. Aos Estados Unidos volver\u00eda en viaxes sucesivas para dar conferencias e impartir clases. En 1984 falece a s\u00faa filla e recibe o Premio Pr\u00edncipe de Asturias das Letras, compartido co poeta Jos\u00e9 \u00c1ngel Valente.\nFalece en Madrid o 23 de xullo de 2000. De xeito p\u00f3stumo aparece a novela incompleta \"Los parentescos\" en 2001 e en 2002 publ\u00edcase unha selecci\u00f3n de anotaci\u00f3ns recollidas nos seus cadernos, \u00e1 que se lle d\u00e1 o t\u00edtulo de \"Cuadernos de todo\".\nMart\u00edn Gaite e Galicia.\nAs relaci\u00f3ns de Mart\u00edn Gaite con Galicia foron intensas. A s\u00faa familia materna era galega. A nai nacera en Ourense. O seu av\u00f3 era catedr\u00e1tico de xeograf\u00eda na cidade, e a s\u00faa avoa era de Allariz. Un t\u00edo da nai axudara a fundar o Ateneo de Ourense e dirixira o peri\u00f3dico \"El Orensano\". Pasou boa parte das vacaci\u00f3ns de nena nunha casa familiar en Pi\u00f1or.\nA vinculaci\u00f3n con Galicia e o seu interese polas canci\u00f3ns populares da terra, serven de escenario a algunha das s\u00faas obras como \"Las ataduras\" (1959), \"Retah\u00edlas\" (1974), e \"El pastel del diablo\" (1985). Tam\u00e9n estivo traballando nunha tese doutoral sobre os cancioneros galego-portugueses do s\u00e9culo XIII, se ben nunca a chegou a rematar."}
{"id": "82360", "revid": "1131", "url": "https://gl.wikipedia.org/wiki?curid=82360", "title": "Hard Rock", "text": ""}
{"id": "82362", "revid": "56817", "url": "https://gl.wikipedia.org/wiki?curid=82362", "title": "Venus de Brassempouy", "text": "A Venus de Brassempouy, tam\u00e9n denominada Dama de Brassempouy e Dama da Caparucha, \u00e9 un pequeno busto esculpido en marfil, que representa a cabeza dunha muller, dat\u00e1bel no Paleol\u00edtico Superior e que v\u00e9n sendo clasificada entre as denominadas Venus paleol\u00edticas, a\u00ednda que estritamente falando af\u00e1stase do prototipo destas estatuas.\nHistoria do descubrimento.\nA Dama de Brassempouy foi atopada polo prehistoriador Edouard Piette (1827-1906) no ano 1894, na cova do Papa, preto de Brassempouy (Landes), Francia, que fora descuberta en 1880.\nNo mesmo sitio, en momentos diferentes e por distintos escavadores, a\u00ednda que a maior\u00eda atopounas Piette, foron descubertas varias estatu\u00ed\u00f1as, algunhas delas englob\u00e1beis nos modelos habituais das Venus paleol\u00edticas, como a denominada La Poire, O Esbozo (\"L'Ebauche\"), o Mango de Pu\u00f1al (\"Manche de Poignard\"), a Figuri\u00f1a do Cinto (\"Figurine a la Ceinture\"), o Torso \"Le Torse\"), a Rapaci\u00f1a (\"La Fillette\") ou o Esbozo de Boneca (\"L'Ebauche de Poup\u00e9e\"). Para as d\u00faas \u00faltimas insinuouse que poder\u00edan ser xoguetes. Varias s\u00f3 se recuperaron como fragmentos.\nTodas estas figuras foron depositadas no Mus\u00e9e des Antiquit\u00e9s Nationales en Saint-Germain-en Laye. A Venus de Brassempouy est\u00e1 ali catalogada, pero non se exp\u00f3n habitualmente, para preservala de deterioraci\u00f3ns.\nDescrici\u00f3n.\nA estatu\u00ed\u00f1a, realizada en marfil de mamut, ten unha altura de apenas 36,5\u00a0mm e 19\u00a0mm de ancho. Esculpiuse como unha cabeci\u00f1a, que arrinca desde a base do pescozo. A disposici\u00f3n frontal da cara \u00e9 lixeiramente ovalada; carece de boca, o nariz \u00e9 recto; os ollos rasgados; a fronte baixa; presenta unha leve papada; o couquizo ou cocorota pres\u00e9ntase lixeiramente elevado. Vista de perfil o queixo mostra algo de prognatismo. Destaca o que se tomou como un toucado, de a\u00ed o nome de Dama da Caparucha, e a\u00ednda Caparuchi\u00f1a, a\u00ednda que tam\u00e9n se pensa que pode ser un peiteado especial; est\u00e1 formada por incisi\u00f3ns profundas entrecruzadas ortogonalmente, dispostas na parte superior da cabeza, e que baixan por ambos lados e pola parte posterior; unha disposici\u00f3n semellante presenta unha das venus de Laussel.\nA\u00ednda que se ten aludido a esta figura como un exemplo de retrato paleol\u00edtico, tense tam\u00e9n demostrado que os seus \u00edndices cef\u00e1licos non se corresponden cos habituais nos seres humanos, polo que en realidade \u00e9 unha figura imaxinaria.\nDataci\u00f3n.\nUnha dataci\u00f3n precisa, a partir da estratigraf\u00eda da estatu\u00ed\u00f1a \u00e9 impos\u00edbel, ao non precisarse no seu momento de xeito adecuado o nivel correspondente. V\u00e9\u00f1enselle asignando datas entre 26.000 e 22.000 anos a. de C., no Perigordense superior."}
{"id": "82364", "revid": "22570", "url": "https://gl.wikipedia.org/wiki?curid=82364", "title": "El mar no cesa", "text": "El mar no cesa \u00e9 o primeiro \u00e1lbum de estudio do grupo de rock espa\u00f1ol H\u00e9roes del Silencio, publicado no 1988.\nGravado nos estudios Hispavox, e baixo a produci\u00f3n de Gustavo Montesano e Roberto Durruti, consta de d\u00faas edici\u00f3ns: a primeira en edici\u00f3n vinilo, na que non se inclu\u00edan as canci\u00f3ns \"Olvidado\", e \"La visi\u00f3n de vuestras almas\".\nCabe mencionar a gravaci\u00f3n das canci\u00f3ns \"El cuadro\" e \"Hologramas\", temas gravados para este traballo discogr\u00e1fico, cuxa publicaci\u00f3n non se deu at\u00e9 1998 no \u00e1lbum \"Rarezas\".\nAlgunhas canci\u00f3ns (\"Fuente esperanza\", \"Flor venenosa\", \"Agosto\" e \"H\u00e9roe de leyenda\") foron regravadas vocalmente por Enrique Bunbury no ano 2000, para o recompilatorio \"Canciones '84-'96\"."}
{"id": "82365", "revid": "98629", "url": "https://gl.wikipedia.org/wiki?curid=82365", "title": "Senderos de traici\u00f3n", "text": "Senderos de traici\u00f3n \u00e9 o segundo \u00e1lbum de estudio do grupo de rock espa\u00f1ol H\u00e9roes del Silencio, publicado no 1990.\nFoi gravado nos estudios Kirios, (Madrid) baixo a produci\u00f3n de Phil Manzanera para Sound &amp; Management (Z\u00faric, Su\u00edza), sendo o enxe\u00f1eiro de son e mesturas Keith Bessey. Foi mesturado en Metropolis Studios (Londres, Inglaterra).\nMoitas das canci\u00f3ns que aparecen neste disco xa as vi\u00f1an a tocar na s\u00faa xira anterior; \"Entre dos tierras\" era xa un tema que non deb\u00eda faltar no repertorio da banda.\nO grupo considerou este o mellor disco da s\u00faa carreira, e onde a cr\u00edtica comezou a apoiarlles m\u00e1is. Era un disco completamente introspectivo e moi acorde \u00e1 \u00e9poca, facendo unha fusi\u00f3n de sons entre o Rock G\u00f3tico, o Pop, e o Hard Rock. As maiores influencias ser\u00edan The Mission e New Model Army.\nTr\u00e1tase dun disco onde non se preocuparon moito pola composici\u00f3n dos temas, s\u00f3 a darlles un arranxo \u00e1s composici\u00f3ns, varias canci\u00f3ns xa estaban presentes e coma se menciona con anterioridade, xa se tocaban nas s\u00faas presentaci\u00f3ns.\nAs letras comezan a seren m\u00e1is fondas, aqu\u00ed expl\u00f3tanse m\u00e1is a fondo os sentimentos, a ira, a frustraci\u00f3n, a tristura, a melancol\u00eda; e os efectos causados polas drogas am\u00f3sanse de maneira expl\u00edcita, coma o \u00e9 o tema \"Hechizo\".\nTodos estes sentimentos e sensaci\u00f3ns fanse presentes en t\u00f3dalas canci\u00f3ns, \"Entre dos tierras\", \"Maldito duende\", \"La carta\", \"Malas intenciones\", \"Oraci\u00f3n\", \"Despertar\", \"Con nombre de guerra\".\nFoi o seu primeiro n\u00famero un en Espa\u00f1a e o primeiro \u00e1lbum que entrou nas listas de vendas en Alema\u00f1a."}
{"id": "82372", "revid": "98629", "url": "https://gl.wikipedia.org/wiki?curid=82372", "title": "Avalancha (\u00e1lbum)", "text": "Avalancha \u00e9 o cuarto \u00e1lbum de estudio do grupo de rock espa\u00f1ol H\u00e9roes del Silencio, publicado en 1995.\nFoi gravado nos estudios Soundcastle nos \u00c1nxeles (California) baixo produci\u00f3n de Andrew Jackson e Bob Ezrin. O enxe\u00f1eiro de son foi Andrew Jackson e o axudante de enxe\u00f1eiro, Chris Roberts.\nCaracter\u00edsticas.\nTr\u00e1tase do disco no que, de xeito doferente a \"El esp\u00edritu del vino\" e \"Senderos de traici\u00f3n\", marca un gran cambio na m\u00fasica de H\u00e9roes del Silencio. Alan Boguslavsky entra oficialmente como integrante oficial e \u00e9 bautizado por Enrique Bunbury como \"o azteca de ouro\".\nAs letras denotan unha preocupaci\u00f3n ou un modo de sentir social; a apat\u00eda, a angustia, a avaricia, os sentimentos da xente que enarbora a bandeira do estancamento, afloran neste disco.\n\"Avalancha\" invita a un cambio, non s\u00f3 amosa a madureza do grupo musicalmente falando; aqu\u00ed inv\u00edtase a xente a non quedar calada, a se levantar e romper coas cadeas da opresi\u00f3n. \u00c9 un disco innovador, pero que non alcanza os logros dos seus anteriores traballos, sobre todo con \"El esp\u00edritu del vino\".\nUn disco que cont\u00e9n moita enerx\u00eda, as guitarras son moito m\u00e1is potentes. Juan Valdivia amosa a s\u00faa afecci\u00f3n polo hard rock, e am\u00f3sao en cada \"riff\" da s\u00faa guitarra. Tam\u00e9n hai influencias de bandas grunge como Soundgarden ou Alice in Chains. \u00c9 o \u00e1lbum m\u00e1is potente e americano de H\u00e9roes del Silencio, e tam\u00e9n, para alg\u00fans, o que mellor aguantou o tempo grazas \u00e1 s\u00faa produci\u00f3n.\nAs demos foron gravadas nun retiro na zona dos Pireneos chamado \"El Hospital de Benasque\", un lugar que foi aproveitado durante a \u00e9poca laboral para pechalo e comezar a traballar no que fora o seu cuarto traballo de estudio. Ademais, foi un momento para suavizar as relaci\u00f3ns que comenzaban a se tornar tormentosas. De aqu\u00ed, d\u00e9ronse demos que no seu tempo foron publicados por \"El Exceso SL\", en edici\u00f3n limitada, e m\u00e1is tarde foron publicados no disco \"Rarezas\".\n\"Babel\", \"Medicina h\u00fameda\", \"Virus\" e \"El hombre malo\" (tema que nin en \"Rarezas\" se tomou en conta), foron temas que nunca se inclu\u00edron. Nun principio t\u00ed\u00f1ase en mente que o disco se chamase \"Babel\", unha perfecta continuaci\u00f3n do que fora \"El esp\u00edritu del vino\". O \u00e1lbum foi n\u00famero un en Espa\u00f1a e entrou no top 30 en Alema\u00f1a."}
{"id": "82373", "revid": "98293", "url": "https://gl.wikipedia.org/wiki?curid=82373", "title": "El esp\u00edritu del vino", "text": "El esp\u00edritu del vino \u00e9 o terceiro \u00e1lbum de estudio do grupo de rock espa\u00f1ol H\u00e9roes del Silencio, publicado no 1993. Foi producido novamente por Phil Manzanera, gravado nos estudios Gallery (Surrey, Chertsey, Londres), e mesturado en Metropolis Studios (Londres).\nCaracter\u00edsticas.\nQuizais o disco m\u00e1is exitoso da carreira de H\u00e9roes del Silencio, onde explotan a s\u00faa faceta m\u00e1is rockeira, inspir\u00e1ndose no Rock &amp; Roll dos anos 60 e 70, e marcando unha clara influencia do novo Hard Rock, grazas \u00e1 revitalizaci\u00f3n do Rock de fala hispana. A\u00ednda quedan alg\u00fans matices propios do Rock G\u00f3tico.\nAdemais, a influencia de Phil Manzanera faise notar m\u00e1is. Isto non significa que Manzanera lles impuxese coma deb\u00edase realiza-la gravaci\u00f3n, sen\u00f3n que o traballo flu\u00edu por si s\u00f3, fac\u00e9ndose presentes as drogas e o exceso.\n\"El esp\u00edritu del vino\", foi un disco completamente afastado do obscurantismo de \"Senderos de traici\u00f3n\", a\u00ednda tendo aspectos propios do rock sinistro. As letras torn\u00e1ronse moito m\u00e1is complexas, e \u00e9 o disco polo que a cr\u00edtica tachou a Enrique Bunbury de \"matacans\".\nO t\u00edtulo non \u00e9 m\u00e1is que a inspiraci\u00f3n xurdida nun momento no que a agrupaci\u00f3n atop\u00e1base en pleno estado de ebriedade. As letras son o claro reflexo delo, a\u00ednda que tam\u00e9n, significa a ambig\u00fcidade do traballo, que pode pasar de ser brando, a se-lo m\u00e1is duro e r\u00edxido en canto a m\u00fasica e letras se refire.\nFoi n\u00famero un en Espa\u00f1a e alcanzou o n\u00famero nove en Alema\u00f1a, o seu maior \u00e9xito al\u00ed. A presentaci\u00f3n mundial do traballo f\u00edxose en Berl\u00edn."}
{"id": "82383", "revid": "98629", "url": "https://gl.wikipedia.org/wiki?curid=82383", "title": "Wait until Spring, Bandini", "text": "Wait until Spring, Bandini (\"Agarda at\u00e9 a primavera, Bandini\") \u00e9 unha novela escrita polo italo-americano John Fante, publicada por vez primeira en 1938. \u00c9 o segundo volume (o primeiro por orde de publicaci\u00f3n) da tetralox\u00eda con Arturo Bandini como protagonista.\nEn 1989 foi levada \u00f3 cine co t\u00edtulo hom\u00f3nimo de \"Wait until Spring, Bandini\", dirixida por Dominique Deruddere coas actuaci\u00f3ns de Joe Mantegna (Svevo), Ornella Muti (Maria) e Michael Bacall (Arturo).\nTrama.\nA novela narra a historia dunha familia pobre de inmigrantes italianos en Colorado, no inverno de 1928. Son o pai de familia, Svevo Bandini, a nai Maria, e os tres fillos, Arturo, August e Federico.\nA historia est\u00e1 narrada por Arturo, o fillo m\u00e1is vello, de 14 anos. O pai, Svevo, \u00e9 albanel, pero sofre con desgusto a situaci\u00f3n de vivir con d\u00e9bedas e condenado \u00e1 inactividade polo r\u00edxido clima invernal, refuxi\u00e1ndose no alcol e no xogo para esquecer, a\u00ednda que s\u00f3 sexa brevemente, a s\u00faa vida. Arturo \u00f3 mira \u00f3 mesmo tempo con admiraci\u00f3n (polo feito de non resignarse \u00e1 s\u00faa condici\u00f3n de \"povero immigrato italiano\") e con temor e odio por facer sufrir \u00e1 nai, unha muller extremadamente devota que soporta pacientemente as trasnadas e as continuas ausencias do fogar do seu marido, refuxi\u00e1ndose tenazmente na s\u00faa fe.\nMentres tanto Arturo atopa o modo de evadirse da realidade no seu amor (non correspondido) por Rosa, a s\u00faa compa\u00f1eira de clase, e na s\u00faa paix\u00f3n polo b\u00e9isbol.\nA xa fr\u00e1xil situaci\u00f3n do fogar vese agravada pola visita da avoa materna, Donna Toscana, que sempre xulgou a Svevo como un inepto, e que non perde ocasi\u00f3n para reprochar \u00e1 filla os \"erros\" que cometeu \u00f3 casar.\nNarraci\u00f3n.\nA trama desenv\u00f3lvese nunha imaxinaria cidade de Colorado, que se corresponde con Boulder, onde viv\u00eda a familia Fante. Pero Svevo non acaba de aclimatarse, acostumado \u00e1s monta\u00f1as dos Abruzos.\nA historia, traxic\u00f3mica, adoita estar narrada en terceira persoa desde o punto de vista de Arturo. Alg\u00fans cap\u00edtulos est\u00e1n narrados por Svevo, e outras partes son declaraci\u00f3ns en primeira persoa de Arturo."}
{"id": "82384", "revid": "56817", "url": "https://gl.wikipedia.org/wiki?curid=82384", "title": "H\u00e9roe de leyenda", "text": "H\u00e9roe de leyenda \u00e9 un mini LP, sendo o primeiro traballo do grupo de rock espa\u00f1ol H\u00e9roes del Silencio, publicado no 1987.\nProducido por Gustavo Montesano e arranxado por H\u00e9roes del Silencio, este disco foi concibido despois de que Gustavo os vira tocar na Sala En Bruto (Zaragoza), e lles fixera firmar por EMI. A idea fundamental deste traballo era unha proba.\nO grupo comenzaba xa a capta-la atenci\u00f3n dos medios de comunicaci\u00f3n zaragozanos. Foran abreconcertos do grupo La Uni\u00f3n, e participaran no recital de despedida de Alaska y Dinarama en Zaragoza. Ademais, formaran parte en distintos concursos rexionais, e xa tocaran nas Festas do Pilar, que devotamente fanse cada ano, \u00e1 parte de participar no concurso \"El nuevo pop espa\u00f1ol\",e no Festival de Benidorm.\nCando a compa\u00f1\u00eda discogr\u00e1fica lanzou ao mercado este traballo a meta era vender 5.000 copias; a sorpresa fue mai\u00fascula ao se rexistrar a venda de 30.000 copias, faza\u00f1a que ning\u00fan grupo local pudiera lograr, nin sequera o grupo Van Cyborg, quen xa ti\u00f1an disco nas tendas.\nO impresionante n\u00famero de copias vendidas deste EP, motivou a que EMI lanzara ao mercado unha segunda tiraxe deste traballo, agora cambiando a portada, para facela m\u00e1is atractiva comercialmente."}
{"id": "82385", "revid": "2520", "url": "https://gl.wikipedia.org/wiki?curid=82385", "title": "CE Mediterrani", "text": ""}
{"id": "82387", "revid": "98293", "url": "https://gl.wikipedia.org/wiki?curid=82387", "title": "Senda '91", "text": "Senda '91 \u00e9 un EP en vivo do grupo de Rock espa\u00f1ol H\u00e9roes del Silencio, publicado no 1991.\nTr\u00e1tase dun EP gravado co soporte da unidade m\u00f3bil dos estudios Kirios (Madrid) o 25 de setembro de 1991 en Las Rozas (Madrid) e est\u00e1 producido por Keith Bessey e H\u00e9roes del Silencio.\nEste disco marcou unha etapa na carreira de H\u00e9roes del Silencio, no que se xunta o mellor do concerto que se levou a cabo na comunidade de Las Rozas, en Madrid.\nNo booklet do disco podemos atopar unha serie de \"collages\" onde am\u00f3sanse as cr\u00edticas acollidas durante esta xira, amosadas coma recurtes de xornais, na s\u00faa maior\u00eda, cr\u00edticas negativas cara a banda.\nA forma de distribuci\u00f3n foi sumamente estra\u00f1a, posto que a discogr\u00e1fica anunciou que este \u00eda ser unha edici\u00f3n limitada, o grupo argumentou que era un modo de facer un pequeno presente aos seus fans m\u00e1is asiduos.\nCabe destacar un feito raro que envolv\u00eda m\u00e1is nese misterio \u00e1 banda, non s\u00f3 polas s\u00faas letras, sen\u00f3n por unha mensaxe oculta que se atopa ao final da canci\u00f3n \"Hologramas\", que se se fai ir o EP cara a atr\u00e1s, pod\u00edase escoitar con claridade unha mensaxe que di as\u00ed:\nNo tema \"Decadencia\" incl\u00faese unha magn\u00edfica adaptaci\u00f3n de \"El Cuervo\", e en \"Con nombre de guerra\" incl\u00faense na gravaci\u00f3n os erros ao executar a canci\u00f3n."}
{"id": "82389", "revid": "22570", "url": "https://gl.wikipedia.org/wiki?curid=82389", "title": "En directo (H\u00e9roes del silencio)", "text": "En directo \u00e9 un EP en vivo do grupo de rock espa\u00f1ol H\u00e9roes del Silencio, publicado no 1989.\nTr\u00e1tase dun EP en directo gravado por H\u00e9roes del Silencio o 9 de setembro de 1989 en Villanueva del Arzobispo (Xa\u00e9n) e est\u00e1 producido por Carlos Martos e H\u00e9roes del Silencio. Foi mesturado en Eurosonic (Madrid), os d\u00edas 14 e 15 de setembro de 1989.\nDe edici\u00f3n limitada, este disco sae \u00e1 venda en decembro de 1989, cun tiraxe de 5.000 copias. Hogano, o EP orixinal val\u00f3rase en m\u00e1is de 6.000 euros."}
{"id": "82397", "revid": "408", "url": "https://gl.wikipedia.org/wiki?curid=82397", "title": "Mestura azeotr\u00f3pica", "text": ""}
{"id": "82416", "revid": "12452", "url": "https://gl.wikipedia.org/wiki?curid=82416", "title": "Dari", "text": ""}
{"id": "82417", "revid": "98629", "url": "https://gl.wikipedia.org/wiki?curid=82417", "title": "Lingua taxica", "text": "O taxico (\u0442\u043e\u04b7\u0438\u043a\u04e3, en cir\u00edlico, \u062a\u0627\u062c\u06cc\u06a9\u06cc en perso-ar\u00e1bigo, AFI ) \u00e9 unha lingua irania da mesma rama co persa, falado por preto de sete mill\u00f3ns de persoas. O taxico contempor\u00e1neo, coma persa contempor\u00e1neo, \u00e9 a continuaci\u00f3n do persa cl\u00e1sico, ben co\u00f1ecido polos documentos escritos que se remontan aos s\u00e9culos IX e X d. C. \u00c9 o idioma oficial en Taxiquist\u00e1n, a\u00ednda que tam\u00e9n se fala nos pa\u00edses lim\u00edtrofes, principalmente en Afganist\u00e1n, no Uzbekist\u00e1n e en Kirguizist\u00e1n.\nO fraccionamento pol\u00edtico caracter\u00edstico da \u00e9poca feudal e a ausencia de lazos estables econ\u00f3micos e culturais entre as distintas rexi\u00f3ns nas que viv\u00edan os falantes taxicos, facilitaron o nacemento e mantemento nesas rexi\u00f3ns de dialectos variados. Foi s\u00f3 tralo triunfo da Revoluci\u00f3n de 1917 e a consolidaci\u00f3n do poder sovi\u00e9tico no territorio de Asia Central cando se abre un proceso para concentrar os varios dialectos cara a un taxico literario contempor\u00e1neo. Naturalmente, trala desintegraci\u00f3n da Uni\u00f3n Sovi\u00e9tica e a recuperaci\u00f3n da soberan\u00eda nacional ese proceso cambiou de mans e agora \u00e9 a Academia das Ciencias de Taxiquist\u00e1n a encargada de facer esa labor. O idioma est\u00e1ndar bas\u00e9ase nos dialectos do noroeste de Taxiq (rexi\u00f3n da antiga cidade de Samarcanda), que foron considerablemente influenciados pola lingua uzbeka, como resultado da proximidade xeogr\u00e1fica.\nUn grande m\u00e9rito do estudo do taxico e dos seus dialectos d\u00e9bese enteiramente aos estudosos ruso-sovi\u00e9ticos. Do per\u00edodo pre-revolucionario destacan O.I. Senkovskij e V.V. Grigoriev que por primeira vez sinalaron algunhas caracter\u00edsticas gramaticais e l\u00e9xicas da lingua dos autores centro-asi\u00e1ticos. Tam\u00e9n C. Salemann dirixiu a s\u00faa atenci\u00f3n \u00e1 fon\u00e9tica taxica a partir de textos xudeu-persas de Bukhara (ademais de diferentes estudos sobre o iagnob\u00ed). No per\u00edodo sovi\u00e9tico abriuse unha nova etapa no estudo da lingua e o achado de soluci\u00f3ns para a creaci\u00f3n dunha nova lingua literaria, dunha ortograf\u00eda, dunha terminolox\u00eda etc. E foi sobre todo grazas aos traballos de I.I. Zarubin e dos seus disc\u00edpulos que se desenvolveu a mediados dos anos vinte do s\u00e9culo XX o estudo dos dialectos e da fon\u00e9tica do taxico.\nO taxico tam\u00e9n mantivo diversos elementos arcaicos no seu vocabulario e na gram\u00e1tica, que se perderan no resto do mundo pers\u00f3fono, grazas ao seu relativo illamento nas monta\u00f1as da Asia Central.\nDistribuci\u00f3n xeogr\u00e1fica.\nDialectos do taxico.\nOs dialecto taxicos (\u0448\u0435\u0432\u0430\u04b3\u043e\u0438 \u0437\u0430\u0431\u043e\u043d\u0438 \u0442\u043e\u04b7\u0438\u043a\u0439) poden agruparse nos seguintes grupos:\nO dialecto entre os xudeus de Bukhor\u00e1 nativos de Asia Central \u00e9 co\u00f1ecido coma bukhoriano (tam\u00e9n se pode dicir \"bukhor\u00e9s\"), e pertencen ao grupo de dialectos setentrionais. Dist\u00ednguese facilmente xa que incl\u00faen termos do hebreo, principalmente l\u00e9xico relixioso, ademais de usar o alfabeto hebreo. Sacando estas diferenzas, o bukhoriano \u00e9 intelixible aos outros taxicofalantes, particularmente cos dos dialectos setentrionais.\nSistema de escritura.\nAntes de 1928, usaba unha versi\u00f3n de escritura \u00e1rabe/persa, a\u00ednda que m\u00e1is tarde adoptou o alfabeto latino entre 1928 e 1940, para pasar m\u00e1is tarde a unha versi\u00f3n do alfabeto cir\u00edlico. En 1994, o goberno taxico intentou volver introducir o alfabeto latino como sistema de escritura, pero movementos radicais esix\u00edan a implantaci\u00f3n da escrita perso-ar\u00e1biga. Na actualidade a\u00ednda se segue a empregar a escrita perso-ar\u00e1biga en Uzbekist\u00e1n e nas zonas taxicofalantes do Afganist\u00e1n.\nFonolox\u00eda.\nVogais.\nA t\u00e1boa que amosamos aqu\u00ed ilustran as vogais en taxico est\u00e1ndar e culto. Os dialectos locais chegan a ter m\u00e1is de seis.\nNa t\u00e1boa seguinte am\u00f3sase o desenvolvemento do vocalismo entre as linguas de orixe p\u00e9rsida:\nAcento.\nO acento cae xeralmente na \u00faltima s\u00edlaba. Exemplos de onde o acento non cae na \u00faltima s\u00edlaba son: \u0431\u0430\u043b\u0435 (que quere dicir \"si\") e \u0437\u0435\u0440\u043e (que quere dicir \"por que\"). O acento tampouco cae nin nos encl\u00edticos, nin na marca do obxecto directo.\nGram\u00e1tica.\nO taxico contempor\u00e1neo, coma o persa contempor\u00e1neo, \u00e9 a continuaci\u00f3n do persa cl\u00e1sico, ben co\u00f1ecido polos documentos escritos que se remontan aos s\u00e9culos IX e X d. C. O taxico moderno conserva t\u00f3dalas caracter\u00edsticas esenciais da estrutura gramatical e o sistema fon\u00e9tico da lingua cl\u00e1sica, de maneira que a persoa que co\u00f1ece o taxico ou o persa est\u00e1 capacitado para captar sen grandes dificultades as obras de Rudaki (s\u00e9culo X), de Ferdovsi (X-XI) ou de Saadi (XIII). Por\u00e9n, non debemos chegar \u00e1 conclusi\u00f3n de que durante os mil anos que separan ao taxico ou ao persa contempor\u00e1neo da lingua daquela \u00e9poca, ning\u00fan cambio se produciu. Unha comparativa entre as linguas contempor\u00e1nea e cl\u00e1sica am\u00f3sanos os cambios importantes sobrevidos durante tal per\u00edodo: reduci\u00f3n, como en persa, do sistema voc\u00e1lico de 9 a 6 fonemas (pero sen coincidir nesta reduci\u00f3n), cambios de funci\u00f3n da posposici\u00f3n -ra, dos pronomes encl\u00edticos, dalgunhas preposici\u00f3ns etc.\nPero ademais de tales fen\u00f3menos, propios do persa e do taxico, o taxico contempor\u00e1neo ten algunhas caracter\u00edsticas gramaticais espec\u00edficas que o distinguen do persa e que afectan ao sistema verbal e ao l\u00e9xico; o taxico ten moitos empr\u00e9stimos do ruso, especialmente no que se refire \u00e1s relaci\u00f3ns sociais, a t\u00e9cnica, a ciencia, a cultura etc. Outra grande influencia no l\u00e9xico taxico procede da forte influencia das linguas t\u00farquicas centro-asi\u00e1ticas e dos antigos dialectos iranios orientais (sogdiano, bactriano, saka-tocario etc.).\nA orde das palabras en taxico \u00e9 SUXEITO-OBXECTO-VERBO.\nSubstantivos.\nOs substantivos f\u00f3rmanse pola uni\u00f3n de morfemas a unha ra\u00edz, combinaci\u00f3n de lexemas, ou por derivaci\u00f3n, sexa a partir do verbo coma por adici\u00f3n de afixos (prefixos e sufixos).\nMasculino e feminino.\nNa lingua taxica non existe morfema de x\u00e9nero, polo que non se distinguen entre o masculino e o feminino.\nPara diferenciar o sexo en persoas e animais, rec\u00f3rrese a distintas formas de ra\u00edz utiliz\u00e1ndose unhas para designar ao macho e outras \u00e1 femia.\nExisten nomes propios para cada x\u00e9nero:\nEntre os nomes de animais tam\u00e9n existen alg\u00fans propios de cada x\u00e9nero:\nA\u00ednda que normalmente identif\u00edcanos polo nome acompa\u00f1ado de \u043d\u0430\u0440 (nar) \"macho\" ou \u043c\u043e\u0434\u0430 (mod\u00e1) \"femia\", anteposto ou posposto:\nNo caso das profesi\u00f3ns, un mesmo nome serve tanto para o masculino coma para o feminino:\nOs nomes en taxico tampouco van acompa\u00f1ados dos artigos determinados (o, a , os, as):\nPronomes.\nPersoais.\nFormas dos pronomes persoais coas s\u00faas equivalencias en galego.\nA segunda persoa de plural, \u0448\u0443\u043c\u043e, p\u00f3dese usar tam\u00e9n coma forma de cortes\u00eda da segunda persoa singular. No taxico escrito dist\u00ednguese a forma de cortes\u00eda da formal porque a de cortes\u00eda vai en mai\u00fasculas, p. ex.: \u0428\u0443\u043c\u043e \u043a\u0430\u0439 \u043c\u0435\u043e\u0435\u0434? (\"shum\u00f3 kay meoed?\"), \"Cando v\u00e9n vostede?\" fronte a \u0448\u0443\u043c\u043e \u043a\u0430\u0439 \u043c\u0435\u043e\u0435\u0434?, \"Cando vides (todos v\u00f3s)?\".\nFormas encl\u00edticas.\nExisten formas encl\u00edticas que son usadas tralos substantivos para denotar posesi\u00f3n.\nPor exemplo: \u043a\u0438\u0442\u043e\u0431 (\"kit\u00f3b\", \"libro\"), \u043a\u0438\u0442\u043e\u0431\u0430\u043c (\"kitobam\", \"o meu libro\"), \u043a\u0438\u0442\u043e\u0431\u0430\u0442 (\"kitobat\", \"o teu libro\").\nCando a palabra remata en vogal, por exemplo \u043a\u0438\u0442\u043e\u0431\u04b3\u043e (\"kitobho\", libros), o -\u0430 que une o substantivo co encl\u00edtico condutor cambia a -\u044f, por exemplo: \"os seus libros\" ser\u00eda \u043a\u0438\u0442\u043e\u0431\u04b3\u043e\u044f\u0448\u043e\u043d (\"kitobhoyashon\").\nDemostrativos.\nComo en taxico non hai masculino nin feminino, os adxectivos demostrativos son iguais para ambos.\n\u0438\u043d = este, esta, isto\n\u043e\u043d = aquel, aquela, aquilo\nAlg\u00fans exemplos coma adxectivos demostrativos:\n\u0438\u043d \u043a\u0438\u0442\u043e\u0431\n\u0438\u043d \u0445o\u043d\u0430\n\u043e\u043d \u0433\u0443\u043b"}
{"id": "82418", "revid": "2269", "url": "https://gl.wikipedia.org/wiki?curid=82418", "title": "N\u00fameros enteiros", "text": ""}
{"id": "82419", "revid": "23204", "url": "https://gl.wikipedia.org/wiki?curid=82419", "title": "Copa Intercontinental de F\u00fatbol", "text": "A Copa Intercontinental ou Copa Europea-Suramericana \u00e9 un extinto torneo de clubs de f\u00fatbol masculino que enfrentaba ano a ano a\u00f3 campi\u00f3n de Europa (Liga de Campi\u00f3ns) co campi\u00f3n da Suram\u00e9rica (Copa Libertadores). O ga\u00f1ador de cada enfrontamento coroabase como \"Campi\u00f3n do Mundo\" (sendo os continentes moi m\u00e1is desenvolvidos no mundo do f\u00fatbol naqueles anos) por ser a instancia m\u00e1is alta \u00e1 que pod\u00eda chegar un club de f\u00fatbol oficialmente. Desde 1960 ata 1979 enfront\u00e1banse nos pa\u00edses dos respectivos campi\u00f3ns continentais e entre 1980 e 2004 disputouse nos meses de novembro ou decembro nas cidades xaponesas de Toquio (de 1980 a 2001) e Yokohama (de 2002 a 2004). Tam\u00e9n \u00e9 co\u00f1ecida como Copa Toyota, en alusi\u00f3n \u00f3 patrocinador do trofeo. En 2005 foi substitu\u00edda pola Copa Mundial de Clubs, que se celebra anualmente no Xap\u00f3n, engad\u00edndolle un campi\u00f3n por continente (que antes non participaban) e desde a edici\u00f3n 2007 \u00f3 campi\u00f3n do pa\u00eds organizador, complet\u00e1ndose cun total de sete clubs aspirantes a se proclamar campi\u00f3ns a nivel mundial. Todos os equipo en 2017 foron nomeados oficialmente campi\u00f3ns do mundo FIFA.\nEstat\u00edsticas.\nPremio \u00f3 mellor xogador.\nA partir de 1980 premiouse \u00f3 xogador m\u00e1is valioso do partido, un dos premios era un auto Toyota."}
{"id": "82420", "revid": "85894", "url": "https://gl.wikipedia.org/wiki?curid=82420", "title": "Pedro Andreu Lapiedra", "text": "Pedro Andreu Lapiedra, nado en Zaragoza o 15 de abril de 1965, \u00e9 un m\u00fasico espa\u00f1ol.\nBiograf\u00eda.\nInicios.\nPedro invol\u00facrase na m\u00fasica desde pequeno. Gust\u00e1banlle The Beatles, froito diso, o seu primeiro grupo fac\u00eda versi\u00f3ns deles. Ese primeiro grupo cham\u00e1base Modos.\nH\u00e9roes del Silencio.\nEn 1985 pasa a formar parte de H\u00e9roes del Silencio. Antes da s\u00faa chegada, o grupo fac\u00eda o que pod\u00eda cunha caixa de ritmos. Mentres tanto traballaba no grupo \"Ni\u00f1os de Brasil\".\nTrala disoluci\u00f3n de H\u00e9roes.\nTrala separaci\u00f3n comeza a crear canci\u00f3ns para o seu grupo Puravida, formado en 1999, no que toca a guitarra e no que \u00e9 vocalista. Grava o disco \"Donde el coraz\u00f3n me lleve\", sendo o bater\u00eda deste disco Carlos Gam\u00f3n, o bater\u00eda da tam\u00e9n banda zaragozana Amaral.\nEn maio de 2001, Pedro comeza a traballar, no seu estudo \"Atico 13\", xunto con DJ Aka Positive (Luis Sancho) e forman DAB (Digital Analog Band). O d\u00fao gravou \"Caf\u00e9 del Mar The Best\" no 2000 e \"Caf\u00e9 del Mar The Best 2\" no 2006.\nEn febreiro de 2007 anunciaba, xunto cos outros compa\u00f1eiros do grupo, o retorno de H\u00e9roes del Silencio aos escenarios, nunha xira mundial de dez concertos."}
{"id": "82421", "revid": "895", "url": "https://gl.wikipedia.org/wiki?curid=82421", "title": "Pedro Andreu", "text": ""}
{"id": "82422", "revid": "895", "url": "https://gl.wikipedia.org/wiki?curid=82422", "title": "Joaqu\u00edn Cardiel", "text": ""}
{"id": "82423", "revid": "22570", "url": "https://gl.wikipedia.org/wiki?curid=82423", "title": "Joaqu\u00edn Cardiel Geric\u00f3", "text": "Joaqu\u00edn Cardiel Geric\u00f3, nado en Zaragoza o 2 de xu\u00f1o de 1965, \u00e9 un m\u00fasico espa\u00f1ol.\nBiograf\u00eda.\nJoaqu\u00edn comezou na m\u00fasica moi cedo. Os seus grupos favoritos son AC/DC, Led Zeppelin, Status Quo etc. Empezou tocando a guitarra en \"Edici\u00f3n Fr\u00eda\" e \"Tres de Ellos\". En 1985 \u00fanese a H\u00e9roes del Silencio tocando o baixo.\nTr\u00e1tase do \u00fanico dos integrantes da banda que non deixou os estudos, xa que rematou a carreira de Qu\u00edmica sen perder ning\u00fan curso en 1988, xusto cando o grupo comezaba xa a ter certo \u00e9xito.\nTras a disoluci\u00f3n de H\u00e9roes del Silencio no ano 1996, Joaqu\u00edn m\u00e9tese a traballar co seu ordenador, e saca \u00e1 venda xunto \u00e1 revista PC-Man\u00eda un CD-ROM chamado \"El refugio interior\". Neste ano tam\u00e9n saca unha web xunto cuns amigos, a famosa \"Illa do silencio\", web oficial de H\u00e9roes del Silencio en canal get. www.get.es/hds. Desta web, xa extinta, logramos rescatar algunhas cousas como a secci\u00f3n de pensamentos.\nNo ano 1997, colabora facendo os arranxos no primeiro disco en solitario de Enrique Bunbury, \"Radical sonora\".\nNo 1998 fai a musicalizaci\u00f3n do disco \"La carta del indio salvaje\", un disco onde se le unha carta en espa\u00f1ol e en ingl\u00e9s (voz de Constantino Romero), nunha campa\u00f1a para a liberaci\u00f3n de Leonard Peltier, un preso indio condenado a dobre cadea perpetua, e pasa alg\u00fan tempo nas reservas ind\u00edxenas.\nNo 1999 colabora con Pedro Andreu, dese\u00f1ando a portada do disco \"Donde el coraz\u00f3n me lleve\", ademais de colaborar con Alan Boguslavski na canci\u00f3n \"Roses In The Garden\" do disco \"Bogusflow\".\nNo ano 2001, traballou na elaboraci\u00f3n do libro de fotos \"84-96\" de H\u00e9roes del Silencio, as\u00ed como no disco \"Canciones '84 - '96\" tam\u00e9n e na promoci\u00f3n dos mesmos. Deste integrante de H\u00e9roes del Silencio \u00e9 do que menos se co\u00f1ece xa que non sacou a\u00ednda un proxecto musical en solitario, preferiu vivir no seu fogar e descansar da fama.\nEn febreiro do 2007, anunciaba xunto co resto de integrantes de H\u00e9roes del Silencio, o retorno do grupo para a realizaci\u00f3n dunha xira de dez concertos."}
{"id": "82426", "revid": "98629", "url": "https://gl.wikipedia.org/wiki?curid=82426", "title": "Frank Lampard", "text": "Frank James Lampard, nado en Romford, Londres, o 20 de xu\u00f1o de 1978, \u00e9 un exfutbolista e actual adestrador ingl\u00e9s. Actualmente dirixe \u00f3 Chelsea FC da Premier League inglesa."}
{"id": "82427", "revid": "15490", "url": "https://gl.wikipedia.org/wiki?curid=82427", "title": "John Butler Yeats", "text": "John Butler Yeats, nado en Lawrencetown (Tullylish, County Down) o 16 de marzo de 1839 e finado en Nova York o 3 de febreiro de 1922, foi un debuxante irland\u00e9s.\nTraxectoria.\nPai de William Butler Yeats e Jack Butler Yeats, \u00e9 m\u00e1is co\u00f1ecido polo retrato do xove William Butler Yeats que pode ser visto no museo da National Gallery, en Irlanda. O seu retrato de John O'Leary (1904) \u00e9 considerado a s\u00faa obra prima."}
{"id": "82429", "revid": "12452", "url": "https://gl.wikipedia.org/wiki?curid=82429", "title": "Alan Boguslasvki", "text": ""}
{"id": "82430", "revid": "88215", "url": "https://gl.wikipedia.org/wiki?curid=82430", "title": "Alan Boguslavsky", "text": "Alan Boguslavsky, nado nos \u00c1nxeles (California) o 18 de maio de 1965, \u00e9 un m\u00fasico mexicano de orixe estadounidense, co\u00f1ecido especialmente pola s\u00faa etapa como segundo guitarrista de H\u00e9roes del Silencio.\nTraxectoria.\nTrasladouse a M\u00e9xico sendo a\u00ednda moi novo. Foi un curm\u00e1n seu quen lle ensinou os primeiros pasos coa guitarra, ensin\u00e1ndolle \"Hotel California\", \"Wish You Where Here\"... Pero a s\u00faa maior aprendizaxe foi nunha viaxe que fixo por Europa, onde se ga\u00f1aba a vida tocando. Percorreu Europa cunha mochila e a s\u00faa guitarra ao lombo.\nCando regresou a M\u00e9xico formou un grupo chamado El Huitlacoche e acompa\u00f1ou a Kenny y los El\u00e9ctricos. Un d\u00eda Kenny fixo unha festa na que estaba tam\u00e9n Pedro Andreu. Enseguida Alan e el fixeron amizade e Pedro convidouno a ver o seu concerto do d\u00eda seguinte. Alan quedou abraiado pola actuaci\u00f3n e polo grupo, e foi saudalos ao camerino.\nMeses m\u00e1is tarde, Juan Valdivia (guitarrista de H\u00e9roes del Silencio) suxeriu a idea de incorporar un novo guitarrista, porque os arranxos de \"El esp\u00edritu del vino\" eran moi complicados, as\u00ed que o que fixeron foi mandarlle unha carta a Alan, que pasar\u00eda a ser un integrante m\u00e1is do grupo.\nTrala separaci\u00f3n de H\u00e9roes del Silencio, Alan colaborou no primeiro disco de Enrique Bunbury, \"Radical sonora\", e acompa\u00f1ouno na s\u00faa xira. Posteriormente, no 1999 creou o seu propio grupo chamado Bogusflow (en principio qu\u00edxoo chamar JADE, pero ese nome estaba xa rexistrado) no que estaban alg\u00fans dos m\u00fasicos que ti\u00f1a Bunbury. Nese ano sacou o seu primeiro disco chamado tam\u00e9n \"Bogusflow\", que recibiu moitos eloxios.\nNo 2002, Alan saca un disco ac\u00fastico en solitario chamado \"The Art Of Waiting\", gravado na s\u00faa propia casa, coa s\u00faa voz e unha guitarra como principais protagonistas."}
{"id": "82431", "revid": "114292", "url": "https://gl.wikipedia.org/wiki?curid=82431", "title": "Hans Holbein o Novo", "text": "Hans Holbein o Novo foi un pintor e gravador alem\u00e1n, nado en Augsburgo quizais en 1497 e morto en Londres o 29 de novembro de 1543.\nTraxectoria.\nFillo segundo do pintor Hans Holbein o Vello (ca. 1465 - 1524), era irm\u00e1n m\u00e1is novo do tam\u00e9n pintor Ambrosius Holbein (ca. 1493/94 - ca. 1519), xunto ao cal aprendeu no obradoiro paterno.\nEtapa su\u00edza.\nEn 1515, a s\u00faa familia asentouse en Basilea, un dos n\u00facleos do humanismo, onde se relacionou con Erasmo de Rotterdam. De 1516 a 1526, estivo a traballar para a alta burgues\u00eda de mercadores, e executa retratos, composici\u00f3ns de temas relixiosos, decoraci\u00f3ns murais, cart\u00f3ns par vitrais e m\u00e1is gravuras. De a\u00ed que o \"Kunstmuseum\" da cidade (Museo de arte de Basilea) pos\u00faa a m\u00e1is importante colecci\u00f3n mundial de obras da familia Holbein. En tanto, influenciado por Matthias Gr\u00fcnewald, o seu estilo abriuse aos conceptos novidosos da Renacemento italiano.\nEtapa inglesa.\nEn 1526, fuxindo da Reforma protestante, marchou para Londres, sendo recomendado por Erasmo a Thomas More. Esa \u00e9poca constitu\u00edu o apoxeo na s\u00faa carreira. Realizou daquelas un proxecto de arco de triunfo para celebrar a entrada de Anne Boleyn en Londres e pintou o famoso cadro \"Os embaixadores\" en 1533. Este cadro de \"Os Embaixadores\" pos\u00fae caracter\u00edsticas especiais. Unha parte desta obra est\u00e1 realizada consonte o procedemento do anamorfismo. As\u00ed, se a nosa mirada se coloca con relaci\u00f3n \u00e1 parte esquerda do cadro, vemos aparecer un cranio humano en medio dos dous personaxes. A presenza do cranio torna a obra nun \"memento mori\", unha \"vanitas\", que chama \u00e1 humildade: o embaixadores retratados eran as\u00ed convidados a lembrar que eran tan mortais como calquera.\nNo 1536, nomeado como pintor de c\u00e1mara do rei Henrique VIII de Inglaterra, converteuse no retratista oficial da corte de Inglaterra. En 1543, en plena gloria, faleceu a causa de ter contra\u00eddo a peste.\nFoi un retratista que buscaba, por detr\u00e1s das aparencias, as expresi\u00f3ns significativas dos rostros. Tentou tam\u00e9n de \u00e1s tradici\u00f3ns g\u00f3ticas as novas tendencias humanistas."}
{"id": "82432", "revid": "65337", "url": "https://gl.wikipedia.org/wiki?curid=82432", "title": "Parasiempre", "text": "Parasiempre \u00e9 un disco en directo do grupo de Rock espa\u00f1ol H\u00e9roes del Silencio, publicado no 1996.\nTr\u00e1tase dun dobre CD que o grupo publicou ao rematar a xira de \"Avalancha\", e que recolle os temas de dous concertos: Madrid e Zaragoza.\nEste foi o seu derradeiro disco xuntos, posto que trala s\u00faa publicaci\u00f3n o grupo separouse. Chegou a n\u00famero un de vendas en Espa\u00f1a.\nLista de canci\u00f3ns.\nDisco 2.\nA edici\u00f3n para M\u00e9xico non inclu\u00eda as canci\u00f3ns \"Parasiempre\" no disco 1 e \"Hechizo\" no disco 2."}
{"id": "82434", "revid": "98629", "url": "https://gl.wikipedia.org/wiki?curid=82434", "title": "Hijos de Rivera", "text": "Hijos de Rivera, S.A. \u00e9 unha empresa galega de alimentaci\u00f3n fundada en 1906 con sede na cidade da Coru\u00f1a. Estrella Galicia \u00e9 dende 2015, o cuarto grupo cervexeiro de Espa\u00f1a.\nTras cen anos de historia segue co seu proceso de expansi\u00f3n, sendo l\u00edderes en Galiza e unha das poucas cervexeiras independentes do Estado xunto con Cervezas Alhambra. Est\u00e1 presente no mercado estatal e estranxeiro, chegando a 14 pa\u00edses, entre eles Portugal, os Estados Unidos e M\u00e9xico. A empresa ten f\u00e1brica no Brasil para o mercado local.\nHistoria.\nInicios.\nNaceu da man de Jos\u00e9 Mar\u00eda Rivera Corral, emigrante retornado de M\u00e9xico a finais do s\u00e9culo XIX, coa produci\u00f3n de cervexa rubia. O nome alude \u00f3 antigo negocio de Veracruz \"La Estrella de Oro\". En 1906 fundou na Coru\u00f1a a f\u00e1brica \"La Estrella de Galicia\", adicada \u00e1 produci\u00f3n de xeo e cervexa.\nConsolidaci\u00f3n (anos 20).\nNa d\u00e9cada de 1920 iniciou o seu proceso de mecanizaci\u00f3n mercede a Ram\u00f3n Rivera, fillo do fundador, que logo de estudar ciencias comerciais na Universidade de Hamburgo, foi un dos primeiros espa\u00f1ois en conseguir a diplomatura de mestre cervexeiro. As melloras t\u00e9cnicas na f\u00e1brica supu\u00f1an a adquisici\u00f3n dunha sala de cocci\u00f3n, tanques de fermentaci\u00f3n e tanques met\u00e1licos. Estes cambios axudaron \u00e1 empresa a asumir a crecente demanda do mercado.\nModernizaci\u00f3n (anos 50).\nLogo da crise xeral trala guerra civil e a guerra mundial, iniciou unha profunda remodelaci\u00f3n baseada na automatizaci\u00f3n da maior parte do proceso de produci\u00f3n. Por\u00e9n, o impacto dos cambios desde a creaci\u00f3n ata o embotellamento supu\u00f1a o adeus definitivo \u00f3s m\u00e9todos artesanais de elaboraci\u00f3n da cervexa.\nNos anos 60 acada os 10 mill\u00f3ns de litros por ano, o que supuxo a necesidade de constru\u00edr unha f\u00e1brica maior. T\u00f3mase a decisi\u00f3n de mercar uns terreos no Pol\u00edgono da Grela en 1967 e com\u00e9zase a constru\u00edr a f\u00e1brica a finais do ano seguinte.\nCrecemento (anos 70).\nA principios dos 70 a direcci\u00f3n da empresa foi asumida por Jos\u00e9 Mar\u00eda e Ram\u00f3n, netos do fundador, que trasladan a f\u00e1brica \u00e1 localizaci\u00f3n actual na Grela que foi estreada o 30 de novembro de 1972. A antiga f\u00e1brica de Catro Cami\u00f1os \u00e9 na actualidade un lugar emblem\u00e1tico da Coru\u00f1a, que segue a funcionar vendendo m\u00e1is de dous mill\u00f3ns de litros de cervexa \u00f3 ano. En 1979, aparece un novo formato en lata que se engade aos tradicionais. En 1988, l\u00e1nzase baixo a marca Estrella Galicia Sin, a primeira cervexa sen alcohol.\nExpansi\u00f3n (anos 90).\nNa d\u00e9cada dos 90 continuou o proceso de expansi\u00f3n e diversificaci\u00f3n de actividades a trav\u00e9s da apertura de novos mercados. Na actualidade \u00e9 unha corporaci\u00f3n empresarial fortemente ligada a Galiza. O grupo elabora unha ampla gama de bebidas, centrada basicamente na cervexa, e na implicaci\u00f3n no sector servizos que abarca desde a distribuci\u00f3n e a lox\u00edstica ata o desenvolvemento integral de inmobles para a hostaler\u00eda, pasando pola propia xesti\u00f3n de establecementos.\nActualidade.\nAta 2013 a f\u00e1brica ti\u00f1a unha media anual de produci\u00f3n de 70 mill\u00f3ns de litros de cervexa, destacando a s\u00faa Especial Estrella Galicia, a 1906 Extra, a HR (m\u00e1is suave e cun corpo m\u00e1is lixeiro), e a River (agora chamada 0,0), dispo\u00f1ible tam\u00e9n sen alcol.\n\u00c9 propietaria de Aguas de Cabreiro\u00e1 e da sidra Manzanova.\nEn 2005, a Adega Ponte da Boga, que nacera en 1898 na Ribeira Sacra ourens\u00e1, en concreto en Castro Caldelas, \u00e9 inclu\u00edda dentro da Corporaci\u00f3n Hijos de Rivera. En 2016 chega a producir m\u00e1is de 265.000 litros.\nEn marzo de 2009 a empresa chegou a un acordo por dous anos co Deportivo da Coru\u00f1a para patrocinar as camisolas do equipo, sendo estreado o patrocinio no partido de liga do 15 de marzo contra o Sporting de Xix\u00f3n. A empresa tam\u00e9n se interesou por un pos\u00edbel patrocinio do Celta, mais as boas relaci\u00f3ns do club vigu\u00e9s con Citr\u00f6en fixeron que se negociara a inclusi\u00f3n dun patrocinio non na camisola sen\u00f3n no pantal\u00f3n. A partir de 2012 pasa ser tam\u00e9n ao principal patrocinador do Club Deportivo Lugo na s\u00faa andaina na Segunda Divisi\u00f3n.\nO 1 de marzo de 2013 Estrella Galicia inaugurou a ampliaci\u00f3n das novas instalaci\u00f3ns na Grela para a produci\u00f3n de 250 mill\u00f3ns de litros de cervexa ao ano. Ese mesmo ano a empresa foi reestruturada en torno ao holding Corporaci\u00f3n Hijos de Rivera, formado por 31 empresas en 8 pa\u00edses e exporta os seus produtos a m\u00e1is de 70. Conta con locais de hostaler\u00eda na Coru\u00f1a, Vigo e Madrid. Distrib\u00fae as diferentes marcas de cervexa, vi\u00f1o e champa\u00f1a e disp\u00f3n dun marketplace propio, chamado Bigcrafters, adicado \u00e1 venda de bebidas e gastronom\u00eda de produtores artes\u00e1ns, logrando posicionarse en poucos meses coma unha das principais tendas online de cervexa de Espa\u00f1a.\nEn 2022 \u200banunciouse a construci\u00f3n da s\u00faa segunda f\u00e1brica de Estrella Galicia, no pol\u00edgono de Mor\u00e1s (Arteixo), cunha capacidade de produci\u00f3n anual prevista de 1.000 mill\u00f3ns de litros de cervexa e que ser\u00e1 dese\u00f1ada polo arquitecto ourens\u00e1n Manuel Gallego Jorreto, Premio Nacional de Arquitectura en 1977 e 2018.\nCultura.\nOs surtidores de cervexa de barril da marca te\u00f1en un modelo especial desenvolto por Sargadelos.\nNo n\u00famero 116 da serie de banda dese\u00f1ada Daredevil que est\u00e1 ambientado na Costa da Morte e do cal se ocupa de facer os debuxos David Aja, aparecen, al\u00e9n dos t\u00edpicos cant\u00eds e vilas da zona, pintadas de Nunca M\u00e1is e os carteis publicitarios dos bares de Estrella Galicia.\nEn 2016, anunciose a creaci\u00f3n dun Museo, de m\u00e1is de 3.000 m2 na actual f\u00e1brica de Catro Cami\u00f1os.\nProdutos.\nAdemais das s\u00faas marcas de cervexa Estrella Galicia produce e vende outras bebidas como auga mineral e sidra.\nEn outubro de 2013 acadou un acordo para a distribuci\u00f3n en Espa\u00f1a das marcas Erdinger de Alema\u00f1a e Duvel Moortgat de B\u00e9lxica.\nServizos.\nA expansi\u00f3n f\u00f3ra de Galiza fixo que a empresa planificase ofrecer servizos a clientes de hostaler\u00eda e outras empresas do sector."}
{"id": "82436", "revid": "98293", "url": "https://gl.wikipedia.org/wiki?curid=82436", "title": "Trigonometralla", "text": "Trigonometralla \u00e9 o primeiro \u00e1lbum de estudio en solitario do guitarrista espa\u00f1ol Juan Valdivia, publicado no 2001.\nConta coa colaboraci\u00f3n de moitos m\u00fasicos, entre eles: Gonzalo Valdivia, \u00c1ngel T. Cruz, To\u00f1o Miguel, Sito Vilhar, Javier Andreu, Quique Casanova, Edi Clavo e Emiliano Trigueros."}
{"id": "82438", "revid": "1093", "url": "https://gl.wikipedia.org/wiki?curid=82438", "title": "Blusens", "text": ""}
{"id": "82439", "revid": "8354", "url": "https://gl.wikipedia.org/wiki?curid=82439", "title": "Milton Obote", "text": "Apollo Milton Opeto Obote, nado en Akokoro o 28 de decembro de 1924 e finado en Johannesburg (Sur\u00e1frica) o 10 de outubro de 2005, foi un pol\u00edtico ugand\u00e9s, presidente do seu pa\u00eds en d\u00faas ocasi\u00f3ns: entre 1966 e 1971, e entre 1980 e 1985."}
{"id": "82440", "revid": "98629", "url": "https://gl.wikipedia.org/wiki?curid=82440", "title": "Casiodoro", "text": "Casiodoro (Magnus Aurelius Cassiodorus Senator) foi un pol\u00edtico e escritor latino, fundador do mosteiro de \"Vivarium\", naceu en Squillace sobre o 485 e morreu sobre o 580. A vida de Casiodoro art\u00e9llase, esencialmente, en torno a dous per\u00edodos separados pola conversi\u00f3n (conversi\u00f3n que o levou a abandonar a vida p\u00fablica).\nVida de Casiodoro antes da s\u00faa conversi\u00f3n.\nCasiodoro era descendente dunha familia de orixe siria (de onde proceder\u00eda o nome de \"\u039a\u03b1\u03c3\u03c3\u03b9\u03cc\u03b4\u03c9\u03c1\u03bf\u03c2\") instalada, tras varias xeraci\u00f3ns, en Squillace (Scyllacem), en Calabria. A familia dos \"Cassiodori\" xa desempe\u00f1ou unha importante misi\u00f3n pol\u00edtica despois da s\u00faa chegada a Italia: o bisav\u00f3 de Casiodoro serviu na armada de Valentiniano III, rexeitando os v\u00e1ndalos cando intentaron desembarcar en Calabria e en Sicilia (sobre o 420); o seu av\u00f3 formou parte da delegaci\u00f3n enviada por Atila en 452, o seu pai foi \"comes sacrarum largitionum\" de Odoacro e foi nomeado, en 495, \"corrector Lucaniae et Bruttiorum\" por Teodorico o Grande, e accedeu, en 503 \u00e1 \"praefectura praetoriana\".\nCasiodoro estaba predestinado, polo tanto, a exercer unha carreira pol\u00edtica de primeira orde, incluso o seu nome (Magnus Aurelius Cassiodorus Senator, nome que el se deu a si mesmo na subscrici\u00f3n das \"Variae\" en 538) d\u00e1 testemu\u00f1o da s\u00faa pertenza \u00e1 aristocracia da \u00e9poca: Aurelius significa a alianza de Casiodoro cun membro eminente da \"gens Aurelia\" S\u00edmaco (sogro de Boecio), e o apelido Senator fai relaci\u00f3n ao seu cargo de senador (ao cabo da s\u00faa vida, Casiodoro, s\u00f3 asinar\u00e1 como \"Cassiodorus Senator\").\nA\u00ednda que non se ten constancia dos estudos que realizou, cabe deducir polas s\u00faas obras posteriores que profundou na aprendizaxe das artes liberais e, especialmente, na gram\u00e1tica. Casiodoro comezou a s\u00faa carreira pol\u00edtica na corte de R\u00e1vena (en 503), exercendo como conselleiro (\"consiliarius\") do seu pai e apuntouse no \"cursus honorum\". Faise aqu\u00ed pequena menci\u00f3n da carreira pol\u00edtica de Casiodoro:\nA conversi\u00f3n e o retiro de Casiodoro.\nComo a maior parte dos pol\u00edticos da \u00e9poca, Casiodoro era cat\u00f3lico. En termos xerais, a pol\u00edtica dos arianos aos que serv\u00eda era tolerante cos cat\u00f3licos. Por\u00e9n, nos comezos da s\u00faa carreira, Casiodoro non parec\u00eda sentir demasiado interese polas cuesti\u00f3ns relixiosas.\nO troco que experimentou produciuse durante a prefectura do pretoriado de Casiodoro (533). Casiodoro, a trav\u00e9s dos seus escritos, fai saber que practicaba a \"lectio divina\" para manterse nos seus principios; ti\u00f1a unhas boas relaci\u00f3ns co Papa Xo\u00e1n II (interveu xunto a el en favor dos monxes escitas no 534) e mantivo unha relaci\u00f3n m\u00e1is estreita co sucesor de Xo\u00e1n II, o Papa Agapito I, co que proxectou no 535 a fundaci\u00f3n dunha escola de teolox\u00eda en Roma (a toma de Roma por parte de Belisario en 536 atrasou este proxecto).\nO momento crucial na conversi\u00f3n de Casiodoro orixinouse por mor da redacci\u00f3n do seu tratado De Anima (538) e, de forma sobranceira, polos seus comentarios sobre os salmos: Expositio psalmorum que escribiu posibelmente durante a s\u00faa estad\u00eda en Constantinopla (onde tivo que refuxiarse trala toma de R\u00e1vena por Belisario no 540).\nO feito m\u00e1is transcendental deste per\u00edodo de retiro de Casiodoro \u00e9, sen d\u00fabida algunha, a fundaci\u00f3n do mosteiro de \"Vivarium\"; a data da s\u00faa fundaci\u00f3n non se co\u00f1ece con certeza: uns opinan que a fundaci\u00f3n se remonta ao 540, pero iso non resulta moi veros\u00edmil, xa que Casiodoro non tivo tempo de fundar o mosteiro antes da s\u00faa marcha a Constantinopla, e non volveu a Calabria ata o 555 (o 13 de agosto), a Pragm\u00e1tica sanci\u00f3n de Xustiniano autorizou aos emigrados italianos a regresar ao seu pa\u00eds). Polo tanto, ser\u00eda nesa \u00e9poca cando Casiodoro fundar\u00eda o mosteiro nas s\u00faas terras familiares (Squillace). De todos modos, \u00e9 pos\u00edbel que puidese fundar o \"Vivarium\" durante o tempo no que foi prefecto do pretoriado (arredor do 535) e que regresase ao seu pa\u00eds moito m\u00e1is tarde (555).\nO mosteiro de \"Vivarium\" debe o seu nome \u00e1 d\u00e1rsena de mari\u00f1eiros que Casiodoro far\u00eda acondicionar ao p\u00e9 do mosteiro (situado nun outeiro); a igrexa do mosteiro est\u00e1 dedicada a San Marti\u00f1o e xunto ao mosteiro \u00e1chase o outeiro de \"Mons Castellum\", dedicada aos eremitas (nome que Casiodoro deu nas \"Institutiones\" describindo o lugar: \"De positione monasterii Vivarensis siue Castellensis \u2013Inst. Div. 1,29) Casiodoro describiu o mosteiro de Vivarium utilizando o topos de \"locus amoenus\" (Variae 12, 15; Exposotio psalm. 103, 17; Inst. 1,29). O mosteiro de Vivarium constit\u00fae unha especie de cidade na cal os ciues religiosi \"non ter\u00e1n que preocuparse da s\u00faa subsistencia material, deb\u00e9ndose consagrar aos oficios lit\u00farxicos, ao exercicio das artes e, sobre todo, \u00e1 copia e correcci\u00f3n de libros: Vivarium ten que ser un centro de primordial importancia para a transmisi\u00f3n de numerosos textos, tanto b\u00edblicos, como lit\u00farxicos ou pag\u00e1ns\".\nCasiodoro retirouse a \"Vivarium\", consagrando o seu prolongado retiro \u00e1 s\u00faa obra literaria (\"Institutiones\", \"Expositio epistulae ad Romanos\", \"liber memorialis\" ou \"liber titulorum\", \"Complexiones apostolorum\", \"De orthographia\"\", que escribiu aos 90 anos).\nNon se co\u00f1ece con exactitude a data do falecemento de Casiodoro; despois da redacci\u00f3n do seu tratado \"De Orthographia\" (escrito aos 93 anos) continuou corrixindo a s\u00faa obras anteriores (especialmente as \"Instituci\u00f3ns\"), pero tendo en conta que a s\u00faa obra literaria se terminou con (\"Iam tempus est ut totius operis nostri conclusionem facere debeamus\", un prefacio para \"De Orthographia\"), pode situarse a data da s\u00faa morte sobre o 580.\nAlgunhas obras de Casiodoro.\nM. Olleris, conservador dos libros latinos, publicou en 1841 unha \"tese sobre Casiodoro\"."}
{"id": "82441", "revid": "98629", "url": "https://gl.wikipedia.org/wiki?curid=82441", "title": "Estrela de mercurio-manganeso", "text": "As estrelas de mercurio-manganeso son un tipo de estrelas cunha li\u00f1a prominente a 398,4 nm no seu espectro, debido \u00e1 absorci\u00f3n de mercurio ionizado.\nCaracter\u00edsticas.\nSon estrelas de tipo espectral B8 ou B9, que presentan d\u00faas caracter\u00edsticas distintivas:\nA s\u00faa rotaci\u00f3n \u00e9 relativamente lenta, e en consecuencia a s\u00faa atmosfera est\u00e1 en relativa calma. Diferentes tipos de \u00e1tomos afundense baixo a acci\u00f3n da gravidade, mentres que outros son empurrados \u00f3 exterior pola presi\u00f3n de radiaci\u00f3n, facendo que a s\u00faa distribuci\u00f3n non sexa homox\u00e9nea.\nO arquetipo de estrelas de mercurio-manganeso \u00e9 Alpheratz (\u03b1 Andromedae). Outras estrelas deste tipo son: Muliphein (\u03b3 Canis Majoris), Gienah Gurab (\u03b3 Corvi), \u03c7 Lupi, \u03c6 Herculis, Maia (20 Tauri) ou HD 29647."}
{"id": "82442", "revid": "54334", "url": "https://gl.wikipedia.org/wiki?curid=82442", "title": "Cornes, Conxo, Santiago de Compostela", "text": "Cornes \u00e9 un lugar do antigo concello de Conxo, situado ao suroeste de Santiago de Compostela e dende 1925 integrado neste. Cornes a\u00ednda existe como n\u00facleo e novas r\u00faas, hortas e campos, entre a avenida de Romero Donallo, a avenida de Vilagarc\u00eda, Conxo e a Pontepedri\u00f1a.\nHistoria.\nA orixe do nome \"Cornes\" poder\u00eda ser unha voz prerromana que aludir\u00eda a un rochedo ao que se abeira a antiga aldea de Cornes, que queda por baixo do cami\u00f1o e que conserva a s\u00faa traza medieval, encarada \u00e1 solaina do sul. O antigo do lugar de Cornes a\u00ednda pervive, nunha \u00e1rea urbanizada sucesivamente dende inicios do s\u00e9culo XX. En Cornes atop\u00e1base a antiga casa do concello de Conxo (actual avenida de Vilagarc\u00eda, 28). Un pouco m\u00e1is arriba, na antiga Casa da Parra, na actual praza de Vigo, naceu Rosal\u00eda de Castro.\nCornes-O Carril foi a primeira li\u00f1a de cami\u00f1o de ferro de Galicia, inaugurada o 15 de setembro de 1873. Ao redor da estaci\u00f3n levant\u00e1ronse almac\u00e9ns de aceite, vi\u00f1o, carb\u00f3n, froita, sal, madeira, cemento etc. Nos Campos de San Xos\u00e9, actualmente r\u00faa de Frei Rosendo Salvado e avenida de Vilagarc\u00eda, establec\u00e9ronse artes\u00e1ns e obreiros, principalmente marmoristas, carpinteiros e tallistas. Hab\u00eda tam\u00e9n unha canteira de pedra, unha imprenta e un taller de coches. Diante da aldea est\u00e1 o campo chamado A Toxeira. Por riba da estrada estaba O Agro e a canteira.\nCultura.\nCornes ten adicado un poema no libro Follas Novas de Rosal\u00eda de Castro, \"En Cornes\"."}
{"id": "82443", "revid": "1822", "url": "https://gl.wikipedia.org/wiki?curid=82443", "title": "Andr\u00f3meda (constelaci\u00f3n)", "text": "Andr\u00f3meda \u00e9 unha constelaci\u00f3n boreal situada \u00f3 Sur de Cassiopeia e preto de Pegasus. Toma o seu nome da princesa Andr\u00f3meda. As s\u00faas estrelas non son de gran brillo. Comparte unha estrela coa constelaci\u00f3n de Pegaso, \u00e9 a estrela branco-azulada da esquina noroeste do cadrado de Pegaso, denominada Alpheratz ou Sirrah e \u00e9 a Alfa Andromedae. O obxecto astron\u00f3mico m\u00e1is importante da constelaci\u00f3n \u00e9 a Galaxia de Andr\u00f3meda que se atopa a m\u00e1is de 2 mill\u00f3ns de anos luz e \u00e9 visible a simple vista.\nMitolox\u00eda.\nCasiopea e Cefeo, re\u00eds de Etiop\u00eda eran os pais de Andr\u00f3meda. A ra\u00ed\u00f1a Casiopea fac\u00eda alarde da beleza da s\u00faa filla, e compar\u00e1baa coa\u00e1s Nereidas, fillas do deus do mar Poseid\u00f3n. As deusas mari\u00f1as, en resposta a esta afronta, exis\u00edronlle a Poseid\u00f3n vinganza e foi as\u00ed coma este enviou o monstro mari\u00f1o (Ceto) a asola-las costas do pa\u00eds.\nCefeo acudiu \u00f3 or\u00e1culo de Zeus, que lle aconsellou coma a \u00fanica forma de calma-la ira dos deuses e librarse do monstro era sacrificando a s\u00faa filla Andr\u00f3meda at\u00e1ndoa a unha pena no acantilado para que o monstro a collese.\nNese intre Perseo vi\u00f1a de regreso da s\u00faa expedici\u00f3n contra a Gorgona, e vendo \u00e1 v\u00edtima, namorou dela. Acudiu \u00f3 rei e propusolle libera-la s\u00faa filla a cambio da s\u00faa man. Perseo matou o monstro amos\u00e1ndolle a cabeza de Medusa, que tra\u00eda coma trofeo da s\u00faa \u00faltima aventura, convert\u00e9ndoo en coral.\nFineo, t\u00edo da princesa e con quen estaba comprometida en matrimonio, xurou vingarse de Perseo e cos seus partidarios acurralaron \u00f3 heroe para matalo. Este non tivo m\u00e1is recurso que utiliza-la cabeza de Medusa convert\u00e9ndoos en pedra, con tan mala fortuna que os pais de Andr\u00f3meda tam\u00e9n se converteron en pedra."}
{"id": "82446", "revid": "23204", "url": "https://gl.wikipedia.org/wiki?curid=82446", "title": "M\u00e1quina Pneum\u00e1tica", "text": "M\u00e1quina Pneum\u00e1tica (nome latino Antlia) \u00e9 unha constelaci\u00f3n tam\u00e9n chamada \"Antlia Pneum\u00e1tica\" (m\u00e1quina pneum\u00e1tica) coma o invento do f\u00edsico ingl\u00e9s Robert Boyle do s\u00e9culo XVII. O seu nome foi reducido na protocolizaci\u00f3n das 88 constelaci\u00f3ns por parte da Uni\u00f3n Astron\u00f3mica Internacional.\nO astr\u00f3nomo Nicolas-Louis de Lacaille p\u00faxolle este nome na \u00e9poca en que estivo traballando no observatorio do Cabo de Boa Esperanza, dende 1750 ata 1754. Despois de observar unhas 10.000 estrelas meridionais, Lacaille fixo unha divisi\u00f3n do ceo sur con catorce novas constelaci\u00f3ns, entre as cales estaba Antlia."}
{"id": "82447", "revid": "89787", "url": "https://gl.wikipedia.org/wiki?curid=82447", "title": "Ant\u00ednoo (constelaci\u00f3n)", "text": "A parte sur da constelaci\u00f3n de Aquila, cham\u00e1base ata principios do s\u00e9culo XX Ant\u00ednoo. Ata 1930 a constelaci\u00f3n consider\u00e1base ben coma un conxunto de estrelas dentro de Aquila, ou ben unha constelaci\u00f3n propia. A partir dese ano a UAI formaliza as constelaci\u00f3ns, descartando Ant\u00ednoo.\nAnt\u00ednoo era amante de Hadriano, o seu lendario sacrificio polo emperador, bot\u00e1ndose \u00f3 Nilo, foi honrado cunha constelaci\u00f3n. Ant\u00ednoo foi, polo tanto, posto \u00f3 mesmo nivel que Gan\u00edmedes.\nA imaxe \u00e9 de 1782, do atlas de Johann Elert Bode \"Vorstellung der Gestirne\" (\"Representaci\u00f3n das estrelas\") e amosa a constelaci\u00f3n, tal como aparec\u00eda nas fontes antigas."}
{"id": "82449", "revid": "98629", "url": "https://gl.wikipedia.org/wiki?curid=82449", "title": "Musca", "text": "Musca ou Mosca \u00e9 unha das constelaci\u00f3ns menores do Sur. A constelaci\u00f3n foi unha das doce creadas por Pieter Dirkszoon Keyser e Frederick de Houtman entre o 1595 e o 1597, e a s\u00faa primeira aparici\u00f3n foi na \"Uranometria\" de Johann Bayer de 1603.\nObxectos notables.\nA transitoria suave de raios-X Nova Muscae 1991 (ou Nova de Raios-X) \u00e9 un obxecto binario consistente nunha estrela e nun burato negro. Durante o 1991 tivo un arranque de actividade que permitiu desc\u00f3brela, a radiaci\u00f3n foi producida a trav\u00e9s dun proceso de aniquilaci\u00f3n positr\u00f3nica. Musca tam\u00e9n cont\u00e9n unha infrecuente nebulosa planetaria NGC 5189, localizada a m\u00e1is de 3,000 anos luz da Terra. \u00c9 unha estrutura complexa \u00fanica que se as\u00f3mella en miniatura \u00e1 nebulosa do cangrexo. Tam\u00e9n dentro da constelaci\u00f3n est\u00e1 a Nebulosa do Reloxo de Area (MyCn 18) a unha distancia de 8,000 anos luz. O comparativamente vello c\u00famulo globular NGC 4833 preto de Delta Muscae est\u00e1 a 21,200 anos luz de distancia e un tanto escurecido por nubes de po preto do plano gal\u00e1ctico. O c\u00famulo globular NGC 4372 preto de Gamma Muscae \u00e9 debilitado e parcialmente escurecido por po, pero estendese m\u00e1is minutos de arco.\nHistoria.\nMusca, no seu nome orixinal Apis \u2013 \"A Abella\", foi introducida no s\u00e9culo XVII para recha-los espazos sen catalogar \u00f3 redor do polo sur. Coma consecuencia do desco\u00f1ecemento polas culturas antigas desta constelaci\u00f3n non hai mitolox\u00eda referente a mesma. En 1752, Nicolas Louis de Lacaille mudoulle o nome a \"Musca Australis\" coma contrapartida da tam\u00e9n desaparecida constelaci\u00f3n de \"Musca Borealis\" (constelaci\u00f3n que tam\u00e9n foi co\u00f1ecida coma \"Apes\" ou \"Vespa\") que exist\u00eda no hemisferio norte celeste. Na actualidade o seu nome \u00e9 simplemente Musca."}
{"id": "82450", "revid": "7596", "url": "https://gl.wikipedia.org/wiki?curid=82450", "title": "Londinium", "text": "Londinium (actual Londres) \u00e9 o nome que os romanos aplicaron \u00e1 aldea celta de Llyn Din, en Britania (actual Inglaterra).\nO sitio era un lugar antigo das tribos aborixes celtas. Eles daban ao lugar o nome de Llyn Din (\u2018fort\u00edn do lago\u2019). Aqueles celtas elixiran o lugar como sitio propicio para as s\u00faas actividades comerciais.\nCando os romanos chegaron \u00e1 illa para conquistala fixeron grandes obras de enxe\u00f1er\u00eda segundo era o seu costume para facilitar a marcha e para organizar o pa\u00eds ao seu modo. Unha destas obras foi a construci\u00f3n dunha ponte sobre o r\u00edo T\u00e1mese, nun lugar onde non afectasen as mareas, \u00e9 dicir en Llyn Din. Os romanos latinizaron o nome do sitio como Londinium.\nLondinium seguiu desenvolv\u00e9ndose como cidade ata o ano 60, en que tivo lugar un enfrontamento entre o ex\u00e9rcito romano e as tribos sublevadas coa ra\u00ed\u00f1a Boadicea \u00e1 fronte. Tras o triunfo dos romanos, a ra\u00ed\u00f1a e os seus seguidores desaloxaron a cidade \u00e1 vez que lle prend\u00edan lume. A continuaci\u00f3n, a ra\u00ed\u00f1a suicidouse envelen\u00e1ndose. As escavaci\u00f3ns revelaron a evidencia de lume, descubr\u00edndose unha capa de cinza vermella. Tam\u00e9n foi descuberto a localizaci\u00f3n militar. A cidade foi restaurada ao cabo dos 10 anos e estableceuse nela a sede do goberno imperial de Britania. Crese que por ent\u00f3n contaba cuns 15\u00a0000 \nhabitantes. O historiador romano T\u00e1cito (55-120) describiu a cidade encomiando a s\u00faa grandeza como centro comercial cun magn\u00edfico porto fluvial.\nCara ao ano 200 Londinium era xa unha das m\u00e1is ricas e pr\u00f3speras cidades do Imperio Romano. Nesa \u00e9poca estaba amurallada. As murallas romanas de Londinium rodeaban 153 hect\u00e1reas (como un c\u00edrculo de 1400 m de di\u00e1metro). Cons\u00e9rvanse restos en Wall St. (a actual City), entre Wood St e Aldermanbury. As antigas portas de entrada \u00e1 cidade conservaron o seu top\u00f3nimo en sitios como Ludgate, Dourgate e Beluisgate.\nCando os sax\u00f3ns invadiron Britania no s\u00e9culo V houbo grandes loitas en todo o pa\u00eds. Londinium foi defendida e protexida m\u00e1is que ningunha outra cidade pero a finais do s\u00e9culo a cidade era xa unha ru\u00edna deshabitada. No s\u00e9culo VII con todo parece que recuperara o seu esplendor -os sax\u00f3ns nome\u00e1rona capital do seu novo reino- e \u00e9 mencionada nalg\u00fans documentos como unha pr\u00f3spera cidade saxoa de gran riqueza comercial."}
{"id": "82451", "revid": "109597", "url": "https://gl.wikipedia.org/wiki?curid=82451", "title": "Mul\u00e1", "text": "Mul\u00e1 (do persa \"moll\u0101h\" e este do \u00e1rabe \"mawl\u00e0\", \u00abse\u00f1or\u00bb) \u00e9 a denominaci\u00f3n que nalgunhas comunidades musulm\u00e1s recibe a persoa versada no Cor\u00e1n, os hadices e a xurisprudencia isl\u00e1mica ou \"fiqh\". Neste sentido, \u00e9 un termo an\u00e1logo ao de ulema, m\u00e1is estendido entre os musulm\u00e1ns sunnitas. Nun sentido m\u00e1is xeral, e sempre dentro do islam sunnita, pode referirse a calquera persoa m\u00e1is versada en asuntos relixiosos que o resto de membros da s\u00faa comunidade. Este uso da palabra mul\u00e1 (honor\u00edfico ou equivalente a \"ulema\") \u00e9 frecuente sobre todo en Asia central.\nEntre os musulm\u00e1ns xi\u00edtas un mul\u00e1 \u00e9 un membro do chamado clero xi\u00edta, cuxas cabezas son os aiatol\u00e1s. Un mul\u00e1 xi\u00edta adoita levar unha capa (\u0639\u0628\u0627 \"`ab\u0101\") e un turbante, negro se o mul\u00e1 \u00e9 \"xarife\" ou \"sayyid\" (descendente de Mahoma) e branco se non o \u00e9. Os mul\u00e1 detentan o poder en Ir\u00e1n, e detent\u00e1rono e det\u00e9ntano en Afganist\u00e1n baixo o r\u00e9xime talib\u00e1n."}
{"id": "82452", "revid": "5863", "url": "https://gl.wikipedia.org/wiki?curid=82452", "title": "O can dos Baskerville", "text": "O can dos Baskerville (t\u00edtulo orixinal en ingl\u00e9s, \"The Hound of the Baskervilles\"; literalmente, \"O sabuxo dos Baskerville\") \u00e9 unha novela policial brit\u00e1nica de Arthur Conan Doyle, publicada por vez primeira no \"Strand Magazine\" en 1901 e 1902. O protagonista principal \u00e9 o detective Sherlock Holmes, a quen acompa\u00f1a, coma sempre, o doutor Watson, quen por outra banda \u00e9 a voz narrativa que emprega o escritor escoc\u00e9s Doyle para elaborar a historia. C\u00f3mpre destacar que a novela, ag\u00e1s un par de escenarios londinienses, est\u00e1 principalmente ambientada en Dartmoor, no condado de Devon (Inglaterra).\nNo ano 1989, a traduci\u00f3n ao galego de Gonzalo Navaza ga\u00f1ou o Premio Ram\u00f3n Cabanillas de Traduci\u00f3n."}
{"id": "82453", "revid": "6510938", "url": "https://gl.wikipedia.org/wiki?curid=82453", "title": "Felipe Mart\u00ednez Marzoa", "text": "Felipe Mart\u00ednez Marzoa, nado en Vigo o 8 de outubro de 1943, \u00e9 un fil\u00f3sofo galego.\nTraxectoria.\n\u00c1 idade de 29 anos, publica os dous volumes da primeira edici\u00f3n da s\u00faa \"Historia da filosof\u00eda\", tras realizar estudos de filosof\u00eda, matem\u00e1ticas e grego. Desde ent\u00f3n, a s\u00faa obra, non exenta de pol\u00e9mica, permanece fiel ao prop\u00f3sito hermen\u00e9utico da historia da filosof\u00eda.\nEn 1982 presenta a s\u00faa tese doutoral sobre \"A teor\u00eda do valor de Marx na filosof\u00eda moderna\", dirixida por Jacobo Mu\u00f1oz Veiga, na Universidade Complutense de Madrid. O estudo e a influencia de Heidegger, reco\u00f1ecida nalg\u00fan momento da s\u00faa obra, l\u00e9vano a afastarse da an\u00e1lise dos seus textos para centrar definitivamente o seu labor hermen\u00e9utico en dous \u00e1mbitos da historia da filosof\u00eda: o grego e o moderno.\nEn 1985 obt\u00e9n a c\u00e1tedra de Historia da Filosof\u00eda da Facultade de Filosof\u00eda da Universidade de Barcelona. A solidez da s\u00faa obra e a s\u00faa adhesi\u00f3n ao rigor da filosof\u00eda, convert\u00e9rono, segundo algunhas opini\u00f3ns, nun dos pensadores m\u00e1is influentes da filosof\u00eda contempor\u00e1nea en lingua castel\u00e1. Desde o curso 2006/2007 est\u00e1 prexubilado.\nFilosof\u00eda.\nLi\u00f1as de pensamento.\nA s\u00faa obra in\u00edciase con escritos proped\u00e9uticos de filosof\u00eda, e con estudos sobre Marx. Paulatinamente abandona a tem\u00e1tica pol\u00edtica e ori\u00e9ntase cara \u00e1 problem\u00e1tica da fenomenolox\u00eda ling\u00fc\u00edstica e da hermen\u00e9utica dos textos gregos, as\u00ed como cara ao estudo da filosof\u00eda alem\u00e1 no per\u00edodo que abarca de Leibniz a Nietzsche, traballando sobre as figuras de Leibniz, Kant e H\u00f6lderling. Durante a d\u00e9cada 2000, tras uns anos de labor fixado na hermen\u00e9utica dos textos gregos de Homero, Arist\u00f3teles, Arist\u00f3fanes, Plat\u00f3n e Esquilo entre outros, centra a s\u00faa investigaci\u00f3n e as s\u00faas obras na interpretaci\u00f3n de Hume e de Hobbes.\nAlgunhas das s\u00faas teses principais versan sobre a irredutibilidade do ser en Grecia, a importancia do cristianismo como mediador entre Grecia e a modernidade, a f\u00edsica matem\u00e1tica e a calculabilidade do ente moderno, e a distancia hermen\u00e9utica da historia da filosof\u00eda desde Nietzsche ata os nosos d\u00edas.\nEscritos proped\u00e9uticos.\nA s\u00faa obra in\u00edciase con escritos proped\u00e9uticos de filosof\u00eda, sintetizados principalmente nos dous tomos de \"Historia de la Filosof\u00eda\" (1973-1975) e \"Iniciaci\u00f3n a la Filosof\u00eda (1974)\", nas cales se remite fundamentalmente \u00e1 obra orixinal dos pensadores que trata, base\u00e1ndose na idea central de que a historia da filosof\u00eda ten que ser, ante todo, unha investigaci\u00f3n acerca da natureza dos conceptos filos\u00f3ficos b\u00e1sicos, como o siloxismo, a proposici\u00f3n, o universal, a teor\u00eda das ideas, as categor\u00edas, a esencia das verdades matem\u00e1ticas ou a l\u00f3xica simb\u00f3lica.\nEstudos marxistas.\nPosteriormente, Marzoa adicarase ao estudo do marxismo, publicando un conxunto de ensaios recompilados en \"De la revoluci\u00f3n\" (1976) e en \"Ensaios marxistas\" (1978), obra escrita primeiramente en galego que ser\u00e1 traducida ao castel\u00e1n con certas incorporaci\u00f3ns baixo o nome de \"Revoluci\u00f3n e Ideolog\u00eda\" (1979). A postura adoptada por Marzoa, definida como marxismo heideggeriano, entrar\u00e1 en confrontaci\u00f3n co marxismo m\u00e1is ortodoxo da Espa\u00f1a do seu tempo. A culminaci\u00f3n do seu labor acad\u00e9mico de orientaci\u00f3n marxista darase coa publicaci\u00f3n da pol\u00e9mica obra \"La Filosof\u00eda en \u00abEl Capital\u00bb de Marx\" (1983), o n\u00facleo do seu traballo sobre Marx e Heidegger. Nesta obra, realiza unha cr\u00edtica aos escritos marxistas, debido \u00e1 falta de rigor nos conceptos definidos por Marx. Deste modo, Marzoa prop\u00f3n unha lectura ontol\u00f3xica da teor\u00eda do valor.\nO autor non considera ao marxismo unha verdadeira corrente filos\u00f3fica, xa que os conceptos que no marxismo se mostran como leis universais non son aplicables f\u00f3ra deste. Conceptos utilizados polo marxismo, como \u201cideolox\u00eda\u201d, s\u00f3 refiren o caso singular da an\u00e1lise da sociedade capitalista e non poden ser utilizados para \u00e9pocas anteriores, polo que non son conceptos universais. Desta forma, nesta obra enc\u00f3ntranse d\u00faas teses: en primeiro lugar, que todo o \"Das Kapital\" pode ser entendido como a exposici\u00f3n desenvolta da teor\u00eda do valor e, en segundo lugar, que a teor\u00eda do valor \u00e9 unha ontolox\u00eda. Tras expo\u00f1er estas d\u00faas teses, Marzoa proponse demostrar que a lei do valor se corresponde efectivamente coas condici\u00f3ns ontol\u00f3xicas da experiencia moderna do ente asumindo que as manifestaci\u00f3ns representativas desta experiencia son, por un lado, o feito moderno da ciencia e, por outro, o feito moderno do Estado.\nProblem\u00e1tica de la fenomenolox\u00eda ling\u00fc\u00edstica.\nPode o concepto gramatical da oraci\u00f3n librarse por completo do car\u00e1cter suxeito-predicativo ou apof\u00e1ntico de certa conexi\u00f3n? Que relaci\u00f3n existe entre un complemento predicativo e aquilo o que a propia noci\u00f3n autoref\u00edrese? Estas son algunhas das moitas cuesti\u00f3ns relativas as diversas problem\u00e1ticas fenomenol\u00f3xico ling\u00fc\u00edsticas que tr\u00e1tanse dentro do estudo da teor\u00eda ling\u00fc\u00edstica en Marzoa. O estudo da ling\u00fc\u00edstica \u00e9 un dos principais campos de estudo de Mart\u00ednez Marzoa, ten d\u00faas obras dedicadas exclusivamente o seu estudo \"Lengua y tiempo\" (1999) e \"Ling\u00fc\u00edstica fenomenol\u00f3gica\" (2001). Sendo a primeira dun car\u00e1cter m\u00e1is xeral e a segunda concretando como o seu nome indica, en materia da fenomenolox\u00eda ling\u00fc\u00edstica. Nesta \u00faltima tratar\u00edase fundamentalmente a problem\u00e1tica que aqueixar\u00eda a esta rama da fenomenolox\u00eda.\nHermen\u00e9utica de textos gregos.\nNa s\u00faa interpretaci\u00f3n de Arist\u00f3teles e Plat\u00f3n, mostra como ambos autores bas\u00e9anse na estrutura da temacidade, \u00e9 dicir, o que fai que algo sexa algo. A temacidade que se encontra nestes dous autores gregos manif\u00e9stase pola rotura das relaci\u00f3ns que fan que algo sexa ese algo. Desta maneira, para Plat\u00f3n a temacidade dun termo ten sempre como outra cara na relevante non-temacidade do outro. Por exemplo, na proposici\u00f3n \u201cser-A \u00e9 ser-B\u201d, a temacidade de ser-A ten que ver coa non-temacidade de ser-B. A ocupaci\u00f3n de Plat\u00f3n consiste en que se tematice o termo non tematizado. Neste punto, proc\u00e9dese pola diha\u00edresis plat\u00f3nica, pero, segundo Marzoa, esta divisi\u00f3n de ideas por x\u00e9neros e especies non \u00e9 l\u00f3xica, sen\u00f3n fenomenol\u00f3xica. As\u00ed, a cuesti\u00f3n da temacidade consiste nunha divisi\u00f3n e subdivisi\u00f3n fenomenol\u00f3xica de que \u00e9 \u201co mesmo\u201d e que \u00e9 \u201co outro\u201d. \nPor outra parte, Marzoa tam\u00e9n trata de maneira hermen\u00e9utica a cuesti\u00f3n do x\u00e9nero po\u00e9tico grego. O \u201cdicir\u201d, no contexto grego, \u00e9 o verbo que m\u00e1is frecuentemente se emprega para significar aquilo que \u00e9 o \u201cpoeta\u201d. \u201cPoeta\u201d \u00e9 aquel que ten pericia ou destreza no \u201cdicir\u201d, entendendo o \u201cdicir\u201d non como un operar particular. Non se trata de pericia nun \u00e1mbito concreto, sen\u00f3n nun proxecto. A poes\u00eda grega de Homero e P\u00edndaro artic\u00falase de maneira que non s\u00f3 consiste nun texto, tam\u00e9n incl\u00fae a un conxunto de persoas efectuando xestos, movementos, palabras (coa s\u00faa melod\u00eda e o seu ritmo), pese a que a poes\u00eda grega s\u00f3 se conserve como mero texto.\nEstudos de filosof\u00eda alem\u00e1: de Leibniz a Nietzsche.\nUnha das li\u00f1as te\u00f3ricas cara \u00e1 que se orienta a s\u00faa obra \u00e9 a an\u00e1lise da filosof\u00eda alem\u00e1 no per\u00edodo que abarca de Leibniz a Nietzsche. Os estudos da filosof\u00eda alem\u00e1 de Marzoa est\u00e1n destinados a outorgarlle ao lector ferramentas para poder achegarse a esta corrente de pensamento, trazando unha obra filos\u00f3fica imprescindible para quen queira enfrontarse ao labor de comprender a estes autores. Cabe destacar os seguintes t\u00edtulos: \n\"C\u00e1lculo y ser: aproximaci\u00f3n a Leibniz\" (1991).\nPretende ser unha contribuci\u00f3n a tarefa de demostrar que toda a obra de Leibniz tr\u00e1tase dunha soa cousa. Isto acontece de tal maneira que o conseguir apuntar hacia a cousa en cuesti\u00f3n equivaldr\u00eda a encontrar en Leibniz un dos pensadores esenciais da gran filosof\u00eda, como Kant, Hegel, Arist\u00f3teles o Plat\u00f3n. \n\"H\u00f6lderlin y la l\u00f3gica hegeliana\" (1995).\nA tarefa aqu\u00ed emprendida bas\u00e9ase nunha certa interpretaci\u00f3n de Kant, da relaci\u00f3n do Idealismo con Kant e da posici\u00f3n ou o papel de H\u00f6lderlin en todo iso. O marco no que se sit\u00faa a presente an\u00e1lise consiste na posici\u00f3n ou papel de H\u00f6lderlin en relaci\u00f3n \u00e1 l\u00f3xica hegeliana e, con iso, as orixes da modernidade.\n\"De Kant a H\u00f6lderlin\" (1992).\nEste libro rexeita a habitual versi\u00f3n segundo a cal Kant quedouse atr\u00e1s con respecto ao Idealismo e achega indicaci\u00f3ns de ata que punto o especificamente kantiano de Kant pode atoparse tam\u00e9n noutros. \n\"Desconocida ra\u00edz com\u00fan: estudio sobre la teor\u00eda kantiana de lo bello\" (1987).\nPretende ser \u00e1 vez unha interpretaci\u00f3n da an\u00e1lise kantiana do fen\u00f3meno da \u201cbeleza\u201d e unha demostraci\u00f3n do papel central que esa an\u00e1lise desempe\u00f1a no conxunto da obra de Kant.\nInvestigaci\u00f3n e interpretaci\u00f3n de Hume a Hobbes.\nDentro desta li\u00f1a do seu pensamento cabe destacar \"Pasi\u00f3n tranquila: ensayo sobre la filosof\u00eda de Hume\" (2009) , un ensaio dedicado \u00e1 filosof\u00eda do fil\u00f3sofo escoc\u00e9s David Hume. Esta obra ofrece unha proposta de lectura unitaria que, se ben pode lerse dunha maneira illada, est\u00e1 estreitamente relacionada co traballo sobre Leibniz e as numerosas obras que versan sobre Kant. No libro se amosa unha interpretaci\u00f3n de Hume que exhibe unha faceta claramente belixerante a parte do desentra\u00f1amento das novidades que introduce o fil\u00f3sofo escoc\u00e9s dende a perspectiva cr\u00edtica que sost\u00e9n do pensamento moderno cartesiano que o precede. As\u00ed, Marzoa ofrece unha visi\u00f3n de Hume en virtude da cal a modernidade do fil\u00f3sofo escoc\u00e9s comb\u00ednase cun profundo xu\u00edzo cr\u00edtico das bases mesmas do moderno.\nTeses principais.\nA irredutibilidade do ser en Grecia.\nA cuesti\u00f3n da irredutibilidade do ser parte do que Marzoa denomina \u201co dicir grego\u201d, expresi\u00f3n que refire a un dicir relevante, no sentido no que ten lugar na Grecia arcaica e cl\u00e1sica e da cal xurdir\u00edan os x\u00e9neros literarios e filos\u00f3ficos. Da noci\u00f3n de dicir, contemplada en Grecia, der\u00edvase a dificultade hermen\u00e9utica da recepci\u00f3n moderna dos textos cl\u00e1sicos. O dicir da cousa mesma significa que o que fala e o que dice non \u00e9 aquel que emite enunciados ou pronuncia palabras (cuxo contido pretende significar) ou designar obxectos da realidade, sen\u00f3n que o dicir, o logos, \u00e9 a forma que temos os falantes de participar nese acontecer que consiste en que cada cousa sexa o que ela \u00e9 e que cada cousa se mostre na s\u00faa irredutibilidade.\nAs\u00ed pois, o dicir da cousa dos gregos, p\u00e1sase ao enunciar dos modernos; isto \u00e9, do ser como mostrarse ou aparecer, p\u00e1sase a concibir a verdade como a concordancia entre un enunciado e a cousa por el designada. O punto de partida grego \u00e9, pois, o ser como presenza, nun sentido de manifestarse ou aparecer a cousa (ou ente), sendo cada cousa o que ela mesma \u00e9 e non deix\u00e1ndose reducir a nada. De dita tese xorde de \"Ser y Di\u00e1logo: leer a Plat\u00f3n\" (1996), obra na cal o debate xira en torno a como tratar o texto plat\u00f3nico. Discutirase a consistencia da lectura en torno aos supostos de Plat\u00f3n, po\u00f1endo de manifestou en primeiro lugar, o car\u00e1cter relativamente secundario do enunciativo e da prosa doutrinal e, en segundo lugar, o peculiar lugar de Plat\u00f3n dentro desta tese. Por esta v\u00eda invest\u00edgase en que sentido e de que modo o mesmo di\u00e1logo \u00e9 o verdadeiro contido\nImportancia do cristianismo como mediador entre Grecia e a Modernidade.\nMarzoa sit\u00faa o cristianismo como mediador entre a Grecia cl\u00e1sica e a Modernidade. Pon de manifesto como, con Plat\u00f3n e Arist\u00f3teles, o \u201cl\u00edmite\u201d v\u00f3lvese relevante \u00e1 hora de tematizar un termo e definilo. Posteriormente, na \u00e9poca helen\u00edstica, os l\u00edmites v\u00f3lvense \u201cinesenciales, \u201cilimitados\u201d, e como consecuencia todo se torno inconsistente, polo que neste punto \u00e9 necesario a transcendencia. Debido a esta transcendencia e \u00e1 inconsistencia dos l\u00edmites, existe un \u00fanico espazo de indiferencia, redutibilidade e uniformidade, \u00e9 dicir, as diferencias entre as cousas red\u00facense \u00e1 \u201cunicidade\u201d. Pese a todo, a necesidade da transcendencia na \u00e9poca helen\u00edstica levou a diferentes v\u00edas para chegar a transcender, \u00e9 dicir, diferentes relixi\u00f3n pag\u00e1s. \nDesta forma, o cristianismo pres\u00e9ntase, posteriormente, como a \u00fanica forma de chegar a esa transcendencia, fronte \u00e1 heteroxeneidade pag\u00e1. As\u00ed, no cristianismo Deus \u00e9 creador ex nihilo e causa sen ser causada. S\u00f3 hai causas e efectos, o que Marzoa denomina \u201cuno-todo\u201d. Agora ben, soster que Deus \u00e9 a causa total de toda cosa \u00e9 como soster que non o \u00e9 de nada. Se \u00e9 necesario que todos os fen\u00f3menos se relaciones entre si como causas de efectos y efectos de causas, ent\u00f3n ocorre que ning\u00fan fen\u00f3meno se relaciona propiamente con ning\u00fan fen\u00f3meno, e de a\u00ed que o \u00abuno-todo\u00bb, ou o ente como todo, se delimite. Esta delimitaci\u00f3n coincide co proxecto ilustrado, que \u00e9 o cumprimento do cristianismo e a s\u00faa desaparici\u00f3n. O ente-como-todo leva a pensar filosoficamente o \u201cser\u201d desde o \u00fanico que hai.\nDistancia hermen\u00e9utica da Historia da Filosof\u00eda dende Nietzsche ata os nosos d\u00edas.\nO devir da tradici\u00f3n filos\u00f3fica ha situado nunha posici\u00f3n na que parece que s\u00f3 se permite filosofar sobre unha asunci\u00f3n do anteriormente filosofado, de xeito que dende Nietzsche estariamos reiter\u00e1ndonos en bucle sobre unha \u00fanica conclusi\u00f3n achegada polo vitalista alem\u00e1n, con Hegel con Nietzsche rematou unha forma de filosofar que da paso a unha nova que ten como esencia a compresi\u00f3n e estudo dos principais textos da historia da filosof\u00eda. Deste xeito poder\u00edamos afirmar que na actualidade a filosof\u00eda \u00e9 fundamentalmente hermen\u00e9utica. A relaci\u00f3n que establecemos cos grandes autores xa non \u00e9 unha relaci\u00f3n de dialogo sen\u00f3n unha de compresi\u00f3n. Cambiase a tarefa de adici\u00f3n as s\u00faas obras por unha tarefa de lidar co que non \u00e9 dito explicitamente nas s\u00faas obras m\u00e1is se cabe est\u00e1 presenta nas mesmas o que Marzoa denomina o no-pensado. O feito de que mudase o xeito no que se filosofa non implica a morte da filosof\u00eda sen\u00f3n que nos nosos d\u00edas a historia, a traxectoria dos autores que nos precederon fai que a filosof\u00eda exista como obxecto de co\u00f1ecemento, atopase lista para a nosa compresi\u00f3n da mesma para a s\u00faa interpretaci\u00f3n hermen\u00e9utica.\nA nova tarefa da filosof\u00eda xa non \u00e9 xulgar o pasado sen\u00f3n de admitir a distancia que existe entre a nosa tarefa hermen\u00e9utica e dende a tarefa que comezou en Grecia e rematou en Nietzsche. Distancia entre as formas de concibir e facer a filosof\u00eda, distancia entre a historia da filosof\u00eda e os nosos d\u00edas."}
{"id": "82455", "revid": "1131", "url": "https://gl.wikipedia.org/wiki?curid=82455", "title": "Santa Mar\u00eda la Blanca", "text": "Santa Mar\u00eda la Blanca est\u00e1 situada na cidade de Toledo. Constru\u00edda no s\u00e9culo XII como sinagoga, foi posteriormente transformada en igrexa. Na actualidade o edificio pertence \u00e1 Igrexa Cat\u00f3lica, pero non se realiza culto nel. At\u00f3pase aberto ao p\u00fablico e funciona como museo.\nArquitectura.\nConstru\u00eddo no 1180 (segundo testemu\u00f1a a inscrici\u00f3n visible nunha das s\u00faas trabes, este edificio mud\u00e9xar pos\u00fae cinco naves separadas por piares sobre os que descansan arcos de ferradura. Se ben existe certo contraste entre a sobriedade do exterior da sinagoga e o seu elaborado interior, o edificio presenta non pouca austeridade. Conforme \u00e1 tradici\u00f3n oriental, o mesmo 'vive' para o interior. Esta sinagoga tivo considerable influencia sobre outras sinagogas espa\u00f1olas; tal \u00e9 o caso, por exemplo, da sinagoga de Segovia.\nEstilo.\nTr\u00e1tase dunha construci\u00f3n mud\u00e9xar, creada por canteiros \u00e1rabes. Os seus elementos de arquitectura incl\u00faen paredes brancas e lisas, feitas de ladrillo, arcos de ferradura e piares octogonais, decoraci\u00f3n xeom\u00e9trica nos frisos e vexetal nos capiteis dos piares. Todas estas caracter\u00edsticas e a distribuci\u00f3n dos espazos, coas s\u00faas naves formadas pola sucesi\u00f3n de arcos de ferradura soportados por piares, tenden a lembrar a tipolox\u00eda propia dunha mesquita. Non obstante, no s\u00e9culo XIX, a articulaci\u00f3n interior e estilo mourisco de \"Santa Mar\u00eda la Blanca\" serviron de modelo para importantes sinagogas europeas e americanas.\nOs trinta e dous piares deste templo son de ladrillo recuberto por cemento e cal. Ornados de pi\u00f1as e volutas, os seus capiteis denotan influencia da arte rom\u00e1nica. Por riba dos arcos de ferradura prevalece a ornamentaci\u00f3n abstracta en frisos horizontais que incl\u00fae molduras con delicados motivos baseados na interacci\u00f3n de li\u00f1as e medall\u00f3ns. Os entrelazados xeom\u00e9tricos formados polas li\u00f1as son de orixe almohade.\nHistoria.\nEn 1260, a comunidade xud\u00eda de Toledo obtivo un permiso extraordinario do rei Afonso X para reconstru\u00edr \"a maior e m\u00e1is fermosa sinagoga de Espa\u00f1a\", sendo isto oposto a unha bula do Papa Inocencio IV. O edificio foi erixido en territorio cristi\u00e1n (Reino de Castela) por construtores \u00e1rabes e tivo como comitente e financista \u00e1 comunidade xud\u00eda de Toledo, representada por don Yosef ben Shoshan. Unha vez acabado, o edificio foi denominado \"Sinagoga Maior\" pois era o principal centro de culto hebreo na cidade. Xa desde os seus inicios, ese templo formaba parte das dez sinagogas toledanas tidas en conta por Yehuda ben Shlomo al-Jarizi nos seus escritos do s\u00e9culo XII.\nDurante anos os hebreos acudiron \u00e1 Sinagoga Maior para orar e estudar a Tor\u00e1, mais isto foi interrompido polo asalto \u00e1 xudar\u00eda en 1355, as\u00ed coma polas matanzas en 1391. O edificio foi convertido en igrexa da Orde de Calatrava baixo a advocaci\u00f3n da Virxe en 1411 e, desde ent\u00f3n, se denominouno \"Igrexa de Santa Mar\u00eda a Branca\"\". En 1550, o cardeal Siliceo transformouna nun beaterio para mulleres arrepentidas de ter unha conduta socialmente considerada coma indecorosa. De ent\u00f3n data o retablo da escola de Alonso Berruguete. As transformaci\u00f3ns no encabezamento do edificio son desta \u00e9poca e estiveron a cargo do arquitecto Alonso de Covarrubias. Entre 1600 e 1701 o edificio permaneceu desocupado. Durante o s\u00e9culo XVIII foi cuartel das tropas da gornici\u00f3n de Toledo. Coa invasi\u00f3n napole\u00f3nica de principios do s\u00e9culo XIX converteuse en dep\u00f3sito. A mediados do mesmo s\u00e9culo foi declarado Monumento Hist\u00f3rico Nacional e, trala Guerra Civil espa\u00f1ola, un Real Decreto do Goberno cedeuno \u00e1 Igrexa Cat\u00f3lica. Con todo, non \u00e9 para nada infrecuente referirse a dito edificio como a \"Sinagoga de Santa Mar\u00eda a Branca\".\nSingularidade.\nO templo en cuesti\u00f3n constit\u00fae un importante exemplo de cooperaci\u00f3n entre as tres grandes comunidades monote\u00edstas da Espa\u00f1a medieval: cristi\u00e1, hebrea e musulm\u00e1. \u00c9 tam\u00e9n s\u00edmbolo da s\u00faa pac\u00edfica coexistencia na Pen\u00ednsula Ib\u00e9rica ao longo de case toda a Idade Media."}
{"id": "82460", "revid": "89787", "url": "https://gl.wikipedia.org/wiki?curid=82460", "title": "Autoxesti\u00f3n", "text": "A autoxesti\u00f3n \u00e9 a xesti\u00f3n directa (autoorganizada) de calquera asociaci\u00f3n por parte dos seus propios integrantes, sen inxerencia externa ou xer\u00e1rquica. Nela rexe o principio de participaci\u00f3n activa e control democr\u00e1tico; o concepto est\u00e1 principalmente enfocado \u00f3 aspecto econ\u00f3mico como modelo econ\u00f3mico pol\u00edtico, no que os traballadores participan directamente na direcci\u00f3n das empresas, pod\u00e9ndose estender o seu uso a outros \u00e1mbitos relacionados co autogoberno. \u00c9 unha pr\u00e1ctica promovida principalmente polo anarquismo, especialmente as identificadas como socialistas libertarias.\nPode sinalarse como autoxesti\u00f3n econ\u00f3mica \u00e1 empresa privada autoxestionada, \u00e1 autoxesti\u00f3n comunitaria e nun sentido algo extensivo \u00e1 autoproduci\u00f3n e \u00f3 autofinanciamento.\nTam\u00e9n se aplica a outras asociaci\u00f3ns e organizaci\u00f3ns sen \u00e1nimo de lucro, como asociaci\u00f3ns culturais e sindicais.\nEnf\u00f3case na soberan\u00eda persoal, para lograr un apoderamento efectivo das asociaci\u00f3ns humanas por parte de cada un dos seus actores, promovendo a creatividade e a cooperaci\u00f3n como principios. A administraci\u00f3n deste organismo polos seus part\u00edcipes d\u00e1se nun r\u00e9xime autoorganizado por democracia directa ou por decisi\u00f3ns consensuadas, e a s\u00faa orixe conceptual indica que as tarefas sinxelas de facer deben ser feitas polas persoas directamente afectadas."}
{"id": "82461", "revid": "56817", "url": "https://gl.wikipedia.org/wiki?curid=82461", "title": "Render\u00e9n", "text": "Render\u00e9n \u00e9 un colectivo editorial autoxestionado creado en Galiza no 2007, con sede en Ourense.\nCaracter\u00edsticas.\n\u00c9 unha formaci\u00f3n asemblearia. Os textos editados est\u00e1n dispo\u00f1ibles en formato f\u00edsico, e son descargables de modo gratu\u00edto desde a rede.\nA s\u00faa primeira publicaci\u00f3n, \"A falacia da sustentabilidade\", \u00e9 un monogr\u00e1fico de 68 p\u00e1xinas en branco e negro, editado no inverno de 2008. Conta con colaboraci\u00f3n de diferentes autores coma Agust\u00edn Garc\u00eda Calvo, Pedro Garc\u00eda Olivo, Diego Ameixeiras, Santiago Alba Rico ou Eliseo Fern\u00e1ndez.\nA segunda publicaci\u00f3n \u00e9 \"A Civilizaci\u00f3n enferma\", monogr\u00e1fico de 68 p\u00e1xinas con capa e contracapa en cor, editada en xu\u00f1o de 2009. Nela, ademais dalg\u00fans dos autores mencionados, aparecen colaboraci\u00f3ns de Miguel Amor\u00f3s, Marcos Abalde Covelo, Emma Dourado, Rebeca Baceiredo e ilustraci\u00f3ns de Miguel Brieva."}
{"id": "82465", "revid": "55340", "url": "https://gl.wikipedia.org/wiki?curid=82465", "title": "El Ideal Gallego", "text": "El Ideal Gallego, subtitulado \"Diario cat\u00f3lico, regionalista e independiente\", \u00e9 un xornal en lingua castel\u00e1 que se edita na Coru\u00f1a desde 1917.\nHistoria e caracter\u00edsticas.\nFundado por Jos\u00e9 Toubes Pego, un sacerdote de Cuntis, co apoio do arcebispo de Santiago, apareceu o 1 de abril de 1917. O seu primeiro director foi Alfredo Garc\u00eda Ramos, que permaneceu no posto ata finais de 1919 en que foi substitu\u00eddo por Jacobo Varela de Limia. A este suced\u00e9rono Alberto Paredes Bravo (finado en 1925) e outros ata que en 1931 o xornal pasou a ser xestionado pola Editorial Cat\u00f3lica. Dende 1931 ata 1935 o director do xornal foi Jos\u00e9 Mart\u00ednez Pereiro. A este sucedeuno Santiago Lozano Garc\u00eda en decembro de 1935.\nPublicou unha \"Hoja literaria\" na d\u00e9cada dos vinte. Nos anos 60 inclu\u00eduse no suplemento dominical unha folla cultural: \"Arco da Vella\" en galego, da que se responsabilizaba a Agrupaci\u00f3n Cultural O Facho. Entre 1984 e 1990 o xornal editou o suplemento biling\u00fce \"Cataventos\". En 1992 o xornal pasou a editar no exemplar dominical o suplemento \"Cultural 92\"."}
{"id": "82466", "revid": "111586", "url": "https://gl.wikipedia.org/wiki?curid=82466", "title": "El Pueblo Gallego", "text": "El Pueblo Gallego, subtitulado \"Diario de la ma\u00f1ana\" e posteriormente \"Al servicio de los intereses de Galicia\", foi un xornal que se editou en Vigo entre 1924 e 1979.\nTraxectoria.\nComezos e primeira etapa.\nApareceu o 27 de xaneiro de 1924, o seu primeiro director foi Ram\u00f3n Fern\u00e1ndez Mato e Jos\u00e9 Rivas Montenegro o redactor xefe. Un dos socios fundadores, Alejandro Viana Esper\u00f3n, foi o seu primeiro Conselleiro Delegado. Despois de facerse coa propiedade do xornal en 1927, Manuel Portela Valladares converteuse en director.\nNesta primeira etapa tivo unha orientaci\u00f3n liberal aberta ao galeguismo e ao progresismo. O xornal acolleu as m\u00e1is prestixiosas plumas do galeguismo e o republicanismo: \u00c1nxel Sevillano, Roberto Blanco Torres, Evaristo Correa Calder\u00f3n, Xulio Sig\u00fcenza e Ramiro Fern\u00e1ndez Valle foron redactores xefes. Gerardo \u00c1lvarez Gallego, Felipe Fern\u00e1ndez Armesto, Xo\u00e1n Xes\u00fas Gonz\u00e1lez, Lu\u00eds Amado Carballo e \u00c1nxel Fole tam\u00e9n foron redactores. Carlos Maside era o director art\u00edstico, acompa\u00f1ado de ilustradores como Manuel Torres e \u00c1lvaro Cebreiro.\nColaboradores destacados foron Joh\u00e1n Carballeira (que se iniciou como correspondente do xornal en Bueu), Avelino L\u00f3pez Otero (correspondente na Coru\u00f1a), Ant\u00f3n Vilar Ponte, Juan Antonio Su\u00e1rez Picallo, V\u00edctor Casas, Ant\u00f3n Alonso R\u00edos, Roberto Gonz\u00e1lez Pastoriza, Valent\u00edn Paz-Andrade, Alexandre B\u00f3veda, Rafael Dieste, Otero Pedrayo, Florentino L\u00f3pez Cuevillas, Vicente Risco, Castelao, C\u00e1ndido Fern\u00e1ndez Mazas, \u00c1lvaro Cunqueiro, Xos\u00e9 N\u00fa\u00f1ez B\u00faa e Xes\u00fas Golmar. Tam\u00e9n asinaron artigos Eugenio Montes, Azor\u00edn, Jorge Luis Borges ou Ram\u00f3n P\u00e9rez de Ayala.\nNos seus mellores momentos \"El Pueblo Gallego\" acadou tiradas arredor dos 30.000 exemplares, creando un novo modelo de xornalismo cr\u00edtico que non tivo parang\u00f3n na Galiza da \u00e9poca.\n\"El Pueblo Gallego\" foi o xornal m\u00e1is pr\u00f3ximo \u00e1s teses galeguistas, ata o punto de que existiu un proxecto organizado do Partido Galeguista e auspiciado por B\u00f3veda para mercalo e convertelo en \u00f3rgano oficial. O galeguismo tivo nas s\u00faas p\u00e1xinas un espazo preferente e al\u00ed apareceron importantes textos pol\u00edticos de Alexandre B\u00f3veda, V\u00edctor Casas (secci\u00f3n \"Fenestras\") e Ant\u00f3n Villar Ponte (\"Pretextos cotidianos\", \"Exemplos\").\nPortela Valladares rematou instrumentalizando o peri\u00f3dico para dar o salto definitivo \u00e1 pol\u00edtica. A partir de 1934 produciuse un distanciamento entre o xornal e o galeguismo cando \"El Pueblo Gallego\" apostou polo centrismo pol\u00edtico, mentres o Partido Galeguista se achegaba \u00e1s teses da esquerda, a\u00ednda que se mante\u00f1en a maior\u00eda dos colaboradores galeguistas. O xornal sempre apostou pola autonom\u00eda e a s\u00faa primeira p\u00e1xina do 28 de xu\u00f1o de 1936, d\u00eda do Referendo do estatuto, levaba o titular: \"Enriba coraz\u00f3ns galegos\".\nSegunda etapa.\n\"El Pueblo Gallego\" foi incautado o 31 de xullo de 1936 polas autoridades militares, convert\u00e9ndose o comandante Gonz\u00e1lez Simeoni no novo director. Pasou a formar parte da \"Cadena de Prensa del Movimiento\".\nNesta segunda etapa tivo como directores a Jes\u00fas Suevos e Xos\u00e9 Mar\u00eda Castroviejo, e entre os colaboradores destacan: Luis Moure Mari\u00f1o, Albino N\u00fa\u00f1ez Dom\u00ednguez e Mar\u00eda Xos\u00e9 Queiz\u00e1n\nOs xornais da \"Cadena de Prensa del Movimiento\" reconvertida en \"Medios de Comunicaci\u00f3n del Estado\" perd\u00edan di\u00f1eiro e o Goberno decidiu, en 1979, pechar os m\u00e1is gravosos. \"El Pueblo Gallego\" cesou a s\u00faa publicaci\u00f3n co n\u00famero 20.661, o 17 de xu\u00f1o de 1979."}
{"id": "82467", "revid": "22570", "url": "https://gl.wikipedia.org/wiki?curid=82467", "title": "Anticlericalismo", "text": "O anticlericalismo \u00e9 un movemento hist\u00f3rico contrario ao clericalismo, \u00e9 dicir, \u00e1 influencia excesiva das instituci\u00f3ns relixiosas nos asuntos pol\u00edticos.\nCaracter\u00edsticas.\nA s\u00faa base sost\u00e9n que as crenzas relixiosas pertencen ao \u00e1mbito exclusivamente privado do cidad\u00e1n e con todo, as organizaci\u00f3ns que as sustentan, ao formarse como instituci\u00f3ns, exercen influencias indesexables, pol\u00edticas e p\u00fablicas, no conxunto social. Tam\u00e9n se denomina anticlericales aos que, mantendo crenzas relixiosas, cuestionan o papel de mediador que exerce o clero na profesi\u00f3n de fe.\nNun sentido estrito, o anticlericalismo \u00e9 un laicismo combatente e activo que trata de manter dentro do \u00e1mbito persoal as convicci\u00f3ns relixiosas. As derivaci\u00f3ns deste pensamento foron moitas: nuns casos o movemento anticlerical foi acompa\u00f1ado de actos violentos contra edificios relixiosos ou contra as persoas; noutros tivo un contido m\u00e1is intelectual e pol\u00edtico.\nA\u00ednda que o anticlericalismo existiu en todas as \u00e9pocas, foi na Ilustraci\u00f3n cando os fil\u00f3sofos, como o mesmo Voltaire, atacaron de forma sistem\u00e1tica \u00e1 Igrexa cat\u00f3lica e aos sacerdotes, sendo unha das m\u00e1is claras consecuencias daqueles movementos a expulsi\u00f3n dos xesu\u00edtas en pa\u00edses como Espa\u00f1a e Francia entre outros. O anticlericalismo incrementouse durante a revoluci\u00f3n francesa e continuou m\u00e1is tarde coa irrupci\u00f3n do marxismo. En todos os casos, a defensa por parte da Igrexa dos modelos absolutistas ou das acci\u00f3ns represivas contra os movementos obreiros, as\u00ed como a tradici\u00f3n de estar ao lado do poder pol\u00edtico ou econ\u00f3mico, foron detonantes do anticlericalismo social. As manifestaci\u00f3ns anticlericales condenaron de forma tallante a participaci\u00f3n da Igrexa en calquera \u00e1mbito do poder pol\u00edtico, as\u00ed como singularmente a educaci\u00f3n."}
{"id": "82472", "revid": "1131", "url": "https://gl.wikipedia.org/wiki?curid=82472", "title": "Lucas Ferro Caaveiro", "text": "Lucas Ferro Caaveiro, nado en 1699 en Santiago da Capela (A Capela) e finado en 1770, foi un arquitecto galego, entre os m\u00e1is sobresa\u00edntes do Barroco.\nTraxectoria.\nFerro Caaveiro naceu na provincia de Betanzos. Ign\u00f3rase todo da s\u00faa infancia e con quen se formou. En 1727 actuou como aparellador do mestre de arquitectura Fernando de Casas Novoa nas obras da capela da Virxe dos Ollos Grandes, que forma parte da catedral de Lugo. Esta actividade s\u00faa, entre 1727 e 1732, ao que parece, outorgoulle gran prestixio na cidade da muralla, pois moi logo pasar\u00eda a ter varias encargos. As\u00ed en 1730 realizou o pazo-casa dos Sangro (que ser\u00eda alterado arredor de 1769). No ano seguinte traballa na capela de San Roque, naquela \u00e9poca sita f\u00f3ra da muralla, igrexi\u00f1a simple, de nave \u00fanica, na que volveu refacer parte das obras en 1734.\nEn 1735 a corporaci\u00f3n municipal da cidade outorgoulle un encargo de maior transcendencia, sendo elixido para realizar as obras do pazo da Casa do Concello. As obras duraron at\u00e9 o ano 1744. O arquitecto mantivo parte das estruturas preexistentes do edificio anterior de Pedro de Artigas, o que sen d\u00fabida debeu limitar o seu traballo. Por\u00e9n conseguiu erguer un palacete que se converteu nun dos edificios emblem\u00e1ticos de Galicia, sen d\u00fabida axudado polo espazo da praza Maior que se lle abre diante, a\u00ednda que esta non exist\u00eda coa amplitude actual. Ferro formou unha edificaci\u00f3n de d\u00faas plantas, a inferior, resolta como arcada e a segunda con ocos rectos e dupla balconada. No centro ergueu un \u00e1tico alzado, coroado con front\u00f3n curvo, no que se disp\u00f3n o escudo de Espa\u00f1a esculpido en relevo. A cada extremo da fachada situou cadanseu campanario. Entre o \u00e1tico e as sinetas, varios bala\u00fastres moi ornamentados, suxeitos por pequenas volutas, coroan a li\u00f1a do beiril. Todos estes elementos de remate final rompen a pos\u00edbel pesadez horizontal do edificio, que de por si xa estaba alixeirada pola arcada baixa. De abaixo para arriba, o espazo intervanos est\u00e1 ocupado por pilastras en relevo do tipo caixeado, elemento t\u00edpico do estilo barroco compostel\u00e1n. O conxunto dota \u00e1 Casa do Concello lucense de movemento e xogos de luces e sombras. Malfadadamente ados\u00f3uselle unha fea torre durante o s\u00e9culo XIX, que rompeu a unicidade da obra.\nEn Santiago.\nMarchou posteriormente para Santiago de Compostela para traballar na fachada do Obradoiro da s\u00faa catedral, que dirix\u00eda o seu mestre Casas Novoa, colaborando como axudante deste, xunto con Clemente Fern\u00e1ndez Sarela (1716-1765), que era aparellador oficial da dita s\u00e9. Cando falece Casas Novoa, a fins do mes de santos de 1749, ser\u00e1 Ferro Caaveiro quen dirixa o remate das obras at\u00e9 febreiro de 1750, ao tempo que pasa a ser mestre arquitecto do cabido catedralicio.\nPor esa mesma \u00e9poca, as monxas do mosteiro de San Paio de Antealtares, na mesma Compostela, conf\u00edan nel para completar a \"fachada dos Carros\", dotada dun miradoiro-torre\u00f3n, obra na que traballa at\u00e9 1753, resolvendo dignamente o problema para un espazo practicamente esgonzado, que non permit\u00eda boas perspectivas.\nEn 1754, e na mesma cidade, traza a casa do n\u00ba 40 da R\u00faa Nova, de catro plantas.\nIgrexa de San Froitoso.\nNese mesmo ano de 1754, a mediados, proxecta e realiza a \u00faltima das s\u00faas obras importantes, a ent\u00f3n denominada capela das Angustias de Abaixo, actual igrexa de San Froitoso, na traseira do actual Pazo de Raxoi, fronte \u00f3 c\u00e1rcere municipal santiagu\u00e9s. A igrexa foi consagrada en 1756, mais as obras a\u00ednda continuaban posteriormente, e, a\u00ednda en 1767, o seu fillo Miguel Ferro Caaveiro (ca. 1740-1807) daba as trazas do retablo maior. Tr\u00e1tase dunha das poucas edificaci\u00f3ns con planta novidosa dentro, non s\u00f3 do barroco galego sen\u00f3n espa\u00f1ol, pois fronte ao predominio da planta rectangular, Ferro introduce unha planta central inscrita en cruz grega cuberta por c\u00fapula, con anel decorado. A fachada est\u00e1 elaborada con decoraci\u00f3n de placas e pilastras caixeadas, organizada a xeito de retablo, con avance do corpo central e retroceso das laterais, corpo central que se coroa cun front\u00f3n rectil\u00edneo, que acolle o escudo de Espa\u00f1a. Unha soa sineta de corpo realzado coroa toda a fachada, pero a cornixa presenta unha balaustrada con placas e rematada polas figuras das catro virtudes cardinais (para certo vulgo \"os catro paus da baralla\"). Esta fachada presenta unha perspectiva inversa, pois ao estar nunha situaci\u00f3n afundida respecto da Praza do Obradoiro, desde a cal se pode contemplar mellor, os detalles son maiores e monumentais na parte superior, e m\u00e1is sinxelos na inferior. Pola s\u00faa movimentaci\u00f3n e decorado, interior e exterior, Ferro anticipa o rococ\u00f3. Na estatuar\u00eda exterior traballou o escultor compostel\u00e1n Jos\u00e9 Gambino (1719-1775).\nEn 1756, act\u00faa na reparaci\u00f3n da ponte do Sar e o cami\u00f1o que conduce a Ourense, practicamente nos extramuros do casco urbano.\nOs anos derradeiros.\nEn 1758, o cabido catedralicio compostel\u00e1n encargoulle as trazas da nova fachada da Acibechar\u00eda, que substitu\u00eda \u00e1 portada medieval. O 30 de xaneiro de 1759 pasou a dirixir as obras, co aparellador Clemente Fern\u00e1ndez Sarela. Por\u00e9n as obras ficaron paralizadas en 1762, cando estaba xa erguida a primeira planta, parte da segunda e o proxecto de remate, pedindo o cabido un novo proxecto, que presentaron Ferro e Sarela. Despois de diversos informes, o cabido decide buscar un novo arquitecto, prescindindo de ambos os dous mestres. En 1765 a direcci\u00f3n pasou \u00e1s mans de Domingo Lois Monteagudo.\nEn 1764, Ferro Caaveiro presentou un proxecto para a Casa do Concello de Santiago, que ser\u00eda rexeitado, pois a obra ser\u00eda realizada polo enxe\u00f1eiro franc\u00e9s Charles Lemaur. Isto mostraba as dificultades que comezaban a ter os arquitectos barroquistas, pois comezaba a ser preferido o novo estilo neocl\u00e1sico, alentado pola reinante monarqu\u00eda borb\u00f3nica.\nA partir dese momento, a\u00ednda que estaba a traballar en 1766 en reformas nos patios traseiros do Hospital Real, a s\u00faa vida pasa ao silencio. \u00c9 pos\u00edbel que mesmo pasase por dificultades, pois logo do seu falecemento ocorrido en 1770, a s\u00faa vi\u00fava solicita axuda do cabido catedralicio."}
{"id": "82484", "revid": "23204", "url": "https://gl.wikipedia.org/wiki?curid=82484", "title": "Karel van Mander", "text": "Karel van Mander, nado en Meulebeke en maio de 1548 e finado en \u00c1msterdam o 2 de setembro de 1606, foi un pintor, poeta e bi\u00f3grafo flamengo.\ntraxectoria.\nNado no seo dunha familia nobre de Meulebeke, realizou a s\u00faa aprendizaxe con Lucas de Heere en Gante, e entre 1568 e 1569 con Pieter Vlerick en Kortrijk. Nos cinco anos seguintes dedicouse a escribir obras de teatro de car\u00e1cter relixioso, para as que tam\u00e9n realizou os decorados. Posteriormente pasou tres anos en Roma (1574-1577). De volta desta viaxe pasou por Viena, onde en compa\u00f1a do escultor Hans Mont, constru\u00edu o arco de triunfo para a entrada do emperador Rodolfo II.\nLogo de variadas vicisitudes causadas pola guerra, a perda da s\u00faa fortuna e a enfermidade, instalouse en Haarlem, onde xunto con Hendrik Goltzius e mais Cornelis Cornelisz. van Haarlem, fundou unha exitosa academia de pintura.\nO \"Schilderboek\".\nPor\u00e9n, a s\u00faa fama prov\u00e9n fundamentalmente do seu libro \"Schilderboeck\" (\"Libro dos pintores\"), un voluminoso conxunto de biograf\u00edas de pintores, que chegou adquirir para os pa\u00edses do norte de Europa unha importancia semellante \u00e1 de \"Le Vite de' pi\u00f9 eccellenti pittori, scultori, e architettori\", de Vasari para Italia. Esta obra rematouna no ano 1603, public\u00e1ndoa ao ano seguinte, 1604, coincidindo coa s\u00faa mudanza para \u00c1msterdam, onde falecer\u00eda no 1606.\nVan Mander influ\u00edu de xeito not\u00e1bel na literatura sobre arte dos s\u00e9culos XVII e XVIII, as\u00ed entre outros, Cornelis de Bie e Arnold Houbraken imitaron a s\u00faa \"Schilderboeck\".\nMestre de Frans Hals.\nVan Mander foi mestre de Frans Hals, a\u00ednda que parece que a influencia sobre o seu pupilo non foi tan importante - de certo Hals estaba en desacordo coa convencional crenza de Mander de que a pintura de tema hist\u00f3rico ocupaba o lugar preeminente na xerarqu\u00eda dos x\u00e9neros."}
{"id": "82485", "revid": "2269", "url": "https://gl.wikipedia.org/wiki?curid=82485", "title": "Densidade demogr\u00e1fica", "text": ""}
{"id": "82487", "revid": "85894", "url": "https://gl.wikipedia.org/wiki?curid=82487", "title": "Rosario, Santa Fe", "text": "Rosario \u00e9 unha cidade da Arxentina e un porto, cabeza do departamento que leva o mesmo nome e a cidade m\u00e1is grande da provincia de Santa Fe. Con 1.000.000 de habitantes no 2005 \u00e9 a terceira cidade da Arxentina, despois de Buenos Aires e C\u00f3rdoba. Constit\u00fae un importante centro cultural, econ\u00f3mico, educativo, financeiro e de entretemento e forma parte do chamado \"Tri\u00e1ngulo agrario\", xunto coas localidades de Pergamino e Venado Tuerto.\nAt\u00f3pase na marxe occidental do r\u00edo Paran\u00e1, parte da hidrov\u00eda Paran\u00e1-Paraguai, sobre o que est\u00e1 encravado un porto de 140\u00a0hect\u00e1reas que manexa tanto cargas xerais como a granel. Xunto a varias localidades da zona conforma a \u00c1rea Metropolitana Rosario (con 1\u00a0690\u00a0816\u00a0habitantes, segundo o censo de 2010), que excede e incl\u00fae o Gran Rosario (o terceiro conglomerado urbano do pa\u00eds con 1\u00a0236\u00a0089\u00a0persoas) e o departamento Rosario. No ano 2010, proxectouse unha poboaci\u00f3n para o departamento Rosario (composto pola cidade de Rosario e outros 23\u00a0concellos m\u00e1is) de 1\u00a0199\u00a0364\u00a0persoas, segundo datos achegados polo INDEC (Instituto Nacional de Estad\u00edstica y Censos).\nSegundo a mesma proxecci\u00f3n, o concello de Rosario contaba con 948\u00a0312\u00a0habitantes.\nRosario \u00e9 co\u00f1ecida como o berce da bandeira arxentina, e o seu edificio m\u00e1is co\u00f1ecido \u00e9 o Monumento \u00e1 Bandeira. Na cidade naceron moitos deportistas consagrados internacionalmente tales como Lionel Messi, C\u00e9sar Luis Menotti, Luciana Aymar, Maximiliano Rodr\u00edguez, Edgardo Bauza, Gerardo Martino, Angel Di Mar\u00eda, Marcelo Bielsa e Mauro Icardi, entre outros. Tam\u00e9n salientan personalidades como Che Guevara, Alberto Olmedo, Roberto Fontanarrosa, Libertad Lamarque, Fito P\u00e1ez, Antonio Berni, Valeria Mazza, entre outros."}
{"id": "82493", "revid": "89787", "url": "https://gl.wikipedia.org/wiki?curid=82493", "title": "Anamorfismo", "text": "O anamorfismo \u00e9 un efecto de ilusi\u00f3n \u00f3ptica polo cal unha imaxe \u00e9 proxectada sobre o plano de xeito distorsionado, de modo que o suxeito orixinal sexa reco\u00f1ec\u00edbel soamente mirando a tal imaxe desde unha posici\u00f3n precisa.\nO suxeito orixinal pode ser unha figura nun plano ou ben un obxecto tridimensional. No segundo caso, o observador do anamorfismo percibir\u00e1 a figura como tridimensional. En certos casos a visi\u00f3n \u00e9 pos\u00edbel utilizando un espello especial, polo normal curvo ou cil\u00edndrico.\nA partir do Renacemento diversos pintores fixeron uso do anamorfismo para esconder significados alternativos nunha obra. Leonardo da Vinci debuxou nalgunhas das s\u00faas notas variados exemplos de figuras anam\u00f3rficas.\nNa parte inferior do cadro \"Os embaixadores\" de Hans Holbein o Novo \u00e9 vis\u00edbel unha estra\u00f1a figura. Observando a obra desde a dereita, tendo a cabeza cerca do plano, p\u00f3dese ver claramente que a figura anam\u00f3rfica \u00e9 unha caveira.\nA t\u00e9cnica \u00e9 usada no cine, no teatro e no sector publicitario. Na t\u00e9cnica cinematogr\u00e1fica \"CinemaScope\", o anamorfismo \u00e9 utilizado para rodar nun formato de pantalla cunha relaci\u00f3n base/altura diferente do da pel\u00edcula. Lentes especiais (lentes anam\u00f3rficas) comprimen a imaxe lateralmente (\"compresi\u00f3n anam\u00f3rfica\") no momento da rodaxe e volven a expandir durante a proxecci\u00f3n.\nAlg\u00fan artistas contempor\u00e1neos est\u00e1n especializados en pintar sobre paredes de edificios, ou sobre beirarr\u00faas, obras anam\u00f3rficas de xeito que ao pasar ante elas, perc\u00edbense cavidades ou obxectos tridimensionais que en realidade non existen."}
{"id": "82501", "revid": "98629", "url": "https://gl.wikipedia.org/wiki?curid=82501", "title": "Axuda mutua", "text": "O apoio mutuo ou axuda mutua \u00e9 unha expresi\u00f3n que describe a cooperaci\u00f3n, reciprocidade e o traballo en equipo no plano econ\u00f3mico e pol\u00edtico. \u00c9 un dos principais enunciados do anarquismo. Adoita referirse \u00f3 intercambio rec\u00edproco e voluntario de recursos, habilidades e servizos por un beneficio mutuo entre \u00e1mbalas d\u00faas partes.\nEnt\u00e9ndese cooperaci\u00f3n como pacto interesado por t\u00f3dalas partes. As\u00ed o concepto de apoio mutuo sost\u00e9n que os pactos de asociaci\u00f3n cooperativa son os que mellores resultados dan a longo prazo, xa que as actitudes altru\u00edstas desinteresadas (pensar primeiro nos demais a costa dun mesmo) e as egoc\u00e9ntricas explotadoras (pensar nun mesmo a costa dos demais) son situaci\u00f3ns insostenibles a largo prazo.\nOrixe do concepto.\nComo concepto foi desenvolvido polo anarquista Piotr Kropotkin. No seu libro \"\" (\"Axuda Mutua: Un Factor da Evoluci\u00f3n\"), Kropotkin explorou a utilidade da cooperaci\u00f3n como un mecanismo de supervivencia entre os animais, coa fin de neutralizar a concepci\u00f3n de evoluci\u00f3n como unha feroz competici\u00f3n pola supervivencia entre os individuos que subministrou a teor\u00eda darwinista social.\nPostulaba que se ben os esp\u00e9cimes buscan ser os mellores entre os da s\u00faa mesma especie, \u00e1 vez a s\u00faa loita pola supervivencia non \u00e9 entre a s\u00faa propia especie, sen\u00f3n para superar contornas host\u00eds, para o cal cooperan. As s\u00faas observaci\u00f3ns de pobos ind\u00edxenas en Siberia lev\u00e1ronno \u00e1 conclusi\u00f3n de que non t\u00f3dalas sociedades humanas eran tan competitivas como as europeas, e que ent\u00f3n iso non se deb\u00eda a unha esencia natural, sen\u00f3n m\u00e1is ben a raz\u00f3ns culturais entre outras.\nApoio mutuo e pol\u00edtica.\nNoutro dos seus libros, \"La Conqu\u00eate du Pain\" (\"A conquista do pan\"), Kropotkin propuxo un sistema econ\u00f3mico baseado no intercambio mutuo feito nun sistema de cooperaci\u00f3n voluntaria. A tese de Kropotkin estaba baseada sobre a premisa de que a escaseza era innecesaria, e que era posible producir os suficientes recursos para satisfacer as necesidades de t\u00f3dalas persoas \u00f3 traballar s\u00f3 cinco horas \u00f3 d\u00eda durante a vida adulta, deixando o resto do d\u00eda para satisfacer os desexos polo luxo, se \u00e9 que se desexasen. O valor da solidariedade compatible co apoio mutuo non \u00e9 o altru\u00edsmo, sen\u00f3n a xenerosidade e a reciprocidade.\nO anarquismo, que ten este concepto como un principio das s\u00faas teses pol\u00edticas, argumenta que o apoio mutuo ademais de ser incompatible co capitalismo e coas ideolox\u00edas de \"competencia autodestructiva\", \u00e9 incompatible en absoluto co Estado. Posto que o estado teoricamente est\u00e1 fundado nunha idea \"altru\u00edsta\" do benestar xeral intermediado, o que ser\u00eda imposible de darse xa que as persoas a cargo deste non deixan de ser persoas que non poder\u00e1n deixar o seu interese natural polo seu benestar particular a un lado en pos de tal benestar xeral, e o feito de que a solidariedade \"intermediada\" e \"coactiva\" dexenera os v\u00ednculos asociativos e comunitarios e termina illando \u00f3s individuos entre si."}
{"id": "82502", "revid": "15490", "url": "https://gl.wikipedia.org/wiki?curid=82502", "title": "A conquista do pan", "text": "A conquista do pan (t\u00edtulo orixinal en franc\u00e9s La Conqu\u00eate du Pain) \u00e9 un libro do ruso Piotr Kropotkin publicado en 1892. Foi traducido ao galego polo ateneo libertario Lume Negro de Ponteareas e editado en 2010.\nCaracter\u00edsticas.\nOrixinalmente escrito en franc\u00e9s, apareceu por primeira vez como unha compilaci\u00f3n de artigos nos peri\u00f3dicos anarquistas \"Le R\u00e9volt\u00e9\" e \"La Revolt\u00e9\" (ambos editados por Kropotkin). Foi publicado como libro por primeira vez en Par\u00eds en 1892, cun prefacio de \u00c9lis\u00e9e Reclus, que tam\u00e9n suxeriu o t\u00edtulo. Entre 1892 e 1894 foi serializado, en parte, no peri\u00f3dico londiniense \"Freedom\", do que Kropotkin era cofundador. Foi traducido e reimpreso en numerosas ocasi\u00f3ns. Kotoku Shusui traduciuno \u00f3 xapon\u00e9s en 1909.\nNeste traballo Kropotkin apunta o que el considera como os erros dos sistemas econ\u00f3micos do feudalismo e do capitalismo, e a creaci\u00f3n de miseria e escaseza mentres promoven o privilexio para certas clases. El opta pola proposta dun sistema econ\u00f3mico descentralizado baseado na axuda mutua e a cooperaci\u00f3n voluntaria, afirmando que as tendencias para este tipo de organizaci\u00f3ns xa existen, \u00e1mbalas d\u00faas na evoluci\u00f3n e a sociedade humana.\nIncl\u00fae 17 artigos: "}
{"id": "82506", "revid": "1410", "url": "https://gl.wikipedia.org/wiki?curid=82506", "title": "Jacob Jordaens", "text": "Jacob Jordaens, nado en Antuerpen o 19 de maio de 1593 e finado o 18 de outubro de 1678, foi un pintor flamengo. Foi un dos maiores mestres da pintura anversiense do s\u00e9culo XVII, xunto con Rubens e Anton van Dyck.\nTraxectoria.\nSeu pai era un mercador de tecidos. A familia Jordaens formaba parte da burgues\u00eda acomodada: a casa familiar estaba situada na \"Hoogstraat\" (\"R\u00faa Alta\"), unha das r\u00faas m\u00e1is co\u00f1ecidas polo comercio de tecidos de Antuerpen, e comunicaba a Grande-Place co Rivage (as d\u00faas prazas m\u00e1is importantes da cidade).\nJordaens foi bautizado o 20 de maio de 1593, ao outro d\u00eda de nacer, como o testemu\u00f1an os rexistros da igrexa cat\u00f3lica de Nosa Se\u00f1ora de Antuerpen. Fillo m\u00e1is vello, os pais tiveron logo outros dez (oito nenas e dous nenos). A s\u00faa infancia apenas nos \u00e9 co\u00f1ecida, mais probabelmente recibise unha educaci\u00f3n suficiente como era caracter\u00edstico entre a burgues\u00eda da s\u00faa \u00e9poca.\nA partir de 1607, f\u00f3rmase con Adam van Noort, un pintor flamengo cuxos cadros son de atribuci\u00f3n dubidosa. Adam Van Noort era luterano, mais despois do triunfo da Contrarreforma en Anveres se viu obrigado, como a s\u00faa familia, a disimular a s\u00faa fe. Jordaens viviu coa familia Van Noort, composta polo matrimonio e seis fillos, at\u00e9 1618.\nO 15 de maio de 1616, Jacob casou coa filla m\u00e1is vella do seu mestre, Catharina Van Noort, catro anos maior ca el. Fixeron un casamento de rito cat\u00f3lico. Do seu matrimonio naceron tres fillos: Elisabeth (1617), Jacques (1625) e Anne Catherine (1629).\nA pesar do seu benestar econ\u00f3mico, Jordaens non viaxou nunca a Italia, viaxe que era considerada como necesaria para a educaci\u00f3n dun artista que se prezase.\nFamoso polo cadro \"O rei bebe\", pintado arredor de 1640, converteuse no primeiro pintor de Antuerpen, logo da morte de Rubens nese ano. \nTi\u00f1a colaborado con Rubens entre 1620 a 1640, por exemplo en obras destinadas \u00e1 decoraci\u00f3n da Torre de la Parada, en Madrid, que encargara o rei de Espa\u00f1a.\nEn 1671, sete anos antes da s\u00faa morte, converteuse ao calvinismo. Jacob Jordaens faleceu o 18 de outubro de 1678, o mesmo d\u00eda que a s\u00faa filla Elisabeth."}
{"id": "82507", "revid": "98629", "url": "https://gl.wikipedia.org/wiki?curid=82507", "title": "Xurxo de Capadocia", "text": "Xurxo de Capadocia (en \"Ge\u1e53rgios\"; ) foi un soldado romano de Capadocia (na actual Turqu\u00eda), m\u00e1rtir e m\u00e1is tarde santo cristi\u00e1n. Se ben a s\u00faa existencia non \u00e9 demostrable, adoita crerse que viviu entre o 275 ou 280 e o 23 de abril de 303. Crese que foi parente de Santa Nina.\nA s\u00faa popularidade na Idade Media levouno a ser un dos santos m\u00e1is venerados nas diferentes crenzas cristi\u00e1s e mesmo \u2014nun fen\u00f3meno de sincretismo\u2014 no mundo musulm\u00e1n.\nA lenda de Xurxo de Capadocia.\nA lenda, que se cre inventada no s\u00e9culo IV, conta que naceu nunha familia cristi\u00e1 de finais do s\u00e9culo III. Xeroncio, o seu pai, orixinario de Capadocia, serv\u00eda como oficial no ex\u00e9rcito romano. A s\u00faa nai, Policrom\u00eda, volveu \u00e1 s\u00faa cidade natal (Lydda, logo Di\u00f3spolis, actualmente Lod, en Israel) co seu mozo fillo tras enviuvar. A\u00ednda as\u00ed foi capaz de darlle unha boa educaci\u00f3n.\nO mozo seguiu os pasos do seu pai e uniuse \u00f3 ex\u00e9rcito pouco despois de alcanzar a maior\u00eda de idade. Debido \u00f3 seu carisma subiu pronto de grao, chegando antes dos 30 a ser tribuno e \"comes\". Sobre esa \u00e9poca xa o destinaran en Nicomedia como membro da garda persoal do emperador romano Diocleciano (que reinou entre o 284 e o 305).\nEn 303 Diocleciano emitiu un edito autorizando a persecuci\u00f3n sistem\u00e1tica dos cristi\u00e1ns \u00f3 longo do imperio. O seu c\u00e9sar, Galerio, foi o responsable da decisi\u00f3n, e continuar\u00eda a persecuci\u00f3n durante o seu propio reinado (do 305 \u00f3 311).\n\u00d3 parecer Xurxo recibiu ordes de participar na persecuci\u00f3n, pero preferiu dar a co\u00f1ecer a s\u00faa condici\u00f3n de cristi\u00e1n e criticar a decisi\u00f3n do emperador. Diocleciano, moi enfadado, reaccionou ordenando a tortura e execuci\u00f3n do traidor.\nTras diversas torturas, Xurxo foi decapitado fronte \u00e1s murallas de Nicomedia o 23 de abril do 303. As testemu\u00f1as dos seus sufrimentos convenceron \u00e1 emperatriz Alexandra e a unha an\u00f3nima sacerdotisa pag\u00e1 para converterse \u00f3 cristianismo, co que pasar\u00edan a unirse a Xurxo no martirio. O seu corpo foi devolto a Lod para ser soterrado.\nVeneraci\u00f3n como m\u00e1rtir.\nA historia anterior \u00e9 como pouco dubidosa. Por\u00e9n, a s\u00faa veneraci\u00f3n como m\u00e1rtir comezou relativamente pronto, polo que se sabe a trav\u00e9s de relatos de peregrinos dunha igrexa constru\u00edda en Lod (daquela Di\u00f3spole) na s\u00faa honra durante o reinado de Constantino I, que se converteu no centro do culto oriental a Xurxo.\nCara os anos 518-530, o arquidi\u00e1cono e bibliotecario Teodosio relata que Di\u00f3spolis era o centro do culto de Xurxo. Un peregrino an\u00f3nimo de Piacenza menciona o mesmo cara a 570.\nA igrexa foi destru\u00edda en 1010, e reconstru\u00edda m\u00e1is tarde polos cruzados. En 1191, durante a Terceira cruzada (1189-1192), a igrexa foi de novo destru\u00edda polas forzas de Saladino. Unha nova igrexa, que a\u00ednda se mant\u00e9n en p\u00e9, foi erixida en 1872.\nDurante o s\u00e9culo IV a veneraci\u00f3n \u00f3 santo estendeuse desde Palestina \u00f3 resto do Imperio Romano de Oriente. No s\u00e9culo V a s\u00faa popularidade chegou \u00e1 parte occidental do imperio.\nCanonizaci\u00f3n.\nNo 494 Xurxo de Capadocia foi canonizado polo papa Xelasio I, se ben o inclu\u00edu xunto con \u00ab...\"aqueles con nomes xustamente reverenciados, pero cuns actos s\u00f3 co\u00f1ecidos por Deus\"\u00bb.\nEsta afirmaci\u00f3n non evitou a creaci\u00f3n de diversas historias ap\u00f3crifas sobre a s\u00faa vida, varias delas cheas de milagres. De acordo coa \"Enciclopedia Cat\u00f3lica\", o texto m\u00e1is antigo preservado sobre vida do santo enc\u00f3ntrase na \"Acta Sanctorum\", identificada por estudosos como un palimpsesto do s\u00e9culo V, \u00ab\"cheo de extravagancias e marabillas m\u00e1is al\u00e1 de calquera credibilidade\"\u00bb.\nCara a finais do s\u00e9culo VI o abade irland\u00e9s Adomnanus, da abad\u00eda da illa de Iona, relata algunhas das lendas orientais de Xurxo recollidas polo bispo galo Arkulf na s\u00faa peregrinaci\u00f3n a Terra Santa no 680.\nNos comezos do islam, o santo cristi\u00e1n uniuse \u2014a trav\u00e9s do sincretismo relixioso e cultural\u2014 co profeta xudeu El\u00edas, o predicador xudeu samaritano Pineas e o santo isl\u00e1mico al-Hadr ('o verde', do \u00e1rabe \"hadir\") para formar unha figura relixiosa que era e a\u00ednda \u00e9 venerada nas tres grandes relixi\u00f3ns monote\u00edstas.\nO nome de \"al-Hadr\" \u00e9 m\u00e1is correntemente transcrito como \"al-Khidr\" ou \"al-Khadir\".\nA historia de \"al-Khadir\" co profeta Mois\u00e9s no Sagrado Cor\u00e1n \u00e1rabe: \"al-Qur'an al-Karim\" onde se lle chama Musa enc\u00f3ntrase na azora 18, Surat al-Kahf. \u00c9 unha historia caracter\u00edstica para as realidades m\u00edsticas e gn\u00f3sticas do sufismo, a ciencia esot\u00e9rica do islam.\nA lenda do drag\u00f3n.\nNo s\u00e9culo IX aparece outra popular historia: San Xurxo a cabalo como vencedor dun drag\u00f3n. Esta historia, que \u00e9 parte da \"lenda dourada\", tam\u00e9n \u00e9 co\u00f1ecida como \u00abSan Xurxo e o drag\u00f3n\u00bb, e \u00e9 a probable orixe de t\u00f3dolos contos de fadas sobre princesas e drag\u00f3ns en occidente.\nC\u00f3mpre ter en conta que a lenda se relata en diversas partes de Europa e Asia Menor como propia (e mesmo no Xap\u00f3n, onde se pode equiparar a Xurxo co deus do trono Susano-oh, \u00e1 princesa coa doncela Kushinada e \u00f3 drag\u00f3n con Yamata-no-Orochi), as\u00ed que os detalles var\u00edan segundo a tradici\u00f3n local.\nComeza cun drag\u00f3n que fai un ni\u00f1o na fonte que prov\u00e9 de auga a unha cidade. Como consecuencia, os cidad\u00e1ns deb\u00edan apartar diariamente o drag\u00f3n da fonte para conseguir auga, para o que ofrec\u00edan diariamente un sacrificio humano que se decid\u00eda \u00f3 azar entre os habitantes. Un d\u00eda resultou seleccionada a princesa local.\nNalgunhas historias aparece o rei, o seu pai, pedindo pola vida da s\u00faa filla, pero sen \u00e9xito. Cando estaba a piques de ser devorada polo drag\u00f3n, apareceu Xurxo nunha das s\u00faas viaxes (acot\u00edo sobre un cabalo), enfr\u00f3ntase \u00f3 drag\u00f3n, m\u00e1tao e salva \u00e1 princesa. Os agradecidos cidad\u00e1ns abandonan o paganismo e abrazan o cristianismo.\nA historia, antigamente considerada verdadeira, foi abandonada progresivamente. Por outra parte, poucos dubidan de que cont\u00e9n un rico simbolismo relixioso, para o que se propuxeron diversas interpretaci\u00f3ns.\nPopularidade en Occidente.\nNo reino Franco merovinxio xa se veneraba a Xurxo de Capadocia no s\u00e9culo VI. Por\u00e9n, non foi ata a Alta Idade Media, na \u00e9poca das cruzadas e da cabaler\u00eda, cando se estendeu o seu culto por Europa.\nXurxo converteuse no protector dos cruzados na conquista de Xerusal\u00e9n (15 de xulio de 1099). Como \"miles Christi\" (soldado de Cristo), converteuse no patr\u00f3n dos cabaleiros e soldados, e en protector dalgunhas ordes relixiosas militares, como a Orde Teut\u00f3nica (s\u00e9culo XII) ou os templarios.\nSobre o s\u00e9culo XII a lenda \u00e1urea estendeuse por Europa. Santiago da Vor\u00e1gine, arcebispo de X\u00e9nova, escribiu a \"Legenda sanctorum\", unha colecci\u00f3n de f\u00e1bulas sobre distintos santos. A historia de Xurxo de Capadocia destacaba entre outras. O libro, polo valor que ti\u00f1a a ollos dos lectores do s\u00e9culo XIII, acabou co\u00f1ec\u00e9ndose como \"Lenda aurea\".\nA informaci\u00f3n contida nos seus 177 cap\u00edtulos (que noutras edici\u00f3ns son 182) actualmente se considera falsa, pero de notable valor literario. Est\u00edmase que o libro tivo unha profunda influencia na extensi\u00f3n da lenda en Occidente, tanto a nivel popular como na literatura e a pintura de Europa Occidental.\nNos \u00faltimos s\u00e9culos da Idade Media, Xurxo converteuse en patr\u00f3n de cidades, burgos e casas nobres; tam\u00e9n chegou a ser o primeiro dos 14 santos axudadores como protector dos animais dom\u00e9sticos.\nXurxo de Capadocia en Eurasia.\nAlema\u00f1a.\nNo s\u00e9culo IX (ou quizais posteriormente, no XI) aparece en Alema\u00f1a a \"Canci\u00f3n de San Xurxo\". Baseada en precedentes latinos e redactada en alto alem\u00e1n, conta o martirio do santo. Atrib\u00faese \u00f3 primeiro poeta co\u00f1ecido en lingua alto alem\u00e1, Otfrid von Wei\u00dfenburg (cara a 800 - \u2020 despois de 870), a\u00ednda que s\u00f3 se pode demostrar a existencia da canci\u00f3n a partir do s\u00e9culo XI. A orixe poder\u00eda estar no mosteiro de Pr\u00fcm, \u00f3 que o emperador Lotario I (840-855) doou un brazo cortado e disecado, dicindo que era unha reliquia de San Xurxo. Iso converteuno no centro de veneraci\u00f3n dos francos.\nPor\u00e9n, a linguaxe alta alem\u00e1 indica unha orixe na illa de Reichenau. Cara a o s\u00e9culo IX \u2014mercede \u00e1 mediaci\u00f3n do arcebispo de Maguncia e abade de Reichenau Hatto III (891-913)\u2014 chegaron desde Roma, entre outras reliquias, un cranio atribu\u00eddo a Xurxo. Para esta reliquia constru\u00eduse a igrexa de San Xurxo.\nEsa igrexa, declarada no s\u00e9culo XX Patrimonio da Humanidade pola UNESCO, conservou pinturas murais do s\u00e9culo X con escenas da vida de Xesucristo tomadas dos evanxeos. Como consecuencia, Reichenau converteuse nun gran centro de veneraci\u00f3n de Xurxo de Capadocia, que estendeu a s\u00faa influencia ata o convento de Sankt Georgen (1084/1085) na Selva Negra.\nFrancia.\nExisten 81 localidades e varios centenares de igrexas co nome de \"Saint-Georges\".\nXeorxia.\nSan Xurxo \u00e9 o patr\u00f3n de Xeorxia. A bandeira actual \u00e9 unha Cruz de San Xurxo, e o escudo ten unha representaci\u00f3n do santo a cabalo matando \u00f3 drag\u00f3n.\nOs xeorxianos autodenom\u00ednanse \"Kartvelebi\" (\u10e5\u10d0\u10e0\u10d7\u10d5\u10d4\u10da\u10d4\u10d1\u10d8) e \u00f3 seu pa\u00eds \"Sakartvelo\" (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd). O nome occidental de Xeorxia deriva do persa \u06af\u0631\u062c\u06cc \"Gurji\" a trav\u00e9s do \u00e1rabe \"Jurj\".\nA escritura do nome est\u00e1 influenciada pola ra\u00edz grega \"ge\u014drg-\" (\u03b3\u03b5\u03c9\u03c1\u03b3-, a mesma ra\u00edz de \u0393\u03b5\u03ce\u03c1\u03b3\u03b9\u03bf\u03c2 'Georgios'), e por etimolox\u00eda popular creuse que o nome prov\u00e9n de San Xurxo, patr\u00f3n do pa\u00eds.\nA palabra persa \u06af\u0631\u062c\u06cc \"Gurji\" e a relacionada armenia \"Vrastan\" parecen estar relacionadas co nome Iberia, con perda do \"i-\" inicial e substituci\u00f3n do \"b\" por \"w\" ou \"v\".\nPara os xeorxianos, San Xurxo cel\u00e9brase o 14 de agosto, tradici\u00f3n que prov\u00e9n directamente da festa do deus Luno (Xurxo branco).\nGrecia.\nXurxo de Capadocia segue sendo venerado en Grecia, onde se lle deu o nome de Gran M\u00e1rtir.\nPara os eslavos de Corinto, a celebraci\u00f3n do \u00abSan Xurxo Verde\u00bb toma o aspecto folcl\u00f3rico dun rito para obter choiva.\nA Pen\u00ednsula Ib\u00e9rica.\nNa Idade Media Xurxo pasou a ser patr\u00f3n da Coroa de Arag\u00f3n e de Portugal. Nesa \u00e9poca o padroado de Santiago comezou a ser inc\u00f3modo pola s\u00faa asociaci\u00f3n con Castela, a gran potencia da pen\u00ednsula.\nA Coroa de Arag\u00f3n.\nEn 1096 as hostes do rei Sancho Ram\u00edrez de Arag\u00f3n asediaban a cidade de Alcoraz, cerca de Huesca. Tras recibir axuda desde Zaragoza, os asediados conseguiron matar \u00f3 rei, pero ga\u00f1an a batalla de Alcoraz, segundo a tradici\u00f3n, mercede \u00e1 aparici\u00f3n de San Xurxo. Posteriormente o rei Pedro I de Arag\u00f3n conquistou Huesca tras invocar a axuda do santo.\nSobre todo a partir do s\u00e9culo XIII xurdiron numerosas lendas e aparici\u00f3ns no reino. As\u00ed, Xaime I o Conquistador conta que na conquista de Valencia apareceu o santo: \u00abSe apareci\u00f3 San Jorge con muchos caballeros del para\u00edso, que ayudaron a vencer en la batalla, en la que no muri\u00f3 cristiano alguno\u00bb. M\u00e1is tarde, o rei Xaime contou sobre a conquista de Mallorca que \u00abseg\u00fan le contaron los sarracenos, \u00e9stos vieron entrar primero a caballo a un caballero blanco con armas blancas\u00bb, que el identifica con Xurxo.\nO patrocinio de Xurxo de Capadocia sobre os reis de Arag\u00f3n e, por extensi\u00f3n, sobre toda a Coroa de Arag\u00f3n, reco\u00f1\u00e9cese oficialmente no s\u00e9culo XV coa creaci\u00f3n dunha festividade.\nPortugal.\nParece ser que os cruzados franceses que axudaron a Afonso Henriques na conquista de Lisboa en 1147 introduciron o culto a Xurxo en Portugal. Por\u00e9n, crese que non foi ata a \u00e9poca de Afonso IV cando se pasou a usar o nome de San Xurxo como berro de guerra, no canto de Santiago.\nNuno \u00c1lvares Pereira, condestable de Portugal e profundo devoto do santo, consideraba a Xurxo como ada\u00edl da vitoria de Aljubarrota contra os castel\u00e1ns.\nTam\u00e9n Xo\u00e1n I de Portugal era devoto de Xurxo. Substitu\u00edu a Santiago por Xurxo como santo patr\u00f3n de Portugal. En 1387 ordenou que a s\u00faa imaxe a cabalo fora sacada na procesi\u00f3n do Corpus Cristi, tradici\u00f3n que se estendeu tam\u00e9n \u00f3 Brasil.\nInglaterra.\nO rei Eduardo III de Inglaterra (que reinou entre 1327 e 1377), co\u00f1ecido por promover o c\u00f3digo da cabaler\u00eda, fundou en 1348 a Orde da Xarreteira e nomeou a Xurxo como o seu patr\u00f3n.\nOs antigos arquivos da orde foron destru\u00eddos polo lume, pero se cre que en 1344 ou en 1348, Eduardo III proclamou a Xurxo de Capadocia como patr\u00f3n de Inglaterra. Malia que o seu culto foi reprimido na \u00e9poca da Reforma pola Igrexa de Inglaterra, a capela de San Xurxo no castelo de Windsor (completada entre 1483 e 1528) se mantivo como sede da orde.\nEn 1818, o ent\u00f3n pr\u00edncipe rexente e m\u00e1is tarde rei Xurxo IV de Inglaterra creou a Moi Distinguida Orde de San Miguel e San Xurxo para reco\u00f1ecer os servizos extraordinarios no campo diplom\u00e1tico.\nXurxo \u00e9 un dos personaxes principais do poema \"Faerie Queen\" (A ra\u00ed\u00f1a das Fadas) de Edmund Spenser, considerado un dos poemas m\u00e1is belos da lingua inglesa.\nAparece no libro I como o \"Redcrosse Knight of Holiness\" (Cabaleiro Santo da Cruz Vermella), protector da Virxe Mar\u00eda. \u00c9 as\u00ed como se pode interpretar a Xurxo de Capadocia como parte da igrexa de Inglaterra, mantendo e apoiando \u00e1 dinast\u00eda Tudor de Isabel I de Inglaterra.\nItalia.\nEn Italia o culto a Xurxo de Capadocia estivo moi difundido. En Roma, Belisario (sobre o 527) colocou baixo a protecci\u00f3n de Xurxo a Porta de San Sebasti\u00e1n (\"Porta San Sebastiano\") e a igrexa de San Xurxo en Velabro, onde foi trasladado pouco despois outro cranio do santo, descuberto no patriarcado lateranense do Papa Zacar\u00edas (744\u2014752).\nRusia.\nA imaxe de Xurxo de Capadocia aparece no antigo escudo imperial e no escudo nacional moderno. Era o antigo emblema dos ex\u00e9rcitos rusos e deu nome \u00e1 primeira orde militar do pa\u00eds.\nA Igrexa ortodoxa rusa celebra a s\u00faa festa como patr\u00f3n de Rusia o 3 de novembro. O \u00abGran M\u00e1rtir Xurxo, portador de trofeo\u00bb ven\u00e9rase en forma de icona desde a Idade Media. A galer\u00eda de iconas de N\u00f3vgorod da Universidade Estatal da cidade, pos\u00fae unha colecci\u00f3n de iconas do santo dos s\u00e9culos XII \u00f3 XVI.\nUcra\u00edna.\nA festa de San Xurxo \u00e9 en maio. Nesa data cel\u00e9brase en Ucra\u00edna o \"plastuny\", que \u00e9 \u00e1 vez a festa de San Xurxo e o festival de primavera.\nMalta.\nNa illa de Malta cel\u00e9brase a festa o cuarto domingo de xu\u00f1o, e en Gozo o terceiro domingo de xullo.\nSan Xurxo no mundo.\nEtiop\u00eda.\nSegundo a lenda, xerada probablemente polo rei Lalibela de Etiop\u00eda, cando este estaba acabando unha serie de igrexas, aparec\u00e9uselle San Xurxo na s\u00faa armadura e montado nun cabalo branco. O rei dixo que o santo militar lle reprochou que ning\u00fan templo estivese dedicado a el, polo que o rei comezou a colectar m\u00e1is impostos para constru\u00edr unha o antes posible.\nAs\u00ed se constru\u00edu Bete Giyorgis ('San Xurxo'), escavada na rocha, unha das igrexas m\u00e1is fermosas de Etiop\u00eda. O templo est\u00e1 rodeado por mitos e lendas que afirman que foi constru\u00edda polos templarios no s\u00e9culo XIII, ou que garda a Arca da Alianza b\u00edblica.\nBrasil.\nPortugal levou o culto \u00e1s s\u00faas colonias. Nos cultos afro-brasileiros que practican a Santer\u00eda identif\u00edcase a San Xurxo con Ogum ou Og\u00fan (en R\u00edo de Xaneiro, Recife e Porto Alegre), e con Ox\u00f3ssi e Od\u00e9 (en Ba\u00eda), deus da guerra e as armas, que manexa o ferro.\nM\u00e9xico.\nNo Estado de Durango declarouse patr\u00f3n festexable o d\u00eda 23 de abril. Isto d\u00e9bese \u00e1 s\u00faa mitolox\u00eda de defender ante as \"feras\", e dado que na cidade de Durango abundan os insectos e ar\u00e1cnidos.\nEn tempos modernos.\nEn 1969 o papa Paulo VI eliminou a San Xurxo do santoral da Igrexa cat\u00f3lica, a\u00ednda que non totalmente, xa que o mantivo a nivel facultativo (opcional). De todos xeitos, a devoci\u00f3n popular non decaeu.\nNa Igrexa ortodoxa a\u00ednda \u00e9 venerado como un Santo Maior.\nEn 1930 trasladouse \u00f3 23 de abril a Festa do Libro Espa\u00f1ol, que levaba celebr\u00e1ndose en Barcelona desde 1926. A idea inicial de Vicent Clavel Andr\u00e9s, escritor e editor valenciano, foi aceptada por Miguel Primo de Rivera e o 6 de febreiro de 1930 Afonso XIII firmou o Real Decreto.\nO feito de que Miguel de Cervantes (segundo o calendario gregoriano) e William Shakespeare (segundo o calendario xuliano) morreran o 23 de abril (tam\u00e9n Garcilaso de la Vega e Josep Pla), unido \u00e1 xa tradicional Feira do Libro (en Espa\u00f1a), levaron \u00e1 UNESCO a declarar o d\u00eda 23 de abril como D\u00eda Internacional do libro e dos Dereitos de Autor.\nPadroado.\nSan Xurxo \u00e9 ou foi santo patr\u00f3n e protector de diversos pa\u00edses, rexi\u00f3ns e cidades: a Coroa de Arag\u00f3n, Inglaterra, Portugal, Xeorxia, Lituania, X\u00e9nova, Reggio di Calabria, Moscova, C\u00e1ceres etc.\n\u00c9 un dos santos cabaleiros, protector durante a Idade Media deste estamento. En Rusia empregouse como principal emblema dos seus ex\u00e9rcitos. En Inglaterra e Provenza us\u00e1base o seu nome como berro de guerra.\nVarias ordes militares portan o seu nome ou os seus s\u00edmbolos, como a Orde da Xarreteira, a Orde Teut\u00f3nica, a Orde de Calatrava, a Sacra Orde Constantiniana ou a Orde de San Xurxo de Alfama.\nTam\u00e9n \u00e9 patr\u00f3n de diversas outras profesi\u00f3ns e actividades: agricultores, soldados, arqueiros, prisioneiros, ferreiros, xentes do circo, escultistas (), monta\u00f1eiros etc.\nTam\u00e9n \u00e9 o protector dos animais dom\u00e9sticos. O seu nome \u00e9 invocado contra as serpes velenosas, as enfermidades da pel, o herpes, a peste, a lepra e a s\u00edfilis, e nos pa\u00edses eslavos contra o mal de ollo.\nIconograf\u00eda.\nSan Xurxo ad\u00f3itase representar a cabalo, habitualmente branco, vestido \u00f3 modo militar medieval, con palma, lanza (partida), espada e escudo. Era o portaestandarte vencedor, o cabaleiro campi\u00f3n de drag\u00f3ns, co s\u00edmbolo da maldade \u00f3s p\u00e9s. Era o cabaleiro da nai de Deus, Mar\u00eda, equivalente na terra de San Miguel Arcanxo (do que se distingue porque este \u00faltimo se adoita representar con \u00e1s).\nAs \u00abcores de san Xurxo\u00bb (a chamada habitualmente \u00abCruz de San Xurxo\u00bb) \u00e9 unha bandeira branca cunha cruz vermella, con brazos que chegan ata os extremos. P\u00f3dese ver decote no escudo de san Xurxo en cadros e outras representaci\u00f3ns. Tam\u00e9n se adaptou nas diferentes entidades das que \u00e9 patr\u00f3n, como as bandeira ou escudos de Inglaterra, Xeorxia ou Catalu\u00f1a.\nSan Xurxo na arte.\nAlg\u00fans cadros famosos do santo foron realizados por Durero (en 1503), Donatello, Rafael e o \"San Xurxo e o drag\u00f3n\" de Rubens, actualmente no Museo do Prado."}
{"id": "82508", "revid": "56817", "url": "https://gl.wikipedia.org/wiki?curid=82508", "title": "San Xurxo", "text": "San Xurxo adoita referirse a Xurxo de Capadocia, santo do cristianismo. Amais, como top\u00f3nimo galego pode referirse a:"}
{"id": "82509", "revid": "98629", "url": "https://gl.wikipedia.org/wiki?curid=82509", "title": "Apus", "text": "Apus ou Ave do Para\u00edso \u00e9 unha constelaci\u00f3n do sur. Aparece por primeira vez na \"Uranometr\u00eda\" de Johann Bayer do (ano 1603), pero puido ser usada por navegantes con anterioridade.\nMitolox\u00eda.\nApus ref\u00edrese \u00f3 ave do para\u00edso que se co\u00f1eceu coma Ave da India. Outros indican que prov\u00e9n do grego \u1f04\u03c0\u03bf\u03c5\u03c2 \"apus\" que significa \"sen p\u00e9s\", facendo referencia o mito grego sobre paxaros que parec\u00edan non ter patas durante voo."}
{"id": "82514", "revid": "22570", "url": "https://gl.wikipedia.org/wiki?curid=82514", "title": "Aquila", "text": "Aguia ou Aquila \u00e9 unha das 48 constelaci\u00f3ns listadas por Tolomeo, mencionada tam\u00e9n por Eudoxo de Cnidos (s\u00e9culo IV adC) e Arato (s\u00e9culo III adC), e actualmente unha das 88 constelaci\u00f3ns reco\u00f1ecidas pola UAI. Tolomeo catalogou dezanove estrelas conxuntamente nesta constelaci\u00f3n e na constelaci\u00f3n de Ant\u00ednoo, esta \u00faltima xurdida durante o reinado de Hadriano (117 - 138). Ocupaba a parte sur da constelaci\u00f3n actual de Aquila ata principios do s\u00e9culo XIX cando foi descartada.\nNesta constelaci\u00f3n apareceron varias novas importantes. Unha delas, no ano 389, alcanzou o brillo de Venus, e m\u00e1is recentemente Nova Aquilae 1918, superou en brillo a Altair (\u03b1 Aquilae).\nMitolox\u00eda.\nNa mitolox\u00eda grega a constelaci\u00f3n representaba a aguia, \u00fanico animal que \u00e9 capaz de voar de cara \u00f3s raios do sol. Foi enviada por Zeus a que levara o mozo e fermoso Gan\u00edmedes \u00f3 Monte Olimpo para servir de copeiro dos deuses. Segundo outras versi\u00f3ns, foi o mesmo Zeus o que se transformou en aguia. \nNo hindu\u00edsmo, a constelaci\u00f3n de Aquila identificase coa deidade, metade aguia e metade humana, de Garuda."}
{"id": "82515", "revid": "98629", "url": "https://gl.wikipedia.org/wiki?curid=82515", "title": "Ara (constelaci\u00f3n)", "text": "O Altar, que nalg\u00fan tempo considerouse coma parte do Centauro \u00e9 agora unha constelaci\u00f3n independente. Localizada entre Centaurus e Lupus. Non cont\u00e9n estrelas brillantes, sendo Beta Arae a m\u00e1is destacada con magnitude 2,8. Recentemente descubriuse un burato negro dunhas catro veces a masa do Sol, e do tama\u00f1o dunha gran cidade.\nMitolox\u00eda.\nNa mitolox\u00eda grega, dise que os Cyclopes constru\u00edron orixinalmente o altar coma lugar para os sacrificios \u00f3s deuses do Olimpo. O altar, usualmente representado boca abaixo, mais algunhas veces repres\u00e9ntase cara a arriba con fume indo cara a V\u00eda L\u00e1ctea, tam\u00e9n era visto coma o altar de Lycaon. Lycaon sacrificaba a un neno (nalgunha lenda era Arcas) a Zeus no altar do monte Lycaeus, e immediatamente despois do sacrificio transform\u00e1base en lobo, probablemente isto \u00e9 a base do mito da constelaci\u00f3n Lupus.\nNoutras lendas gregas, Ara era identificado co altar do deus do vi\u00f1o, Dionysus.\nAra tam\u00e9n foi co\u00f1ecida polo seu nome en Lat\u00edn coma Ara Centauri, algo parecido o altar (ou estandarte) de Centauro."}
{"id": "82516", "revid": "23204", "url": "https://gl.wikipedia.org/wiki?curid=82516", "title": "Asterismo", "text": "En astronom\u00eda chamase asterismo \u00f3 conxunto de estrelas que vistas dende o ceo da Terra parecen formar unha figura pero que a diferenza dunha constelaci\u00f3n non ten un reco\u00f1ecemento oficial por parte da comunidade cient\u00edfica. En 1930 a Uni\u00f3n Astron\u00f3mica Internacional adoptou o cat\u00e1logo de constelaci\u00f3ns usado actualmente, calquera outra agrupaci\u00f3n de estrelas \u00e9 considerada coma un asterismo.\nExemplos notables de asterismos son:\nAlg\u00fans asterismos antigos son considerados actualmente constelaci\u00f3ns, coma a Cabeleira de Berenice, constelaci\u00f3n catalogada por primeira vez por Tycho Brahe.\nNon necesariamente os asterismos est\u00e1n formados por grupos de estrelas que se reparten por un amplo sector do firmamento. Alg\u00fans deles sinxelamente son agrupaci\u00f3ns ambiguas ou pouco claras de estrelas que confundiron \u00f3s astr\u00f3nomos durante s\u00e9culos acerca da s\u00faa orixe ou da s\u00faa tipolox\u00eda, tales coma o asterismo Collinder 399 ou M73."}
{"id": "82518", "revid": "5863", "url": "https://gl.wikipedia.org/wiki?curid=82518", "title": "Aquila (hom\u00f3nimos)", "text": "O nome Aquila pode facer referencia a:"}
{"id": "82521", "revid": "56817", "url": "https://gl.wikipedia.org/wiki?curid=82521", "title": "Ara", "text": "O termo Ara pode referirse a:\nComo top\u00f3nimo pode referirse a:\nAbreviaturas.\nAs siglas ARA poden referirse a:"}
{"id": "82522", "revid": "1093", "url": "https://gl.wikipedia.org/wiki?curid=82522", "title": "Remo e R\u00f3mulo", "text": ""}
{"id": "82523", "revid": "23204", "url": "https://gl.wikipedia.org/wiki?curid=82523", "title": "Movemento do 26 de xullo", "text": "O Movemento do 26 de xullo, ou M-26-J foi unha organizaci\u00f3n pol\u00edtica e militar cubana creada no ver\u00e1n de 1953 por un grupo liderado por Fidel Castro que, logo do ataque aos cuarteis do ex\u00e9rcito en Santiago de Cuba, co fin de derrocar ao ditador Batista, reagrupaba aos sobreviventes. Ti\u00f1a unha ideolox\u00eda nacionalista, antiimperialista e democr\u00e1tica fundada nas ideas de Jos\u00e9 Mart\u00ed."}
{"id": "82524", "revid": "23204", "url": "https://gl.wikipedia.org/wiki?curid=82524", "title": "Xaime Aguiar", "text": "Xaime Aguiar, nado en Cartagena (Murcia) o 10 de maio de 1951, \u00e9 un actor e director de teatro galego.\nTraxectoria.\nFillo de galegos e con av\u00f3s portugueses e murcianos, criouse e formouse en Murcia, ata que veu a Galicia a rematar a carreira de Dereito na Universidade de Santiago. Durante uns anos traballou no \u00e1mbito do dereito e nos anos setenta integrouse en grupos de teatro como Teatro Experimental de Cartagena (T.E.C.), Retablico, Polyedros, Teatro Universitario de Murcia, Esperpento-La Picota, Cizalla ou T\u00e1bano de Madrid. Na actualidade reside en Galicia."}
{"id": "82526", "revid": "1505", "url": "https://gl.wikipedia.org/wiki?curid=82526", "title": "Multimedia", "text": "Multimedia \u00e9 un termo que se aplica a calquera obxecto que usa, simultaneamente, diferentes formas de contido informativo como texto, son, imaxe, animaci\u00f3n e v\u00eddeo para informar ou entreter o usuario. Tam\u00e9n se pode cualificar como multimedia os medios electr\u00f3nicos (ou outros medios) que permiten almacenar e presentar contido multimedia.\nCaracter\u00edsticas.\nO concepto \"multimedia\" \u00e9 algo similar ao emprego tradicional de medios mistos nas artes pl\u00e1sticas, pero cun alcance m\u00e1is amplo. F\u00e1lase de \"multimedia interactiva\" cando o usuario ten certo control sobre a presentaci\u00f3n do contido, como o que desexa ver e cando desexa velo.\nTam\u00e9n existe o concepto de hipermedia, que pode considerarse como unha forma especial de multimedia interactiva que emprega estruturas de navegaci\u00f3n m\u00e1is complexas, que aumentan o control do usuario sobre o fluxo da informaci\u00f3n. \nEste concepto \u00e9 tan antigo como a comunicaci\u00f3n humana, xa que ao expresarnos nunha charla normal falamos (son), escribimos ou lemos (texto), observamos ao noso interlocutor (v\u00eddeo) e facemos xestos e movementos coas mans e o resto do corpo (o que entrar\u00eda dentro da animaci\u00f3n). Co \u00e9xito das aplicaci\u00f3ns multimedia para ordenador este termo entrou a formar parte da linguaxe habitual.\nCando un programa de ordenador, un documento ou unha presentaci\u00f3n combina adecuadamente os medios, mell\u00f3rase notablemente a atenci\u00f3n, a comprensi\u00f3n e a aprendizaxe, xa que se acercar\u00e1 algo m\u00e1is \u00e1 maneira habitual en que os seres humanos nos comunicamos cando empregamos varios sentidos para comprender un mesmo obxecto ou concepto."}
{"id": "82528", "revid": "35560", "url": "https://gl.wikipedia.org/wiki?curid=82528", "title": "Science", "text": "Science (en galego, \"ciencia\") \u00e9 a revista cient\u00edfica e \u00f3rgano de expresi\u00f3n da Asociaci\u00f3n Americana para o Avance da Ciencia (\"American Association for the Advancement of Science\", \"AAAS\").\nHistoria.\n\"Science\" foi fundada en Nova York por John Michaels en 1880 co soporte financeiro de Thomas Edison e posteriormente de Alexander Graham Bell. Inicialmente non ten moito \u00e9xito e finaliza seu publicaci\u00f3n en marzo de 1882. Un ano despois, o entom\u00f3logo Samuel H. Scudder recupera a revista alcanzando un maior renome ao cubrir as reuni\u00f3ns das sociedades cient\u00edficas americanas, inclu\u00edndo a AAAS. Con todo, en 1884, de novo ten problemas financeiros e foi vendida \u00f3 psic\u00f3logo James McKeen Cattell por 500$. Nun acordo entre Cattell e o secretario naquel tempo da AAAS, Leland O. Howard, \"Science\" pasa a ser o \u00f3rgano de expresi\u00f3n da Sociedade Americana polo Avance da Ciencia en 1900. Durante os primeiros anos do s\u00e9culo XX son publicados en \"Science\", artigos como a xen\u00e9tica da mosca do vinagre por Thomas Hunt Morgan, artigos de Albert Einstein sobre gravitaci\u00f3n, e a nebulosa espiral de Edwin Hubble. . Despois da morte de Cattell en 1944, a propiedade da revista pasou \u00e1 AAAS.\nAd\u00f3ptase como a revista da Asociaci\u00f3n Americana polo Avance da Ciencia en 1900. O maior obxectivo da revista \u00e9 a publicaci\u00f3n de achados de investigaci\u00f3n recente (fonte primaria). \"Science\" \u00e9 tam\u00e9n co\u00f1ecida polo seus \"science-related news\", que \u00e9 unha publicaci\u00f3n sobre pol\u00edtica cient\u00edfica e outros asuntos en relaci\u00f3n coa \u00e1rea das ciencias e tecnolox\u00eda. Cobre un amplo rango de disciplinas cient\u00edficas, pero ten especial interese nas ciencias da vida. Ten un factor de impacto en 2014 de 33.611 (medido por Thomson ISI).\nEn 2007 est\u00e1 revista foi galardoada co Premio Pr\u00edncipe de Asturias de Comunicaci\u00f3n e Humanidades xunto coa revista Nature."}
{"id": "82533", "revid": "5863", "url": "https://gl.wikipedia.org/wiki?curid=82533", "title": "Gando", "text": "O gando ou gado \u00e9 o conxunto de animais mansos de catro patas criados polo ser humano para a produci\u00f3n de carne ou leite e mais os seus derivados que ser\u00e1n empregados na alimentaci\u00f3n humana. A actividade humana encargada da cr\u00eda do gando e a gandar\u00eda.\nTipos de gando:.\nSegundo a especie domesticada ou criada, clasif\u00edcanse en:"}
{"id": "82534", "revid": "98629", "url": "https://gl.wikipedia.org/wiki?curid=82534", "title": "Cereal", "text": "Os cereais(da deusa romana da agricultura; \"Ceres\") son plantas que se aproveitan principalmente polos seus grans, que bot\u00e1nicamente denom\u00ednase cari\u00f3pside, o cal ten o endosperma con amid\u00f3n que se pode transformar en fari\u00f1a e que se presta a varias preparaci\u00f3ns alimentarias (pan, pasta, bicas, etc.), e que tam\u00e9n son a materia prima para a fabricaci\u00f3n de bebidas alcoh\u00f3licas (cervexa, whisky, sake). Ademais do seu uso diet\u00e9tico e en alimentaci\u00f3n animal, s\u00e1case aceite deles, especialmente do millo.\nEn sentido estrito s\u00f3 son cereais algunhas gram\u00edneas pero tam\u00e9n se adoita a considerar como cereais os grans dalgunhas outras familias cultivadas para consumo humano ou animal. Seguindo esta interpretaci\u00f3n estrita hai que considerar s\u00f3 seis cereais: o trigo, o millo, o arroz, a cebada, a avea e o centeo; nun sentido m\u00e1is amplo, t\u00e9ndese a considerar como cereais o millo mi\u00fado, o sorgo e mesmo o alforf\u00f3n.\nActualmente os cereais abastecen a maior parte (45%) das calor\u00edas alimentarias da humanidade.\nEn termos bot\u00e1nicos os cereais pertencen \u00e1s familia \"po\u00e1ceas\" (ou \"gram\u00edneas\"). Alg\u00fans grans doutras familias bot\u00e1nicas asim\u00edlanse \u00e1s veces cos cereais: o gran de alforf\u00f3n (\"polygonaceae\"), a quinoa (\"quenopodiaceae\") e o s\u00e9samo (\"pedaliaceae\").\nHistoria antiga.\nA agricultura permitiu dar soporte a unha poboaci\u00f3n aumentada, levando a sociedades m\u00e1is grandes e finalmente \u00f3 desenvolvemento de cidades. Tam\u00e9n creou a necesidade dunha organizaci\u00f3n pol\u00edtica m\u00e1is grande (e a creaci\u00f3n da estratificaci\u00f3n social), xa que as decisi\u00f3ns tiveron que realizarse considerando o traballo, a asignaci\u00f3n da colleita e os dereitos de acceso \u00e1 auga e \u00e1 terra. Agricultura levou \u00f3 sedentarismo, cando as poboaci\u00f3ns se asentaron durante longos per\u00edodos de tempo, o cal levou \u00e1 acumulaci\u00f3n de bens materiais.\nA primeiras aldeas do Neol\u00edtico mostran evidencias do desenvolvemento do procesado do gran. O Levante \u00e9 o berce dos antepasados do trigo, a cebada e os ch\u00edcharos, en que moitas destas aldeas estiveron baseadas. Hai evidencia do cultivo de figos no val do Xord\u00e1n hai 11.300 anos, e produci\u00f3n de cereal (gran) en Siria aproximadamente hai 9.000 anos. Durante o mesmo per\u00edodo, os campesi\u00f1os na China empezaron para cultivar arroz e pa\u00ednzo, utilizando inundaci\u00f3ns provocadas polo home e queimas como parte do seu sistema de cultivo. Os cultivos de fibra foron domesticados \u00f3 mesmo tempo que os cultivos alimentarios, coa China domesticando c\u00e1\u00f1amo, algod\u00f3n sendo desenvolvido independentemente en \u00c1frica e Am\u00e9rica do sur, e Asia Occidental domesticando li\u00f1o. O uso de emendas, inclu\u00edndo esterco, peixe, compost e cinzas de madeira, parece que comezou cedo, e desenvolveuse de forma independente en varias \u00e1reas do mundo, inclu\u00edndo Mesopotamia, o Val do Nilo e Asia Oriental.\nOs primeiros grans de cereal foron domesticados por humanos primitivos temper\u00e1ns. Aproximadamente hai 8.000 anos, foron domesticados por comunidades agr\u00edcolas antigas na rexi\u00f3n do Crecente F\u00e9rtil. \"Triticum dicoccum\", \"Triticum monococcum\", e cebada eran tres dos chamados cultivos fundadores do Neol\u00edtico no desenvolvemento da agricultura. Ao mesmo tempo, os pa\u00ednzos e os arroces comezaban a ser domesticados en Asia Oriental. O sorgo e os pa\u00ednzos tam\u00e9n eran domesticados na \u00c1frica subsahariana.\nA revoluci\u00f3n verde.\nDurante a segunda metade do s\u00e9culo XX houbo un incremento espectacular na produci\u00f3n de cultivos con alta colleita de cereais por todo o mundo, especialmente trigo e arroz, debido a unha iniciativa co\u00f1ecida como a Revoluci\u00f3n verde. As estratexias desenvolvidas na Revoluci\u00f3n verde concentr\u00e1ronse en eliminar a fame negra e foi moi exitosa en crear grandes campos monocultivo de cereais, pero aparentemente non deu relevancia abondo \u00e1 cualidade nutricional. Estas modernas plantaci\u00f3ns de alta colleita te\u00f1en baixa cualidade de prote\u00ednas, con deficiencias de amino\u00e1cidos esenciais, te\u00f1en alta cantidade de carbohidratos, pero falta de \u00e1cidos graxos esenciais, vitaminas, minerais e outros factores de cualidade.\nComposici\u00f3n dos cereais.\nOs cereais conte\u00f1en amid\u00f3n que \u00e9 o compo\u00f1ente principal dos alimentos humanos. O xerme da semente cont\u00e9n l\u00edpidos en proporci\u00f3n variable que permite a extracci\u00f3n de aceite vexetal de certos cereais. A semente est\u00e1 envolta por unha casca formada sobre todo pola celulosa, compo\u00f1ente fundamental da fibra diet\u00e9tica. Alg\u00fans cereais conte\u00f1en unha prote\u00edna, o glute, indispensable para que se forme o pan. As prote\u00ednas dos cereais son escasas en amino\u00e1cidos esenciais como a lisina.\nO procesamiento dos cereais afecta \u00e1 composici\u00f3n qu\u00edmica e ao valor nutricional dos produtos preparados con cereais. Os nutrientes est\u00e1n distribu\u00eddos de modo heterox\u00e9neo nos distintos compo\u00f1entes do gran (xerme, endospermo, revestimento da semente e distintas capas que o recobren). Non existe un patr\u00f3n uniforme para os distintos tipos de cereais. Os efectos m\u00e1is importantes do procesamento sobre o valor nutricional dos cereais est\u00e1n relacionados con: \nSistema postcolleita de cereais.\nOs cereais pasan por diferentes etapas a trav\u00e9s dunha complexa e longa cadea, que comeza na colleita e remata no consumo. Este proceso est\u00e1 formado basicamente por tres \u00e1reas distintas. A primeira cobre desde a colleita ata o almacenado do gran. A segunda -os m\u00e9todos preliminares de procesamento- involucra un tratamento adicional do gran, pero os produtos a\u00ednda non se atopar\u00e1n aptos para ser consumidos directamente. Antes do seu consumo, estes deber\u00e1n pasar por unha terceira etapa de procesamento, por exemplo o afumado.\nA malla \u00e9 o proceso polo cal qu\u00edtase a casca ao cereal, xa sexa trigo, cebada, arroz etc.\nA maior\u00eda dos grans comestibles cultivados nos tr\u00f3picos p\u00e9rdese debido aos inaxeitados sistemas de manexo, almacenado e t\u00e9cnicas de procesamento. Est\u00edmase que estas perdas oscilan entre o 10 e o 25% da colleita. As causas m\u00e1is com\u00fans polas cales prod\u00facense estas perdas son: \nO procesamento dos cereais afecta \u00e1 composici\u00f3n qu\u00edmica e ao valor nutricional dos produtos preparados con cereais. Os nutrientes est\u00e1n distribu\u00eddos de modo heterox\u00e9neo nos distintos compo\u00f1entes do gran (xerme, endospermo, revestimento da semente e distintas capas que o recobren). Non existe un patr\u00f3n uniforme para os distintos tipos de cereais. Os efectos m\u00e1is importantes do procesamento sobre o valor nutricional dos cereais est\u00e1n relacionados con:\nPrincipais cereais.\nMillo.\nO millo (\"Zea mays\" ssp. \"mays\", \"zea\" prov\u00e9n do grego \"zeo\", vivir) \u00e9 unha planta da familia das gram\u00edneas. \u00c9 orixinaria de Centroam\u00e9rica onde foi cultivada polos pobos ind\u00edxenas en tempos prehist\u00f3ricos. Os rexistros arqueol\u00f3xicos e a an\u00e1lise filoxen\u00e9tica suxiren que a domesticaci\u00f3n do millo empezou como m\u00ednimo hai 6.000 anos. Os aztecas e os maias cultivaron numerosas variedades no centro e o sur de M\u00e9xico. Grazas a ser un dos cultivos m\u00e1is avanzados, foi a base alimentaria das civilizaci\u00f3ns precolombianas mantendo unha poboaci\u00f3n numerosa, ademais, os excedentes orixinaron un importante comercio na rexi\u00f3n. Foi co\u00f1ecido polos europeos no ano 1492 durante a expedici\u00f3n de Cristovo Col\u00f3n a Am\u00e9rica e durante o s\u00e9culo XVI foi introducido en Europa e desde aqu\u00ed \u00f3 resto do mundo grazas \u00e1 s\u00faa adaptabilidade a varios climas. As variedades cultivares actuais derivar\u00edan da \"Zea Mexicana\" (\"Zea mays ssp. mexicana\") e son bastante diferentes daquelas plantas que se cultivaban \u00e1 chegada dos europeos en Am\u00e9rica, moito m\u00e1is pequenas e con poucos grans.\nProlifera en clima tropical ou subtropical. En regad\u00edo \u00e9 o cereal de maior rendemento e supera os 10.000\u00a0kg/Ha. En lugares demasiado frescos para ser cultivado polo gran (altitude por encima de 1200\u00a0metros ou pa\u00edses de ver\u00e1n fresco como Gran Breta\u00f1a) aprov\u00e9itase a planta enteira para ensilala.\nArroz.\nO arroz \u00e9 unha planta herb\u00e1cea e semiacu\u00e1tica do x\u00e9nero \"Oryza\". O seu gran \u00e9 un dos principais alimentos da humanidade, inclu\u00eddo na dieta do 70% da poboaci\u00f3n mundial. O arroz propiamente dito ten o nome cient\u00edfico de \"Oryza sativa\" mentres que o arroz africano \u00e9 o \"Oryza glaberrima\".\nTr\u00e1tase dun cereal considerado como alimento b\u00e1sico en moitas culturas culinarias (en especial a coci\u00f1a asi\u00e1tica), as\u00ed como nalgunhas partes de Am\u00e9rica Latina. O seu gran corresponde ao segundo cereal m\u00e1is producido do mundo, despois do millo. Debido ao feito de que o millo \u00e9 producido para moitos outros fins que o do consumo humano, p\u00f3dese dicir que o arroz \u00e9 o cereal m\u00e1is importante para alimentaci\u00f3n humana, e que contrib\u00fae de forma moi eficaz \u00e1 achega cal\u00f3rica da dieta. O arroz \u00e9 responsable da achega cal\u00f3rica dunha quinta parte das calor\u00edas consumidas no mundo polos seres humanos. Desde o ano 2008 realizouse un racionamento nalg\u00fans pa\u00edses debido \u00e1 carest\u00eda de arroz. En pa\u00edses como Bangladesh e Camboxa pode chegar a ser case as tres cuartas partes da alimentaci\u00f3n da poboaci\u00f3n.\nDed\u00edcanse moitas hect\u00e1reas de cultivo para arroz no mundo. S\u00e1bese que o 95% do cultivo deste cereal est\u00e9ndese entre os paralelos 53\u00b0 de latitude norte ata 35\u00b0 sur. A orixe do cultivo est\u00e1 disputada entre os investigadores, disc\u00fatese a orixe entre a China e a India.\nTrigo.\nTrigo \u00e9 o nome dalgunhas especies de plantas do x\u00e9nero Triticum.\nA palabra \"trigo\" designa tanto \u00e1 planta como \u00e1s s\u00faas sementes comestibles. Son plantas anuais, amplamente cultivadas en todo o mundo.\nCoa s\u00faa fari\u00f1a mesturada con auga e fermentada a temperatura elevada faise pan. Tam\u00e9n \u00e9 unha das materias primas dalgunhas clases de cervexa.\nO trigo \u00e9 un dos tres grans m\u00e1is amplamente producidos no mundo, xunto ao millo e o arroz, e o m\u00e1is amplamente consumido polo home da civilizaci\u00f3n occidental desde a antig\u00fcidade; foi a base alimentaria dos pobos do Oriente Pr\u00f3ximo e Europa. O gran do trigo \u00e9 utilizado para facer fari\u00f1a, fari\u00f1a integral, s\u00e9mola, cervexa e unha gran variedade de produtos alimentarios.\nO seu cultivo est\u00e9ndese desde climas subtropicals como o de Exipto (cultivo de estaci\u00f3n fr\u00eda), onde se cultiva durante o mes de abril, ata os t\u00e9pedos-fr\u00edos como Siberia, onde se cultiva en setembro.\nAs necesidades de auga do cultivo de trigo son relativamente baixas (500 litros por unha tonelada de materia seca) e p\u00f3dese cultivar con precipitaci\u00f3ns anuais de entre 300 e 800 litros, pero ten un per\u00edodo cr\u00edtico, un mes antes de espigar, en que non pode carecer de auga.\nOs lugares de ver\u00e1n c\u00e1lido e seco son aptos para as variedades de gran duro \"Triticum durum\". En lugares de inverno moi fr\u00edo como Rusia, ou o norte dos Estados Unidos e o Canad\u00e1, sem\u00e9ntanse en primavera variedades de gran brando.\nEspelta.\nA espelta (\"Triticum aestivum subp. spelta\") \u00e9 considerada como unha subespecie de trigo (\"Triticum aestivium\") ou ben se considera unha especie separada pero do mesmo x\u00e9nero, \"Triticum\" que o trigo, denominada cientificamente \"Triticum spelta\". \u00c9 unha especie hexaploide con 42 cromosomas. \u00c9 considerada un h\u00edbrido do \"Triticum dicoccoides\" e do \"Triticum boeoticum\" que se orixinou no Oriente Medio, onde foi cultivada polo menos hai 3000 anos. Ata a Idade Media cultiv\u00e1base en Asturias, Su\u00edza, Tirol e Alema\u00f1a.\nA espelta e a espelta pequena (\"T. monococcum\"), foron as primeiras especies domesticadas de cereais. O seu cultivo \u00e9 moi antigo, pero caeu practicamente en desuso e s\u00f3 se conservou en lugares de clima ou terras pouco adecuadas para o trigo normal, como certas zonas do centro de Europa. Ten un rendemento por ha. menor que o trigo.\n\u00c9 unha planta moi resistente ao fr\u00edo e \u00e1s enfermidades que non experimentou as alteraci\u00f3ns xen\u00e9ticas das plantas cultivadas intensivamente.\nCebada.\nA cebada (\"Hordeum vulgare\") \u00e9 unha planta herb\u00e1cea anual da familia das gram\u00edneas que se caracteriza por espigas con longas arestas. \u00c9 un cereal de grande importancia tanto para os animais como para os humanos. Na clasificaci\u00f3n de 2007 de cultivos de cereais no mundo, a cebada foi o cuarto, tanto en termos de cantidade producida (136 mill\u00f3ns de toneladas) como de \u00e1rea de cultivo\nO cultivo est\u00e1 bastante estendido (566.000\u00a0km\u00b2 en 2007) e, dadas as s\u00faas caracter\u00edsticas, o cultivo en Europa chega aos 70\u00b0 de latitude norte (en Rusia aos 66\u00b0), e en Am\u00e9rica aos 64\u00b0. En canto \u00e1 altitude, chega ata os 1.800 m en Su\u00edza e aos 3.000 m no Per\u00fa, e \u00e9 o cereal que mellor se adapta \u00e1s latitudes m\u00e1is elevadas. En canto \u00e1 temperatura, a cebada xermina a unha temperatura m\u00ednima de 6\u00a0\u00b0C. Florece aos 16\u00a0\u00b0C e madura aos 20\u00a0\u00b0C. Tolera moi ben as baixas temperaturas e chega a soportar os dez graos baixo cero.\nOs bedu\u00ednos dos desertos e semidesertos adoitaban sementar cebada despois dunha choiva importante e fac\u00edan unha pequena colleita tres meses despois a\u00ednda que non volvese chover.\nNo T\u00edbet \u00e9 o cereal principal, e en forma de fari\u00f1a mesturada con manteiga de iac \u00e9 a base da alimentaci\u00f3n tradicional.\nNormalmente sem\u00e9ntase a final do outono ou comezo do inverno, e a colleita adoita ser a final de xu\u00f1o ou comezo de xullo.\nUnha vez batido, a palla \u00e9 moi apreciada para alimentar o gando.\nAvea.\nA avea (\"Avena sativa\") \u00e9 orixinaria do sueste asi\u00e1tico e naturalizada nos Balc\u00e1ns. Util\u00edzase como alimento para as persoas e para os animais. As variedades m\u00e1is cultivadas son a \"Avena sativa\" e a \"Avena byzantina\".\nO seu cultivo estendeuse en todo o mundo pero os lugares onde a atopamos maioritariamente hoxe en d\u00eda son o centro de Europa (ata 60\u00a0\u00b0 N) e en Norteam\u00e9rica. O cultivo da avea parece que tivo orixe no centro e, especialmente, no oeste de Europa, onde o clima h\u00famido e fr\u00edo da zona t\u00e9peda o favorece. Segundo o lugar sem\u00e9ntase en outono ou en primavera, posto que non resiste tanto os fr\u00edos do inverno como o trigo ou a cebada.\nCenteo.\nO centeo (\"Secale cereale\") \u00e9 unha planta herb\u00e1cea anual, monocotiled\u00f3nea da familia das gram\u00edneas de 60 a 200\u00a0cm de altura, de follas anchamente lineais e planas, de espiga longa, densa e un pouco comprimida, e de esp\u00edculos con d\u00faas flores aristadas.\nA diferenza da cebada e o trigo, que foron domesticados, o centeo aparece, nun principio, como maleza dos cultivos anteriores. No canto de eliminala, os pobos adopt\u00e1rona como cultivo. A planta \u00e9 orixinaria do suroeste asi\u00e1tico, na rexi\u00f3n do Mar Caspio. No ano 3000 aC co\u00f1\u00e9cese xa en detalle e o seu cultivo est\u00e9ndese por Europa durante o seguinte milenio.\nO centeo pode xerminar ata -1\u00a0\u00b0C e madurar a unha temperatura inferior aos 12\u00a0\u00b0C, atributos que lle permitir\u00edan ser cultivado naqueles lugares onde o trigo non o pod\u00eda ser, por exemplo o norte de Europa. Ademais, o feito de presentar unha ra\u00edz longa, de ata dous metros, converter\u00edao nun cultivo apto para lugares secos, especialmente de monta\u00f1a. \u00c9 un cereal que se cultiva para extraer o gran, como planta forraxeira e para aproveitar un fungo que o parasita, o corniz\u00f3.\nSorgo.\nO sorgo \u00e9 un x\u00e9nero de gram\u00edneas, con algunhas especies cultivadas como cereais e que tam\u00e9n incl\u00fae algunhas malas herbas. O x\u00e9nero comprende unhas trinta especies dentro da familia das gam\u00edneas (subfamilia das andropogoneae).\nO sorgo cultivado para gran ocupa a quinta posici\u00f3n na produci\u00f3n de gran no mundo cunhas 44.000.000 hect\u00e1reas cultivadas.\nMillo mi\u00fado.\nO millo mi\u00fado (\"Panicum miliaceum\"), \u00e9 unha planta da familia das gram\u00edneas. \u00c9 unha gram\u00ednea de 40 a 100\u00a0cm de altura . Ten unhas inflorescencias (en pan\u00edcula) densas e colgantes.\n\u00c9 orixinaria da India pero moi cultivada na antiga Uni\u00f3n Sovi\u00e9tica, China e \u00c1frica occidental, onde forma parte da dieta b\u00e1sica. Noutros lugares s\u00f3 se aproveita para alimentaci\u00f3n animal, pero igual que o alforf\u00f3n revitalizouse o consumo na moderna diet\u00e9tica, posto que \u00e9 un cereal sen glute.\nResiste moi ben a seca, \u00e9 de f\u00e1cil conservaci\u00f3n e de ciclo moi curto, cousa que permite aproveitar unha curta tempada chuviosa.\nPseudocereais.\nBaixo a denominaci\u00f3n de pseudocereais agr\u00fapanse aquelas plantas non gram\u00edneas que son explotadas de forma igual aos cereais.\nTrigo mouro.\nO trigo mouro, \"(Fagopyrum esculentum)\", \u00e9 unha planta da familia das \"polygonaceae\". Non se trata desde o punto bot\u00e1nico dun aut\u00e9ntico cereal (non \u00e9 unha gram\u00ednea nin ten glute), pero faise o mesmo uso del. Tradicionalmente era empregado para penso para animais, pero a partir dos anos 80 do s\u00e9culo XX o cultivo rexurdiu polo incremento da nutrici\u00f3n equilibrada e natural. Cont\u00e9n as prote\u00ednas de m\u00e1is alto valor biol\u00f3xico do reino vexetal, cousa que o fai popular entre alg\u00fans vexetarianos e como non ten nada de glute, \u00fasase en alimentos para cel\u00edacos.\nQuinoa.\nA quinoa \"(Chenopodium quinoa)\" \u00e9 unha planta do x\u00e9nero \"Chenopodium\", da familia das \"Amaranthaceae\" cultivada principalmente pola s\u00faa semente comestible. Orixinaria da rexi\u00f3n andina de Am\u00e9rica, onde era unha especie cultivada moi importante xunto \u00e1 pataca e o millo durante 6.000 anos. P\u00f3dese cultivar nos Andes e no altiplano andino ata unha altura de 4.000 metros. O alto contido en saponina da cuberta da semente fai que os paxaros non ataquen o cultivo.\nActualmente a quinoa est\u00e1 moi revalorizada e as Naci\u00f3ns Unidas consid\u00e9rao un \"supercultivo\" polo alto contido en prote\u00edna que ten (12-18%). Ademais, cont\u00e9n todos os amino\u00e1cidos esenciais de maneira equilibrada (trigo e arroz, en cambio, son baixos en lisina. \u00c9 rica en fibra diet\u00e9tica, f\u00f3sforo, magnesio e ferro. Ademais non ten glute e \u00e9 f\u00e1cil de dixerir.\nS\u00e9samo.\nO s\u00e9samo (\"Sesamum indicum\") \u00e9 unha especie da familia das Pedaliaceae. Parece orixinaria da \u00c1frica, non se atopa en estado espont\u00e1neo. Cult\u00edvase en rexi\u00f3ns tropicais e subtropicals polas s\u00faas sementes oleaxinosas (aceite de s\u00e9samo). \u00c9 un dos cultivos m\u00e1is antigos da humanidade e xa os sumerios cultiv\u00e1bana e exportaban o aceite en grandes cantidades. Co s\u00e9samo faise aceite e tahina, unha pasta moi utilizada na coci\u00f1a \u00e1rabe. Outros usos do s\u00e9samo son a decoraci\u00f3n de pans, o sal de s\u00e9samo ou como ingrediente do \"suxi\" e outras preparaci\u00f3ns da coci\u00f1a xaponesa. As propiedades nutritivas das sementes de s\u00e9samo incl\u00faen as de ser anticolester\u00f3lico e anticanceroso.\nUtilizaci\u00f3n.\nNa alimentaci\u00f3n humana.\nNa alimentaci\u00f3n humana son o trigo, o arroz e logo o millo os que principalmente se utilizan hoxe en d\u00eda. A cebada util\u00edzase principalmente na fabricaci\u00f3n da cervexa para facer a malte.\nAlg\u00fans cereais secundarios volveron a utilizarse a finais do s\u00e9culo XX coa volta a unha agricultura org\u00e1nica como a espelta, o centeo ou a avea.\nOutras plantas como a quinoa, que se cultiva tradicionalmente en Am\u00e9rica do Sur, te\u00f1en un mercado en crecemento, especialmente no \u00e1mbito da agricultura ecol\u00f3xica. Cabe aclarar que a quinoa \u00e9 un pseudocereal, pertencente \u00e1 subfamilia Chenopodioideae das amarant\u00e1ceas.\nAlimentaci\u00f3n animal.\nUnha gran parte da produci\u00f3n mundial dest\u00ednase \u00e1 alimentaci\u00f3n animal do gando: nos pa\u00edses desenvolvidos, o 56 por cento do consumo de cereais prod\u00facese na alimentaci\u00f3n do gando, o 23 por cento nos pa\u00edses en desenvolvemento. A nivel mundial, o 37 por cento da produci\u00f3n de cereais dest\u00ednase a alimentar aos animais de granxa.\nEn alimentaci\u00f3n animal util\u00edzanse practicamente todos os cereais, incluso o trigo, tradicionalmente reservado aos homes, baixo diversas formas:\nAdemais do gran, alg\u00fans cereais tam\u00e9n proporcionan forraxes e palla.\nUsos industriais.\nAlg\u00fans dos usos dos cereais na industria son os seguintes:"}
{"id": "82535", "revid": "1131", "url": "https://gl.wikipedia.org/wiki?curid=82535", "title": "Barnaba Chiaramonti", "text": ""}
{"id": "82536", "revid": "1308", "url": "https://gl.wikipedia.org/wiki?curid=82536", "title": "Cereais", "text": ""}
{"id": "82537", "revid": "22570", "url": "https://gl.wikipedia.org/wiki?curid=82537", "title": "INSEE", "text": "O INSEE (en franc\u00e9s: \"Institut National de la Statistique et des \u00c9tudes \u00c9conomiques\") \u00e9 o Instituto Nacional de Estat\u00edsticas e Estudos Econ\u00f3micos. Recolle e publica informaci\u00f3ns da econom\u00eda e sociedade francesas, realizando periodicamente o censo da naci\u00f3n. At\u00f3pase en Par\u00eds."}
{"id": "82539", "revid": "1131", "url": "https://gl.wikipedia.org/wiki?curid=82539", "title": "El Noroeste (1896)", "text": "El Noroeste foi un xornal que se editou na Coru\u00f1a entre 1896 e 1934.\nHistoria.\nApareceu o 31 de decembro de 1896, co subt\u00edtulo \"Diario cat\u00f3lico regionalista\", que recolle a tendencia do xornal: cat\u00f3lica e rexionalista. Foi fundado por Jos\u00e9 Lombardero Franco, que foi o seu primeiro director. A este suced\u00e9rono Jos\u00e9 Pan de Soraluce e Jos\u00e9 Garc\u00eda Acu\u00f1a. Tam\u00e9n foi dirixido durante un breve per\u00edodo por Wenceslao Fern\u00e1ndez Fl\u00f3rez.\nEntre os colaboradores do xornal figuran Ant\u00f3n Vilar Ponte, Manuel Lugr\u00eds Freire e Roberto Blanco Torres.\nA principios de 1918 foi adquirido cos cartos da \u201cLliga\u201d e as xesti\u00f3ns de Pere Munta\u00f1ola cambiando a li\u00f1a editorial. A maior\u00eda dos redactores abandonaron o xornal para fundar \"El Orz\u00e1n\". Pasou a ocupar a direcci\u00f3n f\u00e1ctica Ant\u00f3n Vilar Ponte, despois foi director Jos\u00e9 Garc\u00eda Acu\u00f1a. En 1921 apareceron unha serie de cr\u00f3nicas desde Marrocos de Valent\u00edn Paz Andrade .\nEntre 1917 e 1919 publicou un suplemento de catro p\u00e1xinas titulado: \"\u00a1Terra a Nosa!\", transformado pouco despois en \"Bibrioteca popular galega\". Nel apareceron \"Contos da forxa\" de Ux\u00edo Carr\u00e9 Aldao, \"O castro de Ca\u00f1\u00e1s (Boicentril)\" de Francisco Tettamancy Gast\u00f3n, \"Frores do noso paxareco\" de Francisca Herrera Garrido e \"Da raza\" de Ux\u00edo Carr\u00e9 Alvarellos.\nEntre o 10 de setembro de 1918 e o 18 de novembro de 1919 publica un suplemento literario titulado: \"N\u00f3s. P\u00e1xinas gallegas do diario da Cru\u00f1a El Noroeste\", con cabeceira de Castelao (desde o segundo n\u00famero, do 17 setembro), que segundo Filgueira Valverde ser\u00eda precursor, en certo xeito, da revista \"N\u00f3s\".\n\"El Noroeste\" na II Rep\u00fablica.\nDurante a Rep\u00fablica foi adquirido polo Partido Republicano Radical Socialista en xaneiro de 1932 e converteuse en \u00f3rgano seu. O 27 de xaneiro cambiou de formato e de subt\u00edtulo, pasando a ser \"Diario de la Rep\u00fablica. \u00d3rgano del Partido Radical-Socialista\". Estivo dirixido por Jes\u00fas Mejuto V\u00e1zquez. En febreiro de 1933 volveu facerse cargo da direcci\u00f3n Roberto Blanco Torres. Interrompeu a s\u00faa publicaci\u00f3n o 4 de febreiro de 1934, pero reanudouna ao cabo duns d\u00edas . En 1934, ao desmoronarse o PRRS e pasar a organizaci\u00f3n coru\u00f1esa a Uni\u00f3n Republicana, \"El Noroeste\" converteuse en voceiro deste partido."}
{"id": "82541", "revid": "23204", "url": "https://gl.wikipedia.org/wiki?curid=82541", "title": "La Higuera", "text": "La Higuera \u00e9 unha pequena localidade situada ao sur da provincia Vallegrande no departamento de Santa Cruz en Bolivia.\nToponimia.\nLa Higuera (a figueira) debe o seu nome \u00e1 abundante existencia, en \u00e9pocas pasadas, da \u00e1rbore do mesmo nome, cuxo froito \u00e9 o figo.\nXeograf\u00eda.\nAt\u00f3pase nos Andes a unha altura de 2.160 metros.\nHistoria.\nA localidade \u00e9 co\u00f1ecida por ser o lugar onde, o 9 de outubro de 1967, o sarxento do ex\u00e9rcito boliviano Mario Ter\u00e1n\u200b\u200b executou na escola o Che Guevara,\u200b l\u00edder do Ex\u00e9rcito de Liberaci\u00f3n Nacional de Bolivia (Guerrilla de \u00d1ancahuaz\u00fa), e ao seu compa\u00f1eiro de armas Sime\u00f3n \"Willy\" Cuba-Sanabria, despois da batalla da \"quebrada\" do Yuro, cando foi ferido e apresado, disolv\u00e9ndose as\u00ed o grupo tras dous anos de enfrontamento.\nNa escola onde foi executado funciona na actualidade un museo na s\u00faa memoria. Por toda a vila hai inscrici\u00f3ns, monumentos e homenaxes ao guerrilleiro arxentino-cubano.\nO 9 de outubro de 2016 realizouse en La Higuera unha homenaxe ao Che na que participaron dous centos de persoas, entre elas o ministro de Cultura de Cuba, Abel Nieto."}
{"id": "82546", "revid": "1131", "url": "https://gl.wikipedia.org/wiki?curid=82546", "title": "Mollerussa", "text": "Mollerussa \u00e9 a capital da comarca do Pla d'Urgell (provincia de Lleida, Catalu\u00f1a, Espa\u00f1a). \nSituaci\u00f3n xeogr\u00e1fica.\nEste municipio at\u00f3pase no interior de Catalu\u00f1a, a 23\u00a0km ao leste da capital provincial.\nEconom\u00eda.\n\u00c9 unha poboaci\u00f3n cunha econom\u00eda agraria e industrial, baseada na produci\u00f3n e transformaci\u00f3n de cereais, fari\u00f1eiras, pastas, gando porcino.\nHistoria.\nEn 1861 chegou o ferrocarril a este municipio do interior de Catalu\u00f1a. A capela de Santo Isidoro \u00e9 o seu monumento m\u00e1is representativo.\nPol\u00edtica.\nMarc Solsona Aixal\u00e0 (CIU) \u00e9 o alcalde deste municipio.\nNas elecci\u00f3ns municipais de 2003 d\u00e9ronse estes resultados:\nE nas elecci\u00f3ns municipais de 2007 d\u00e9ronse estes resultados:"}
{"id": "82549", "revid": "65337", "url": "https://gl.wikipedia.org/wiki?curid=82549", "title": "Calvin Klein", "text": "Richard Klein, m\u00e1is co\u00f1ecido no mundo da moda coma Calvin Klein, nado o 19 de novembro de 1942 no Bronx, Nova York, \u00e9 un co\u00f1ecido dese\u00f1ador de moda. O seu nome tam\u00e9n \u00e9 unha marca de roupa, manexada pola s\u00faa compa\u00f1\u00eda, fundada en 1968.\nCalvin Klein foi criado na comunidade inmigrante de xudeus do Bronx en Nova York. O seu primeiro \u00e9xito na industria da moda foi cando lanzou a s\u00faa primeira li\u00f1a de pantal\u00f3ns na d\u00e9cada de 1970.\nA compa\u00f1\u00eda Calvin Klein, coma moitas na industria da moda, \u00e9 co\u00f1ecida pola s\u00faa vistosa propaganda. Foi acusada por varias organizaci\u00f3ns conservadoras por usar modelos aparentemente menores de idade en poses semiprovocativas.\nAdemais de roupa, Calvin Klein outorgou o seu nome a unha li\u00f1a de perfumes, propiedade de Unilever, que dende maio do 2006 pasou a pertencer a Group Coty."}
{"id": "82556", "revid": "25871", "url": "https://gl.wikipedia.org/wiki?curid=82556", "title": "Kas", "text": "Kas \u00e9 unha marca dunha bebida carbonatada (refresco) con sabores a laranxa, lim\u00f3n e maz\u00e1.\nHistoria.\nAs orixes da empresa est\u00e1n nunha bebida chamada \u201cLa Sucursal\u201d que iniciaron a producir en 1926. Os irm\u00e1ns Rom\u00e1n e Jos\u00e9 Mar\u00eda Kn\u00f6rr, fabricantes de cerveza e gaseosas de Vitoria (Pa\u00eds Vasco), tiveron a idea de mesturar concentrado de zume de laranxa con gaseosa en 1952.\nEmpezouse a comercializar en Vitoria, \u00c1raba, Pa\u00eds Vasco, no ano 1956. Anteriormente comercializ\u00e1base co nome Zume de Laranxa \"El As\", pero os seus donos, a familia Kn\u00f6rr, decidiu incorporar a esta marca o K inicial do seu apelido. Curiosamente, ademais, a palabra \"kas\" significa gas en \u00e9uscaro.\nA marca tivo \u00e9xito na zona cant\u00e1brica establecendo plantas de embotellado e distribuci\u00f3n en Vigo, Ir\u00fan, Barcelona, Palma ou Sevilla. Actualmente pertence \u00e1 Compa\u00f1\u00eda de bebidas PepsiCo, filial espa\u00f1ola de PepsiCo, que comprou a empresa matriz de Kas no ano 1992. V\u00e9ndese en Espa\u00f1a, sur de Francia e Portugal.\nProdutos.\nKas foi engadindo \u00e1 s\u00faa marca outros sabores e mercados:\nPol\u00e9micas.\nEn 1975 xurdiu a Koordinadora Abertzale Socialista (KAS), pertencente ao Movemento de Liberaci\u00f3n Nacional Vasco (MLNV) na \u00f3rbita do grupo terrorista ETA: Eta Pol\u00edtico-Militar V Asamblea, ETA Militar V Asamblea, os partidos EHAS e HASI e os sindicatos LAK e LAB. O 18 de agosto de 1976, durante a celebraci\u00f3n da Mesa de Alsasua, xurdiu Herri Batasuna (HB). As agrupaci\u00f3ns pol\u00edticas que integraban KAS organiz\u00e1ronse na contorna de HB. A coincidencia nos nomes xerou confusi\u00f3n no mercado e malestar na empresa."}
{"id": "82562", "revid": "25871", "url": "https://gl.wikipedia.org/wiki?curid=82562", "title": "Laiosa, O Incio", "text": "San Marti\u00f1o de Laiosa \u00e9 unha parroquia do concello lucense do Incio, pertencente \u00f3 arciprestado do Incio. En 2008 ti\u00f1a 119 habitantes (57 homes e 62 mulleres), cunha densidade de 12,8 hab./km\u00b2, o que sup\u00f3n un descenso en relaci\u00f3n a 1991 cando ti\u00f1a 184 habitantes.\nLinda \u00f3 norte coas parroquias de Eirexalba e Vilasouto (concello do Incio), polo oeste con Gunt\u00edn e Tuimil (concello de B\u00f3veda), polo leste con \u00d3utara e Canedo (concello da Pobra do Broll\u00f3n) e polo sur con Freituxe (concello de B\u00f3veda), Gunt\u00edn e Canedo.\nHistoria.\nNun documento de 1501 menci\u00f3nase a parroquia cando Fernando do Pozo e o seu fillo, moradores do coto de Laiosa, ceden as herdades que posu\u00edan en Santa Mar\u00eda Madalena de Sarria.\n\u00c9 a capital do vizcondado de Laiosa, creado en 1632 e cuxo t\u00edtulo ostentou primeiro Alonso de Lanz\u00f3s Novoa d\u00e1s Seijas e Andrade e logo Margarita de Somoza e Saavedra e Gonzalo S\u00e1nchez de Somoza."}
{"id": "82563", "revid": "98629", "url": "https://gl.wikipedia.org/wiki?curid=82563", "title": "Vladimir Lossky", "text": "Vladimir Nicolaievich Lossky, nado en Gotinga o 8 de xu\u00f1o de 1903 e finado en Par\u00eds o 7 de febreiro de 1958, foi un te\u00f3logo ruso da Igrexa ortodoxa.\nTraxectoria.\nViviu coa s\u00faa familia en San Petersburgo ata que, tras a revoluci\u00f3n sovi\u00e9tica, a seu pai tivo que exilarse de Rusia en 1922. A s\u00faa infancia estivo fondamente marcada pola execuci\u00f3n do Metropolita de San Petersburgo polos sovi\u00e9ticos, que tivo ocasi\u00f3n de presenciar.\nEstudou na facultade de Artes na Universidade de San Petersburgo e continuou os seus estudos en Praga e na Sorbona en Par\u00eds, especializ\u00e1ndose en filosof\u00eda medieval. Ingresou na confrar\u00eda de San Focio coa arela de contribu\u00edr a unha ortodoxia universal. Casou en 1938 e tivo catro fillos. Ensinou teolox\u00eda dogm\u00e1tica no Instituto de Santo Dionisio en Par\u00eds.\nA s\u00faa principal tarefa foi o estudo do misticismo do cristianismo oriental. Precisou conceptos como \"hipostasis\", \"theosis\" ou \"theor\u00eda\", ao seu xu\u00edzo mal entendidos pola teolox\u00eda da Igrexa cat\u00f3lica subxugada por un xuridicismo fr\u00edo e legalista dende o Gran Cisma que rachou a unidade das igrexas.\nEstudou aos Pais da Igrexa como Basilio o Grande, Gregorio de Nisa ou Gregorio Nacianceno ou autores bizantinos como Gregorio Palamas. Florovsky viu nel o autor dunha nova gran s\u00edntese patr\u00edstica.\nPensamento.\nA orixe do mal est\u00e1 no trabucado uso da liberdade do home. Este optou pola soberbia autosuficiente provocando unha fractura en si mesmo e unha divisi\u00f3n cos demais comezando a parasitar o universo.\nA salvaci\u00f3n en Xes\u00fas de Nazaret restaura a verdadeira natureza do home por pura Graza. A obra salvadora de Cristo abre \u00e1 persoa \u00e1 participaci\u00f3n na divindade pola acci\u00f3n do Esp\u00edrito. Deus f\u00edxose semellante ao home pola Encarnaci\u00f3n, o home faise semellante a Deus pola deificaci\u00f3n (\"theosis\"), tal como xa ensinara Atanasio de Alexandr\u00eda. A acci\u00f3n do Esp\u00edrito da vida \u00e1 necesaria multiplicidade persoal da Igrexa. Se non existira a acci\u00f3n do Esp\u00edrito isto significar\u00eda a aniquilaci\u00f3n das persoas humanas nun \u00fanico cristo, unha deificaci\u00f3n impersoal, unha benaventuranza sen benaventurados. Por iso a obra do Esp\u00edrito da como froito a pluralidade orientada cara a unidade. A importancia non subordinada da acci\u00f3n do Esp\u00edrito \u00e9 entendible e preservada na ortodoxia polo rexeitamento da cl\u00e1usula engadida no credo occidental \"filioque\", que subordina o Esp\u00edrito ao Fillo, cando ambos proceden do Pai e s\u00f3 do Pai.\nNesta obra redentora participa tam\u00e9n a vontade da humanidade a trav\u00e9s do si de Mar\u00eda, a humilde moci\u00f1a que coa s\u00faa plena aceptaci\u00f3n sit\u00faase no l\u00edmite entre o creado e o increado, o que explica a devoci\u00f3n sen l\u00edmites que o pobo crente lle ofreceu reco\u00f1ec\u00e9ndoa como nai da persoa divina do Logos, o Verbo de Deus feito home (theotokos).\nOs Pais da Igrexa acometeron unha revoluci\u00f3n da linguaxe e dos conceptos para explicar a experiencia cristi\u00e1. Utilizaron a expresi\u00f3n \"hipostasis\" (que significaba cousa no seu matiz de particularidade) para designar ao Pai, ao Fillo e ao Esp\u00edrito. E utilizaron a palabra \"ousia\" (que significaba cousa no seu matiz com\u00fan cos demais obxectos) para denominar a s\u00faa identidade esencial. As\u00ed superaron o concepto de Un no pensamento grego plat\u00f3nico,para expresar a antinom\u00eda que encerra o misterio do Amor. O Un, a diferenza do que sosti\u00f1a o fil\u00f3sofo Plotino \u00e9 a superaci\u00f3n das oposici\u00f3ns non polo esvaemento no impersoal, sen\u00f3n pola plena afirmaci\u00f3n da persoa na plenitude do amor. O Amor \u00e9 a fonte da existencia persoal.\nNos Concilios de \u00c9feso e Calcedonia veuse a afirmar o car\u00e1cter supranatural da persoa. Xes\u00fas \u00e9 plenamente home na s\u00faa \"sarx\" (carne) e na s\u00faa \"psique\" (memoria, entendemento e vontade), pero a s\u00faa persoa at\u00f3pase noutra orde de realidade. A persoa \u00e9 o non cousificable, o non conceptualizable. No home a persoa expresa a irredutibilidade do individuo a s\u00faa natureza. A persoa \u00e9 o abismo, que ten a s\u00faa fonte no amor, pero que no ego\u00edsmo (pecado) se inverte cara ao baleiro e o nada. Ao concepto de persoa no home ch\u00e9gase por unha antropolox\u00eda negativa. En Cristo rev\u00e9lase o Abismo como o Amante e a persoa rev\u00e9lase no amor. A persoa non se explica polo contexto f\u00edsico ou c\u00f3smico sen\u00f3n que \u00e9 ela a que entrega ao mundo a s\u00faa significaci\u00f3n. O home \u00e9 unha persoa a imaxe e semellanza de Deus, e a imaxe tende ao seu modelo. A persoa \u00e9 o absoluto. S\u00f3 a uni\u00f3n de d\u00faas liberdades persoais actualizan aquela semellanza.\nEn canto \u00e1 Escatolox\u00eda todo o universo creado chegar\u00e1 \u00e1 perfecta uni\u00f3n con Deus no Amor, e se manifestar\u00e1 de distinta maneira en todas as persoas que adquiriron dentro da Igrexa a graza do Esp\u00edrito. Pero os l\u00edmites da Igrexa al\u00e9n da morte e as posibilidades de salvaci\u00f3n para aqueles quen non co\u00f1eceron nesta vida a luz son un misterio da misericordia, que non se debe especulativamente restrinxir consonte a medidas soamente humanas. \u00c1brese as\u00ed en Lossky o trazo alegre da escatolox\u00eda ortodoxa que non rexeita completamente a esperanza dunha salvaci\u00f3n de todo e de todos (\"apokatastasis panton\")."}
{"id": "82564", "revid": "1131", "url": "https://gl.wikipedia.org/wiki?curid=82564", "title": "O Courel", "text": ""}
{"id": "82567", "revid": "98629", "url": "https://gl.wikipedia.org/wiki?curid=82567", "title": "T\u00e1boa de Peutinger", "text": "A Tabula Peutingeriana, tam\u00e9n chamada t\u00e1boa de Peutinger \u00e9 un copia do s\u00e9culo XIII dun mapa do s\u00e9culo V.\nDataci\u00f3n.\nO mapa \u00e9 en realidade un itinerario, \u00e9 dicir, un cat\u00e1logo das estradas do mundo occidental a comezos do s\u00e9culo V ou finais do s\u00e9culo IV. Nel aparece Constantinopla, fundada no ano 328, se ben segue representando Pompeia, malia que fora destru\u00edda pola erupci\u00f3n do Vesuvio no ano 79. Para os seus estudosos Annalina e Mario Levi, a importancia que se lle concede no mapa a R\u00e1vena, que se converteu na capital do imperio de Occidente no ano 402, poder\u00eda indicar unha revisi\u00f3n final de contidos do s\u00e9culo XV. Con todo, o material f\u00edsico non \u00e9 desa \u00e9poca, e ben poder\u00eda ser posterior. A copia \u00e9 \u00fanica, e foi atopada nunha biblioteca de Worms a finais do s\u00e9culo XV por Conrad Celtes, que \u00e1 s\u00faa morte en 1508 llo cedeu ao anticuario alem\u00e1n Konrad Peutinger, quen lle deu nome e o fixo p\u00fablico.\nDescrici\u00f3n f\u00edsica.\nO mapa est\u00e9ndese por un alongad\u00edsimo pergameo de 6,75 m de longo e s\u00f3 34\u00a0cm de alto, dividido en once secci\u00f3ns, e que representan a toda Europa, Asia occidental, Indost\u00e1n e norte de \u00c1frica. O mapa constaba orixinalmente de doce secci\u00f3ns, pero a primeira, que se correspond\u00eda co territorio de Iberia, a Britannia e o extremo occidental de \u00c1frica, perdeuse e s\u00f3 puido ser reconstru\u00eddo en 1911.\nAo ter que adaptarse \u00e1s dimensi\u00f3ns do pergameo, o mapa non conserva as proporci\u00f3ns orixinais, e est\u00e1 fortemente distorsionado na dimensi\u00f3n lonxitudinal: as distancias norte-sur est\u00e1n reducidas, as leste-oeste ampliadas e, en moitos casos, os territorios que se estenden norte-sur, como a pen\u00ednsula It\u00e1lica, est\u00e1n dispostos en sentido oeste-leste.\nRecolle informaci\u00f3n do \"cursus publicus\" romano, \u00e9 dicir, da rede de estradas do Imperio, pero tam\u00e9n dos acampamentos romanos, dalg\u00fans elementos xeogr\u00e1ficos (mares, r\u00edos, monta\u00f1as, bosques...), as\u00ed como a medida das distancias entre os distintos poboamentos. As rotas entre os poboamentos imperiais ou os cruzamentos con outras rotas non est\u00e1n trazadas de maneira realista, sen\u00f3n esquem\u00e1tica, a semellanza dos actuais planos de metro. As tres cidades m\u00e1is importantes, Roma, Constantinopla e Antioqu\u00eda, est\u00e1n representadas cun dese\u00f1o especial, pero todos os poboamentos te\u00f1en iconas con distintos significados, que van dende o pictograma dun edificio a debuxos m\u00e1is complexos.\nPublicaci\u00f3n e exhibici\u00f3n.\nA copia propiedade de Peutinger foi copiada posteriormente por Ortelius e publicada pouco despois da morte deste, en 1598. Unha edici\u00f3n parcial reimprimiuse en Antuerpe en 1591, obra do impresor Jan Moretus, que a imprimir\u00eda ao completo (os once fragmentos conservados) en 1598 na mesma cidade. A familia Peutinger conservou o orixinal ata que o vendeu en 1714, e cambiou de mans sucesivamente ata que a biblioteca palaciana dos Habsburgo o mercou en 1737 para os seus fondos. Na actualidade cons\u00e9rvase na Biblioteca Nacional de Austria, en Viena.\nO mapa \u00e9 tan fr\u00e1xil que non se exhibe ao p\u00fablico. Por\u00e9n, puido verse o 26 de novembro de 2007, cando se exhibiu para festexar que fose rexistrado dentro do programa Memoria do Mundo da Unesco."}
{"id": "82568", "revid": "98629", "url": "https://gl.wikipedia.org/wiki?curid=82568", "title": "Talla l\u00edtica", "text": "A talla l\u00edtica \u00e9 a labra intencionada da pedra por medio da percusi\u00f3n, ben sexa directa ou indirecta, ou da presi\u00f3n. Esc\u00falpese a materia prima e d\u00e1selle forma, aproveitando a fractura concoide, co obxecto de fabricar \u00fatiles nucleares, ou para extraer lascas que se poden usar en bruto, ou servir de soporte para ferramentas, retoc\u00e1ndoas logo da s\u00faa extracci\u00f3n. A talla l\u00edtica \u00e9 o proceso de fabricaci\u00f3n de manufacturas m\u00e1is co\u00f1ecido da Idade da Pedra e que seguiu sendo moi importante durante a Idade dos Metais, e mesmo seguiu practic\u00e1ndose en tempos hist\u00f3ricos. Os obxectos de pedra tallada adrede polos humanos difer\u00e9ncianse das rompeduras naturais ou accidentais, grazas a que aparecen localizadas en contextos arqueol\u00f3xicos ben definidos, e a que os golpes da talla deixan negativos de lascado que seguen certa tendencia, certa orde imposible de atribu\u00edr \u00e1 natureza. O repertorio de xestos de talla organizada vaise co\u00f1ecendo cada vez mellor e permite establecer diagn\u00f3sticos cada vez m\u00e1is seguros, as\u00ed como un repertorio de pautas morfol\u00f3xicas, t\u00e9cnicas e funcionais que son as que permiten establecer a tipolox\u00eda l\u00edtica, \u00e9 dicir, a clasificaci\u00f3n, an\u00e1lise e comparaci\u00f3n dos artefactos de pedra tallada. A talla l\u00edtica non \u00e9, en calquera caso, m\u00e1is que unha das fases da vida dun artefacto l\u00edtico ou, por expresalo en termos cient\u00edficos m\u00e1is precisos, s\u00f3 \u00e9 unha porci\u00f3n relativamente curta da cadea operativa. Esta nace coa necesidade ou a idea que estimula ao ser humano a iniciar a s\u00faa actividade produtiva, segue coa procura da materia prima p\u00e9trea, a s\u00faa transformaci\u00f3n mediante a talla, ata conseguir os \u00fatiles necesarios. Despois est\u00e1 a s\u00faa utilizaci\u00f3n, inclu\u00edndo varias fases de mantemento da funcionalidade mediante aguzados sucesivos e, cando a ferramenta \u00e9 xa inservible, o seu abandono ou a s\u00faa reciclaxe noutra peza.\nMateria prima.\nA materia prima elixida para fabricar ferramentas de pedra tallada son as rochas duras de fractura concoide por ser a s\u00faa labra doadamente controlable. As mellores rochas eran as m\u00e1is homox\u00e9neas, o s\u00edlex era o m\u00e1is empregado. Tam\u00e9n se usaban outras, case todas sil\u00edceas como a cuarcita de gran mi\u00fado, o basalto, o cuarzo e outras rochas moito m\u00e1is raras pero tan apreciadas que chegaron a constitu\u00edrse verdadeiras rutas comerciais desde os lugares de explotaci\u00f3n, ata os lugares de demanda, ese \u00e9 o caso da obsidiana, a calcedonia, o xaspe etc.\nA calidade tam\u00e9n era importante, as experiencias de talla demostran que hab\u00eda que seleccionar a materia prima polo seu frescor, entendido como proximidade \u00e1 canteira, pola homoxeneidade de gran, polo seu son ou mesmo prob\u00e1ndoa mediante un lascado que revelase o seu estado interno.\nT\u00e9cnicas de talla.\nAs t\u00e9cnicas esenciais da talla l\u00edtica bas\u00e9anse en que a fractura concoide \u00e9 previsible e controlable en funci\u00f3n do movemento que se efect\u00fae co percusor. Hai dous modos fundamentais de tallar a pedra, a presi\u00f3n e a percusi\u00f3n, que \u00e1 s\u00faa vez se poden subdividir en:\nTalla experimental.\nA talla experimental recreando xestos prehist\u00f3ricos \u00e9 un dos alicerces fundamentais para a comprensi\u00f3n da talla l\u00edtica, que pode ter tres obxectivos: o primeiro \u00e9 o de simple diversi\u00f3n ou o desexo de replicar artefactos l\u00edticos para expo\u00f1elos en museos ou, mesmo, para a s\u00faa venda; o segundo \u00e9 a funci\u00f3n did\u00e1ctica para os alumnos de especialidades de Prehistoria ou Arqueolox\u00eda; o terceiro \u00e9 a investigaci\u00f3n cient\u00edfica pura (a que se suscita a ra\u00edz dun problema arqueol\u00f3xico xurdido nunha determinada investigaci\u00f3n). Neste sentido a talla experimental cient\u00edfica comezou xa en 1903, da man de H. Muller; m\u00e1is tarde, en 1929, L. Coutier continuou experimentando, a\u00ednda que o impulso definitivo veu trala segunda guerra mundial, primeiro con Fran\u00e7ois Bordes (Universidade de Bordeos), a mi\u00fado en colaboraci\u00f3n co americano Donald Crabtree (Universidade de Berkeley). Seguiron o seu labor Newcomer, Tixier e outros moitos. A talla experimental \u00e9 un traballo de laboratorio controlado, cunha an\u00e1lise cient\u00edfica rigorosa que permite asignar cicatrices da talla a t\u00e9cnicas e m\u00e9todos concretos; con todo, o seu punto fraco \u00e9 a imposibilidade epistemol\u00f3xica de contrastar as extrapolaci\u00f3ns: \u00e9 exclusivamente emp\u00edrico."}
{"id": "82573", "revid": "1093", "url": "https://gl.wikipedia.org/wiki?curid=82573", "title": "Tabula Peutingeriana", "text": ""}
{"id": "82577", "revid": "1131", "url": "https://gl.wikipedia.org/wiki?curid=82577", "title": "El Norte de Galicia", "text": "El Norte de Galicia foi un xornal que se editou en Lugo entre 1901 e 1923.\nCaracter\u00edsticas.\nApareceu o 31 de xaneiro de 1901 (II \u00c9poca, Ano III, n\u00ba 1), ti\u00f1a como subt\u00edtulo \"Diario pol\u00edtico y de informaci\u00f3n\" que cambiou posteriormente por \"Diario de informaci\u00f3n y el de mayor circulaci\u00f3n de Lugo y su provincia\". Foi propiedade de Antonio Pardo Pardo-Montenegro, un empresario fillo de Manuel Pardo de la Vega.\nVoceiro da pol\u00edtica conservadora na provincia de Lugo, o seu primeiro director foi Emilio Tapia Rivas. Tivo como redactores a Antonio Couceiro Freijomil, Juan Ram\u00f3n Somoza, Ram\u00f3n Robles Neira e Manuel Molina Mesa e entre os seus colaboradores figuraron Manuel Garc\u00eda Blanco e Ant\u00f3n Villar Ponte.\nCesou a s\u00faa publicaci\u00f3n en xaneiro de 1923. Nos seus talleres pasou a imprimirse \"La Provincia\", novo \u00f3rgano conservador de Lugo."}
{"id": "82579", "revid": "56817", "url": "https://gl.wikipedia.org/wiki?curid=82579", "title": "El Noroeste (1880)", "text": "El Noroeste foi un xornal que se editou na Coru\u00f1a entre 1880 e 1881.\nHistoria e caracter\u00edsticas.\nSubtitulado \"Peri\u00f3dico de La Coru\u00f1a. Pol\u00edtico independiente de la tarde, defensor del comercio y de la industria\" apareceu o 3 de febreiro de 1880 como continuaci\u00f3n de \"El Comercio Gallego\". Foi o seu fundador-propietario e administrador Juan Cuenca e estaba dirixido por Joaqu\u00edn Castro Arias. Os seus redactores eran o propio Joaqu\u00edn Castro e Ricardo Acevedo Full\u00f3s. Entre os seus colaboradores figuraban Trillo, Golpe, Montes, Salinas e Sors. De tendencia dem\u00f3crata e rexionalista, edit\u00e1base na imprenta do mesmo nome, propiedade de Ram\u00f3n Faginas, na que tam\u00e9n se editaba a \"Revista de Galicia\". Cando o seu director Castro Arias marchou a Bos Aires, sucedeuno Jos\u00e9 Mar\u00eda Montes. Suspendido en agosto de 1881, transformouse en \"El Progreso de Galicia\"."}
{"id": "82581", "revid": "1888", "url": "https://gl.wikipedia.org/wiki?curid=82581", "title": "El Noroeste", "text": "El Noroeste foi o t\u00edtulo de varios xornais:"}
{"id": "82596", "revid": "25871", "url": "https://gl.wikipedia.org/wiki?curid=82596", "title": "Christos Yannaras", "text": "Christos Yannaras, nado en Atenas o 10 de abril de 1935, \u00e9 un te\u00f3logo da Igrexa ortodoxa grega.\nTraxectoria.\nFormaci\u00f3n.\nEstudou filosof\u00eda e teolox\u00eda en Atenas, Bonn e Par\u00eds. Doutor na Facultade de Letras da Sorbona e da Facultade de Teolox\u00eda de Tesal\u00f3nica. \u00c9 membro da Academia Internacional de Ciencias Relixiosas. \u00c9 tam\u00e9n profesor em\u00e9rito de filosof\u00eda no Instituto de Ciencias Pol\u00edticas de Atenas.\nPensamento.\nA fe non \u00e9 unha certeza intelectual ou produto dun co\u00f1ecemento obxectivo, \u00e9 un acontecemento e unha experiencia de relaci\u00f3n.\nCritica a teolox\u00eda da Igrexa cat\u00f3lica por desterrar a Deus a un \u00e1mbito inaccesible \u00e1 experiencia e por establecer unha separaci\u00f3n entre relixi\u00f3n e vida. A teolox\u00eda non debe ser un desenvolvemento te\u00f3rico de axiomas e ideas, sen\u00f3n expresi\u00f3n e formulaci\u00f3n dunha experiencia de vida que necesita unha linguaxe diferente \u00e1 dos conceptos e informaci\u00f3ns obxectivas.\nA relaci\u00f3n do home con Deus non \u00e9 a dun suxeito e un obxecto sen\u00f3n unha relaci\u00f3n persoal er\u00f3tica; s\u00f3 se albisca un co\u00f1ecemento de Deus deix\u00e1ndose penetrar polas enerx\u00edas divinas, mediante unha experiencia de uni\u00f3n coa divindade. Se se concibe a Deus como na escol\u00e1stica, como a causa do universo, o mundo aparece como afastado de Deus, o que acaba conducindo \u00e1 secularizaci\u00f3n, a un finalismo orientado \u00e1 utilidade, ao asoballamento da natureza e da historia pola t\u00e9cnica, a un mundo, en definitiva, esgotado e consumido.\nFronte a isto c\u00f3mpre recuperar a cosmolox\u00eda dos Pais da Igrexa gregos que preserve de verdade a vida e estea ao servizo dela. A crise ambiental traduce a perda do sentido do cosmos como animado polo Esp\u00edrito, e que, polo tanto, queda reducido a unha materia morta destinada a satisfacci\u00f3n dos propios desexos.\nYannaras ao igual que Pavel Florenskii fai fincap\u00e9 na experiencia da beleza, pero aquela beleza que sinala al\u00e9n de si mesma e que \u00e9 un chamamento tr\u00e1xico a unha plenitude de vida, que se reco\u00f1ece como inalcanz\u00e1bel."}
{"id": "82598", "revid": "15490", "url": "https://gl.wikipedia.org/wiki?curid=82598", "title": "C\u00f3nsules romanos na Rep\u00fablica", "text": "Lista de C\u00f3nsules Romanos do Per\u00edodo Republicano de acordo \u00e1 tradici\u00f3n \"vulgata\", a cal est\u00e1 baseada na cronolox\u00eda de Marco Terencio Varr\u00f3n, con algunhas correcci\u00f3ns de acordo \u00e1 cronolox\u00eda de Dionisio de Halicarnaso.\nDe acordo ao historiador Di\u00f3n Casio (\"Historia Romana\") soamente logo do derrocamento dos dec\u00e9nviros (-449) os maxistrados electos asumiron o t\u00edtulo de \"c\u00f3nsules\" -t\u00edtulo que pode derivar do verbo \"consulo\": \"aconsellar\" ou \"velar por\"-. Anteriormente a esa data eran denominados \"pretores\".\nDurante a Rep\u00fablica, os c\u00f3nsules tomaban posesi\u00f3n do seu cargo nunha data que foi variando co transcurso do tempo. Desde o ano -222 os c\u00f3nsules asum\u00edan o 15 de marzo, primeiro mes do ano do primeiro calendario romano. S\u00f3 desde o ano -153 o mandato dos c\u00f3nsules iniciouse o 1 de xaneiro."}
{"id": "82599", "revid": "98629", "url": "https://gl.wikipedia.org/wiki?curid=82599", "title": "Aries", "text": "Aries ou Carneiro (s\u00edmbolo , ) \u00e9 unha das constelaci\u00f3ns do zod\u00edaco; at\u00f3pase entre as constelaci\u00f3ns de Pisces, \u00f3 oeste, e Taurus \u00f3 leste.\nVisualizaci\u00f3n gr\u00e1fica.\nAs estrelas da constelaci\u00f3n Aries poden ser conectadas dun forma alternativa, coma graficamente indica o carneiro que est\u00e1 correndo (ou saltando).\nA cabeza do cordeiro est\u00e1 formada polas estrelas \u03b1 Ari, \u03bb Ari, e \u03b2 Ari: sendo \u03b1 Ari de segunda magnitude e beta Arietis de terceira magnitude.\nO corpo do carneiro consiste nas estrelas \u03b1 Ari, \u03b7 Ari, \u03b5 Ari, 41 Ari, e 35 Ari: \u03b5 Ari e 41 Ari son de cuarta magnitude.\nO rabo do carneiro est\u00e1 formado polas estrelas 35 Ari, 41 Ari, e 39 Ari.\nA estrela \u03b3 Ari, de cuarta magnitude, representa as patas de adiante, e a estrela \u03b4 Ari, tam\u00e9n de cuarta magnitude, representa as patas de atr\u00e1s.\nMitolox\u00eda.\nFrixo e Hele son fillos de Atamante, rei de Tesalia e de N\u00e9fele. Tras quedar vi\u00favo, Atamante volta a casar con Ino. Anos despois o reino sofre unha etapa de fames e a ra\u00ed\u00f1a decide sacrificar \u00f3s irm\u00e1ns para rematar con esa desgraciada \u00e9poca. Hermes salva \u00f3s nenos entreg\u00e1ndolles un carneiro alado, coa l\u00e1 ou v\u00e9laro de ouro, e dotado do don da fala. Os nenos parten enriba del rumbo a Asia, salvando a vida. Durante a viaxe Hele cae \u00f3 mar e afoga, dando o seu nome a esa rexi\u00f3n mari\u00f1a, que pasar\u00e1 nomearse Helesponto. Frixo chega \u00e1 C\u00f3lquida, onde o seu rei Eeteso adopta e concedelle en matrimonio a s\u00faa filla Calc\u00edope.\nEn agradecemento a Eetes, Frixo sacrifica o carneiro e ofr\u00e9celle o v\u00e9laro \u00f3 rei, quen o consagra a Ares e c\u00f3lgao dunha anci\u00f1a nun bosque adicado \u00f3 deus, gardado por un descomunal drag\u00f3n e rodeado por campos onde pastan enormes touros salvaxes.\nSegundo alg\u00fans, Aries \u00e9 unha constelaci\u00f3n de pouco brillo porque o v\u00e9laro de ouro do carneiro ficou na C\u00f3lquida."}
{"id": "82601", "revid": "13347", "url": "https://gl.wikipedia.org/wiki?curid=82601", "title": "Auriga (constelaci\u00f3n)", "text": "Auriga ou Cocheiro \u00e9 unha constelaci\u00f3n do hemisferio norte. A s\u00faa localizaci\u00f3n \u00e9 bastante sinxela: basta con mirar por riba de Ori\u00f3n. Vese un pent\u00e1gono de estrelas brillantes, entre as que destaca Capella (\u03b1 Aurigae).\nVisualizaci\u00f3n gr\u00e1fica.\nAs estrelas da constelaci\u00f3n de Auriga poden ser conectadas dunha forma alternativa, a cal amosa graficamente \u00e1 cabeza do auriga levando un pucho e mirando cara Perseus.\nAs estrelas \u03b1 Aur (Capella), \u03b2 Aur, \u03b8 Aur, \u03b9 Aur, e \u03b5 Aur forman a cabeza do auriga: con \u03b1 Aur de magnitude cero, \u03b2 Aur con magnitude d\u00faas, e o resto con magnitude tres. Star \u03b1 Aur pode ser vista coma o ollo do auriga, onde a estrela \u03b9 Aur representa o queixo.\nAs estrelas \u03b2 Aur, \u03b4 Aur, e \u03b1 Aur forman o pucho do auriga, con \u03b4 Aur na punta do pucho. Finalmente, as estrelas \u03b1 Aur, \u03b5 Aur, \u03b6 Aur, e \u03b7 Aur forman o nariz: sendo \u03b7 Aur de terceira magnitude.\nMitolox\u00eda.\nEsta constelaci\u00f3n ten varias versi\u00f3ns da s\u00faa orixe na mitolox\u00eda grega:\nNunha, tratase de Mirtilo, fillo de Hermes e de Fetusa, cocheiro de En\u00f3mao. A filla deste \u00faltimo, Hipodamia, ti\u00f1a moitos pretendentes pero o seu pai, para desfacerse deles, ret\u00e1baos a unha carreira de carros. O que non sab\u00edan os seus contrincantes era que os seus cabalos eran divinos e sempre ga\u00f1aban. O castigo pola derrota era a morte. Un d\u00eda presentouse P\u00e9lope, de quen Hipodamia namorouse inmediatamente, e xuntos subornaron a Mirtilo para que perdera a carreira. O auriga cambiou os cravos de ferro do carro do rei por uns de cera, de forma que durante a carreira estes solt\u00e1ronse e o carro quedou desfeito. No accidente En\u00f3mao morreu arrastrado polos cabalos. \nDespois da vitoria, P\u00e9lope matou a Mirtilo \u00f3 tiralo no mar e o auriga na s\u00faa ca\u00edda maldiciu \u00e1 raza de P\u00e9lope. Hermes p\u00faxoo no firmamento.\nOutra versi\u00f3n relata que representa a Erictonio, nado do seme de Hefesto que fecundou a Xea cando tentou violar a Atenea. O neno foi educado por Atenea, inventou a cuadriga e foi catasterizado nesta constelaci\u00f3n .\nNoutras versi\u00f3ns identific\u00e1base esta constelaci\u00f3n con Tr\u00f3quilo, En\u00f3mao, Belerofonte, Cilas ou Hip\u00f3lito."}
{"id": "82611", "revid": "624", "url": "https://gl.wikipedia.org/wiki?curid=82611", "title": "-624", "text": "Outros.\nHistoria ano a ano"}
{"id": "82613", "revid": "23204", "url": "https://gl.wikipedia.org/wiki?curid=82613", "title": "O Bouz\u00f3n, Pi\u00f1eiro, Tomi\u00f1o", "text": "O Bouz\u00f3n \u00e9 un lugar da parroquia de Pi\u00f1eiro, no concello pontevedr\u00e9s de Tomi\u00f1o, na comarca do Baixo Mi\u00f1o. Segundo o IGE, en 2022 ti\u00f1a 142 habitantes (71 homes e 71 mulleres).\nNeste lugar at\u00f3panse o centro cultural, a igrexa e a carballeira na que se celebran as festas, na cal hai \u00e1rbores senlleiras.\nEconom\u00eda.\nNesta mesma carballeira antigamente celebr\u00e1base unha feira de gando todos os domingos, pero ao entrar en decadencia pasou a celebrarse o d\u00eda dez de cada mes e finalmente s\u00f3 o d\u00eda que se celebra a festa de San Lourenzo (o 10 de agosto), pola ma\u00f1\u00e1 faise esa feira de gando.\nNo monte do Bouz\u00f3n hai unha plantaci\u00f3n de kiwi que \u00e9 a m\u00e1is grande de toda a comarca. Aqu\u00ed est\u00e1 situado o cemiterio e o campo de f\u00fatbol, xa que Pi\u00f1eiro ten equipo de f\u00fatbol propio.\nFestas.\nAs festas son no mes de agosto, a de San Lourenzo o d\u00eda 10 e a do Santo Cristo da Sa\u00fade a cuarta fin de semana de citado mes. A festa de San Lourenzo organ\u00edzana os mozos solteiros do lugar e a do Santo Cristo da Sa\u00fade os casados.\nNo Centro Cultural a \"A. C. e D. Ra\u00edces\" celebra o Nadal Cultural cun tradicional festival no que se poden ver obras de teatro, bailes... e participan nenos de 4 a 17 anos aproximadamente. En reis os nenos reciben un agasallo dos Reis Magos de Oriente no centro cultural \u00e1 sa\u00edda da misa."}
{"id": "82615", "revid": "23204", "url": "https://gl.wikipedia.org/wiki?curid=82615", "title": "A Bouzada, Pi\u00f1eiro, Tomi\u00f1o", "text": "A Bouzada \u00e9 un lugar da parroquia de Pi\u00f1eiro, no concello pontevedr\u00e9s de Tomi\u00f1o, na comarca do Baixo Mi\u00f1o. Segundo o IGE, en 2022 ti\u00f1a 107 habitantes (51 homes e 56 mulleres).\nNo seu monte cel\u00e9brase a Romaxe do Cabalo (no mes de xullo). No mesmo recinto faise a comida de confraternidade o d\u00eda de sendeirismo. A citada Romaxe do Cabalo consta de comida para todos os que o desexen."}
{"id": "82616", "revid": "23204", "url": "https://gl.wikipedia.org/wiki?curid=82616", "title": "Tabordela, Pi\u00f1eiro, Tomi\u00f1o", "text": "Tabordela \u00e9 un lugar da parroquia de Pi\u00f1eiro, no concello pontevedr\u00e9s de Tomi\u00f1o, na comarca do Baixo Mi\u00f1o. Segundo o IGE, en 2022 ti\u00f1a 26 habitantes (12 homes e 14 mulleres). Linda coa parroquia de Taborda.\nPatrimonio.\nEn Tabordela est\u00e1 situado o centro \"Uni\u00f3n del Porvenir\", fundado en Nova York polos emigrantes das parroquias de Pi\u00f1eiro e Taborda o 24 de decembro de 1918, nel foi mestre Alonso R\u00edos cando era colexio indiano. Estase restaurando por un obradoiro subvencionado polo concello. Hai un lavadoiro que serve de marco para separar Pi\u00f1eiro e Taborda."}
{"id": "82617", "revid": "56817", "url": "https://gl.wikipedia.org/wiki?curid=82617", "title": "El ruido y la furia", "text": "El ruido y la furia \u00e9 un pack composto dun disco en directo e un DVD do grupo de Rock espa\u00f1ol H\u00e9roes del Silencio, publicado no 2005.\nO CD cont\u00e9n o concerto ofrecido o 16 de xu\u00f1o de 1993 no Palacio dos Deportes da Comunidade de Madrid. O DVD cont\u00e9n as imaxes dese mesmo concerto e dez temas m\u00e1is, pertencentes \u00e1 s\u00faa actuaci\u00f3n in\u00e9dita at\u00e9 o momento na sala madrile\u00f1a La Riviera, o 21 de novembro de 1995.\nContido.\nDVD.\nDirecto en Pal. Dep. Madrid en 1993\nDirecto en La Riviera, Madrid en 1995"}
{"id": "82621", "revid": "1308", "url": "https://gl.wikipedia.org/wiki?curid=82621", "title": "Enerx\u00eda renov\u00e1bel", "text": ""}
{"id": "82622", "revid": "89787", "url": "https://gl.wikipedia.org/wiki?curid=82622", "title": "Enerx\u00eda nuclear", "text": "Ch\u00e1mase enerx\u00eda nuclear ou enerx\u00eda at\u00f3mica a aquela enerx\u00eda que se obt\u00e9n ao aproveitarse as reacci\u00f3ns nucleares espont\u00e1neas ou provocadas polo ser humano. Con todo, este termo engloba outro significado, o aproveitamento de devandita enerx\u00eda para outros fins, tales como a obtenci\u00f3n de enerx\u00eda el\u00e9ctrica, enerx\u00eda t\u00e9rmica e enerx\u00eda mec\u00e1nica a partir de reacci\u00f3ns at\u00f3micas, e a s\u00faa aplicaci\u00f3n, ben sexa con fins pac\u00edficos ou b\u00e9licos. As\u00ed, \u00e9 com\u00fan referirse \u00e1 enerx\u00eda nuclear non s\u00f3 como o resultado dunha reacci\u00f3n sen\u00f3n como un concepto m\u00e1is amplo que incl\u00fae os co\u00f1ecementos e t\u00e9cnicas que permiten a utilizaci\u00f3n desta enerx\u00eda por parte do ser humano.\nEstas reacci\u00f3ns danse nalg\u00fans is\u00f3topos de certos elementos qu\u00edmicos, sendo o m\u00e1is co\u00f1ecido deste tipo de enerx\u00eda a fisi\u00f3n do uranio-235 (235U), coa que funcionan os reactores nucleares. Con todo, para producir este tipo de enerx\u00eda aproveitando reacci\u00f3ns nucleares poden ser empregados moitos outros is\u00f3topos de varios elementos qu\u00edmicos, como o torio, o plutonio, o estroncio ou o polonio.\nOs dous sistemas cos que pode obterse enerx\u00eda nuclear de forma masiva son a fisi\u00f3n nuclear e a fusi\u00f3n nuclear. A enerx\u00eda nuclear pode transformarse de forma descontrolada, dando lugar ao armamento nuclear; ou controlada en reactores nucleares nos que se produce enerx\u00eda el\u00e9ctrica, enerx\u00eda mec\u00e1nica ou enerx\u00eda t\u00e9rmica. Tanto os materiais empregados como o dese\u00f1o das instalaci\u00f3ns son completamente diferentes en cada caso.\nOutra t\u00e9cnica, empregada principalmente en pilas de enorme duraci\u00f3n para sistemas que requiren pouco consumo el\u00e9ctrico, \u00e9 a utilizaci\u00f3n de xeradores termoel\u00e9ctricos de radiois\u00f3topos (GTR, ou RTG en ingl\u00e9s), nos que se aproveitan os distintos xeitos de desintegraci\u00f3n para xerar electricidade en sistemas de termopares a partir da calor transferida por unha fonte radioactiva.\nA enerx\u00eda desprendida neses procesos nucleares adoita aparecer en forma de part\u00edculas subat\u00f3micas en movemento. Esas part\u00edculas, ao frearse na materia que as rodea, producen enerx\u00eda t\u00e9rmica. Esta enerx\u00eda t\u00e9rmica transf\u00f3rmase en enerx\u00eda mec\u00e1nica utilizando motores de combusti\u00f3n externa, como as turbinas de vapor. Devandita enerx\u00eda mec\u00e1nica pode ser empregada no transporte, por exemplo nos buques nucleares; ou para a xeraci\u00f3n de enerx\u00eda el\u00e9ctrica en centrais nucleares.\nA principal caracter\u00edstica deste tipo de enerx\u00eda \u00e9 a alta calidade da enerx\u00eda que pode producirse por unidade de masa de material utilizado en comparaci\u00f3n con calquera outro tipo de enerx\u00eda co\u00f1ecida polo ser humano, pero sorprende a pouca eficiencia do proceso, xa que se desaproveita entre un 86% e 92% da enerx\u00eda que se libera.\nNas reacci\u00f3ns nucleares ad\u00f3itase liberar unha grand\u00edsima cantidade de enerx\u00eda debido en parte \u00e1 masa de part\u00edculas involucradas neste proceso, transf\u00f3rmase directamente en enerx\u00eda. O anterior ad\u00f3itase explicar base\u00e1ndose na relaci\u00f3n masa-enerx\u00eda proposta polo f\u00edsico Albert Einstein.\nHistoria.\nAs reacci\u00f3ns nucleares.\nEn 1896 Henri Becquerel descubriu que alg\u00fans elementos qu\u00edmicos emit\u00edan radiaci\u00f3ns. Tanto el como Marie Curie e outros estudaron as s\u00faas propiedades, descubrindo que estas radiaci\u00f3ns eran diferentes dos xa co\u00f1ecidos Raios X e que posu\u00edan propiedades distintas, denominando aos tres tipos que conseguiron descubrir alfa, beta e gamma.\nPronto se viu que todas elas provi\u00f1an do n\u00facleo at\u00f3mico que describira Rutherford en 1911.\nCo descubrimento do neutrino, part\u00edcula descrita teoricamente en 1930 por Pauli pero non detectada ata 1956 por Clyde Cowan e os seus colaboradores, p\u00faidose explicar a radiaci\u00f3n beta.\nEn 1932 James Chadwick descubriu a existencia do neutr\u00f3n que Wolfgang Pauli predixera en 1930, e inmediatamente despois Enrico Fermi descubriu que certas radiaci\u00f3ns emitidas en fen\u00f3menos non moi com\u00fans de desintegraci\u00f3n eran en realidade estes neutr\u00f3ns.\nDurante os anos 1930, Enrico Fermi e os seus colaboradores bombardearon con neutr\u00f3ns m\u00e1is de 60 elementos, entre eles o 235U, producindo as primeiras fisi\u00f3ns nucleares artificiais. En 1938, en Alema\u00f1a, Lise Meitner, Otto Hahn e Fritz Strassmann verificaron os experimentos de Fermi e en 1939 demostraron que parte dos produtos que aparec\u00edan ao levar a cabo estes experimentos con uranio eran n\u00facleos de bario. Moi pronto chegaron \u00e1 conclusi\u00f3n de que eran resultado da divisi\u00f3n dos n\u00facleos do uranio. Levouse a cabo o descubrimento da fisi\u00f3n.\nEn Francia, Joliot Curie descubriu que ademais do bario, emit\u00edanse neutr\u00f3ns secundarios nesa reacci\u00f3n, facendo factible a reacci\u00f3n en cadea.\nTam\u00e9n en 1932 Mark Oliphant teorizou sobre a fusi\u00f3n de n\u00facleos lixeiros (de hidr\u00f3xeno), describindo pouco despois Hans Bethe o funcionamento das estrelas base\u00e1ndose neste mecanismo.\nA fisi\u00f3n nuclear.\nEn f\u00edsica nuclear, a fisi\u00f3n \u00e9 unha reacci\u00f3n nuclear, o que significa que ten lugar no n\u00facleo at\u00f3mico. A fisi\u00f3n ocorre cando un n\u00facleo pesado se divide en dous ou m\u00e1is n\u00facleos pequenos, ademais dalg\u00fans subprodutos como neutr\u00f3ns libres, fot\u00f3ns (xeralmente raios gamma) e outros fragmentos do n\u00facleo como part\u00edculas alfa (n\u00facleos de helio) e beta (electr\u00f3ns e positr\u00f3ns de alta enerx\u00eda).\nDurante a segunda guerra mundial, o Departamento de Desenvolvemento de Armamento da Alema\u00f1a Nazi desenvolveu un proxecto de enerx\u00eda nuclear (Proxecto Uranio) con vistas \u00e1 produci\u00f3n dun artefacto explosivo nuclear. Albert Einstein, en 1939, asinou unha carta ao presidente Franklin Delano Roosevelt dos Estados Unidos, escrita por Le\u00f3 Szil\u00e1rd, na que se previ\u00f1a sobre este feito.\nO 2 de decembro de 1942, como parte do proxecto Manhattan dirixido por Robert Oppenheimer, construiose o primeiro reactor do mundo feito polo ser humano (existiu un reactor natural en Oklo, Gab\u00f3n, na \u00c1frica Occidental): o Chicago Pile-1 (CP-1).\nComo parte do mesmo programa militar, construiose un reactor moito maior en Hanford, destinado \u00e1 produci\u00f3n de plutonio, e ao mesmo tempo, un proxecto de enriquecemento de uranio en cascada. O 16 de xullo de 1945 foi probada a primeira bomba nuclear (nome en clave Trinity) no deserto de Alamogordo. Nesta proba levouse a cabo unha explosi\u00f3n equivalente a 19.000.000 de kg de TNT (19 quilot\u00f3ns), unha potencia xamais observada anteriormente en ning\u00fan outro explosivo. Ambos proxectos desenvolvidos finalizaron coa construci\u00f3n de d\u00faas bombas, unha de uranio enriquecido e unha de plutonio (Little Boy e Fat Man) que foron lanzadas sobre as cidades xaponesas de Hiroshima (6 de agosto de 1945) e Nagasaki (9 de agosto de 1945) respectivamente. O 15 de agosto de 1945 acabou a segunda guerra mundial no Pac\u00edfico coa rendici\u00f3n do Xap\u00f3n. Pola s\u00faa banda o programa de armamento nuclear alem\u00e1n (liderado este por Werner Heisenberg), non alcanzou a s\u00faa meta antes da rendici\u00f3n de Alema\u00f1a o 8 de maio de 1945.\nPosteriormente lev\u00e1ronse a cabo programas nucleares na Uni\u00f3n Sovi\u00e9tica (primeira proba dunha bomba de fisi\u00f3n o 29 de agosto de 1949), Francia e Gran Breta\u00f1a, comezando a carreira armament\u00edstica en ambos os bloques creados trala guerra, alcanzando l\u00edmites de potencia destrutiva nunca antes sospeitada polo ser humano (cada bando pod\u00eda derrotar e destru\u00edr varias veces a todos os seus inimigos).\nXa na d\u00e9cada de 1940, o almirante Hyman Rickover propuxo a construci\u00f3n de reactores de fisi\u00f3n non encami\u00f1ados esta vez \u00e1 fabricaci\u00f3n de material para bombas, sen\u00f3n que \u00e1 xeraci\u00f3n de electricidade. Pensouse, acertadamente, que estes reactores poder\u00edan constitu\u00edr un gran substituto do di\u00e9sel nos submarinos. Construiose o primeiro reactor de proba en 1953, botando o primeiro submarino nuclear (o USS Nautilus (SSN-571)) o 17 de xaneiro de 1955 \u00e1s 11:00. O Departamento de Defensa estadounidense propuxo o dese\u00f1o e construci\u00f3n dun reactor nuclear utilizable para a xeraci\u00f3n el\u00e9ctrica e propulsi\u00f3n nos submarinos a d\u00faas empresas distintas norteamericanas: General Electric e Westinghouse. Estas empresas desenvolveron os reactores de auga lixeira tipo BWR e PWR respectivamente.\nEstes reactores utiliz\u00e1ronse para a propulsi\u00f3n de buques, tanto de uso militar (submarinos, cruceiros, portaavi\u00f3ns...) como civil (quebraxeos e cargueiros), onde presentan potencia, reduci\u00f3n do tama\u00f1o dos motores, reduci\u00f3n no almacenamento de combustible e autonom\u00eda, non mellorados por ningunha outra t\u00e9cnica existente.\nOs mesmos dese\u00f1os de reactores de fisi\u00f3n traslad\u00e1ronse a dese\u00f1os comerciais para a xeraci\u00f3n de electricidade. Os \u00fanicos cambios producidos no dese\u00f1o co transcurso do tempo foron un aumento das medidas de seguridade, unha maior eficiencia termodin\u00e1mica, un aumento de potencia e o uso das novas tecnolox\u00edas que foron aparecendo.\nEntre 1950 e 1960 Canad\u00e1 desenvolveu un novo tipo, baseado no PWR, que utilizaba auga pesada como moderador e uranio natural como combustible, en lugar do uranio enriquecido utilizado polos dese\u00f1os de auga lixeira. Outros dese\u00f1os de reactores para o seu uso comercial utilizaron carbono (Magnox, AGR, RBMK ou PBR entre outros) ou sales fundidos (litio ou berilio entre outros) como moderador. Este \u00faltimo tipo de reactor foi parte do dese\u00f1o do primeiro avi\u00f3n bombardeiro (1954) con propulsi\u00f3n nuclear (o US Aircraft Reactor Experiment ou ARE). Este dese\u00f1o abandonouse tralo desenvolvemento dos m\u00edsiles bal\u00edsticos intercontinentais (ICBM).\nOutros pa\u00edses (Francia, Italia, entre outros) desenvolveron os seus propios dese\u00f1os de reactores nucleares para a xeraci\u00f3n el\u00e9ctrica comercial.\nEn 1946 construiose o primeiro reactor de neutr\u00f3ns r\u00e1pidos (\"Clementine\") nos \u00c1lamos, con plutonio como combustible e mercurio como refrigerante. En 1951 construiose o EBR-I, o primeiro reactor r\u00e1pido co que se conseguiu xerar electricidade. En 1996, o Superf\u00e9nix ou SPX, foi o reactor r\u00e1pido de maior potencia constru\u00eddo ata o momento (1200 MWe). Neste tipo de reactores p\u00f3dense utilizar como combustible os radiois\u00f3topos do plutonio, o torio e o uranio que non son fisibles con neutr\u00f3ns t\u00e9rmicos (lentos).\nNa d\u00e9cada dos 50 Ernest Lawrence propuxo a posibilidade de utilizar reactores nucleares con xeometr\u00edas inferiores \u00e1 criticidade (reactores subcr\u00edticos cuxo combustible poder\u00eda ser o torio), nos que a reacci\u00f3n ser\u00eda soportada por unha achega externa de neutr\u00f3ns. En 1993 Carlo Rubbia prop\u00f3n utilizar unha instalaci\u00f3n de espalaci\u00f3n na que un acelerador de prot\u00f3ns producise os neutr\u00f3ns necesarios para manter a instalaci\u00f3n. A este tipo de sistemas co\u00f1\u00e9ceselles como \"Sistemas asistidos por aceleradores\" (en ingl\u00e9s \"Accelerator driven systems\", ADS as s\u00faas siglas en ingl\u00e9s), e prevese que a primeira planta deste tipo (MYRRHA) comece o seu funcionamento entre o 2016 e o 2018 no centro de Mol (B\u00e9lxica).\nVantaxes\nA enerx\u00eda nuclear de fisi\u00f3n ten como principal vantaxe que non utiliza combustibles f\u00f3siles, polo que non emite gases de efecto invernadoiro. Isto \u00e9 importante debido ao protocolo de Quioto, que obriga a pagar unha taxa por cada tonelada de CO2 emitido. Ademais, xera gran cantidade de enerx\u00eda consumindo moi pouco combustible e as reservas de combustible nuclear son suficientes para abastecer a todo o planeta durante m\u00e1is de 100 anos.\nDesventaxes\nAdemais de producir unha gran cantidade de enerx\u00eda el\u00e9ctrica, tam\u00e9n produce residuos nucleares que hai que alberxar en dep\u00f3sitos illados e controlados durante longo tempo. As emisi\u00f3ns contaminantes indirectas derivadas da construci\u00f3n das centrais nucleares, da fabricaci\u00f3n do combustible e da xesti\u00f3n posterior dos residuos radioactivos son moi perigosas e poder\u00edan chegar a ter unha gran repercusi\u00f3n no medio ambiente e nos seres vivos se son liberados ou vertidos \u00e1 atmosfera, chegando ata a producir a morte, e condenar \u00e1s xeraci\u00f3ns vindeiras con mutaci\u00f3ns.\nEstes residuos tardan s\u00e9culos en descompo\u00f1erse e polo que o seu almacenamento debe asegurar protecci\u00f3n e que non contaminen durante todo este tempo. Un dos procedementos m\u00e1is utilizados \u00e9 o seu almacenamiento en contedores cer\u00e1micos, pero agora estase propo\u00f1endo o seu almacenamento en covas profundas, os chamados almacenamentos xeol\u00f3xicos profundos (AGP) onde o obxectivo final \u00e9 que queden enterrados con seguridade durante varios miles de anos a\u00ednda que isto non pode garantirse.\nOs residuos m\u00e1is perigosos xerados na fisi\u00f3n nuclear son as barras de combustible, nas que se xeran is\u00f3topos que poden permanecer radioactivos ao longo de miles de anos como o curio, o neptunio ou o americio. Tam\u00e9n se xeran residuos de alta actividade que deben ser vixiados, pero que duran poucos anos e poden ser controlados.\nOutra gran preocupaci\u00f3n \u00e9 que rouben estes residuos e os utilicen como combustible para bombas at\u00f3micas ou armas nucleares, xa que nos seus inicios a enerx\u00eda nuclear utilizouse para fins b\u00e9licos. Por iso estas instalaci\u00f3ns pos\u00faen niveis de seguridade m\u00e1is elevados que o resto de instalaci\u00f3ns industriais.\nA fusi\u00f3n nuclear.\nEn f\u00edsica nuclear, a fusi\u00f3n nuclear \u00e9 o proceso polo cal varios n\u00facleos at\u00f3micos de carga similar \u00fanense e forman un n\u00facleo m\u00e1is pesado. Simultaneamente lib\u00e9rase ou absorbe unha cantidade enorme de enerx\u00eda, que permite \u00e1 materia entrar nun estado plasm\u00e1tico.\nA fusi\u00f3n de dous n\u00facleos de menor masa que o ferro (neste elemento e no n\u00edquel ocorre a maior enerx\u00eda de enlace nuclear por nucle\u00f3n) libera enerx\u00eda en xeral. Pola contra, a fusi\u00f3n de n\u00facleos m\u00e1is pesados que o ferro absorbe enerx\u00eda. No proceso inverso, a fisi\u00f3n nuclear, estes fen\u00f3menos suceden en sentidos opostos.\nAta o principio do s\u00e9culo XX non se entend\u00eda a forma en que se xeraba enerx\u00eda no interior das estrelas necesaria para contrarrestar o colapso gravitatorio destas. Non exist\u00eda reacci\u00f3n qu\u00edmica coa potencia suficiente e a fisi\u00f3n tampouco era capaz. En 1938 Hans Bethe logrou explicalo mediante reacci\u00f3ns de fusi\u00f3n, co ciclo CNO, para estrelas moi pesadas. Posteriormente descubriuse o ciclo prot\u00f3n-prot\u00f3n para estrelas de menor masa, como o Sol.\nNos anos 1940, como parte do proxecto Manhattan, estudouse a posibilidade do uso da fusi\u00f3n na bomba nuclear. En 1942 investigouse a posibilidade do uso dunha reacci\u00f3n de fisi\u00f3n como m\u00e9todo de ignici\u00f3n para a principal reacci\u00f3n de fusi\u00f3n, sabendo que poder\u00eda resultar nunha potencia miles de veces superior. Con todo, tras finalizar a segunda guerra mundial, o desenvolvemento dunha bomba destas caracter\u00edsticas non foi considerado primordial ata a explosi\u00f3n da primeira bomba at\u00f3mica rusa en 1949, RDS-1 ou \"Joe-1\". Este evento provocou que en 1950 o presidente estadounidense Harry S. Truman anunciase o comezo dun proxecto que desenvolvese a bomba de hidr\u00f3xeno. O 1 de novembro de 1952 probouse a primeira bomba nuclear (nome en clave \"Mike\", parte da \"Operaci\u00f3n Ivy\" ou Hedra), cunha potencia equivalente a 10\u00a0400\u00a0000\u00a0000 de kg de TNT (10,4 megat\u00f3ns). O 12 de agosto de 1953 a Uni\u00f3n Sovi\u00e9tica realiza a s\u00faa primeira proba cun artefacto termonuclear (a s\u00faa potencia alcanzou alg\u00fans centenares de quilot\u00f3ns).\nAs condici\u00f3ns necesarias para alcanzar a ignici\u00f3n dun reactor de fusi\u00f3n controlado, con todo, non foron derivadas ata 1955 por John D. Lawson. Os criterios de Lawson definiron as condici\u00f3ns m\u00ednimas necesarias de tempo, densidade e temperatura que deb\u00eda alcanzar o combustible nuclear (n\u00facleos de hidr\u00f3xeno) para que a reacci\u00f3n de fusi\u00f3n se mantivese. Con todo, xa en 1946 patentouse o primeiro dese\u00f1o de reactor termonuclear. En 1951 comezou o programa de fusi\u00f3n dos Estados Unidos, sobre a base do stellarator. No mesmo ano comezou na Uni\u00f3n Sovi\u00e9tica o desenvolvemento do primeiro Tokamak, dando lugar aos seus primeiros experimentos en 1956. Este \u00faltimo dese\u00f1o logrou en 1968 a primeira reacci\u00f3n termonuclear cuasi-estacionaria xamais conseguida, demostr\u00e1ndose que era o dese\u00f1o m\u00e1is eficiente conseguido ata a \u00e9poca. ITER, o dese\u00f1o internacional que ten data de comezo das s\u00faas operaci\u00f3ns no ano 2016 e que intentar\u00e1 resolver os problemas existentes para conseguir un reactor de fusi\u00f3n de confinamento magn\u00e9tico, utiliza este dese\u00f1o.\nEn 1962 prop\u00faxose outra t\u00e9cnica para alcanzar a fusi\u00f3n baseada no uso de l\u00e1seres para conseguir unha implosi\u00f3n en pequenas c\u00e1psulas cheas de combustible nuclear (de novo n\u00facleos de hidr\u00f3xeno). Con todo ata a d\u00e9cada dos 70 non se desenvolveron l\u00e1seres suficientemente potentes. Os seus inconvenientes pr\u00e1cticos fixeron desta unha opci\u00f3n secundaria para alcanzar o obxectivo dun reactor de fusi\u00f3n. Con todo, debido aos tratados internacionais que prohib\u00edan a realizaci\u00f3n de ensaios nucleares na atmosfera, esta opci\u00f3n (basicamente microexplosi\u00f3ns termonucleares) converteuse nun excelente laboratorio de ensaios para os militares, co que conseguiu financiamento para a s\u00faa continuaci\u00f3n. As\u00ed, constru\u00edronse o National Ignition Facility (NIF, con inicio das s\u00faas probas programadas para 2010) estadounidense e o Laser M\u00e9gajoule franc\u00e9s (LMJ), que perseguen o mesmo obxectivo de conseguir un dispositivo que consiga manter a reacci\u00f3n de fusi\u00f3n a partir deste dese\u00f1o. Ning\u00fan dos proxectos de investigaci\u00f3n actualmente en marcha predixen unha ganancia de enerx\u00eda significativa, polo que est\u00e1 previsto un proxecto posterior que puidese dar lugar aos primeiros reactores de fusi\u00f3n comerciais (DEMO con confinamento magn\u00e9tico e HiPER con confinamento inercial).\nOutros sistemas de enerx\u00eda nuclear.\nCoa invenci\u00f3n da pila qu\u00edmica por Volta en 1800 deu lugar a unha forma compacta e port\u00e1til de xeraci\u00f3n de enerx\u00eda. A partir de ent\u00f3n foi incesante a procura de sistemas que foran a\u00ednda menores e que tivesen unha maior capacidade e duraci\u00f3n. Este tipo de pilas, con poucas variaci\u00f3ns, foron suficientes para moitas aplicaci\u00f3ns diarias ata os nosos tempos. Con todo, no s\u00e9culo XX xurdiron novas necesidades, a causa principalmente dos programas espaciais. Precis\u00e1banse ent\u00f3n sistemas que tivesen unha duraci\u00f3n elevada para consumos el\u00e9ctricos moderados e un mantemento nulo. Xurdiron varias soluci\u00f3ns (como os paneis solares ou as c\u00e9lulas de combustible), pero segundo se incrementaban as necesidades enerx\u00e9ticas e aparec\u00edan novos problemas (as placas solares son in\u00fatiles en ausencia de luz solar), comezouse a estudar a posibilidade de utilizar a enerx\u00eda nuclear nestes programas.\nA mediados da d\u00e9cada dos 50 comezaron en Estados Unidos as primeiras investigaci\u00f3ns encami\u00f1adas a estudar as aplicaci\u00f3ns nucleares no espazo. Destas xurdiron os primeiros prototipos dos \"xeradores termoel\u00e9ctricos de radiois\u00f3topos\" (RTG). Estes dispositivos mostraron ser unha alternativa sumamente interesante tanto nas aplicaci\u00f3ns espaciais como en aplicaci\u00f3ns terrestres espec\u00edficas. Nestes artefactos aprov\u00e9itanse as desintegraci\u00f3ns alfa e beta, convertendo toda ou gran parte da enerx\u00eda cin\u00e9tica das part\u00edculas emitidas polo n\u00facleo en calor. Esta calor \u00e9 despois transformada en electricidade aproveitando o efecto Seebeck mediante uns termopares, conseguindo eficiencias aceptables (entre un 5 e un 40\u00a0% \u00e9 o habitual). Os radiois\u00f3topos habitualmente utilizados son 210Po, 244Cm, 238Pu, 241Am, entre outros 30 que se consideraron \u00fatiles. Estes dispositivos conseguen capacidades de almacenamento de enerx\u00eda catro ordes de magnitude superiores (10\u00a0000 veces maior) \u00e1s bater\u00edas convencionais.\nEn 1959 mostrouse ao p\u00fablico o primeiro \"xerador at\u00f3mico\". En 1961 lanzouse ao espazo o primeiro RTG, a bordo do SNAP 3. Esta bater\u00eda nuclear, que alimentaba a un sat\u00e9lite da armada norteamericana cunha potencia de 2,7\u00a0W, mantivo o seu funcionamento ininterrompido durante 15 anos.\nEstes sistemas utiliz\u00e1ronse e s\u00e9guense usando en programas espaciais moi co\u00f1ecidos (Pioneer, Voyager, Galileo, Apolo e Ulises entre outros). As\u00ed por exemplo en 1972 e 1973 lanz\u00e1ronse os Pioneer 10 e 11, convert\u00e9ndose o primeiro deles no primeiro obxecto humano da historia que abandonaba o sistema solar. Ambos sat\u00e9lites continuaron funcionando ata 17 anos logo dos seus lanzamentos.\nA misi\u00f3n Ulises (misi\u00f3n conxunta ESA-NASA) enviouse en 1990 para estudar o Sol, sendo a primeira vez que un sat\u00e9lite cruzaba ambos polos solares. Para poder facelo houbo que enviar o sat\u00e9lite nunha \u00f3rbita ao redor de X\u00fapiter. Debido \u00e1 duraci\u00f3n do RTG que mant\u00e9n o seu funcionamento prolongouse a misi\u00f3n de modo que se puidese volver realizar outra viaxe ao redor do Sol. A\u00ednda que parecese estra\u00f1o que este sat\u00e9lite non usase paneis solares en lugar dun RTG, pode entenderse ao comparar os seus pesos (un panel de 544\u00a0kg xeraba a mesma potencia que un RTG de 56). Naqueles anos non exist\u00eda un foguete que puidese enviar \u00e1 s\u00faa \u00f3rbita ao sat\u00e9lite con ese peso extra.\nEstas bater\u00edas non s\u00f3 proporcionan electricidade, sen\u00f3n que nalg\u00fans casos, a propia calor xerada util\u00edzase para evitar a conxelaci\u00f3n dos sat\u00e9lites en viaxes nos que a calor do Sol non \u00e9 suficiente, por exemplo en viaxes fose do sistema solar ou en misi\u00f3ns aos polos da L\u00faa.\nEn 1966 instalouse o primeiro RTG terrestre para o faro da illa deshabitada Fairway Rock, permanecendo en funcionamento ata 1995, momento no que se desmantelou. Outros moitos faros situados en zonas inaccesibles pr\u00f3ximas aos polos (sobre todo na Uni\u00f3n Sovi\u00e9tica), utilizaron estes sistemas. S\u00e1bese que a Uni\u00f3n Sovi\u00e9tica fabricou m\u00e1is de 1000 unidades para estes usos.\nUnha aplicaci\u00f3n que se deu a estes sistemas foi o seu uso como marcapasos. Ata os anos 70 us\u00e1base para estas aplicaci\u00f3ns bater\u00edas de mercurio-cinc, que ti\u00f1an unha duraci\u00f3n duns 3 anos. Nesta d\u00e9cada introduc\u00edronse as bater\u00edas nucleares para aumentar a lonxevidade destes artefactos, posibilitando que un paciente novo tivese implantado s\u00f3 un destes artefactos para toda a s\u00faa vida. Nos anos 1960, a empresa Medtronic contactou con Alcatel para dese\u00f1ar unha bater\u00eda nuclear, implantando o primeiro marcapasos alimentado cun RTG nun paciente en 1970 en Par\u00eds. Varios fabricantes constru\u00edron os seus propios dese\u00f1os, pero a mediados desta d\u00e9cada foron desprazados polas novas bater\u00edas de litio, que posu\u00edan vidas duns 10 anos (considerado suficiente polos m\u00e9dicos a\u00ednda que debese substitu\u00edrse varias veces ata a morte do paciente). A mediados dos anos 1980 det\u00edvose o uso destes implantes, a\u00ednda que a\u00ednda existen persoas que seguen portando este tipo de dispositivos.\nFundamentos f\u00edsicos.\nSir James Chadwick descubriu o neutr\u00f3n en 1932, ano que pode considerarse como o inicio da f\u00edsica nuclear moderna.\nO modelo de \u00e1tomo proposto por Niels Bohr consiste nun n\u00facleo central composto por part\u00edculas que concentran a maior\u00eda da masa do \u00e1tomo (neutr\u00f3ns e prot\u00f3ns), rodeado por varias capas de part\u00edculas cargadas case sen masa (electr\u00f3ns). Mentres que o tama\u00f1o do \u00e1tomo resulta ser da orde do \u00e1ngstrom (10\u221210\u00a0m), o n\u00facleo pode medirse en fermis (10\u221215\u00a0m), ou sexa, o n\u00facleo \u00e9 100.000 veces menor que o \u00e1tomo.\nTodos os \u00e1tomos neutros (sen carga el\u00e9ctrica) pos\u00faen o mesmo n\u00famero de electr\u00f3ns que de prot\u00f3ns. Un elemento qu\u00edmico p\u00f3dese identificar de forma inequ\u00edvoca polo n\u00famero de prot\u00f3ns que pos\u00fae o seu n\u00facleo; este n\u00famero ch\u00e1mase n\u00famero at\u00f3mico (Z). O n\u00famero de neutr\u00f3ns (N) con todo pode variar para un mesmo elemento. Para valores baixos de Z ese n\u00famero tende a ser moi parecido ao de prot\u00f3ns, pero ao aumentar Z neces\u00edtanse m\u00e1is neutr\u00f3ns para manter a estabilidade do n\u00facleo. Aos \u00e1tomos aos que s\u00f3 lles distingue o n\u00famero de neutr\u00f3ns no seu n\u00facleo (en definitiva, a s\u00faa masa), ch\u00e1maselles is\u00f3topos dun mesmo elemento. A masa at\u00f3mica dun is\u00f3topo v\u00e9n dada por formula_1 u, o n\u00famero de prot\u00f3ns m\u00e1is o de neutr\u00f3ns (nucle\u00f3ns) que pos\u00fae no seu n\u00facleo.\nPara denominar un is\u00f3topo adoita utilizarse a letra que indica o elemento qu\u00edmico, cun super\u00edndice que \u00e9 a masa at\u00f3mica e un sub\u00edndice que \u00e9 o n\u00famero at\u00f3mico (p. ex. o is\u00f3topo 238 do uranio escribir\u00edase como formula_2).\nO n\u00facleo.\nOs neutr\u00f3ns e prot\u00f3ns que forman os n\u00facleos te\u00f1en unha masa aproximada de 1\u00a0u, estando o prot\u00f3n cargado el\u00e9ctricamente con carga positiva +1, mentres que o neutr\u00f3n non pos\u00fae carga el\u00e9ctrica. Tendo en conta unicamente a existencia das forzas electromagn\u00e9tica e gravitatoria, o n\u00facleo ser\u00eda inestable (xa que as part\u00edculas de igual carga repeler\u00edanse desfacendo o n\u00facleo), facendo imposible a existencia da materia. Por este motivo (xa que \u00e9 obvio que a materia existe) foi necesario engadir aos modelos unha terceira forza: a forza forte (hoxe en d\u00eda \"forza nuclear forte residual\"). Esta forza deb\u00eda ter como caracter\u00edsticas, entre outras, que era moi intensa, atractiva a distancias moi curtas (s\u00f3 no interior dos n\u00facleos), sendo repulsiva a distancias m\u00e1is curtas (do tama\u00f1o dun nucle\u00f3n), que era central en certo rango de distancias, que depend\u00eda do spin e que non depend\u00eda do tipo de nucle\u00f3n (neutr\u00f3ns ou prot\u00f3ns) sobre o que actuaba. En 1935, Hideki Yukawa deu unha primeira soluci\u00f3n a esta nova forza establecendo a hip\u00f3tese da existencia dunha nova part\u00edcula: o mes\u00f3n. O m\u00e1is lixeiro dos mes\u00f3ns, o pion, \u00e9 o responsable da maior parte do potencial entre nucle\u00f3ns de longo alcance (1\u00a0rfm). O potencial de Yukawa (potencial OPEP) que describe adecuadamente a interacci\u00f3n para d\u00faas part\u00edculas de spins formula_3 e formula_4 respectivamente, p\u00f3dese escribir como:\nOutros experimentos que se realizaron sobre os n\u00facleos indicaron que a s\u00faa forma deb\u00eda de ser aproximadamente esf\u00e9rica de radio formula_6 fm, sendo \"A\" a masa at\u00f3mica, \u00e9 dicir, a suma de neutr\u00f3ns e prot\u00f3ns. Isto esixe ademais que a densidade dos n\u00facleos sexa a mesma (formula_7, \u00e9 dicir o volume \u00e9 proporcional a A. Como a densidade \u00e1chase dividindo a masa polo volume formula_8 ). Esta caracter\u00edstica levou \u00e1 equiparaci\u00f3n dos n\u00facleos cun l\u00edquido, e por tanto ao modelo da gota l\u00edquida, fundamental na comprensi\u00f3n da fisi\u00f3n dos n\u00facleos.\nA masa dun n\u00facleo, con todo, non resulta exactamente da suma dos seus nucle\u00f3ns. Tal e como demostrou Albert Einstein, a enerx\u00eda que mant\u00e9n unidos a eses nucle\u00f3ns \u00e9 a diferenza entre a masa do n\u00facleo e a dos seus elementos, e v\u00e9n dada pola ecuaci\u00f3n formula_9. As\u00ed, \"pesando\" os distintos \u00e1tomos por unha banda, e os seus compo\u00f1entes por outra, pode determinarse a enerx\u00eda media por nucle\u00f3n que mant\u00e9n unidos aos diferentes n\u00facleos.\nFisi\u00f3n.\nEnrico Fermi, tras o descubrimento do neutr\u00f3n, realizou unha serie de experimentos nos que bombardeaba distintos n\u00facleos con estas novas part\u00edculas. Nestes experimentos observou que cando utilizaba neutr\u00f3ns de enerx\u00edas baixas, en ocasi\u00f3ns o neutr\u00f3n era absorbido emit\u00edndose fot\u00f3ns.\nPara pescudar o comportamento desta reacci\u00f3n repetiu o experimento sistematicamente en todos os elementos da t\u00e1boa peri\u00f3dica. As\u00ed descubriu novos elementos radioactivos, pero ao chegar ao uranio obtivo resultados distintos. Lise Meitner, Otto Hahn e Fritz Strassmann conseguiron explicar o novo fen\u00f3meno ao supo\u00f1er que o n\u00facleo de uranio ao capturar o neutr\u00f3n escind\u00edase en d\u00faas partes de masas aproximadamente iguais. De feito detectaron bario, de masa aproximadamente a metade que a do uranio. Posteriormente pescudouse que esa escisi\u00f3n (ou fisi\u00f3n) non se daba en todos os is\u00f3topos do uranio, sen\u00f3n s\u00f3 no 235U. E m\u00e1is tarde a\u00ednda, s\u00f3ubose que esa escisi\u00f3n pod\u00eda dar lugar a moit\u00edsimos elementos distintos, cuxa distribuci\u00f3n de aparici\u00f3n \u00e9 moi t\u00edpica (similar \u00e1 dobre chepa dun camelo).\nNa fisi\u00f3n dun n\u00facleo de uranio, non s\u00f3 aparecen dous n\u00facleos m\u00e1is lixeiros resultado da divisi\u00f3n do de uranio, sen\u00f3n que ademais em\u00edtense 2 ou 3 (de media 2,5 no caso do 235U) neutr\u00f3ns a unha alta velocidade (enerx\u00eda). Como o uranio \u00e9 un n\u00facleo pesado non se cumpre a relaci\u00f3n N=Z (igual n\u00famero de prot\u00f3ns que de neutr\u00f3ns) que si se cumpre para os elementos m\u00e1is lixeiros, polo que os produtos da fisi\u00f3n pos\u00faen un exceso de neutr\u00f3ns. Este exceso de neutr\u00f3ns fai inestables (radioactivos) a eses produtos de fisi\u00f3n, que alcanzan a estabilidade ao desintegrarse os neutr\u00f3ns excedentes por desintegraci\u00f3n beta xeralmente. A fisi\u00f3n do 235U pode producirse en m\u00e1is de 40 formas diferentes, orixin\u00e1ndose por tanto m\u00e1is de 80 produtos de fisi\u00f3n distintos, que \u00e1 s\u00faa vez se desintegran formando cadeas de desintegraci\u00f3n, polo que finalmente aparecen preto de 200 elementos a partir da fisi\u00f3n do uranio.\nA enerx\u00eda desprendida na fisi\u00f3n de cada n\u00facleo do 235U \u00e9 en media de 200 MeV. Os minerais explotados para a extracci\u00f3n do uranio adoitan posu\u00edr contidos de ao redor de 1 gramo de uranio por kg de mineral (a pechblenda por exemplo). Como o contido do 235U no uranio natural \u00e9 dun 0,7\u00a0%, obtense que por cada kg de mineral extra\u00eddo teriamos formula_10 \u00e1tomos de 235U. Se fisionamos todos eses \u00e1tomos (1 gramo de uranio) obteriamos teoricamente unha enerx\u00eda liberada de formula_11 por gramo. En comparaci\u00f3n, pola combusti\u00f3n de 1\u00a0kg de carb\u00f3n da mellor calidade (antracita) obtense unha enerx\u00eda duns formula_12, \u00e9 dicir, neces\u00edtanse m\u00e1is de 10 toneladas de antracita (o tipo de carb\u00f3n con maior poder calor\u00edfico) para obter a mesma enerx\u00eda contida en 1\u00a0kg de uranio natural.\nA aparici\u00f3n dos 2,5 neutr\u00f3ns por cada fisi\u00f3n posibilita a idea de levar a cabo unha reacci\u00f3n en cadea, e lograse facer que deses 2,5 polo menos un neutr\u00f3n consiga fisionar un novo n\u00facleo de uranio. A idea da reacci\u00f3n en cadea \u00e9 com\u00fan noutros procesos qu\u00edmicos. Os neutr\u00f3ns emitidos pola fisi\u00f3n non son \u00fatiles inmediatamente se o que se quere \u00e9 controlar a reacci\u00f3n, sen\u00f3n que hai que frealos (moderalos) ata unha velocidade adecuada. Isto cons\u00e9guese rodeando os \u00e1tomos por outro elemento cun Z pequeno, por exemplo hidr\u00f3xeno, carbono ou litio, material denominado moderador.\nOutros \u00e1tomos que poden fisionar con neutr\u00f3ns lentos son o 233U ou o 239Pu. Con todo tam\u00e9n \u00e9 posible a fisi\u00f3n con neutr\u00f3ns r\u00e1pidos (de enerx\u00edas altas), por exemplo o 238U (140 veces m\u00e1is abundante que o 235U) ou o 232Th (400 veces m\u00e1is abundante que o 235U).\nA teor\u00eda elemental da fisi\u00f3n proporcion\u00e1rona Bohr e Wheeler, utilizando un modelo segundo o cal os n\u00facleos dos \u00e1tomos comp\u00f3rtanse como pingas l\u00edquidas.\nA fisi\u00f3n p\u00f3dese conseguir tam\u00e9n mediante part\u00edculas alfa, prot\u00f3ns ou deuter\u00f3ns.\nFusi\u00f3n.\nAs\u00ed como a fisi\u00f3n \u00e9 un fen\u00f3meno que aparece na cortiza terrestre de forma natural (a\u00ednda que cunha frecuencia pequena), a fusi\u00f3n \u00e9 absolutamente artificial na nosa contorna (a\u00ednda que \u00e9 com\u00fan no n\u00facleo das estrelas). Con todo, esta enerx\u00eda pos\u00fae vantaxes con respecto \u00e1 fisi\u00f3n. Por unha banda o combustible \u00e9 abundante e f\u00e1cil de conseguir, e por outra banda, os seus produtos son elementos estables, lixeiros e non radioactivos.\nNa fusi\u00f3n, ao contrario que na fisi\u00f3n onde se dividen os n\u00facleos, a reacci\u00f3n consiste na uni\u00f3n de dous ou m\u00e1is n\u00facleos lixeiros. Esta uni\u00f3n d\u00e1 lugar a un n\u00facleo m\u00e1is pesado que os usados inicialmente e a neutr\u00f3ns. A fusi\u00f3n conseguiuse antes mesmo de comprender completamente as condici\u00f3ns que se necesitaban no desenvolvemento de armas, limit\u00e1ndose a conseguir condici\u00f3ns extremas de presi\u00f3n e temperatura usando unha bomba de fisi\u00f3n como elemento iniciador (Proceso Teller-Ulam). Pero non \u00e9 ata que Lawson define uns criterios de tempo, densidade e temperatura m\u00ednimos cando se comeza a comprender o funcionamento da fusi\u00f3n.\nA\u00ednda que nas estrelas a fusi\u00f3n d\u00e1se entre unha variedade de elementos qu\u00edmicos, o elemento co que \u00e9 m\u00e1is sinxelo alcanzala \u00e9 o hidr\u00f3xeno. O hidr\u00f3xeno pos\u00fae tres is\u00f3topos: o hidr\u00f3xeno com\u00fan (formula_13), o deuterio (formula_14) e o tricio (formula_15). Isto \u00e9 as\u00ed porque a fusi\u00f3n require que se venza a repulsi\u00f3n electrost\u00e1tica que experimentan os n\u00facleos ao unirse, polo que a menor carga el\u00e9ctrica, menor ser\u00e1 esta. Ademais, a maior cantidade de neutr\u00f3ns, m\u00e1is pesado ser\u00e1 o n\u00facleo resultante (m\u00e1is arriba estaremos na gr\u00e1fica das enerx\u00edas de ligadura), co que maior ser\u00e1 a enerx\u00eda liberada na reacci\u00f3n.\nUnha reacci\u00f3n particularmente interesante \u00e9 a fusi\u00f3n de deuterio e tricio:\nNesta reacci\u00f3n lib\u00e9ranse 17,6\u00a0MeV por fusi\u00f3n, m\u00e1is que no resto de combinaci\u00f3ns con is\u00f3topos de hidr\u00f3xeno. Ademais esta reacci\u00f3n proporciona un neutr\u00f3n moi enerx\u00e9tico que pode aproveitarse para xerar combustible adicional para reacci\u00f3ns posteriores de fusi\u00f3n, utilizando litio, por exemplo. A enerx\u00eda liberada por gramo con esta reacci\u00f3n \u00e9 case 1\u00a0.000 veces maior que a lograda na fisi\u00f3n de 1 gramo de uranio natural (unhas 7 veces superior se fose un gramo de 235U puro).\nPara vencer a repulsi\u00f3n electrost\u00e1tica, \u00e9 necesario que os n\u00facleos a fusionar alcancen unha enerx\u00eda cin\u00e9tica de aproximadamente 10\u00a0keV. Esta enerx\u00eda obtense mediante un intenso quecemento (igual que nas estrelas, onde se alcanzan temperaturas de 108 K), que implica un movemento dos \u00e1tomos igual de intenso. Ademais desa velocidade para vencer a repulsi\u00f3n electrost\u00e1tica, a probabilidade de que se produza a fusi\u00f3n debe ser elevada para que a reacci\u00f3n suceda. Isto implica que se deben posu\u00edr suficientes \u00e1tomos con enerx\u00eda suficiente durante un tempo m\u00ednimo. O criterio de Lawson define que o produto entre a densidade de n\u00facleos con esa enerx\u00eda polo tempo durante o que deben permanecer nese estado debe ser formula_17.\nOs dous m\u00e9todos en desenvolvemento para aproveitar de forma \u00fatil (non b\u00e9lica) a enerx\u00eda desprendida nesta reacci\u00f3n son o confinamento magn\u00e9tico e o confinamento inercial (con fot\u00f3ns que prove\u00f1en de l\u00e1ser ou part\u00edculas que prove\u00f1en de aceleradores).\nDesintegraci\u00f3n alfa.\nEsta reacci\u00f3n \u00e9 unha forma de fisi\u00f3n espont\u00e1nea, na que un n\u00facleo pesado emite unha part\u00edcula alfa (\u03b1) cunha enerx\u00eda t\u00edpica duns 5\u00a0MeV. Unha part\u00edcula \u03b1 \u00e9 un n\u00facleo de helio, constitu\u00eddo por dous prot\u00f3ns e dous neutr\u00f3ns. Na s\u00faa emisi\u00f3n o n\u00facleo cambia, polo que o elemento qu\u00edmico que sofre este tipo de desintegraci\u00f3n muta noutro distinto. Unha reacci\u00f3n natural t\u00edpica \u00e9 a seguinte:\nNa que un \u00e1tomo de 238U transf\u00f3rmase noutro de 234Th.\nFoi en 1928 cando George Gamow deu unha explicaci\u00f3n te\u00f3rica \u00e1 emisi\u00f3n destas part\u00edculas. Para iso supuxo que a part\u00edcula alfa conviv\u00eda no interior do n\u00facleo co resto dos nucle\u00f3ns, dunha forma case independente. Por efecto t\u00fanel nalgunhas ocasi\u00f3ns esas part\u00edculas superan o pozo de potencial que crea o n\u00facleo, separ\u00e1ndose del a unha velocidade dun 5 % da velocidade da luz.\nDesintegraci\u00f3n beta.\nExisten dous modos de desintegraci\u00f3n beta. No tipo \u03b2\u2212 a forza d\u00e9bil converte un neutr\u00f3n (\"n\"0) nun prot\u00f3n (\"p\"+) e ao mesmo tempo emite un electr\u00f3n (\"e\"\u2212) e un antineutrino (formula_19):\nNo tipo \u03b2+ un prot\u00f3n transf\u00f3rmase nun neutr\u00f3n emitindo un positr\u00f3n (\"e\"+) e un neutrino (formula_21):\nCon todo, este \u00faltimo modo non se presenta de forma illada, sen\u00f3n que necesita unha achega de enerx\u00eda.\nA desintegraci\u00f3n beta fai cambiar ao elemento qu\u00edmico que a sofre. Por exemplo, na desintegraci\u00f3n \u03b2\u2212 o elemento transf\u00f3rmase noutro cun prot\u00f3n (e un electr\u00f3n) m\u00e1is. As\u00ed na desintegraci\u00f3n do 137Cs por \u03b2\u2212;\nEn 1934, Enrico Fermi conseguiu crear un modelo desta desintegraci\u00f3n que respond\u00eda correctamente \u00e1 s\u00faa fenomenolox\u00eda.\nTecnolox\u00eda nuclear.\nArmas nucleares.\nUnha arma \u00e9 todo instrumento, medio ou m\u00e1quina que se destina a atacar ou a defenderse. Segundo tal definici\u00f3n, existen d\u00faas categor\u00edas de armas nucleares:\nBomba at\u00f3mica.\nExisten d\u00faas formas b\u00e1sicas de utilizar a enerx\u00eda nuclear desprendida por reacci\u00f3ns en cadea descontroladas de forma explosiva: a fisi\u00f3n e a fusi\u00f3n.\nBomba de fisi\u00f3n.\nO 16 de xullo de 1945 produciuse a primeira explosi\u00f3n dunha bomba de fisi\u00f3n (Proba Trinity) creada polo ser humano.\nExisten dous tipos b\u00e1sicos de bombas de fisi\u00f3n: utilizando uranio altamente enriquecido (enriquecemento superior ao 90 % no 235U) ou utilizando plutonio. Ambos os tipos fundam\u00e9ntanse nunha reacci\u00f3n de fisi\u00f3n en cadea descontrolada e s\u00f3 empreg\u00e1ronse nun ataque real en Hiroshima e Nagasaki, ao final da segunda guerra mundial.\nPara que este tipo de bombas funcionen \u00e9 necesario utilizar unha cantidade do elemento utilizado superior \u00e1 masa cr\u00edtica. Supo\u00f1endo unha riqueza no elemento do 100 %, iso supo\u00f1en 52\u00a0kg de 235U ou 10\u00a0kg de 239 Pu. Para o seu funcionamento cr\u00e9anse d\u00faas ou m\u00e1is partes subcr\u00edticas que se unen mediante un explosivo qu\u00edmico convencional de forma que se supere a masa cr\u00edtica.\nOs dous problemas b\u00e1sicos que se deberon resolver para crear este tipo de bombas foron:\nO rango de potencia destas bombas sit\u00faase entre aproximadamente o equivalente a unha tonelada de TNT ata os 500.000 quilot\u00f3ns.\nBomba de fusi\u00f3n.\nTras o primeiro ensaio exitoso dunha bomba de fisi\u00f3n pola Uni\u00f3n Sovi\u00e9tica en 1949 desenvolveuse unha segunda xeraci\u00f3n de bombas nucleares que utilizaban a fusi\u00f3n. Chamoulla \"bomba termonuclear\", \"bomba H\" ou bomba de hidr\u00f3xeno. Este tipo de bomba non se utilizou nunca contra ning\u00fan obxectivo real. O chamado dese\u00f1o Teller- Ullam (ou segredo da bomba H) separa ambas as explosi\u00f3ns en d\u00faas fases.\nEste tipo de bombas poden ser miles de veces m\u00e1is potentes que as de fisi\u00f3n. En teor\u00eda non existe un l\u00edmite \u00e1 potencia destas bombas, sendo a de maior potencia explotada a bomba do Tsar, dunha potencia superior aos 50 megat\u00f3ns.\nAs bombas de hidr\u00f3xeno utilizan unha bomba primaria de fisi\u00f3n que xera as condici\u00f3ns de presi\u00f3n e temperatura necesarias para comezar a reacci\u00f3n de fusi\u00f3n de n\u00facleos de hidr\u00f3xeno. Os \u00fanicos produtos radioactivos que xeran estas bombas son os producidos na explosi\u00f3n primaria de fisi\u00f3n, polo que \u00e1s veces chamaselle \"bomba nuclear limpa\". O extremo desta caracter\u00edstica son as chamadas bombas de neutr\u00f3ns ou \"bomba N\", que minimizan a bomba de fisi\u00f3n primaria, logrando un m\u00ednimo de produtos de fisi\u00f3n. Estas bombas ademais dese\u00f1\u00e1ronse de tal modo que a maior cantidade de enerx\u00eda liberada sexa en forma de neutr\u00f3ns, co que a s\u00faa potencia explosiva \u00e9 a d\u00e9cima parte que unha bomba de fisi\u00f3n. Foron concibidas como armas anti-tanque, xa que ao penetrar os neutr\u00f3ns no interior dos mesmos, matan os seus ocupantes polas radiaci\u00f3ns.\nBuques militares de propulsi\u00f3n nuclear.\nDurante a segunda guerra mundial comprobouse que o submarino pod\u00eda ser unha arma decisiva, pero posu\u00eda un grave problema: a s\u00faa necesidade de emerxer tras curtos per\u00edodos para obter aire para a combusti\u00f3n do di\u00e9sel en que se baseaban os seus motores (a invenci\u00f3n do snorkel mellorou algo o problema, pero non o solucionou). O Almirante Hyman G. Rickover foi o primeiro que pensou que a enerx\u00eda nuclear poder\u00eda axudar con este problema.\nOs desenvolvementos dos reactores nucleares permitiron un novo tipo de motor con vantaxes fundamentais:"}
{"id": "82623", "revid": "5749", "url": "https://gl.wikipedia.org/wiki?curid=82623", "title": "Enerx\u00eda f\u00f3sil", "text": ""}
{"id": "82624", "revid": "89787", "url": "https://gl.wikipedia.org/wiki?curid=82624", "title": "Albert Hofmann", "text": "Albert Hofmann, nado en Basilea o 11 de xaneiro de 1906 e finado o 29 de abril de 2008, foi un qu\u00edmico e intelectual su\u00edzo. Descubriu a estrutura da quitina, pero \u00e9 m\u00e1is co\u00f1ecido por ter sintetizado por primeira vez a LSD, mentres estudaba os alcaloides producidos polo corniz\u00f3 do centeo.\nTraxectoria.\nO \"Dr. Pharm. (hc) Dr. Sc. Nat. (hc) Hofmann\" (denominaci\u00f3n formal do seu t\u00edtulo acad\u00e9mico) era membro do Comit\u00e9 do Premio Nobel, \"Fellow\" da Academia Mundial de Ciencias, Membro da \"International Society of Plant Research\" e da \"American Society of Pharmacognosy\".\nEn 2006 cumpriu 100 anos de idade, polo que se celebrou un simposio na s\u00faa honra.\nO martes 29 de abril de 2008 falece en Basilea, Su\u00edza, onde viv\u00eda, a causa dun ataque ao coraz\u00f3n."}
{"id": "82625", "revid": "15490", "url": "https://gl.wikipedia.org/wiki?curid=82625", "title": "Eduardo Vincenti", "text": "Eduardo Vincenti Reguera, nado na Coru\u00f1a o 13 de outubro de 1857 e finado en Madrid o 4 de abril de 1924, foi un pol\u00edtico galego.\nTraxectoria.\nRealizou os estudos de dereito na Universidade de Santiago de Compostela. Deuse a co\u00f1ecer no peri\u00f3dico \"El Eco de Tambo\" e desenvolveu unha notable carreira pol\u00edtica: militando no Partido Liberal, foi deputado por Pontevedra desde 1886 ata o seu falecemento (renovou a s\u00faa acta de deputado en quince ocasi\u00f3ns), director xeral de Administraci\u00f3n e Fomento do Ministerio do Interior, Director Xeral de Ensino Primario, concelleiro e alcalde de Madrid (1905-06), presidente do Consello de Instruci\u00f3n P\u00fablica, e vicepresidente primeiro do Consello de Ministros.\nEn 1897 dirixiu en Madrid o \"Bolet\u00edn de la Liga Protectora de la Educaci\u00f3n Nacional\". Colaborou na revista \u00f3rgano de La Uni\u00f3n Ibero-Americana (1904) e en \"La Revista Popular\" (1904).\nEstivo casado con Dolores Montero Villegas, filla de Eugenio Montero R\u00edos, de quen foi aliado pol\u00edtico.\nComo deputado por Pontevedra ocupouse a mi\u00fado, tanto de asuntos relacionados co ensino p\u00fablico e co profesorado, como do desenvolvemento da agricultura e das cuesti\u00f3ns sociais, chamando a atenci\u00f3n sobre a necesidade de transformar a propiedade da terra rexida polo sistema foral en propiedade libre. Presentou e defendeu en 1907 unha proposici\u00f3n de lei sobre foros e subforos. \nTam\u00e9n tivo unha grande preocupaci\u00f3n polo desenvolvemento da educaci\u00f3n, como puxo de manifesto nas s\u00faas intervenci\u00f3ns parlamentarias que reuniu nun texto editado en 1916, nas intervenci\u00f3ns realizadas desde a presidencia de diversas Asembleas nacionais e rexionais e congresos de interese pedag\u00f3xico. Foi Presidente da Liga de los Amigos de la Ense\u00f1anza e dirixiu o \"Bolet\u00edn de la Liga Protectora de la Educaci\u00f3n Nacional\" a comezos do s\u00e9culo XX, con marcados acenos rexeneracionistas; era un dos vocais da Junta para Ampliaci\u00f3n de Estudios e Investigaciones Cient\u00edficas.\nA s\u00faa defensa constante da necesidade de melloras corporativas e profesionais para o Maxisterio deulle credibilidade entre este sector profesional, que o honrou dedic\u00e1ndolle un busto e un singular pedestal nos xard\u00edns do Parque das Palmeiras da cidade de Pontevedra.\nObras.\nE unha adaptaci\u00f3n de \"El Quijote\" para nenos."}
{"id": "82628", "revid": "89787", "url": "https://gl.wikipedia.org/wiki?curid=82628", "title": "Caelum", "text": "Caelum ou Buril \u00e9 unha constelaci\u00f3n menor do hemisferio sur, introducida por Nicolas Louis de Lacaille que se atopa entre Columba e Eridanus. Representa un cicel, instrumento para traballar metais, pedra e outros materiais.\nCaelum \u00e9 unha constelaci\u00f3n de pouca relevancia, sen ningunha estrela por riba da cuarta magnitude. \u00c9 a oitava constelaci\u00f3n m\u00e1is pequena do firmamento, cunha \u00e1rea lixeiramente inferior \u00e1 da Corona Australis. Ten pouco que ofrecer para o astr\u00f3nomo afeccionado, p\u00f3dese destacar \u03b3 Caeli, binaria \u00f3ptica que se pode ver cun pequeno telescopio."}
{"id": "82629", "revid": "23204", "url": "https://gl.wikipedia.org/wiki?curid=82629", "title": "Levallois-Perret", "text": "Levallois-Perret () \u00e9 un concello situado no departamento de Altos do Sena, ao noroeste de Par\u00eds, en Francia. Nos seus 2,42\u00a0km\u00b2 habitan 62.500 persoas (2005), o que fai que, con 25.826 hab./km\u00b2, ocupe o primeiro posto en densidade de poboaci\u00f3n entre concellos de Francia. Para valorar dato debe terse en conta que o concello forma parte da aglomeraci\u00f3n de Par\u00eds onde estas densidades elevadas non son raras.\nHistoria.\nNo territorio do concello identific\u00e1ronse restos prehist\u00f3ricos a fins do s\u00e9culo XIX que deron nome a unha t\u00e9cnica de talla l\u00edtica empregada na prehistoria, a T\u00e9cnica Levallois.\nNo territorio do que hoxe \u00e9 o concello de Levallois-Perret exist\u00eda a vila de Villiers e a aldea de Courcelles que pertenc\u00edan ao concello de Clichy mentres o suroeste pertenc\u00eda \u00f3 concello de Neuilly-sur-Seine. O concello debe o seu nome a Nicolas Eug\u00e8ne Levallois e Jean-Jacques Perret. En 1822 Perret urbanizou unha parte das s\u00faas propiedades, nacendo Champ-Perret. Anos despois, outro gran propietario conf\u00eda a Levallois para que organice a urbanizaci\u00f3n de parte dos seus terreos, e a vila de Levallois nace oficialmente o 27 de setembro de 1845, a\u00ednda que non ser\u00e1 conclu\u00edda ata anos despois. O 1 de xaneiro de 1867 cr\u00e9ase o concello de Levallois-Perret."}
{"id": "82639", "revid": "98629", "url": "https://gl.wikipedia.org/wiki?curid=82639", "title": "M\u00fasica electr\u00f3nica", "text": "A expresi\u00f3n m\u00fasica electr\u00f3nica ref\u00edrese \u00e1 m\u00fasica que usa instrumentos musicais electr\u00f3nicos ou tecnolox\u00eda musical electr\u00f3nica como o aspecto central do son da m\u00fasica.\nHistoricamente consider\u00e1base m\u00fasica electr\u00f3nica a toda m\u00fasica creada co uso de instrumentos electr\u00f3nicos musicais ou elaborada mediante procesos electr\u00f3nicos, pero actualmente esa distinci\u00f3n non ten senso xa que case toda a m\u00fasica gravada hoxe e a maior\u00eda das actuaci\u00f3ns musicais en directo depende da electr\u00f3nica. Calquera son xerado por medio dun sinal el\u00e9ctrico (como unha guitarra el\u00e9ctrica, e incluso os micr\u00f3fonos, amplificadores e altofalantes) poder\u00eda ser correctamente chamado electr\u00f3nico, pero o uso habitual das s\u00faas t\u00e9cnicas de creaci\u00f3n en todos os tipos de m\u00fasica restrinxiu a expresi\u00f3n \"m\u00fasica electr\u00f3nica\" exclusivamente para a m\u00fasica xerada por m\u00e1quinas electr\u00f3nicas concibidas para crear sons (sintetizadores, samplers, computadoras e m\u00e1quinas de ritmo \u2013beatboxes etc), todos eles de natureza anal\u00f3xica ou dixital. As\u00ed hoxe en d\u00eda a expresi\u00f3n \"m\u00fasica electr\u00f3nica\" ref\u00edrese a m\u00fasica que usa a electr\u00f3nica como a parte m\u00e1is importante da obra, o punto central, e non \u00f3 resto de m\u00fasica que se ben ten elementos electr\u00f3nicos estes non son o elemento central da obra.\nTam\u00e9n se lle pode chamar m\u00fasica electr\u00f3nica \u00e1 m\u00fasica creada con microcomputadoras, debido a que existe software que dixitaliza, manipula e procesa os sons, en contraposici\u00f3n \u00f3s sintetizadores anal\u00f3xicos que usan hardware electr\u00f3nico para manipular os sinais sonoros. Recentemente comezouse a usar sintetizadores de software que foron dese\u00f1ados especificamente para \"emular\" o son dos instrumentos anal\u00f3xicos e dixitais m\u00e1is valorados.\nA m\u00fasica electr\u00f3nica contempor\u00e1nea ref\u00edrese tanto os x\u00e9neros de m\u00fasica culta (m\u00fasica cl\u00e1sica electr\u00f3nica, a m\u00fasica experimental, a musique concr\u00e8te) coma a x\u00e9neros de m\u00fasica pop, inclu\u00edndo diferentes estilos de m\u00fasica dance, como techno, house, trance, electro, breakbeat, drum and bass ou synth pop.\nP\u00f3dese facer unha distinci\u00f3n entre os instrumentos que producen o son mediante medios electromec\u00e1nicos e os que o producen usando compo\u00f1entes electr\u00f3nicos. Exemplo dos primeriros son o Telharmonium, o \u00f3rgano Hammond , e a guitarra el\u00e9ctrica, mentres que os segundos ser\u00edan o Theremin, o sintentizador ou a computadora.\nHistoria.\nFinais do s\u00e9culo XIX a principios do s\u00e9culo XX.\nAntes do nacemento da m\u00fasica electr\u00f3nica hab\u00eda un crecente desexo dos compositores de usar as tecnolox\u00edas que \u00edan xurdindo con fins musicais. Foron ceados varios instrumentos que empregaban dese\u00f1os electromec\u00e1nicos e facilitaron o cami\u00f1o para o posterior afloramento dos instrumentos electr\u00f3nicos. Un instrumento electromec\u00e1nico chamado Teleharmonium foi desenvolvido por Thaddeus Cahill entre 1898 e 1912. Non obstante, o enorme tama\u00f1o do aparello dificultou o seu uso extensivo. O primeiro instrumento electr\u00f3nico que se acostuma a considerar como tal \u00e9 o Theremin, inventado por L\u00e9on Th\u00e9r\u00e9min entre 1919 e 1920. Outro instrumento electr\u00f3nico dos primeiros foi o Ondes Martenot, usado na \"Turangal\u00eela-Symphonie\" de Olivier Messiaen e noutras obras do mesmo compositor. Outros compositores, sobre todo franceses como Andre Jolivet, tam\u00e9n traballaron con el.\nOs anos da posguerra: A d\u00e9cada dos 40 e dos 50.\nA cinta magn\u00e9tica fora desenvolvida en Alema\u00f1a durante os comezos dos anos 30. O primeiro dos instrumentos baseados nesa nova tecnolox\u00eda foi chamado Magnetophon. Pronto comezaron a usalo os compositores para unha nova t\u00e9cnica de composici\u00f3n que se chamou musique concr\u00e8te. Esta t\u00e9cnica consist\u00eda na edici\u00f3n conxunta de fragmentos gravados de sons naturais e artificiais. \nA finais dos cincuenta, o trombonista Paul Tanner e o inventor afeccionado Bob Whitsell fixeran o electroterem\u00edn, un instrumento que imitaba o o timbre do Theremin (instrumento extraordinariamente dif\u00edcil de tocar, xa que non usaba un teclado para xerar os tons) pero cun mecanismo de control m\u00e1is sinxelo de usar. Tanner tocou o seu instrumento en varias bandas sonoras para cine e televisi\u00f3n e nun LP chamado \"Music from Outer Space\" (m\u00fasica do espazo exterior). Tam\u00e9n tocou tres temas no disco \"Good Vibrations\" de The Beach Boys (1966).\nAs primeiras pezas de musique concr\u00e8te foron compostas por Pierre Schaeffer, que m\u00e1is tarde traballar\u00eda conxuntamente con Pierre Henry. Karlheinz Stockhausen traballou no estudio de Schaeffer en 1952, e, logo durante varios anos nos estudios WDR de Colonia para Electronic Music, en d\u00faas ocasi\u00f3ns combinando sons xerados electronicamente con sons de orquestra convencional -en \"Mixtur\" (1964) e \"Hymnen, dritte Region mit Orchester\" (1967)-. Stockhausen afirmou que a audiencia lle dixera que a s\u00faa m\u00fasica electr\u00f3nica lles dera unha experiencia de \"espazo exterior\", sensaci\u00f3ns de vo, ou de estar nun fant\u00e1stico mundo de enso\u00f1o. Recentemente Stockhausen comezou a producir m\u00fasica electr\u00f3nica no seu propio estudio en K\u00fcrten, sendo o seu \u00faltimo traballo \"Cosmic Pulses\" (2007).\nA primeira m\u00fasica electr\u00f3nica para magnet\u00f3fono composta en Am\u00e9rica foi feita por Louis and Bebe Barron in 1950. Dous novos instrumentos electr\u00f3nicos apareceron en 1957. Eran m\u00e1is f\u00e1ciles de usar que o Theremin e o Ondes Martenot que non pod\u00edan ser tocados en tempo real. O primeiro destes instrumentos foi unha computadora, cando Max Mathews usou un programa chamado \"Music 1\", sendo os \u00faltimos en usalo Edgard Var\u00e8se, e Iannis Xenakis. O outro instrumento electr\u00f3nico que apareceu ese ano foi o primeiro sintetizador electr\u00f3nico. Co nome de \"RCA Mark II Sound Synthesizer\", usaba osciladores de tubos cat\u00f3dicos e incorporaba o primeiro sequenciador musical electr\u00f3nico. Foi dese\u00f1ado por RCA e instalado no Columbia-Princeton Electronic Music Center, onde permane ata hoxe.\nEn 1957, \"Music\", un dos primeiros programas de ordenador para tocar m\u00fasica electr\u00f3nica, foi creado por Max Mathews nos Bell Laboratories.\nO Columbia-Princeton Electronic Music Center, agora co\u00f1ecido como Computer Music Center, \u00e9 o centro de investigaci\u00f3n de m\u00fasica electr\u00f3nica m\u00e1is vello dos Estados Unidos. Foi fundado en 1958 por Vladimir Ussachevski e Otto Luening, que vi\u00f1an traballando coa manipulaci\u00f3n das cintas magn\u00e9ticas dende comezos dos anos 50. Constru\u00eduse un estudio al\u00ed coa axuda do enxe\u00f1eiro Peter Mauzey e converteuse no centro de produci\u00f3n de m\u00fasica electr\u00f3nica dos Estados Unidos ata arredor de 1980.\nRobert Moog desenvolveu osciladores controlados por tensi\u00f3n e envolventes ac\u00fasticos que m\u00e1is adiante foron usados como o coraz\u00f3n do sintetizador Moog.\nD\u00e9cada dos 60 ata finais da d\u00e9cada dos 70.\nUnha das primeiras manifestaci\u00f3ns p\u00fablicas importantes de m\u00fasica de ordenador foi unha emisi\u00f3n pregravada no programa \"Monitor\" da cadea de radio NBC o 10 de febreiro de 1962. En 1961 LaFarr Stuart programou o ordenador \"Cyclone\" (un descendente do Illiac) para tocar sons sinxelos e reco\u00f1ecibles a trav\u00e9s dun altofalante amplificado que fora unido \u00f3 sistema para fins de diagn\u00f3stico. Unha entrevista co se\u00f1or Stuart acompa\u00f1aba a s\u00faa m\u00fasica de ordenador.\nDebido \u00e1 complexidade de compo\u00f1er con sintetizadores ou ordenadores, a maior\u00eda dos compositores continuaron explorando sons electr\u00f3nicos usando a musique concr\u00e8te ata incluso na d\u00e9cada dos 60. Pero a musique concr\u00e8te era limitada e uns poucos compositores buscaron unha tecnolox\u00eda mellor para avanzar. Esta procura conduciu a tres equipos independentes a desenvolver os tres primeiros sintetizadores electr\u00f3nicos tocables: O Buchla, o Moog e o Synket.\nO primeiro deses sintetizadores en aparecer foi o Buchla (1963), froito do esforzo encabezado polo compositor de m\u00fasique contrete Morton Subotnick. En 1962, traballando cunha bolsa da Rockefeller Foundation, Morton Subotnick e o seu socio Ramon Sender contrataron \u00f3 enxe\u00f1eiro el\u00e9ctrico Don Buchla para constru\u00edr unha \"caixa negra\" para compo\u00f1er, da que xurdiu o Buchla.\nOutro sintetizador tocable, o primeiro en usar un teclado tipo piano, foi ida orixinal de Robert Moog. En 1964 invitou \u00f3 compositor Herb Deutsch a visitar o seu estudio en Trumansburg. Robert Moog co\u00f1ecera a Deutsch o ano anterior e, escoitando a s\u00faa m\u00fasica, decidiu seguir a suxesti\u00f3n do compositor de constru\u00edr m\u00f3dulos de m\u00fasica electr\u00f3nica. Cando Deutsch chegou para a visita, Moog xa creara prototipos de osciladores controlados por tensi\u00f3n de dous voltios. Deutsch probou os aparellos durante uns d\u00edas; Moog atopou os experimentos de Deutsch tan interesantes musicalmente que de seguido constru\u00edu un VCF (voltage-controlled filter). Moog foi invitado en setembro dese ano \u00e1 Convenci\u00f3n da Audio Engineering Society en Nova York, onde presentou un documento titulado \"Electronic Music Modules\" e vendeu os seus primeiros m\u00f3dulos de sintetizador \u00f3 core\u00f3grafo Alwin Nikolais. \u00d3 final da convenci\u00f3n, Moog xa entrara no negocio dos sintetizadores.\nO terceiro orixinouse co achegamento, tam\u00e9n en 1964, de Paul Ketoff, un enxe\u00f1eiro de son da RCA italiana en Roma, a William O. Smith, que encabezara o estudio de m\u00fasica electr\u00f3nica no centro da American Academy, coa intenci\u00f3n de constru\u00edr un pequeno sintetizador tocable para o estudio da academia. Smith asesorouse con Otto Luening, John Eaton, e outros compositores que daquela eran residentes na academia. Smith aceptou a proposta de Ketoff, quen rematou o seu sintetizador Synket a principios de 1965.\nA\u00ednda que a m\u00fasica electr\u00f3nica comezou no mundo da m\u00fasica cl\u00e1sica, nuns poucos anos foi adoptada pola cultura pop con diferentes graos de entusiasmo. Unha das primeiras sinton\u00edas electr\u00f3nicas para a televisi\u00f3n foi o tema musical para \"Doctor Who\" en 1963. Foi creado no BBC Radiophonic Workshop (unidade de efectos especiais de son da BBC), por Ron Grainer e Delia Derbyshire.\nA finais da d\u00e9cada dos 60 Wendy Carlos popularizou a primeira m\u00fasica de sintetizador con dous notables \u00e1lbums \"Switched-On Bach\" e \"The Well-Tempered Synthesizer\", que tomaban pezas da m\u00fasica cl\u00e1sica barroca e as reproduc\u00edan nos sintetizadores Moog. O Moog xeraba unha \u00fanica nota cada vez, as\u00ed que para producir unha peza mixta, tal como fixo Carlos, foron necesarias moitas horas de traballo no estudio. As primeiras m\u00e1quinas era moi inestables e sa\u00edanse de ton facilmente. Malia todo, alg\u00fans m\u00fasicos, en especial Keith Emerson de Emerson Lake and Palmer seguiron traballando con elas. O theremin, un instrumento extremadamente dif\u00edcil de tocar chegou a ser usado incluso na m\u00fasica pop. Estaba tam\u00e9n o Mellotron que aparece no \"Strawberry Fields Forever\" de The Beatles. E o pedal de ton de volume foi usado como instrumento de base en \"Yes It Is\". Fifty Foot Hose usou un sintetizador de guitarra caseiro, cimbais e baixos el\u00e9ctricos, as\u00ed como outras transformaci\u00f3ns de magnet\u00f3fono no seu \u00e1lbum de 1967 \"Cauldron\".\nA medida que se desenvolveu a tecnolox\u00eda, os sintetizadores volv\u00e9ronse m\u00e1is baratos, robustos e port\u00e1tiles e foron adoptados por moitas bandas de rock. Exemplos dos primeiros grupos que adoptaron sintetizadores foron The United States of America, The Silver Apples, Fifty Foot Hose, Pink Floyd e Genesis. A\u00ednda que non toda a s\u00faa m\u00fasica era electr\u00f3nica (coa destacada excepci\u00f3n de The Silver Apples), boa parte do son resultante depend\u00eda do sintetizador. O uso de medios electr\u00f3nicos volveuse tan frecuente que a mediados dos anos setenta o grupo brit\u00e1nico Queen pu\u00f1a un aviso nos seus \u00e1lbums que dic\u00eda \"\u00a1Sen sintetizadores!\".\nNos 70 a m\u00fasica electr\u00f3nica foi revolucionada pola banda de D\u00fcsseldorf Kraftwerk, que usaban a electr\u00f3nica e a rob\u00f3tica para simbolizar a alieneaci\u00f3n do mundo tecnol\u00f3xico moderno, e que xurdiu da corrente do krautrock. Pero a partir do seu disco \"Autobahn\" (1974) comezou a fusionarse o pop minimalista coa m\u00fasica electr\u00f3nica. Entre 1974 e 1981, a banda desenvolveu o seu estilo, que logo foi chamado \"electro\" e tivo caracter\u00edsticas bailables. Ata o d\u00eda de hoxe a s\u00faa m\u00fasica permaneceu absolutamente electr\u00f3nica.\nEn Alema\u00f1a, bandas como Tangerine Dream, Can, Neu! e outros incorporaron os sons particularmente electr\u00f3nicos \u00f3s seus temas.\nA m\u00fasica de Kraftwerk tivo grande influencia nos Estados Unidos, onde a principios dos anos oitenta, xurdiu a m\u00fasica house, que foi, a grandes li\u00f1as, un estilo m\u00e1is minimalista e electr\u00f3nico da m\u00fasica disco dos anos setenta.\nNo mundo do jazz, en especial Herbie Hancock, Chick Corea, Joe Zawinul (Weather Report) e Jan Hammer (Mahavishnu Orchestra) comezaron a usar sintetizadores nas s\u00faas gravaci\u00f3ns de fusi\u00f3n durante os anos 1972 a 1974. Os primeiros \u00e1lbums de fusi\u00f3n que conti\u00f1an m\u00fasica de sintetizador foron gravados en 1972. Estas gravaci\u00f3ns, \"I Sing the Body Electric\" de Weather Report e \"Crossings\" de Herbie Hancock, usaban o sintetizador m\u00e1is para efectos de son que para substitu\u00edr o piano (de feito ning\u00fan deles tocou o sintetizador directamente neses \u00e1lbums). Pero en 1973 o sintetizador \u2013empregado agora como instrumento- foi parte do son do jazz fusion como nos \u00e1lbums de Weahter Repert \"Sweetnighter\" e no de Hancock \"Head Hunters\". Axi\u00f1a seguiron Chick Corea e Jan Hammer, e ambos desenvolveron maneiras \u00fanicas de tocar o sintetizador \u2013usando \"slide\", \"vibrato\", \"ring modulators\", \"distortion\" e \"wah-wah\". M\u00e1is tarde Hancock lanzou o co\u00f1ecido \u00e1lbum \"Future Shock\", unha colaboraci\u00f3n co produtor Bill Laswell nos 80, que lanzou o \u00e9xito do pop \"Rockit\" no 1983.\nM\u00fasicos como Kraftwerk, Cluster, Tangerine Dream, Klaus Schulze, Brian Eno, Suicide, Vangelis, Mike Oldfield, Jean Michel Jarre, Ray Buttigieg, as\u00ed como os xaponeses Isao Tomita e Kitaro, tam\u00e9n popularizaron o son da m\u00fasica electr\u00f3nica.\nA industria do cine tam\u00e9n comezou a facer un amplo uso da m\u00fasica electr\u00f3nica nas bandas sonoras. Un exemplo \u00e9 a banda sonora de Wendy Carlos en \"A Clockwork Orange\" (A laranxa mec\u00e1nica), o filme de Stanley Kubrick baseado na novela de Anthony Burgess. A banda de son de \"Forbidden Planet\" (O planeta prohibido), de Louis e Bebe Barron, usaran son electr\u00f3nico (a\u00ednda que non sintetizadores) no 1956. Unha vez que os sons electr\u00f3nicos se volveron m\u00e1is com\u00fans nas gravaci\u00f3ns populares, outras pel\u00edculas de ciencia ficci\u00f3n, entre elas \"Blade Runner\" e a saga de \"Alien\" comezaron a depender fortemente do uso da m\u00fasica electr\u00f3nica e dos efectos derivados para xerar o ambiente sonoro t\u00edpico deste x\u00e9nero cinematogr\u00e1fico. Os grupos de m\u00fasica electr\u00f3nica foron contratados para producir bandas sonoras.\nFinais da d\u00e9cada dos 70 ata finais dos 80.\nNos finais dos anos 70 e comezos dos 80 houbo unha gran cantidade de innovaci\u00f3n no mundo dos instrumentos de m\u00fasica electr\u00f3nica. Os sintetizadores e samplers anal\u00f3xicos deron paso \u00f3s dixitais. Os antigos sintetizadores e sampleadores ocupaban moito espazo e eran moi caros. Compa\u00f1\u00edas como Fairlight e New England Digital vend\u00edan instrumentos que custaban m\u00e1is de 100.000 d\u00f3lares. A mediados dos oitenta a introduci\u00f3n dos aparellos de baixo custo fixeron que esta tecnolox\u00eda estiver dispo\u00f1ible para moitos m\u00e1is m\u00fasicos.\nA partir dos finais dos 70 moita m\u00fasica foi feita con estas m\u00e1quinas dixitais. Grupos e artistas como David Bowie, Ultravox, Gary Numan, The Human League, Landscape, Visage, Daniel Miller, Pete Shelley, Heaven 17, Eurythmics, Severed Heads, John Foxx, Thomas Dolby, Orchestral Manoeuvres in the Dark, Norman Iceberg, Yazoo, Erasure, Alphaville, Art of Noise, Yello, Depeche Mode, Pet Shop Boys ou New Order desenvolveron novas formas de m\u00fasica popular a trav\u00e9s de medios electr\u00f3nicos. Na m\u00fasica New Wave, o grupo Fad Gadget \u00e9 citado como o pai do uso do electr\u00f3nico.\nA principios dos 70 un certo n\u00famero de obras de m\u00fasica electr\u00f3nica experimental foron gravados grazas a colaboraci\u00f3n de David Crosby, os membros de Grateful Dead (Jerry Garcia, Phil Lesh), Mickey Hart, e o compositor Ned Lagin. Entre elas est\u00e1 o \u00e1lbum \"Seastones\". No Reino Unido Gary Numan axudou \u00e1 introduci\u00f3n da m\u00fasica electr\u00f3nica no mercado da m\u00fasica pop co seu \u00e9xito \"Cars\" do \u00e1lbum \"The Pleasure Principle\".\nOs novos tipos de sons que os sintetizadores pod\u00edan crear contribu\u00edron o nacemento da m\u00fasica industrial, con grupos como Throbbing Gristle en 1975, Wavestar e Cabaret Voltaire. Artistas como Nine Inch Nails en 1989, KMFDM ou Severed Heads colleron as innovaci\u00f3ns da musique concr\u00e8te para aplicalas \u00e1 m\u00fasica dance e \u00f3 rock. Test Department, Einst\u00fcrzende Neubauten, e outros colleron este novo son e crearon composici\u00f3ns de m\u00fasica electr\u00f3nica con sons enerx\u00e9ticos. Outros grupos como Robert Rich, Zoviet France ou Rapoon crearon \"paisaxes sonoras\" mediante sintetizadores. Front 242 e Skinny Puppy entre outros combinaron estes sons coa m\u00fasica pop e dance, dando lugar \u00f3 nacemento da electronic body music (EBM).\nAliados co interese crecente na m\u00fasica electr\u00f3nica e industrial, at\u00f3panse artistas que traballaron no \u00e1mbito da m\u00fasica dub. Notable nesa \u00e1rea \u00e9 o produtor Adrian Sherwood, que na discogr\u00e1fica On-U Sound nos anos oitenta integrou a est\u00e9tica industrial e do ru\u00eddo coa produci\u00f3n de dub, con artistas como o industrial-funk Tackhead ou o vocalista Mark Stewart. Isto afacilitou o cami\u00f1o para os intereses nos anos noventa polo dub, primeiro a trav\u00e9s de bandas tales como Meat Beat Manifesto e logo para os produtores de downtempo e trip hop como Kruder &amp; Dorfmeister.\nDos oitenta ata o 2000.\nO desenvolvemento do techno en Detroit e da m\u00fasica house en Chicago nos oitenta, e m\u00e1is adiante do movemento acid house no Reino Unido a finais dos oitenta e principios dos 90 d\u00e9ronlle un grande impulso \u00e1 evoluci\u00f3n e aceptaci\u00f3n da m\u00fasica electr\u00f3nica e introduc\u00edrona nos pubs. A composici\u00f3n electr\u00f3nica pode crear ritmos m\u00e1is r\u00e1pidos e m\u00e1is precisos que os que se poden facer usando a percusi\u00f3n tradicional, como pasa na m\u00fasica trance. O son da m\u00fasica dance electr\u00f3nica a mi\u00fado presenta instrumentos e voces alteradas electronicamente (\"samples\").\nA gran popularidade da m\u00fasica electr\u00f3nica chegou a finais dos oitenta, cando tam\u00e9n en Europa produtores e Djs comezaban a producir temas techno e acid. Esta corrente estaba influenciada dende varias ramas do pop como a EBM e o electro pop de formaci\u00f3ns como Depeche Mode, o que xerou novas ramas dentro da m\u00fasica electr\u00f3nica como o trance e o dance europeo.\nA ca\u00edda dos prezos nos equipos electr\u00f3nicos fixo que a m\u00fasica pop os usara cada vez m\u00e1is. Artistas como Pet Shop Boys, Madonna, Bj\u00f6rk e Moby popularizaron esta forma de m\u00fasica.\nA principios do 2000 o mundo do indie pop viu como unha gran cantidade de artistas, como Four Tet, The Postal Service, Caribou, Dntel, e Psapp comezaban a usar tam\u00e9n a m\u00fasica electr\u00f3nica, en especial mediante caixas de ritmos eordenadores port\u00e1tiles. Destaca o movemento da folktronica, que combina, como o nome suxire, m\u00fasica folk e electr\u00f3nica. Dentro deste particular subx\u00e9nero atopamos bandas como Four Tet e Black Moth Super Rainbow. O que m\u00e1is fama acadou deles foi The Postal Service, que co \u00e1lbum \"Give Up\" chegaron \u00f3 posto 114 no US Billboard 200 Album chart.\nArtistas.\nAlg\u00fans dos m\u00e1is co\u00f1ecidos artistas da m\u00fasica electr\u00f3nica hoxe en d\u00eda son Ti\u00ebsto, Paul Van Dyk, Hernan Cattaneo, Ferry Corsten, Marco Carola, Armin van Buuren, Carl Cox, David Guetta, Armand van Helden, Daft Punk, The Chemical Brothers, Markus Schulz, Axwell, Steve Angello, Benny Benassi, Crash &amp; Tiny, AmebA, DJ KRL ou Deslet, Gabry Ponte\nPrincipais selos discogr\u00e1ficos.\nAta o nacemento en 1978 da casa Mute Records non hab\u00eda na pr\u00e1ctica ningunha compa\u00f1\u00eda discogr\u00e1fica adicada exclusivamente a m\u00fasica electr\u00f3nica. Debido a a escasa sa\u00edda comercial, moitos dos artistas comezaron de por si a crear os seus propios selos. Sirva de exemplo Juan Atkins que creou Metroplex Records en Detroit. No Reino Unido, Warp Records emerxeu nos 90 como unha das principais casas de m\u00fasica experimental. Posteriormente chegaron Astralwerks, Ninja Tune, o selo de Ti\u00ebsto Black Hole Recordings, ou de Oakenfold Perfecto Record e o de John Digweed Bedrock Records.\nA m\u00fasica electr\u00f3nica en Galiza.\nA m\u00fasica electr\u00f3nica non tivo representantes en Galiza ata mediados dos anos noventa do s\u00e9culo pasado grazas a influencia dos m\u00fasicos portugueses. As primeiras propostas que chegaron a oirse f\u00f3ra de Galiza foron as de Prozack de Carlos Ord\u00f3\u00f1ez e Humanoid de Arturo Vaquero. O primeiro continuou a s\u00faa carreira con distintos proxectos coma Gauss (Minimal House enso\u00f1ador), Discod\u00e9 (xunto a HD Substance) , Radio (con Silvania), ou Grado 33; establecido nas Canarias contin\u00faa desde al\u00ed preparando novos traballos. Pola contra, Arturo Vaquero continuou con Humanoid que evolucionou a matices m\u00e1is pop, e montou un estudio de gravaci\u00f3n en Friol (Lugo) chamado \"Abrigueiro\", desde onde produce a numerosas bandas nacionais. Outros proxectos daquela \u00e9poca que non chegaron a callar foron Jook ou 7th Heaven.\nXa neste s\u00e9culo descatan os vigueses do Colectivo Arkestra, quen xa pasou por clubs e festivais de toda Europa e son os m\u00fasicos residentes do \"Uno Est\u00e1\", un caf\u00e9-club da zona vella viguesa. Outros locais vigueses m\u00edticos son o \"Vademecum\" (Playm\u00f3vil desde 2010) aberto en 1994, por onde pasaron artistas de todo o mundo e unha ampla representaci\u00f3n de DJ's espa\u00f1ois e portugueses, as\u00ed coma os mellores grupos locais; e \"El Manco\" (anos m\u00e1is tarde La Manca) aberto en 1982 con residentes de alto nivel e invitados de excepci\u00f3n. Canto a grupos e m\u00fasicos poden destacarse Subs\u00f3tano, Frank Rodr\u00edguez, Blasco Etchegaray, M\u00e9dicos del Cielo ou Iv\u00e1n Oliveira. Na veci\u00f1a Cangas destaca a figura de David Granha.\nA alma mater do house coru\u00f1\u00e9s \u00e9 Ino quen desde os locais Telefunken e House Cafe impulsou aos grupos da cidade. Tam\u00e9n destaca Grobas, coordinador do 981 Festival. M\u00fasicos destacados da escena coru\u00f1esa son os veter\u00e1ns Fake e Fat Fish, Astroboyz, David M., Roi cos seus proxectos Frequencies e Fanzine, Van'Em, A.G.M., Cara de Ni\u00f1o e a \"exiliada\" en Madrid Eme DJ.\nNoutras cidades galegas destacan Javier Rial en Santiago, \u00c1lvaro Pardo en Lugo e Cora Novoa e John Axiom en Ourense.\nDentro da experimentaci\u00f3n sonora destacan o Colectivo Ecoitar e O.M.E.G.A. (Orquestra de M\u00fasica Espont\u00e1nea de Galicia)."}
{"id": "82640", "revid": "13347", "url": "https://gl.wikipedia.org/wiki?curid=82640", "title": "Camelopardalis", "text": "Camelopardalis, ou Xirafa, \u00e9 unha gran constelaci\u00f3n do hemisferio norte celeste moi pouco conspicua, pois as s\u00faas estrelas m\u00e1is brillantes (sete) son tan s\u00f3 de magnitude 5. Est\u00e1 situada entre as constelaci\u00f3ns de Auriga e as d\u00faas Osas. O nome de \"Camelopardalis\" prov\u00e9n de \"camelo-leopardo\", nome que lle puxeron os gregos \u00e1 xirafa, xa que pensaban que ti\u00f1a a cabeza dun camelo e as manchas dun leopardo.\nFoi inserida coma constelaci\u00f3n por Petrus Plancius e publicada por Jakob Bartsch no 1624 no seu libro sobre as constelaci\u00f3ns.\nHistoria.\nCamelopardalis non pos\u00fae mitolox\u00eda asociada \u00e1s s\u00faas estrelas, tratase pois dunha constelaci\u00f3n moderna. A pouca vistosidade da constelaci\u00f3n, e que estea preto da constelaci\u00f3n de Lynx, levou os gregos a considerar esta \u00e1rea do firmamento coma bac\u00eda, e deste xeito v\u00e9ndoa coma un deserto.\nPor\u00e9n, coma deserto, xunto con outras propiedades no Zod\u00edaco no signo de X\u00e9mini (p.e. a V\u00eda L\u00e1ctea, e as constelaci\u00f3ns X\u00e9mini\n, Ori\u00f3n, Auriga, e Canis Major), poder\u00edan se-la orixe do mito do gando (ou raba\u00f1o) de Geryon, que forma parte das Doce Tarefas de Herakles.\nVisualizaci\u00f3n Gr\u00e1fica.\nAs estrelas da constelaci\u00f3n Camelopardalis poden ser conectadas dun xeito m\u00e1is completo, no cal amosa graficamente unha xirafa.\nO corpo da xirafa consiste nun cuadr\u00e1ngulo de estrelas \u03b1 Cam, \u03b2 Cam, BE Cam, e \u03b3 Cam: \u03b1 Cam e \u03b2 Cam son de cuarta magnitude.\nAs estrelas HD 42818 (HR 2209) e M Cam forma a cabeza da xirafa, e as estrelas M Cam e \u03b1 Cam forman o longo pescozo da xirafa.\nAs estrelas \u03b2 Cam e 7 Cam forman a perna de diante, e as estrelas variables BE Cam e CS Cam forman a perna traseira da xirafa."}
{"id": "82644", "revid": "5312", "url": "https://gl.wikipedia.org/wiki?curid=82644", "title": "Partido Liberal Dem\u00f3crata", "text": "O Partido Liberal Dem\u00f3crata, en realidade \"Partido Republicano Liberal Dem\u00f3crata\", foi un partido pol\u00edtico espa\u00f1ol creado ao instaurarse a Segunda Rep\u00fablica en 1931, como continuaci\u00f3n do Partido Reformista previamente existente desde 1912.\nEsta formaci\u00f3n minoritaria, fundada e liderada por Melqu\u00edades \u00c1lvarez, situouse no centro-dereita do espectro pol\u00edtico da Segunda Rep\u00fablica, e participou nos gobernos republicanos desta tendencia do per\u00edodo 1933-1935. Un dos seus m\u00e1is significados militantes, o m\u00e9dico ovetense Alfredo Mart\u00ednez Garc\u00eda-Argu\u00eblles, Ministro de Traballo en 1935, foi asasinado \u00e1 porta da s\u00faa casa en marzo de 1936.\nMelqu\u00edades \u00c1lvarez, na s\u00faa calidade de Decano do Colexio de Avogados de Madrid, exerceu como letrado defensor de Jos\u00e9 Antonio Primo de Rivera, tam\u00e9n avogado, cando este foi encarcerado na primavera de 1936 polo Goberno da Fronte Popular; o que quizais influ\u00edu no seu propio encarceramento en agosto do mesmo ano no C\u00e1rcere Modelo de Madrid, e no seu posterior asasinato, xunto con outros presos considerados \"de dereitas\", por milicianos esquerdistas.\nO Partido Liberal Dem\u00f3crata extinguiuse tras a guerra civil espa\u00f1ola."}
{"id": "82645", "revid": "1888", "url": "https://gl.wikipedia.org/wiki?curid=82645", "title": "Partido Republicano Liberal Dem\u00f3crata", "text": ""}
{"id": "82647", "revid": "23204", "url": "https://gl.wikipedia.org/wiki?curid=82647", "title": "Cancer Minor", "text": "Cancer Minor (\"cangrexo pequeno\") era unha constelaci\u00f3n composta por estrelas de X\u00e9mini pegadas a C\u00e1ncer. Estrelas de quinta magnitude forman Cancer Minor onde HIP 36616, e 68, 74, 81 e 85 Geminorum, constit\u00faen unha frecha natural e apagada formando un asterismo. A constelaci\u00f3n foi inserida por Petrus Plancius no 1613 . Foi usada durante o s\u00e9culo XVII, pero deixou de ser reco\u00f1ecida coma tal dende o s\u00e9culo XVIII."}
{"id": "82649", "revid": "5863", "url": "https://gl.wikipedia.org/wiki?curid=82649", "title": "Partido Liberal Fusionista", "text": "O Partido Liberal (nacido como Partido Fusionista pasou a denominarse Partido Liberal Fusionista e logo liberal) foi un partido pol\u00edtico espa\u00f1ol creado en 1880 por Pr\u00e1xedes Mateo Sagasta e que, co Partido Conservador de C\u00e1novas, constituir\u00eda o sistema bipartidista con alternancia no goberno que caracterizar\u00eda \u00e1 Restauraci\u00f3n espa\u00f1ola durante o tramo final do s\u00e9culo XIX e o inicial do s\u00e9culo XX, e que se denominou o \"turnismo\" ou quenda.\nIdeolox\u00eda.\nOrixinariamente, integr\u00e1ronse aqueles liberais que, a\u00ednda que aceptaban aceptaban a Afonso XII e a que desconfiaban da experiencia do Sexenio Democr\u00e1tico, aspiraban a introducir progresivos cambios no sistema pol\u00edtico canovista para recuperar dereitos e liberdades presentes na Constituci\u00f3n de 1869, especialmente:\nEstes ideais inspiraron as pol\u00edticas desenvolvidas polos gobernos de Sagasta a finais do s\u00e9culo XIX. A principios do s\u00e9culo XX, logo da morte de Sagasta, os pol\u00edticos liberais amosan influencias do \"new liberalism\" brit\u00e1nico, como amosa a maior ambici\u00f3n dos seus programas sociais para conter a conflitividade obreira e labrega as\u00ed como o control das actividades das ordes relixiosas. Tam\u00e9n haber\u00e1 sectores partidarios de colaborar con forzas pol\u00edticas de esquerda non din\u00e1stica.\nTraxectoria.\nAgrupaba no seu seo aos sectores non republicanos do momento que aceptaban a nova legalidade reflectida na Constituci\u00f3n de 1876 e entre os que inclu\u00edan mon\u00e1rquicos, membros do Partido Constitucional do xeneral Serrano, do Partido Radical de Ruiz Zorrilla, os \u201cposibilistas\u201d de Castelar e a alg\u00fans sectores militares.\nO seu programa pol\u00edtico pretend\u00eda a recuperaci\u00f3n progresiva dos dereitos e liberdade presentes na Constituci\u00f3n de 1869 como a consecuci\u00f3n do sufraxio universal masculino (obxectivo que ver\u00eda cumprido en 1890), a liberdade de asociaci\u00f3n relixiosa e a separaci\u00f3n de poderes; e a\u00ednda que caber\u00eda cualificalo como un partido din\u00e1stico, a principios do s\u00e9culo XX alg\u00fans pol\u00edticos que m\u00e1is tarde ser\u00edan republicanos militaron nas s\u00faas filas, como Niceto Alcal\u00e1 Zamora.\nO sistema de alternancia pol\u00edtica caracter\u00edstico da Restauraci\u00f3n in\u00edciase cando C\u00e1novas cede o poder a Sagasta e este forma o primeiro goberno o 8 de febreiro de 1881 iniciando unha primeira etapa do sistema que co\u00f1ecer\u00e1 ata tres gobernos liberais (dous presididos polo propio Sagasta e un por Posada Herrera).\nA segunda etapa in\u00edciase coa institucionalizaci\u00f3n do sistema en 1885 cando ambos os partidos asinan o Pacto do Pardo que establec\u00eda que ambos partidos se alternar\u00edan no poder \u00e1 morte de Afonso XII, o cal foi garantido grazas \u00e1s redes caciqu\u00eds con que ambos partidos contaban por toda Espa\u00f1a. Este pacto imped\u00eda o acceso ao poder de ideolox\u00edas radicais naquel momento (anarquismo, socialismo, republicanismo) que pod\u00edan p\u00f3r en perigo o r\u00e9xime mon\u00e1rquico.\nEn 1898 prod\u00facese un primeira escisi\u00f3n no Partido Liberal cando Germ\u00e1n Gamazo Calvo abandona o partido, encabezando un grupo disidente que terminar\u00eda un\u00edndose ao Partido Conservador.\nTras a morte de Sagasta, en 1903, produciuse un enfrontamento entre Eugenio Montero R\u00edos, representante das posici\u00f3ns m\u00e1is esquerdistas, e Segismundo Moret, m\u00e1is centristas, por tomar as rendas do Partido Liberal que ao cabo levar\u00eda a Jos\u00e9 Canalejas a dirixilo e a\u00ednda que intentou reformalo para achegalo \u00e1 realidade do pa\u00eds, o seu asasinato truncou calquera evoluci\u00f3n do partido. O goberno de Canalejas, cunha forte vontade reformista, impulsou a Lei das Mancomunidades procurando abordar as reivindicaci\u00f3ns territoriais, a Lei do Servicio Militar e a do Cadeado, que buscaba limitar a influencia das ordes relixiosas en moitos eidos sociais. \nA morte de Canalejas, en 1912, reabriu a loita polo poder con dous novos protagonistas: o Conde de Romanones e Manuel Garc\u00eda Prieto e que levar\u00edan ao partido a unha profunda crise que unida \u00e1 do propio sistema pol\u00edtico que protagonizara a unha fase de disgregaci\u00f3n que finalizou en 1931, logo da ditadura de Primo de Rivera e co final da monarqu\u00eda de Afonso XIII."}
{"id": "82655", "revid": "72012", "url": "https://gl.wikipedia.org/wiki?curid=82655", "title": "Gabino Bugallal", "text": "Gabino Bugallal Ara\u00fajo, nado en Ponteareas o 19 de febreiro de 1861 e finado en Par\u00eds o 30 de xu\u00f1o de 1932, foi un avogado e pol\u00edtico galego, conde de Bugallal.\nTraxectoria.\nFillo de Jos\u00e9 Ram\u00f3n Bugallal Mu\u00f1oz e neto do xornalista Isidoro Ara\u00fajo. Deputado xa desde moi novo, dentro das filas do Partido Conservador, especialmente relacionado co grupo de Raimundo Fern\u00e1ndez Villaverde. Foi nomeado ministro en diversas ocasi\u00f3ns: no Goberno de Fern\u00e1ndez Villaverde, de xullo de 1903, desempe\u00f1ou a carteira de Instruci\u00f3n P\u00fablica e Belas Artes, na que estivo ata o 5 de decembro dese ano. Ministro de Facenda no Goberno de Eduardo Dato de 1912 (27 de outubro ao 31 de decembro), de novo do 11 de xu\u00f1o ao 3 de novembro de 1917, e por \u00faltima vez, do 2 de xullo de 1919 ao 5 de maio de 1920, no Goberno de S\u00e1nchez Toca.\nMinistro de Graza e Xustiza con Dato en maio de 1920, e en agosto dese mesmo ano substitu\u00edu a Bergam\u00edn como ministro de Gobernaci\u00f3n e adoptou unha pol\u00edtica de man dura contra a conflitividade social. Partidario de medidas represivas, nomeou a Severiano Mart\u00ednez Anido gobernador civil de Barcelona e tolerou a aplicaci\u00f3n da lei de fugas.\nOcupou interinamente a xefatura do Goberno tras o asasinato de Eduardo Dato e, en contra da vontade de Maura, intentou crear un Goberno conservador homox\u00e9neo.\nMon\u00e1rquico conservador, durante a ditadura de Primo de Rivera mantivo a s\u00faa adhesi\u00f3n ao rei Afonso XIII. Ministro de Econom\u00eda en 1931, ante o masivo apoio electoral \u00e1 Rep\u00fablica, foi o \u00fanico partidario do uso da forza para defender a monarqu\u00eda.\nFaleceu no Hotel Savoy de Par\u00eds e foi soterrado provisionalmente nunha igrexa da rue de la Pompe, ata que en 1960 a s\u00faa filla trasladou os seus restos ao cemiterio de Thiais, Par\u00eds, onde repousan.\nVida persoal.\nIrm\u00e1n de Isidoro Bugallal. T\u00edo de Jos\u00e9 Luis Bugallal Marchesi. En 1912 herdou o Condado de Bugallal da s\u00faa curm\u00e1 Adelaida Garc\u00eda Rodr\u00edguez."}
{"id": "82659", "revid": "65337", "url": "https://gl.wikipedia.org/wiki?curid=82659", "title": "Orquestra Mallo", "text": "A Orquesta Mallo \u00e9 un conxunto musical fundado na Coru\u00f1a en 1930 polo acordeonista de Carballo Antonio Mallo. \u00c9 unha das orquestras m\u00e1is antigas de Galiza, e a s\u00faa actividade s\u00f3 se viu interrompida pola guerra civil espa\u00f1ola. Consolidada e independente, a Mallo \u00e9 unha das orquestras m\u00e1is salientables do panorama galego.\nHistoria.\nDende que Antonio Mallo a fundou, o signo de identificaci\u00f3n da orquestra \u00e9 o acorde\u00f3n. A testemu\u00f1a desta tradici\u00f3n musical, que na familia Mallo data do s\u00e9culo XIX, foi seguida polo seu sucesor e sobri\u00f1o, Juan Mallo, que contin\u00faa na actualidade dando vida \u00f3s antigos costumes acordeon\u00edsticos da orquestra. A primeira formaci\u00f3n da orquestra Mallo no ano 1930 contou cun dos vocalistas m\u00e1is famosos da \u00e9poca, Pucho Portela, un saxo, un trompeta e o pianista ferrol\u00e1n Cerdeiri\u00f1a, premiado polo Conservatorio de Par\u00eds. Dende este intre a Orquesta Mallo comeza a frecuentar diversas salas e caf\u00e9s-teatro da \u00e9poca chegando a inaugurar a Sala de festas \u201cO Seixal\u201d (agora xa pechada), unha das pistas m\u00e1is modernas da vida social coru\u00f1esa naqueles tempos.\nNo ano 1936 a Orquestra Mallo cesa temporalmente a s\u00faa actividade musical por mor da guerra civil espa\u00f1ola, ata que no ano 1940 volve a organizarse, nesa ocasi\u00f3n con Antonio Mallo como l\u00edder, Virgilio, Jos\u00e9 Illa\u00f1ez, Arturo Goncerli\u00e1n e Pucho Portela de violinista. Nesta etapa actuar\u00e1n por toda Espa\u00f1a nos caf\u00e9s-teatros en Bilbao, Barcelona, Toledo, Le\u00f3n e na propia Galiza. Na d\u00e9cada dos 50, Antonio Mallo e a s\u00faa orquestra re\u00fanen por primeira vez aos tres irm\u00e1ns: Antonio Mallo, Juan e Daniel Mallo. Formar\u00e1 tam\u00e9n parte da Orquestra Mallo Pucho Boedo, antes de que este formase parte da orquestra Los Sat\u00e9lites, Os Trovadores e chegase a s\u00faa fama co grupo vocal Os Tamara. Comeza as\u00ed a \u00e9poca dorada da orquestra de Antonio Mallo. Durante os anos 1960, 1961 e 1962 contin\u00faan os tres acordeonistas levantando o fervor popular, e fanse famosas as s\u00faas actuaci\u00f3ns no Kiosko Afonso da Coru\u00f1a e en diversas vilas e salas de Galiza. Crease a primeira Big Band \u00e1 americana con catorce m\u00fasicos: tres acordeonistas, unha secci\u00f3n de metal de oito compo\u00f1entes, repartida en catro saxofonistas, tres trompetistas, un trombonista, e dos membros na parte r\u00edtmica, cun contrabaxista, un bater\u00eda e unha voz solista \u00e1 fronte. En 1963, morre en accidente de caza, Juan Mallo, o mediano dos irm\u00e1ns Mallo. Dende 1964 ata 1969 contin\u00faan as actuaci\u00f3ns e incorp\u00f3ranse as voces solistas de Pepe e Raimundo Pita.\nNa d\u00e9cada dos setenta un dos hoteis m\u00e1is importantes da cidade da Coru\u00f1a, o Finisterre, solicita os servizos da Orquestra Mallo e no 1973, xub\u00edlase unha das voces m\u00edticas da Orquesta Mallo, Raimundo Pita, que permaneceu na orquestra durante vinte anos. No 1974 as voces deixaron unha pegada na Orquesta Mallo, Raimundo Pita e Melchor Rod\u00f3. Este \u00faltimo que foi ademais ga\u00f1ador na 1982 do concurso nacional \"Gente Joven\" da TVE. Tras 45 anos de direcci\u00f3n musical xub\u00edlase Antonio Mallo e contin\u00faa coa direcci\u00f3n da orquestra Daniel Mallo, incorporando como pianista ao seu fillo Juan. Na d\u00e9cada dos oitenta contin\u00faan as actuaci\u00f3ns e o \u00e9xito da Orquesta Mallo.\nEn 1985 Daniel Mallo abandona a participaci\u00f3n activa na orquestra, e faise cargo da mesma o seu fillo Juan Mallo, inici\u00e1ndose con el un per\u00edodo de renovaci\u00f3n musical. Na actualidade, a Orquesta Mallo segue coas s\u00faas actuaci\u00f3ns, tocando temas orixinais dos tres irm\u00e1ns, facendo festa adaptada a todo o p\u00fablico, pero sen deixar de lado as antigas tradici\u00f3ns acordeon\u00edsticas da nosa cultura e guiado sempre polo sucesor da tradici\u00f3n da familia Mallo, o m\u00fasico Juan Mallo.\nA orquestra na cultura popular.\nA orquestra aparece mencionada en varias obras literarias:"}
{"id": "82662", "revid": "56817", "url": "https://gl.wikipedia.org/wiki?curid=82662", "title": "Lasca Levallois", "text": "Unha lasca Levallois \u00e9 unha lasca obtida pola t\u00e9cnica Levallois, caracter\u00edzase por unha morfolox\u00eda moi coidada, a lasca \u00e9 sim\u00e9trica, case sempre m\u00e1is longa que larga, oval, rectangular ou, como nas puntas, triangular. O seu perfil non \u00e9 moi groso pero o seu concoide adoita ser moi marcado. Na s\u00faa cara superior ou dorsal pos\u00fae restos, de cando menos, tres negativos de lascado centr\u00edpetos, resultado da preparaci\u00f3n previa do n\u00facleo l\u00edtico. Existen algunhas variantes, non reco\u00f1ecidas por todos os investigadores, como as lascas Levallois de segunda e terceira orde que se obte\u00f1en dos chamados n\u00facleos Levallois reiterativos centr\u00edpetos, que na s\u00faa cara superior non s\u00f3 amosan cicatrices propias da preparaci\u00f3n do n\u00facleo, sen\u00f3n que te\u00f1en un ou varios negativos de lascado m\u00e1is grandes como resultado de extraer outras lascas Levallois anteriores."}
{"id": "82664", "revid": "98629", "url": "https://gl.wikipedia.org/wiki?curid=82664", "title": "Noa (ling\u00fc\u00edstica)", "text": "Noa \u00e9 o termo permitido cando unha designaci\u00f3n non se pode utilizar por ser considerada tab\u00fa, \u00e9 dicir que acarrea castigos ou perigo polo menos.\nO voc\u00e1bulo noa procede de linguas polin\u00e9sicas, como o seu ant\u00f3nimo tab\u00fa, este propiamente significa \"sagrado\" e indica algo prohibido polo seu car\u00e1cter sagro, interdici\u00f3n que se estende \u00e1 mesma palabra que designa ese algo. Noa \u00e9 o termo que substit\u00fae ao prohibido. Nalgunhas linguas, como o franc\u00e9s \u00fasase para este concepto o sintagma \"mot tabou\u00e9\", que en castel\u00e1n tense traducido por \"palabra tabuizada\".\nA introduci\u00f3n de noa para referirse a certas realidades ling\u00fc\u00edsticas existentes no galego, d\u00e9bese ao pol\u00edgrafo Xes\u00fas Alonso Montero, nun artigo do ano 1969. Alonso Montero empregou os conceptos desenvolvidos por Otto Jespersen nunha publicaci\u00f3n do ano 1947.\nEufemismo e noa.\nEn canto eufemismo designa un termo ou unha expresi\u00f3n que substit\u00fae outra real, pero que non se debe pronunciar, semellar\u00eda que sobrar\u00eda noa como voc\u00e1bulo t\u00e9cnico. Por\u00e9n o campo sem\u00e1ntico do eufemismo abrangue un rango maior, pois o termo ou a expresi\u00f3n eufem\u00edstica substit\u00faen un amplo elenco de termos que se refiren en moitos casos a regras de urbanidade, ao considerarse inadecuado, polo menos en certos medios sociais, o uso dun determinado voc\u00e1bulo sexa por delicadeza ou por decencia, pero non estritamente por tab\u00fa.\nO tab\u00fa en Occidente.\nA\u00ednda que as sociedades occidentais, rara vez mante\u00f1en tab\u00fas nun sentido rigoroso, o certo \u00e9 que en determinadas sociedades ou, polo menos, en certos estratos das mesmas, existen prohibici\u00f3ns t\u00e1citas sobre determinados actos ou cousas e os termos que as designan, prohibici\u00f3ns que subsisten por tradici\u00f3n, superstici\u00f3n ou ben por medos, sexan reais ou infundados. As\u00ed na Galiza, a prohibici\u00f3n de erguer a m\u00e1scara dun participante no Entroido estaba terminante prohibida para quen co\u00f1ecese os costumes seculares e, incluso, poder\u00eda comportar a morte de quen transgredise a interdici\u00f3n. Para Andaluc\u00eda \u00e9 moi co\u00f1ecido que hai un consenso social moi forte para non utilizar o nome real da cobra, que leva a usar universalmente o voc\u00e1bulo \"bicha\".\nAlg\u00fans voc\u00e1bulos noa.\nComo os suxeitos ao respecto dos cales subsisten tab\u00fas, ben que atenuados, nas nosas sociedades, en boa medida desacralizadas e racionalistas, a lista de termos noa non pode ser demasiado extensa. Alonso Montero foi quen chamou a atenci\u00f3n para realidades galegas nas que se usaban termos noa, mostrando o seu uso para o lobo, o raposo, a cobra e a donicela, animais respecto os cales o campesi\u00f1ado, como noutras partes de Europa, mant\u00e9n temores ou prexu\u00edzos, que o levan a usar un termo de substituci\u00f3n en vez de usar o seu nome universal.\nO lobo.\nAtrib\u00faelle Alonso Montero as designaci\u00f3ns no seguintes: \"Xan\", \"t\u00edo Xan\", \"amigo\", \"compa\u00f1eiro\", \"gitano\", \"perico\", \"perill\u00e1n\", \"o outro\".\nEn opini\u00f3n do autor a voz noa \u00e9 m\u00e1is utilizada de noite que polo d\u00eda, e para unha concreta (\"o amigo\") en San Xo\u00e1n de Alba, por terras de Vilalba, \u00fasase m\u00e1is polo inverno. O autor chama a atenci\u00f3n para o feito de que o animal non perdese, con todo, o seu vello nome indoeuropeo.\nA raposa.\nO mesmo nome raposa, \u00e9 en orixe noa tam\u00e9n, mais non substitu\u00edu completamente o antigo nome, derivado do lat\u00edn \"vulpes\", de vella xinea indoeuropea, que subsiste no norte do territorio galego como \"golpe\". Si desapareceu en espa\u00f1ol ou en franc\u00e9s (actualmente \u00e9 \"renard\", que substitu\u00edu a \"goupil\", vivo a\u00ednda na Idade Media).\nP\u00f3dense indicar como noa: \"gali\u00f1eiro\", \"Marica\", \"Garc\u00eda\", \"Pedro\".\nA cobra.\nO propio nome, cobra, subsiste como derivado do lat\u00edn vulgar colubra. Son noa: \"bicha\" e \"bicho\", \"pezo\u00f1a\", \"leiteira\", \"su\u00ed\u00f1a\", \"retorta\", \"rastreiri\u00f1a\".\nO nome de \"leiteira\" , e a expresi\u00f3n \"a que bebe o leite\", alude \u00e1 espallada superstici\u00f3n de que gusta de zugar o leite de mam\u00edferos (inclu\u00eddas mulleres).\nA donicela.\nO cancioneiro popular alerta sobre o perigo da mordedura deste animal. O termo latino era \"mustela\", que non deixou derivados en galego. Un bo grupo de termos galegos derivan do lat\u00edn \"domina\" \"se\u00f1ora\", pola forma do vulgar \"domna\", \u00e1 que se lle engadiron diversos sufixos diminutivo-afectivos. Aparece as\u00ed: \"doni\u00f1a\", \"donicela\", \"donosi\u00f1a\", \"delonci\u00f1a\", \"dona das paredes\", e semellantes, que en orixe son termos noa meliorativos. Por\u00e9n, desde a \u00e9poca medieval, na que se documentan algunhas das formas, sufriron un desgaste, que levou a utilizar unha serie de termos noa novos: \"boniti\u00f1a\", \"garridi\u00f1a\", \"lindi\u00f1a\", \"churrusqueira\", \"feiti\u00f1a\" etc, estes tam\u00e9n de car\u00e1cter meliorativo; por\u00e9n outros son pexorativos: \"borracha\", \"ladra\", \"farrapeira\", \"gataleiteira\", \"farragacheira\" etc.\nOutros.\nSacerdotes.\nEn medios mari\u00f1eiros de pescadores, o sacerdote ou cura \u00e9 un termo tab\u00fa, cuxa vista ou menci\u00f3n poden malograr a mellor xornada ou campa\u00f1a de pesca. Non se pode mencionar. Como noa usan unha serie de termos: \"xames\", \"xamentendes\", \"corvo\", \"meco\", \"piquero\", \"negro\", \"pandullo\"...\nCancro.\nAdoita eludirse o nome da enfermidade, \"o mal\" e \"o bicho\", son d\u00faas voces noa.\nO Demo.\nPode ser aludido con nomes noa, para evitar as\u00edn invocalo: \"pereno\", \"nemigo\", \"proviso\", \"sucio\" etc.\nO ovos e os pelachos.\nOs pelachos, as cr\u00edas dos paxaros, e os ovinos, reciben denominaci\u00f3ns noa infant\u00eds. A crenza popular coida que cando se descobre un ni\u00f1o de ave, non se pode aludir o seu contido (ovos, ou cr\u00edas) co seu nome real, pois os pais paxaros poder\u00edan escoitalo \u00e9 ent\u00f3n trasladar ou abandonar o ni\u00f1o. Para os ovos \u00fasase \"areas\", \"pedras\", \"pedri\u00f1as\" e \"seixos\". Para os paxaros \"sapos\" ou \"sapi\u00f1os\". en ambos dous casos son denominaci\u00f3ns da Galicia oriental, a\u00ednda que Sarmiento indica a de \"seixos\" para os ovos nas s\u00faas \"Coplas\"."}
{"id": "82666", "revid": "1888", "url": "https://gl.wikipedia.org/wiki?curid=82666", "title": "Orquestra mallo", "text": ""}
{"id": "82667", "revid": "27155", "url": "https://gl.wikipedia.org/wiki?curid=82667", "title": "Erupci\u00f3n volc\u00e1nica", "text": " \nUnha erupci\u00f3n volc\u00e1nica \u00e9 unha emisi\u00f3n m\u00e1is ou menos violenta na superficie terrestre ou doutro planeta, de materias procedentes do interior do globo. Exceptuando os g\u00e9yseres, que emanan auga quente, e os volc\u00e1ns de lodo, cuxa materia, en gran parte org\u00e1nica, prov\u00e9n de xacementos de hidrocarburos relativamente preto da superficie, as erupci\u00f3ns terrestres d\u00e9bense \u00f3s volc\u00e1ns, rexistr\u00e1ndose desde o 8000 a.C ata o inicio do s\u00e9culo XXI unhas 7.900 erupci\u00f3ns.\nFases dunha erupci\u00f3n volc\u00e1nica.\nA modalidade das erupci\u00f3ns depende da natureza qu\u00edmica do magma, da densidade e tensi\u00f3n do vapor da fase gasosa e da natureza xeol\u00f3xica da zona.\nMateriais expulsados.\nNunha erupci\u00f3n volc\u00e1nica despr\u00e9ndense os seguintes produtos:\nNalgunhas ocasi\u00f3ns cando as capas de lava son de grande espesor, ao arrefriaren provocan fracturas perpendiculares \u00e1 superficie de arrefriamento, producidas pola contracci\u00f3n t\u00e9rmica, que dan como resultado a disxunci\u00f3n columnar do basalto en prismas, coma a \"calzada dos xigantes\" en Irlanda.\nTipos de erupci\u00f3ns.\nAlg\u00fans indicadores do tipo de erupci\u00f3n e do \u00edndice de explosividade son: a forma e o tama\u00f1o do cono volc\u00e1nico, a altura acadada pola columna eruptiva e o radio de acci\u00f3n arredor do volc\u00e1n."}
{"id": "82668", "revid": "47401", "url": "https://gl.wikipedia.org/wiki?curid=82668", "title": "Ioannis Zizioulas", "text": "Ioannis Zizioulas, nado o 10 de xaneiro de 1931 e finado o 2 de febreiro de 2023, foi un te\u00f3logo da Igrexa ortodoxa. Metropolita de P\u00e9rgamo. Membro do s\u00ednodo do Patriarcado ecum\u00e9nico de Constantinopla. Pertenceu \u00e1 Academia de Atenas.\nTraxectoria.\nIoannis Zizioulas comezou os seus estudos en Tesal\u00f3nica. Foi disc\u00edpulo de Georges Florovsky. Doutorouse en 1965 na Universidade de Atenas. Ensinou teolox\u00eda na Universidade de Edimburgo e na Universidade de Glasgow. \u00c9 profesor visitante do King\u00b4s College London e da Universidade de Xenebra.\n\u00c9 unha figura clave do di\u00e1logo ecum\u00e9nico con outras igrexas cristi\u00e1s presidindo a comisi\u00f3n ortodoxa no di\u00e1logo co catolicismo.\nPensamento.\nDesenvolveu unha ontolox\u00eda da persoa derivada dunha fonda investigaci\u00f3n da filosof\u00eda grega, dos Pais da Igrexa e do pensamento actual. Un compo\u00f1ente esencial \u00e9 a liberdade para a autoafirmaci\u00f3n e para a participaci\u00f3n na relaci\u00f3n. Dende unha perspectiva biol\u00f3xica, a liberdade do home ten como peculiaridade a posibilidade de elixir suicidarse. \u00c9 o cambio ontol\u00f3xico do bautismo o que produce unha liberdade non constrinxida aos l\u00edmites da existencia biol\u00f3xica. A escatolox\u00eda permite vivir no agora o que ser\u00e1 completado coa resurrecci\u00f3n mediante unha vida plena e eterna que outorga unha dimensi\u00f3n de liberdade e de esperanza \u00e1 existencia humana concreta.\nUn dos grandes males da cultura occidental \u00e9 o individualismo. O illamento da persoa vai contra a s\u00faa esencia e ten as s\u00faas ra\u00edces no afastamento de Deus na ca\u00edda orixinal. Isto fai que o individuo vexa no outro un potencial inimigo ou unha ameaza latente. Esta situaci\u00f3n patol\u00f3xica s\u00f3 pode ser sandada pola experiencia da com\u00fan chamada a unha vida plena que ofrece Cristo e que o Esp\u00edrito realiza na persoa.\nEntende que a eucarist\u00eda como comu\u00f1\u00f3n no amor \u00e9 o centro da Igrexa. Deste xeito, nunha igrexa local est\u00e1 expresada toda a universalidade da comunidade de crentes. Afirma que o bispo est\u00e1 ao servizo (\"diacon\u00eda\") da comunidade, e \u00e9 en relaci\u00f3n con ela como debe ser entendido o seu ministerio.\nSobre o Papado, rexeita o poder xurisdicional no que teima a Igrexa cat\u00f3lica. Reco\u00f1ece que debe existir un primado para que exista unha realidade sinodal, consonte ensina a tradici\u00f3n, pero este non debe implicar un poder xur\u00eddico e piramidal como pretende Roma.\nA s\u00faa concepci\u00f3n da Creaci\u00f3n out\u00f3rgalle unha especial sensibilidade pola ecolox\u00eda e a preservaci\u00f3n do medio ambiente."}
{"id": "82669", "revid": "5863", "url": "https://gl.wikipedia.org/wiki?curid=82669", "title": "El Despertar Gallego (1922)", "text": "El Despertar Gallego foi un peri\u00f3dico editado en Buenos Aires pola Federaci\u00f3n de Sociedades Gallegas Agrarias y Culturales na Rep\u00fablica Arxentina entre 1922 e 1930.\nHistoria e caracter\u00edsticas.\nSubtitulado \"\u00d3rgano mensual de la Federaci\u00f3n de Sociedades Gallegas Agrarias y Culturales en la Rep\u00fablica Argentina\", comezou a editarse o 1 de xaneiro de 1922, dirixido por Ant\u00f3n Alonso R\u00edos. Posteriormente foi dirixido por Eduardo Blanco Amor. Entre os seus colaboradores estaba Ram\u00f3n Su\u00e1rez Picallo, que foi secretario de redacci\u00f3n.\nIncl\u00faiu cr\u00f3nicas e noticias das s\u00faas actividades as\u00ed como informaci\u00f3n interna da Federaci\u00f3n (informes da xunta executiva, consello federal, asembleas, debates, disensi\u00f3ns internas etc.); informaci\u00f3n local galega e da propia colectividade (na que se critica o papel das autoridades consulares); artigos de car\u00e1cter pol\u00edtico, nos que se reflexiona sobre a situaci\u00f3n galega e espa\u00f1ola dende unha perspectiva agrarista (mesmo recollendo ou facendo chamamentos \u00e1 mobilizaci\u00f3n agraria). Tam\u00e9n aparecen traballos cunha tem\u00e1tica moi variada sobre a instruci\u00f3n, a cooperaci\u00f3n, o antiimperialismo etc.\nA publicaci\u00f3n foi evolucionando, ao mesmo tempo que as correntes dentro da propia Federaci\u00f3n, dende unha perspectiva socialista a ter unha orientaci\u00f3n nacionalista, o que provocou numerosas controversias na mesma e rematou coa ruptura da Federaci\u00f3n, continuando a publicaci\u00f3n como voceiro do sector nacionalista ata o ano 1930.\nFoi substitu\u00eddo por Galicia."}
{"id": "82670", "revid": "85894", "url": "https://gl.wikipedia.org/wiki?curid=82670", "title": "Stellenbosch", "text": "Stellenbosch \u00e9 unha cidade, capital do concello de Stellenbosch na provincia do Cabo Occidental, en Sur\u00e1frica. Constit\u00fae o segundo asentamento europeo m\u00e1is antigo logo da Cidade do Cabo.\nHistoria.\nO asentamento fundouse en 1679 por orde do gobernador do Cabo, Simon van der Stel de onde lle ven o nome, nas beiras do r\u00edo Eerste, o asentamento medrou, en 1682 contaba coas s\u00faas propias autoridades locais e en 1685 converteuse na sede dun maxistrado con xurisdici\u00f3n sobre 25.000\u00a0km\u00b2. Na vila asentouse un grupo de hugonotes franceses que foron claves no desenvolvemento da viticultura, convert\u00e9ndose Stellenbosch no centro da industria vitivin\u00edcola surafricana.\nEconom\u00eda e poboaci\u00f3n.\nEn 1859 abriuse na cidade un seminario da igrexa reformada neerlandesa, e un centro de secundaria, \"het Stellenbossche Gymnasium\", en 1866. En 1918 fundouse a Universidade de Stelllenbosch. A cidade \u00e9 a sede da Universidade de Stellenbosch\nDurante a Segunda Guerra B\u00f3er, Stellenbosch foi unha das bases brit\u00e1nicas. No sur da cidade constru\u00eduse o Technopark Stellenbosch, un pol\u00edgono tecnol\u00f3xico que atraeu a numerosas empresas.\nA cidade conta con 90.000 habitantes (2000). A maior\u00eda da poboaci\u00f3n \u00e9 de lingua afrikaans, o ingl\u00e9s e o xosa son as outras linguas que m\u00e1is se poden escoitar na cidade. Dende o punto de vista \u00e9tnico a maior\u00eda da poboaci\u00f3n est\u00e1 formada polo que no censo surafricano se co\u00f1ece como \"colorados\", persoas mestizas de orixe europea, africana e asi\u00e1tica."}
{"id": "82671", "revid": "127505", "url": "https://gl.wikipedia.org/wiki?curid=82671", "title": "Tipo l\u00edtico", "text": "Un tipo l\u00edtico \u00e9 unha peza labrada en pedra que axunta un conxunto de trazos caracter\u00edsticos que definen un modelo ou patr\u00f3n de artefacto de pedra e que se repite dentro da industria l\u00edtica prehist\u00f3rica. A definici\u00f3n dos trazos pode facerse seguindo criterios morfol\u00f3xicos, tecnol\u00f3xicos ou funcionais. Un tipo pode ser o exemplar ideal de artefacto, o que re\u00fana todos os caracteres esenciais dos demais individuos de igual natureza, pero tam\u00e9n pode ser un patr\u00f3n caracter\u00edstico, non perfecto pero si un exemplar medio.\nA clasificaci\u00f3n dos diferentes tipos l\u00edticos faise mediante a disciplina co\u00f1ecida como tipolox\u00eda l\u00edtica."}
{"id": "82686", "revid": "1308", "url": "https://gl.wikipedia.org/wiki?curid=82686", "title": "Cultura de Francia", "text": ""}
{"id": "82690", "revid": "624", "url": "https://gl.wikipedia.org/wiki?curid=82690", "title": "Siconulfo de Salerno", "text": "Siconulfo, falecido en 851, fillo do pr\u00edncipe de Benevento Sic\u00f3n I de Benevento, foi o primeiro pr\u00edncipe de Salerno, un principado que se separou do Principado de Benevento como consecuencia das loitas que seguiron ao asasinato da sucesor de Sic\u00f3n e irm\u00e1n de Siconulfo, Sicardo, pr\u00edncipe de Benevento (832-839), que foi asasinado polo usurpador Radalxiso.\nTraxectoria.\nEn resposta ao asasinato do seu irm\u00e1n, a xente de Salerno proclamou pr\u00edncipe a Siconulfo, opo\u00f1\u00e9ndose aos desexos do usurpador Radalxiso, que o ti\u00f1a prisioneiro na cidade de Taranto. Siconulfo foi liberado por xentes de Salerno e Amalfi, que asaltaron a s\u00faa prisi\u00f3n disfrazados de comerciantes amalfitanos, o rescataron e o levaron a Salerno. \nFoi Radalxiso quen chamou primeiro na s\u00faa axuda a mercenarios sarracenos contra Siconulfo en 841, a\u00ednda que Siconulfo pronto respondeu facendo o mesmo contra o seu opo\u00f1ente. A guerra durou dez anos, durante os cales os estragos causados polos sarracenos empeoraron e moitas igrexas foron espoliadas. Finalmente, en 849, o rei de Italia e co-emperador do Sacro Imperio Lu\u00eds II o Mozo, mediou no conflito, e confirmou a divisi\u00f3n. A chamada \"Radelgisi et Siginulfi Divisio Ducatus Beneventani\" do principado beneventano, forzando aos dous rivais a asinar unha paz e facendo a Siconulfo pr\u00edncipe de Salerno. As cidades principais do novo principado eran Taranto, Cassano, Cosenza, Paestum, Conza, Sarno, Cimitile (Nola), Capua, Teano e Sora.\nSiconulfo morreu pouco despois, en 851, e sucedeuno o seu fillo Sic\u00f3n II, que gobernou en minor\u00eda de idade, sendo o poder real manexado polo seu padri\u00f1o e rexente do Principado de Salerno, Pedro de Salerno. "}
{"id": "82691", "revid": "624", "url": "https://gl.wikipedia.org/wiki?curid=82691", "title": "Sic\u00f3n I de Benevento", "text": ""}
{"id": "82692", "revid": "2635", "url": "https://gl.wikipedia.org/wiki?curid=82692", "title": "Al-\u00c1ndalus", "text": ""}
{"id": "82693", "revid": "1308", "url": "https://gl.wikipedia.org/wiki?curid=82693", "title": "Carta europea das linguas minoritarias", "text": ""}
{"id": "82694", "revid": "92340", "url": "https://gl.wikipedia.org/wiki?curid=82694", "title": "Sic\u00f3n II de Salerno", "text": "Sic\u00f3n II foi o pr\u00edncipe longobardo de Salerno do 851 ao 853. Morreu en 855.\nTraxectoria.\nFillo e sucesor do primeiro pr\u00edncipe de Salerno, Siconulfo, reinou do 851, ano da morte do pai e da constituci\u00f3n do Principado, ata a s\u00faa deposici\u00f3n no 853. \nFoille atribu\u00eddo o ordinal \"II\" como sucesor, na parte meridional de Italia, de Sic\u00f3n I de Benevento.\n\u00c1 morte do pai, Sic\u00f3n era a\u00ednda menor de idade e pux\u00e9rono baixo a tutela de Pedro. Tras apenas dous anos de rexencia, Pedro depuxo ao pr\u00edncipe, que se viu obrigado a fuxir ao norte onda o emperador Lu\u00eds II. \nSegundo o \"Chronicon Salernitanum\", chegou \u00e1 maior\u00eda de idade no '855 e volveu a Salerno a reclamar o trono, pero o envelenaron en Capua uns sicarios de Ademaro, o fillo do conde Pedro, quen o sucedera ilegalmente no trono."}
{"id": "82695", "revid": "92340", "url": "https://gl.wikipedia.org/wiki?curid=82695", "title": "Pedro de Salerno", "text": "Pedro de Salerno (m. 853) foi un pr\u00edncipe longobardo de Salerno no 853.\nTraxectoria.\nTitor e rexente do pr\u00edncipe de Salerno Sic\u00f3n II, que sucedera ao seu pai cando era a\u00ednda menor de idade, levou a rexencia do 851 ao 853, cando usurpou o trono e destitu\u00edu a Sic\u00f3n, que se refuxiou no norte de Italia. A toma do poder foille confirmada en decembro do 853 polo emperador Lu\u00eds II, pero Pedro morreu antes do fin dese ano. Deixou o principado ao seu fillo Ademaro."}
{"id": "82696", "revid": "1308", "url": "https://gl.wikipedia.org/wiki?curid=82696", "title": "Notre Dame de Paris", "text": ""}
{"id": "82697", "revid": "624", "url": "https://gl.wikipedia.org/wiki?curid=82697", "title": "Ademaro de Salerno", "text": "Ademaro de Salerno foi o pr\u00edncipe longobardo de Salerno, fillo e sucesor do pr\u00edncipe Pedro de Salerno, quen a principios do 853 lle usurpara o trono ao menor de idade Sic\u00f3n II, do cal era rexente.\nTraxectoria.\nAdemaro foi un soberano moi impopular e os territorios do seu principado, e mesmo a s\u00faa autoridade, se viron notabelmente reducidos polas presi\u00f3ns independentistas do Principado de Capua. No 858 obrig\u00e1rono a pedir a intervenci\u00f3n de Guido I de Spoleto, que obtivo a cambio o val do r\u00edo Liri. No 861 unha revolta popular guiada por Gaiferos, da estirpe dos \"Dauf\u00e9ridas\" (isto \u00e9, fillos de Dauferio Balbo), derrocou a Ademaro do trono e mandouno \u00e1 cadea. Durante a s\u00faa reclusi\u00f3n somet\u00e9rono a tortura e ceg\u00e1rono. Gaiferos foi escollido como pr\u00edncipe no seu posto, instaurando a dinast\u00eda dos Dauf\u00e9ridas no trono de Salerno."}
{"id": "82698", "revid": "624", "url": "https://gl.wikipedia.org/wiki?curid=82698", "title": "Gaiferos de Salerno", "text": "Gaiferos de Salerno, nado circa 835 e finado en 880, foi o pr\u00edncipe longobardo de Salerno do 861 ao 880.\nTraxectoria.\nFillo de Dauferio o Mudo e neto de Dauferio o Profeta, foi o primeiro da estirpe dos \"Dauf\u00e9ridas\" en se sentar no trono de Salerno, que foi rexido ininterrompidamente pola s\u00faa familia ata o 977.\nA s\u00faa irm\u00e1 Adelchisa foi esposa de Sicardo de Benevento, asasinado por Radelchis quen lle usurpou o trono (839). Gaiferos deu a s\u00faa axuda \u00e1 liberaci\u00f3n de Siconulfo, irm\u00e1n de Sicardo, e loitou aos eu car\u00f3n na guerra de dez anos contra Radelchis, ata a proclamaci\u00f3n de Siconulfo como pr\u00edncipe de Salerno. Co capitular de 851, ratificado polo emperador Lu\u00eds II, o gran Ducado de Benevento foi oficialmente dividido entre Benevento e Salerno e Siconulfo foi confirmado como soberano do novo Principado. O fillo e herdeiro de Siconulfo, Sic\u00f3n II, caeu baixo o control do rexente Pedro, quen usurpou o trono e foi reco\u00f1ecido como pr\u00edncipe polo emperador en decembro do 853. A este sucedeuno o seu fillo Ademaro, cuxo goberno foi ata tal punto impopular que a partir do 859 as fortes aspiraci\u00f3ns autonomistas do feudo de Capua, vasalo de Salerno, remataron cunha mingua not\u00e1bel da autoridade do pr\u00edncipe.\nNo 861 a situaci\u00f3n precipitouse e Gaiferos p\u00faxose \u00e1 fronte dunha revolta contra Ademaro. O soberano foi mandado \u00e1 cadea, torturado e cegado, mentres Gaiferos era proclamado pr\u00edncipe. Para reforzar a propia posici\u00f3n, mandou ao exilio un sobri\u00f1o seu, tam\u00e9n un representante dos Dauf\u00e9ridas, para se liberar de todos os rivais ou pretendentes ao trono. O ascenso de Gaiferos foi vista como unha rebeli\u00f3n en toda regra polo emperador Lu\u00eds II, o cae, afortunadamente para Gaiferos, estaba ocupado noutros asuntos.\nAo principio do seu reinado, os impulsos independentistas de Capua non se calmaran a\u00ednda. Ao contrario, estas acentu\u00e1ronse baixo a gu\u00eda do conde Landulfo II, que intentou liberar o seu dominio do poder salernitano. Pero Gaiferos deu contido a inminente rotura retendo ben firmemente o feudo de Capua dentro dos territorios do Principado. \nPrecisamente para reforzar as relaci\u00f3ns co vasalo rebelde, Gaiferos casou con Landelaica, filla de Lando I de Capua, da que tivo un fillo, o futuro pr\u00edncipe Guaimaro.\nNo 856 fundou o mosteiro de San Massimo, dentro do cal atoparon sepultura os seus descendentes, e no 868 concedeulle grandes doaz\u00f3ns de terras e de di\u00f1eiro. Non obstante a s\u00faa posici\u00f3n de pr\u00edncipe cristi\u00e1n, non entrou case nunca en conflito cos sarracenos, dos que, polo contrario, parece que foi tam\u00e9n feudatario por alg\u00fan tempo (as\u00ed o di o historiador Erchemperto). \nNo 871-72 Salerno sufriu tam\u00e9n un violento cerco por parte dos musulm\u00e1ns, que, con todo, non a deron conquistado. No 880 quixo retirarse no mosteiro de Montecassino (se cadra veuse obrigado), pero morreu durante a viaxe. Sepult\u00e1rono na igrexa de Teano."}
{"id": "82699", "revid": "1804", "url": "https://gl.wikipedia.org/wiki?curid=82699", "title": "Els setze jutges", "text": ""}
{"id": "82700", "revid": "43749", "url": "https://gl.wikipedia.org/wiki?curid=82700", "title": "Pars\u00ed", "text": ""}
{"id": "82701", "revid": "25871", "url": "https://gl.wikipedia.org/wiki?curid=82701", "title": "Parsi-dari", "text": ""}
{"id": "82702", "revid": "56817", "url": "https://gl.wikipedia.org/wiki?curid=82702", "title": "Ez Dok Amairu", "text": "Ez Dok Amairu foi un colectivo art\u00edstico vasco que desenvolveu a s\u00faa actividade entre os anos 1966 e 1972. Son considerados fundamentalmente un colectivo musical que practicaba a canci\u00f3n de autor en lingua vasca, a\u00ednda que tam\u00e9n colaboraron persoas doutros eidos art\u00edsticos, e nos seus primeiros obxectivos destacaba o de integrar calquera tipo de manifestaci\u00f3n art\u00edstica vasca.\nTraxectoria.\nXurdidos en Guip\u00fascoa, tiveron unha grande influencia nesa provincia e na de Biscaia, sendo o seu impacto menor no resto de Euskal Herria. O seu nome significa \"Non somos trece\" e est\u00e1 tomado dun conto popular de Biscaia.\nO grupo aparece fortemente influenciado pola experiencia catal\u00e1 de Els Setze Jutges e na li\u00f1a doutros colectivos similares como os galegos Voces Ceibes. Conv\u00e9rtense nunha das primeiras manifestaci\u00f3ns da canci\u00f3n de autor en lingua vasca e manifestan un forte compromiso coa cultura vasca, en posici\u00f3ns pr\u00f3ximas \u00e1 esquerda. Tal actitude implica unha forte confrontaci\u00f3n co r\u00e9xime franquista, tendo que enfrontarse en m\u00faltiples ocasi\u00f3ns \u00e1 censura, tanto na edici\u00f3n de discos, como nas actuaci\u00f3ns en directo.\nO colectivo dis\u00f3lvese no ano 1972, antes da fin da ditadura. Cada un dos seus membros seguir\u00e1 a s\u00faa carreira individualmente.\nMembros.\nOs seus protagonistas foron:"}
{"id": "82703", "revid": "1804", "url": "https://gl.wikipedia.org/wiki?curid=82703", "title": "Ez dok amairu", "text": ""}
{"id": "82704", "revid": "624", "url": "https://gl.wikipedia.org/wiki?curid=82704", "title": "Linguas armenias", "text": ""}
{"id": "82713", "revid": "23204", "url": "https://gl.wikipedia.org/wiki?curid=82713", "title": "Organizaci\u00f3n Sionista Mundial", "text": "A Organizaci\u00f3n Sionista Mundial (en hebreo: \u05d4\u05d4\u05e1\u05ea\u05d3\u05e8\u05d5\u05ea \u05d4\u05e6\u05d9\u05d5\u05e0\u05d9\u05ea \u05d4\u05e2\u05d5\u05dc\u05de\u05d9\u05ea) foi creada o 3 de setembro de 1897 durante o primeiro Congreso Sionista Mundial que tivo lugar en Basilea (Su\u00edza). Esta organizaci\u00f3n, que se denominou inicialmente Organizaci\u00f3n Sionista, serviu como paraugas organizativo para o movemento sionista. En 1960 a organizaci\u00f3n adoptou o nome de \u00abOrganizaci\u00f3n Sionista Mundial\u00bb. A sede da organizaci\u00f3n at\u00f3pase en Xerusal\u00e9n.\nTheodor Herzl, pai do sionismo e organizador daquel congreso de Basilea, escribiu m\u00e1is tarde: \"En Basilea eu fundei o Estado xudeu... quizais en cinco anos, ou quizais en cincuenta, todo o mundo o ver\u00e1\". Cando cincuenta e un anos despois, o 14 de maio de 1948, declarouse o Estado de Israel, unha gran parte das novas instituci\u00f3ns administrativas estaban xa postas en marcha, grazas aos congresos que tiveran lugar de forma regular nas d\u00e9cadas anteriores."}
{"id": "82715", "revid": "89787", "url": "https://gl.wikipedia.org/wiki?curid=82715", "title": "Hoc hic mysterium fidei firmiter profitemur", "text": "Hoc hic mysterium fidei firmiter profitemur \u00e9 o lema latino que aparece no escudo da cidade de Lugo. Tivo orixe no escudo do reino de Galicia.\nCaracter\u00edsticas.\nA s\u00faa traduci\u00f3n literal \u00e9: \"\"Aqu\u00ed confesamos firmemente este misterio da fe\", e alude ao feito de estar o Santo Sacramento exposto ininterrompidamente no altar da catedral lucense, feito excepcional ademais de privilexiado que pos\u00fae xa dende a Idade Media ata a actualidade e que lle valeu a Lugo o sobrenome de \"A Cidade do Sacramento\"\".\nO propio lema foi trasladado dende o escudo do reino de Galicia, onde o atopamos en representaci\u00f3ns gr\u00e1ficas a partir do s\u00e9culo XVII."}
{"id": "82718", "revid": "1131", "url": "https://gl.wikipedia.org/wiki?curid=82718", "title": "Pietro Francesco Orsini", "text": ""}
{"id": "82725", "revid": "127505", "url": "https://gl.wikipedia.org/wiki?curid=82725", "title": "Punta l\u00edtica", "text": "Unha punta l\u00edtica \u00e9 un instrumento tallado en pedra (case sempre sobre lasca ou folla l\u00edtica) con forma alongada, cun \u00e1pice terminal moi afiado m\u00e1is ou menos paralelo ao seu eixo de simetr\u00eda. A forma de obter unha punta l\u00edtica \u00e9 moi variada. A s\u00faa funci\u00f3n \u00e9 case sempre servir como extremidade dunha lanza, frecha, xavelina ou outra arma de caza ou combate, a\u00ednda que hai casos nos que se puido determinar que se utilizaron a xeito de coitelo.\nOs principais xeitos de obter unha punta l\u00edtica son:\nPola s\u00faa forma as puntas l\u00edticas clasif\u00edcanse en:"}
{"id": "82726", "revid": "98629", "url": "https://gl.wikipedia.org/wiki?curid=82726", "title": "Huecco", "text": "Huecco, nado en Plasencia en 1974 \u00e9 un cantante espa\u00f1ol, exmembro de Sugarless. Durante esa etapa era co\u00f1ecido coma Ivanh.\nTraxectoria.\nCon Sugarless gravou tres discos: \"Aseg\u00faramelo\", \"M\u00e1s gas\" e \"V\u00e9rtigo\". Deste \u00faltimo vend\u00e9ronse 20.000 copias en Espa\u00f1a. Coa banda realizou unha chea de concertos por toda a xeograf\u00eda espa\u00f1ola, as\u00ed coma en Latinoam\u00e9rica. Compartiu escenario con bandas como Slipknot. Tralo abandono do grupo que o deu a co\u00f1ecer, no 2006 edita un disco que leva por t\u00edtulo o seu nome. Participou no Vi\u00f1a Rock 2007. O seu segundo disco titulado \"Assalto\" sa\u00edu a venda a finais de abril do 2008.\nHuecco \u00e9 un cantante que fusiona e mestura gran cantidade de x\u00e9neros e estilos musicais. Nas s\u00faas canci\u00f3ns apr\u00e9cianse toques e influencias que van dende o rock ata a rumba, pasando polo pop, mambo, reggaeton, ska ou hip hop. Tam\u00e9n \u00e9 co\u00f1ecido por crear o \"rumbat\u00f3n\".\nDiscograf\u00eda.\nCon \"Huecco\", o seu primeiro disco, co\u00f1eceuse a voz de Sugarless en solitario. Este \u00e1lbum viu a luz , principalmente, en pa\u00edses de fala hispana a\u00ednda que tam\u00e9n se vendeu nos EUA, o Brasil ou Portugal. \u00c9 o resumo das influencias que foi recompilando nas s\u00faas viaxes durante anos para combinalas c\u00e1s s\u00faas ra\u00edces espa\u00f1olas.\nPara o seu segundo disco, gravado nos \u00c1nxeles baixo a tutela de Thomas Russo, o artista inspirouse en x\u00e9neros tan diferentes coma o flamenco ou a chason francesa.\nSinxelos.\n\"Huecco\"\n\"Assalto\"\n\"Dame Vida\""}
{"id": "82728", "revid": "15490", "url": "https://gl.wikipedia.org/wiki?curid=82728", "title": "Ram\u00f3n Fern\u00e1ndez Mato", "text": "Ram\u00f3n Fern\u00e1ndez Mato, nado en Cesp\u00f3n (Boiro) o 13 de maio de 1889 e finado en Vilagarc\u00eda de Arousa o 22 de novembro de 1980, foi un xornalista, escritor e pol\u00edtico galego.\nTraxectoria.\nA s\u00faa familia materna era de Cesp\u00f3n, e a paterna era orixinaria de Outeiro de Rei (era t\u00edo de Manuel Mar\u00eda). Estivo moi vinculado ao Valadouro polo seu matrimonio con Josefa L\u00f3pez, natural de Ferreira e filla dun adi\u00f1eirado contratista que constru\u00edu numerosas estradas da rede viaria provincial.\nCursou estudos no colexio dos escolapios de Monforte de Lemos, e al\u00ed publicou \u00e1s s\u00faas primeiras colaboraci\u00f3ns no semanario \"El Cantaclaro\". Estudou medicina na Universidade de Santiago de Compostela. Foi amigo persoal de Alfonso Daniel Rodr\u00edguez Castelao (con quen fundou na s\u00faa xuventude a revista \"Galicia Moza\") e de Ram\u00f3n Mar\u00eda del Valle-Incl\u00e1n. En 1910 presidiu en Santiago a asociaci\u00f3n \"Joven Galicia\", que esix\u00eda a creaci\u00f3n da c\u00e1tedra de Lingua e Literatura Galego-Portuguesa na Universidade e que se crease teatro en galego. Tam\u00e9n foi redactor do peri\u00f3dico \"La Rep\u00fablica\". Participou no movemento agrarista con Basilio \u00c1lvarez e foi un dos asinantes do Manifesto de Ourense da Liga Acci\u00f3n Gallega (1912). Residiu na Arxentina entre 1914 e 1915.\nPero a s\u00faa actividade m\u00e1is importante \u00e9 a de xornalista. Foi o primeiro director de \"El Pueblo Gallego\", dirixiu a revista deportiva \"Los Deportes\" (1927), ademais de colaborar en m\u00faltiples xornais e revistas: \"Suevia\" (1917); a coru\u00f1esa \"Vida\"; \"La Zarpa\", \"Ronsel\", \"Vida Gallega\", \"El Regionalista\" de Chantada, \"Mi Tierra\" (Ourense, 1911), \"Gaceta de Galicia\"; \"Cultura Gallega\" da Habana, onde publicou relatos entre 1936 e 1940; \"Caras y Caretas\" e \"La Naci\u00f3n\" de Bos Aires; \"La Esfera\", \"Nuevo Mundo\" e \"El Liberal\" de Madrid; \"Prensa Libre\" e \"Carteles\" da Habana. Dirixiu tam\u00e9n a revista \"Ra\u00edz. Espa\u00f1a en Am\u00e9rica\" da Habana.\nFundou unha biblioteca mari\u00f1eira en Bouzas, polo que foi condecorado coa \"Gran Cruz del M\u00e9rito Naval\". Foi presidente do Celta de Vigo, Presidente de M\u00e9rito do Centro Galego de Madrid e membro correspondente da Real Academia Galega.\nFigura destacada na Segunda Rep\u00fablica, participou nos gabinetes de Alejandro Lerroux, Manuel Portela Valladares e Santiago Casares Quiroga, con cargos como o de Director Xeral de Seguridade. Foi gobernador civil de Cidade Real (16-6-1932 a 19-3-1933), M\u00e1laga (19-3-1933 a 14-9-1933), Logro\u00f1o (14-9-1933 a 19-9-1933) e Xa\u00e9n (11-2-1934 a 27-11-1935). Nas elecci\u00f3ns xerais de 1936 foi elixido deputado nas Cortes da Segunda Rep\u00fablica pola provincia de Lugo.\nA Guerra Civil obrigouno a exiliarse en Cuba, Venezuela e Santo Domingo, onde dirixiu o diario \"La Naci\u00f3n\" e escribiu, baixo a protecci\u00f3n do ditador Rafael Le\u00f3nidas Trujillo, o panex\u00edrico \"Trujillo o la transfiguraci\u00f3n dominicana\".\nFoi, segundo Borob\u00f3, o \u00fanico exiliado republicano galego que, xunto a \u00c1lvaro das Casas, se converteu ao franquismo no exilio. Volveu a Espa\u00f1a na d\u00e9cada dos sesenta, da man do ent\u00f3n Ministro de Informaci\u00f3n e Turismo, Manuel Fraga, que, previo paso por Foz, conseguiulle a quinta \"Mi\u00f1a Terra\" en Vilagarc\u00eda.\nMorreu en Vilagarc\u00eda de Arousa en 1980. Os seus restos foron trasladados ao cemiterio de Ferreira."}
{"id": "82729", "revid": "2635", "url": "https://gl.wikipedia.org/wiki?curid=82729", "title": "Humboldt", "text": ""}
{"id": "82730", "revid": "1131", "url": "https://gl.wikipedia.org/wiki?curid=82730", "title": "Colexio Profesional de Enxe\u00f1ar\u00eda T\u00e9cnica en Inform\u00e1tica de Galicia", "text": "O Colexio Profesional de Enxe\u00f1ar\u00eda T\u00e9cnica Inform\u00e1tica de Galicia (CPETIG) \u00e9 unha corporaci\u00f3n de dereito p\u00fablico que aglutina os enxe\u00f1eiros de grao medio (titulados universitarios de ciclo curto) en Inform\u00e1tica, os representa e traballa para organizar, protexer, mellorar e velar por un adecuado exercicio da profesi\u00f3n.\nAntecedentes e historia.\nA inform\u00e1tica foise constitu\u00edndo, ao longo das \u00faltimas d\u00e9cadas, como unha rama de importancia crecente e independente. Nace como disciplina acad\u00e9mica, en 1969, coa creaci\u00f3n do Instituto de Inform\u00e1tica, dependente do Ministerio de Educaci\u00f3n e Ciencia, ao se considerar que para o correcto exercicio profesional era preciso a obtenci\u00f3n previa de formaci\u00f3n t\u00e9cnica e profesional.\nA trav\u00e9s do Decreto 327/1976, do 26 de febreiro, establ\u00e9cese a necesidade de que as ensinanzas en inform\u00e1tica se desenvolvan a trav\u00e9s da educaci\u00f3n universitaria e da formaci\u00f3n profesional. Os reais decretos 1460/1990 e 1461/1990, do 26 de outubro, estableceron, respectivamente, os t\u00edtulos universitarios oficiais de enxe\u00f1ar\u00eda t\u00e9cnica en inform\u00e1tica de xesti\u00f3n e de enxe\u00f1ar\u00eda t\u00e9cnica en inform\u00e1tica de sistemas, e aprobaron as directrices xerais propias dos plans de estudos conducentes \u00e1 s\u00faa obtenci\u00f3n. Posteriormente, a titulaci\u00f3n da diplomatura en inform\u00e1tica foi homologada \u00e1 da enxe\u00f1ar\u00eda t\u00e9cnica en inform\u00e1tica polo Real decreto 1954/1994, do 30 de setembro.\nA Asociaci\u00f3n de Doutores, Licenciados e Enxe\u00f1eiros en Inform\u00e1tica de Galicia (AEIG) e m\u00e1is a Delegaci\u00f3n en Galicia da Asociaci\u00f3n de Doutores, Licenciados e Enxe\u00f1eiros en Inform\u00e1tica (ALI Galicia) presentaron unha solicitude conxunta para a creaci\u00f3n do Colexio Profesional de Enxe\u00f1ar\u00eda T\u00e9cnica en Inform\u00e1tica de Galicia. O 1 de decembro aprobouse a Lei 8/2006 do Parlamento de Galicia, de Creaci\u00f3n do Colexio Profesional de Enxe\u00f1ar\u00eda T\u00e9cnica en Inform\u00e1tica de Galicia. Nesta Lei, na s\u00faa exposici\u00f3n de motivos, rec\u00f3llese:\nSuli\u00f1a as\u00ed mesmo a Lei que\nNa Lei 8/2006 d\u00e1selles o mandato \u00e1 AEIG e ALI Galicia para que designasen unha Comisi\u00f3n Xestora que deb\u00eda presentar uns estatutos provisionais que regulasen a convocatoria e o funcionamento da asemblea constitu\u00ednte, que deber\u00eda aprobar os estatutos definitivos do Colexio e designar os seus \u00f3rganos de goberno antes do 2 de xaneiro do 2008. A asemblea constitu\u00ednte celebrouse o 14 de decembro do 2007, e nela aprob\u00e1ronse os actuais estatutos e elixiuse a actual xunta de goberno."}
{"id": "82732", "revid": "1308", "url": "https://gl.wikipedia.org/wiki?curid=82732", "title": "Legumes", "text": ""}
{"id": "82734", "revid": "880", "url": "https://gl.wikipedia.org/wiki?curid=82734", "title": "CPETIG", "text": ""}
{"id": "82736", "revid": "1131", "url": "https://gl.wikipedia.org/wiki?curid=82736", "title": "Club Nataci\u00f3n Marti\u00e1nez", "text": "O Club Nataci\u00f3n Marti\u00e1nez \u00e9 unha instituci\u00f3n espa\u00f1ola de nataci\u00f3n e sobre todo w\u00e1ter-polo da cidade de Santa Cruz de Tenerife, nas Illas Canarias. Actualmente e dende case que unha d\u00e9cada ven participando na Divisi\u00f3n de Honor de W\u00e1ter-polo. A entidade conta con aproximadamente 200 deportistas. Te\u00f1en instalaci\u00f3ns no Porto do Real.\nHistoria.\nO equipo como entidade foi creado no ano 1942, a\u00ednda que non foi ata o ano 1991 cando o club de w\u00e1ter-polo conseguiu o ascenso \u00e1 Primeira Divisi\u00f3n de W\u00e1ter-polo. En 1995 consegue ascender \u00e1 m\u00e1xima categor\u00eda nacional, a Divisi\u00f3n de Honor de W\u00e1ter-polo, na que leva participando oito tempadas. A s\u00faa clasificaci\u00f3n hist\u00f3rica acadouna na tempada 1996/1997, cando clasificou oitavo e puido participar nos play-offs polo t\u00edtulo de liga. Tam\u00e9n o fixo na tempada 1999/2000.\nEn canto \u00e1 s\u00faa participaci\u00f3n na copa do rei, foi eliminado sete veces consecutivas an cuartos de final ante diferentes rivais."}
{"id": "82738", "revid": "1131", "url": "https://gl.wikipedia.org/wiki?curid=82738", "title": "Real Expedici\u00f3n Filantr\u00f3pica da Vacina", "text": "A Real Expedici\u00f3n Filantr\u00f3pica da Vacina, co\u00f1ecida como Expedici\u00f3n Balmis-Salvany ou Expedici\u00f3n Balmis en referencia ao m\u00e9dico alacantino Francisco Xavier Balmis, foi unha expedici\u00f3n de car\u00e1cter filantr\u00f3pico que deu a volta ao mundo e que durou desde o 30 de novembro de 1803 at\u00e9 1806. O seu obxectivo era nun principio que a vacina da var\u00edola chegase a cada recuncho do daquela Imperio Espa\u00f1ol (Am\u00e9rica, Filipinas e outras illas do Pac\u00edfico), xa que a alta mortaldade do virus estaba ocasionando a morte de miles de nenos.\nO rei Carlos IV apoiou e sufragou con fondos p\u00fablicos ao m\u00e9dico da corte, o doutor Balmis, na s\u00faa idea dunha vacinaci\u00f3n masiva de nenos ao longo de todo o imperio, xa que a s\u00faa propia filla a Infanta Mar\u00eda Lu\u00edsa sufrira tam\u00e9n a enfermidade. At\u00e9 ent\u00f3n, a var\u00edola mataba, desfiguraba ou incapacitaba unha parte moi importante da poboaci\u00f3n. O nome de Balmis quedou para sempre unido a esta expedici\u00f3n.\nPara a elecci\u00f3n do barco desta viaxe, a \u00faltima das grandes expedici\u00f3ns cient\u00edficas espa\u00f1olas da \u00e9poca da Ilustraci\u00f3n, primaba a velocidade e a econom\u00eda por riba da comodidade e, a\u00ednda que nun principio se pensou no uso dun buque correo da Armada (que eran lixeiros e r\u00e1pidos, e que viaxaban frecuentemente ao outro lado do Atl\u00e1ntico), finalmente decidiuse contratar un buque mercante. De entre todas as opci\u00f3ns presentes, escolleuse a corveta \"Mar\u00eda Pita\", barco de duascentas toneladas propiedade do armador coru\u00f1\u00e9s Manuel D\u00edez Tabanares e Sobrino, con tres paus e velas cadradas.\nA expedici\u00f3n partiu do porto da Coru\u00f1a o 30 de novembro de 1803. A \"Mar\u00eda Pita\", ao mando de Balmis, cunha pasaxe formada por un fato de rapaces do hospicio da cidade, que foron inmunizados durante a viaxe e serviron de recept\u00e1culos viventes dos anticorpos antivari\u00f3licos, rematando en Lisboa o 14 de agosto de 1806. Est\u00e1 considerada como a primeira expedici\u00f3n sanitaria internacional na historia, e conseguiu vacinar centos de miles de persoas para protexelas da var\u00edola.\nAntecedentes.\nNo \u00faltimo cuarto do s\u00e9culo XVIII, durante o momento de maior extensi\u00f3n do virus da var\u00edola en Europa, un m\u00e9dico rural ingl\u00e9s, Edward Jenner, observou que as mulleres que recoll\u00edan o leite adquir\u00edan ocasionalmente unha enfermidade dos ubres das vacas co\u00f1ecida como var\u00edola das vacas ou var\u00edola vac\u00faa (en ingl\u00e9s, \"cowpox\") polo contacto continuado con estes animais; esta enfermidade, benigna, caracteriz\u00e1base pola aparici\u00f3n dunhas p\u00fastulas nas mans, semellantes \u00e1s da mort\u00edfera var\u00edola humana. Pero o m\u00e1is importante \u00e9 que estas mulleres non enfermaban da var\u00edola humana.\nJenner pensou que quizais a var\u00edola vac\u00faa e a humana fosen enfermidades semellantes, e que quizais a infecci\u00f3n da primeira producira nos homes defensas capaces de evitar a var\u00edola humana, e comezou a investigar nesta direcci\u00f3n e, no ano 1796 arriscouse a realizar a proba definitiva. Inoculou pus procedente de p\u00fastulas da var\u00edola vac\u00faa a James Phipps, un neno de 8 anos. O pequeno amosou s\u00edntomas leves da infecci\u00f3n. E seis semanas m\u00e1is despois inoculou deliberadamente ao rapaz coa propia var\u00edola humana. O arriscado ensaio foi un completo \u00e9xito: o moci\u00f1o presentou unha leve reacci\u00f3n, pero non enfermou da temida var\u00edola. Outros nenos inoculados responderon igualmente ben.\nEstes resultados publicounos Jenner en 1798, e xa en decembro de 1800 chegara a vacina a Espa\u00f1a, concretamente a Puigcerd\u00e0, da man do doutor Francesc Piguillem. Tanta celeridade, nun tempo en que as novas viaxaban a cabalo ou en barco de vela d\u00e1 unha idea da gravidade dos feitos, e do entusiasmo co que alg\u00fans m\u00e9dicos acolleron un pos\u00edbel remedio contra a terrible doenza.\nA decisi\u00f3n do rei.\nEn 1803, cinco anos despois da publicaci\u00f3n do descubrimento de Jennner, o rei de Espa\u00f1a, Carlos IV, aconsellado polo seu m\u00e9dico da corte, o doutor Balmis, mandou organizar esta Expedici\u00f3n Filantr\u00f3pica, para estender a vacina a todos os dominios de Ultramar.\nAdemais, en 1805 promulgou unha Real C\u00e9dula mandando que en todos os hospitais se destinase unha sala para conservar o flu\u00eddo vac\u00fan.\nUn dos principais problemas que se presentaron \u00e1 hora de idear a expedici\u00f3n foi como facer para que a vacina resistise todo o traxecto en perfecto estado. A soluci\u00f3n ocorr\u00e9uselle ao mesmo Balmis, levar na viaxe un n\u00famero de nenos, dos que dous deles eran inoculados co material obtido das p\u00fastulas dos vacinados a semana anterior.\nDesenvolvemento.\nOs protagonistas.\nA operaci\u00f3n comezou coa fretaxe da corveta \"Mar\u00eda Pita\", que levaba 22 nenos orfos (de entre 3 e 9 anos, e que a\u00ednda non padeceran a enfermidade) que ser\u00edan inoculados durante a viaxe co obxectivo de manter a vacina viva no seu corpo; o propio Balmis, que \u00eda ao mando; un prestixioso cirurxi\u00e1n, Jos\u00e9 Salvany, o seu segundo; dous axudantes, dous practicantes, tres enfermeiros e a reitora do orfanato, \"Casa de Exp\u00f3sitos\" da Coru\u00f1a, dona Isabel Zendal G\u00f3mez\nP\u00f3dese entender globalmente como \"unha caravana infantil con rumbo ao Novo Mundo para transportar a vacina e prever as epidemias de var\u00edolas. Dando como resultado unha das viaxes m\u00e1is estra\u00f1as que tivo como protagonista \u00e1 medicina e \u00e1 ciencia no s\u00e9culo XIX\u00bb.\nDos 22 nenos, seis eran nenos vindos da Casa de Desamparados de Madrid, 11 do Hospital de Caridade da Coru\u00f1a, e os outros 5 de Santiago.\nAs normas da expedici\u00f3n indicaban claramente o coidado que os nenos deb\u00edan recibir. Ning\u00fan deles volveu a Galiza.\nCada neno recibiu un feixe que conti\u00f1a: dous pares de zapatos, seis camisas, un sombreiro, tres pantal\u00f3ns coas s\u00faas respectivas chaquetas de lenzo e outro pantal\u00f3n m\u00e1is de pano para os d\u00edas m\u00e1is fr\u00edos. Para o aseo persoal, tres panos de pescozo, outros tres de nariz e un peite; e para comer, un vaso, un prato e un xogo completo de cubertos.\nLista dos membros da expedici\u00f3n.\nNenos da Casa de Exp\u00f3sitos: Vicente Ferrer (7 anos), Pascual Aniceto (3 anos), Mart\u00edn (3 anos), Juan Francisco (9 anos), Tom\u00e1s Melit\u00f3n (3 anos), Juan Antonio (5 anos), Jos\u00e9 Jorge Nicol\u00e1s de los Dolores (3 anos), Antonio Veredia (7 anos), Francisco Antonio (9 anos), Clemente (6 anos), Manuel Mar\u00eda (3 anos), Jos\u00e9 Manuel Mar\u00eda (6 anos), Domingo Naya (6 anos), Andr\u00e9s Naya (8 anos), Jos\u00e9 (3 anos), Vicente Mar\u00eda Sale y Bellido (3 anos), C\u00e1ndido (7 anos), Francisco Florencio (5 anos), Ger\u00f3nimo Mar\u00eda (7 anos), Jacinto (6 anos) e Benito V\u00e9lez (fillo porfillado de Isabel Zendal G\u00f3mez, 6 anos) e un neno con nome desco\u00f1ecido que morreu na expedici\u00f3n.\nCanarias e Venezuela.\nComo quedou dito, a expedici\u00f3n partiu do porto da Coru\u00f1a o 30 de novembro de 1803. A misi\u00f3n conseguiu levar a vacina at\u00e9 as illas Canarias, Colombia, Ecuador, o Per\u00fa, M\u00e9xico, Filipinas e a China.\nO barco levaba instrumental cir\u00farxico e instrumentos cient\u00edficos, as\u00ed como 500 exemplares da traduci\u00f3n que Balmis fixera do \"Tratado pr\u00e1ctico e hist\u00f3rico da vacina\", de Moreau de Sarthe, para ser distribu\u00eddo polas comisi\u00f3ns de vacinaci\u00f3n que se fundaran.\nBalmis e os seus rapaces fixeron escalas nas Illas Canarias, en Porto Rico (onde chegaron o 9 de febreiro e foi unha gran decepci\u00f3n pois non foi preciso vacinar \u00e1 poboaci\u00f3n, xa que a vacina fora levada \u00e1 illa desde a colonia danesa de San Tom\u00e9, e o doutor Francisco Oller xa vacinara a 1.557 persoas), percorreron toda a illa de Cuba e chegaron \u00e1 Guaira, no norte da actual Venezuela, preto de Caracas. Al\u00ed a expedici\u00f3n dividiuse, por mor das graves epidemias que asolaban Am\u00e9rica do Sur: Balmis dirixir\u00edase cara a Cuba e Nova Espa\u00f1a e Josep Salvany o seu segundo cirurxi\u00e1n, ir\u00eda a Cartaxena de Indias, Bogot\u00e1 e Am\u00e9rica do sur.\nAs\u00ed, Salvany, o segundo cirurxi\u00e1n, penetrou no Vicerreinado de Nova Granada (actuais Panam\u00e1, Colombia, Ecuador e Venezuela), e no Vicerreinado do Per\u00fa (que comprend\u00eda o Per\u00fa, o Alto Per\u00fa \u2014a actual Bolivia\u2014 e a Capitan\u00eda Xeneral de Chile). Levoulle sete anos percorrer o territorio e os esforzos da viaxe lev\u00e1ronse a vida do propio Salvany, que morreu en Cochabamba en 1810 cando intentaba levar a vacina at\u00e9 Buenos Aires (capital do Vicerreinado da Prata).\nNova Espa\u00f1a.\nBalmis, pola s\u00faa banda, volveu a Caracas, e despois \u00e1 Habana, onde chegou o 27 de maio de 1804. O poeta local venezolano Andr\u00e9s Bello escribiu unha \"Oda a Balmis\". Zarpou da Habana con destino a Nova Espa\u00f1a o 18 de xu\u00f1o, mercando antes 4 escravos (tres nenas e un neno) por 250 pesos, que despois volveu vender en M\u00e9xico.\nNo territorio do actual M\u00e9xico, Balmis colleu 25 orfos para que mantivesen a vacina viva durante a traves\u00eda do Oc\u00e9ano Pac\u00edfico, a bordo do nav\u00edo \"Magallanes\". Partiron do porto de Acapulco rumbo a Manila o 8 de febreiro de 1805.\nCapitan\u00eda Xeneral de Filipinas.\nChegou ao porto de Manila o 15 de abril de 1805. En Filipinas, a expedici\u00f3n recibiu unha importante axuda da Igrexa para organizar as vacinaci\u00f3ns de ind\u00edxenas. Finalmente, Balmis descartou volver a terras mexicanas co groso da expedici\u00f3n e seguiu avanzando cara \u00e1 China.\nChina.\nCo\u00f1ecendo que a vacina non acadara a China, Balmis solicitou e foille concedido o permiso para marchar cara a Macau, partindo de Manila o 3 de setembro de 1805.\nBalmis arribou finalmente tras unha accidentada viaxe \u00e1 colonia portuguesa de Macau, e o 5 de outubro dese mesmo ano entrou en territorio chin\u00e9s vacinando at\u00e9 chegar \u00e1 provincia de Cant\u00f3n.\nRegreso \u00e1 metr\u00f3pole.\nNo seu cami\u00f1o de volta a Espa\u00f1a, Balmis conseguiu convencer as autoridades brit\u00e1nicas da illa de Santa Helena, no Atl\u00e1ntico sur 1806 para que collesen a vacina. Finalmente, desembarcou do barco \"Bom Jesus de Al\u00e9m\" en Lisboa, o 14 de agosto de 1806.\nA\u00ednda tivo tempo o doutor, antes da s\u00faa morte en Madrid o 12 de febreiro de 1819, de facer outra expedici\u00f3n cient\u00edfica \u00e1 China.\nO propio descubridor da vacina da var\u00edola Edward Jenner escribiu en 1806 sobre a expedici\u00f3n:\nE o grande Humboldt escribiu en 1825:"}
{"id": "82742", "revid": "23204", "url": "https://gl.wikipedia.org/wiki?curid=82742", "title": "Paul Tillich", "text": "Paul Tillich, nado en Starzeddel, Brandeburgo, o 20 de agosto de 1886 e finado en Chicago o 22 de outubro de 1965, foi un te\u00f3logo protestante alem\u00e1n.\nTraxectoria.\nEstudou na universidade de Berl\u00edn, na de Tubinga e na de Halle. Recibiu o Doutoramento de Filosof\u00eda na Universidade de Breslau e lincenciouse en teolox\u00eda na Universidade de Halle.\nEn 1914 casou con Margarethe Wever, e no mesmo ano entrou no ex\u00e9rcito alem\u00e1n como capel\u00e1n. Margarethe abandonou a Tillich tras ter un fillo extramatrimonial. Despois da guerra, reanuda a s\u00faa carreira acad\u00e9mica ensinando teolox\u00eda na universidade de Berl\u00edn. Trala volta da guerra, co\u00f1ece a Hanna Werner Gottswchow, ent\u00f3n casada e embarazada. En marzo de 1924 casan.\nEn 1924 pasa a ser profesor de Teolox\u00eda na Universidade de Marburg onde empeza a desenvolver a s\u00faa teolox\u00eda sistem\u00e1tica. M\u00e1is tarde \u00e9 profesor en Dresde en Leipzig e en Frankfurt. Aqu\u00ed sucedeu a Max Scheler na c\u00e1tedra de filosof\u00eda e psicolox\u00eda.\nAs s\u00faas ideas fanno entrar en conflito co nazismo e acaba sendo desposuido da s\u00faa posici\u00f3n. Reinhold Niebuhr, na s\u00faa visita a Alema\u00f1a en 1933, ficou abraiado polos escritos de Tillich e animouno a traballar na facultade do Union Thological Seminary de Nova York. Aos 47 anos, Tillich exilouse a Estados Unidos e comezou a perfeccionar o seu ingl\u00e9s e a dar clases sobre filosof\u00eda da relixi\u00f3n. Foi, asemade, profesor visitante da Universidade de Columbia. Obtivo a nacionalidade americana. Moitas das s\u00faas publicaci\u00f3ns acadaron unha enorme audiencia ao igual que os seus serm\u00f3ns. Interesouse, as\u00ed mesmo, polo budismo, particularmente polo zen, na s\u00faa experiencia xaponesa. Acadou o maior rango na Universidade Harvard e en 1962 mudouse \u00e1 Universidade de Chicago ata a s\u00faa morte en 1965. As s\u00faas cinsas est\u00e1n soterradas no chamado \"Paul Tillich Park\" en New Harmony, Indiana.\nPensamento.\nClave para compender o pensamento de Tillich e o m\u00e9todo de \"correlaci\u00f3n\". As cuesti\u00f3ns existenciais do home est\u00e1n asociadas ao eido da filosof\u00eda, e m\u00e1is especificamente ao da ontolox\u00eda, tal como a entend\u00eda o existencialismo en autores como Heidegger. Correlativamente, as respostas a esas cuesti\u00f3ns at\u00f3panse no cristianismo. Deste xeito, emp\u00e9zase por unha an\u00e1lise ontol\u00f3xica da existencia humana e as ambig\u00fcidades que o ameazan, an\u00e1lise que abrangue a dimensi\u00f3n psicol\u00f3xica, social, cultural, hist\u00f3rica e relixiosa do home.\nA literatura \u00e9 pr\u00f3diga en loanzas \u00e1 grandeza do universo f\u00edsico que apunta ao misterio cualitativo das estruturas de cada part\u00edcula do mesmo, as\u00ed como \u00e1 estrutura do todo. Misterioso significa aqu\u00ed a infinitude de preguntas que cada resposta enfronta \u00e1 mente humana. Pola s\u00faa banda, a autotrascendencia da vida leva consigo as condici\u00f3ns do car\u00e1cter tr\u00e1xico da vida, a ambig\u00fcidade do grande e do tr\u00e1xico, tal como xa se ve en Grecia. Finalmente est\u00e1 o amor que incl\u00fae o co\u00f1ecemento da persoa amada al\u00e9n da an\u00e1lise e a manipulaci\u00f3n calculadora; \u00e9 m\u00e1is ben o co\u00f1ecemento participante o que cambia tanto \u00e1 persoa que co\u00f1ece como a que \u00e9 co\u00f1ecida e que lles arrastra a unha unidade trascendente que lles restableza a plenitude(\"agape\"). Pero, nos mesmos actos de afirmaci\u00f3n e entrega, reaparece ameazante a ambig\u00fcidade da vida. A relixi\u00f3n \u00e9 a consecuencia da alienaci\u00f3n do home do fondo do seu ser e dos seus intentos por retornar a el.\nNa mensaxe cristi\u00e1, centrada no acontecemento de Xes\u00fas de Nazaret, at\u00f3pase a resposta ao dilema humano. Deus aparece como o substrato, a fondura de todo ser fronte a ameaza de non-ser na que se debate a existencia humana. Non \u00e9 un ser sen\u00f3n o Ser mesmo. S\u00f3 quen rexeita seriamente a a profundidade da realidade pode ser denominado ateo.\nNo feito cristi\u00e1 ese Deus participa plenamente na dimensi\u00f3n finita e negativa do home, cuxa m\u00e1xima expresi\u00f3n \u00e9 a morte en cruz. E faino para pasar \u00e1 plenitude da vida do ser na resurrecci\u00f3n.\nSe o ser en canto ser \u00e9 bo -tal como afirmou Agosti\u00f1o de Hipona contra o manique\u00edsmo- ningunha cousa que exista pode trocarse en completamente mala. Se algo existe, se ten ser, est\u00e1 inclu\u00edda no amor divino creador, o que priva ao s\u00edmbolo do inferno do seu car\u00e1cter de condenaci\u00f3n eterna.\nO ser total, inclu\u00edndo os aspectos conscientes e inconscientes de todo individuo, est\u00e1 amplamente determinado polas condici\u00f3ns sociais que lle influencian ao entrar na existencia; o individuo \u00e9 interdependente. Quen queira que condene a algu\u00e9n \u00e1 morte enterna cond\u00e9nase a si mesmo, porque a s\u00faa esencia e a do outro non poden estar afastadas absolutamente. En Xes\u00fas, a plenitude \u00e9 un acontecemento absoluto e a trav\u00e9s da participaci\u00f3n nel o ser \u00e9 afirmado eternamente. A resurrecci\u00f3n incl\u00fae todas as dimensi\u00f3ns do ser e sup\u00f3n unha vigorosa afirmaci\u00f3n do significado eterno da unicidade da persoa individual e a s\u00faa participaci\u00f3n na realizaci\u00f3n universal que expresa o s\u00edmbolo: Reino de Deus.\nFronte a Karl Barth, para Tillich non hai oposici\u00f3n entre o Deus da raz\u00f3n e o Deus da fe. No abismo de todo ser converxen o ser en si e o Un-Trino do Deus da revelaci\u00f3n cristi\u00e1. Tam\u00e9n difire de Barth en que o a Biblia non \u00e9 para el a \u00fanica fonte da teolox\u00eda, a cal ten de abrirse a todas as formas de cultura e debe ser unha tarefa racional na confianza de que, no cristianismo, Xes\u00fas, o Cristo, \u00e9 identificado como o Logos da Creaci\u00f3n, o sentido do Cosmos e da historia."}
{"id": "82744", "revid": "1308", "url": "https://gl.wikipedia.org/wiki?curid=82744", "title": "Gauguin", "text": ""}
{"id": "82746", "revid": "5863", "url": "https://gl.wikipedia.org/wiki?curid=82746", "title": "Hugo van der Goes", "text": "Hugo van der Goes, nado en Gante, ca. 1440 e finado en Auderghem, preto de Bruxelas en 1482, foi un pintor flamengo.\nTraxectoria.\nVan der Goes naceu en Gante, mais ign\u00f3rase a data exacta, a\u00ednda que se ten suposto que arredor de 1430. Fontes documentais recollen que no ano 1467 foi inscrito na confrar\u00eda de pintores de Gante como mestre. Debeu gozar de respecto grande, porque a petici\u00f3n s\u00faa foron acollidos na confrar\u00eda polo menos tres pintores; por outra banda chegou a ser decano da dita asociaci\u00f3n entre 1473\u20134 e o 18 de agosto de 1475. Con frecuencia foi contratado polo goberno da cidade como pintor de bandeiras e estandartes e doutras obras de car\u00e1cter menor, m\u00e1is necesarias nas cerimonias da \u00e9poca.\nNo 1477 retirouse, como frade leigo, ao mosteiro \"Roode Kloster\" (Cruz Rosada), preto de Bruxelas, onde morreu en 1482, logo dunha grave doenza mental.\nObra.\nAs primeiras informaci\u00f3ns certas sobre Vander Goes sit\u00faano en Bruxas no 1468, onde colabora na decoraci\u00f3n para as festas en celebraci\u00f3n da vodas do duque de Borgo\u00f1a, Charles o Temerario.\nEntre 1476 e 1477, executa para Tommaso Portinari, representante dos M\u00e9dici en Bruxas, o tr\u00edptico Portinari. \u00c9 a s\u00faa obra m\u00e1is c\u00e9lebre, sen d\u00fabida, de grandes dimensi\u00f3ns para a \u00e9poca (253 x 586\u00a0cm), e realizado case xa no final da s\u00faa carreira. Unha vez que o tr\u00edptico chegou a Florencia (onde se exp\u00f3n na actualidade na Galer\u00eda Uffizi), exerceu unha enorme influencia sobre os pintores florentinos. Ghirlandaio, Filippino Lippi e Leonardo da Vinci, ademais doutros artistas, que estudaron a pintura como unha das primeiras obras mestras flamengas chegadas a Italia.\nA pesar da sona da obra devandita, a\u00ednda en \u00e1mbito flamengo se conserva a extraordinaria \"Dormitio Virginis\" (Morte da Virxe), hoxe no Groeningemuseum de Bruxas, revolucionaria polos seus escorzos, disposici\u00f3n de masas e penetraci\u00f3n psicol\u00f3xica na representaci\u00f3n das personaxes.\nOutras c\u00e9lebres obras son outra \"Adoraci\u00f3n dos Magos\", dita \"Retablo de Monforte\" (at\u00e9 o ano 1913 exposta no Colexio da nosa Se\u00f1ora da Antiga en Monforte de Lemos), hoxe en Berl\u00edn, na Gem\u00e4ldegalerie, e a \"Ca\u00edda de Ad\u00e1n\", pertencente na actualidade ao Kunsthistorisches Museum de Viena."}
{"id": "82747", "revid": "23204", "url": "https://gl.wikipedia.org/wiki?curid=82747", "title": "Bartholom\u00e4us Spranger", "text": "Bartholom\u00e4us Spranger, nado en Antuerpen o 21 de marzo de 1546 e finado en Praga en agosto de 1611, foi un pintor e gravador flamengo, representante do estilo maneirista.\nTraxectoria.\nDisc\u00edpulo de Jan Mandyn e de Cornelis van Dalem, viaxou a Italia (Mil\u00e1n e Parma) e a Francia, o que o levou a incorporar o seu estilo \u00e1 corrente maneirista, que se estaba a desenvolver nesas datas.\nViviu durante unha tempada en Roma, traballando para grandes comitentes, como os Farnese e os Caprarola, e chegando mesmo a ser nomeado pintor papal no ano 1570. Algo m\u00e1is tarde pasou a traballar como pintor da corte en Viena e en Praga, entre os anos 1575 e 1611.\nSpranger non produciu moitas obras de tema sacro, preferindo case sempre o \u00e1mbito mitol\u00f3xico. O seu maneirismo, moi elaborado e s\u00f3lido, \u00e9 reputado como un dos mellores entre os artistas de f\u00f3ra de Italia."}
{"id": "82748", "revid": "98629", "url": "https://gl.wikipedia.org/wiki?curid=82748", "title": "Sindicalismo revolucionario", "text": "O sindicalismo revolucionario \u00e9 un movemento sindical hist\u00f3rico inspirado nas teor\u00edas de Georges Sorel e Arturo Labriola. En sentido amplo, adoitan denominarse como sindicalismo revolucionario aquelas correntes sindicais radicalizadas que se opo\u00f1en \u00f3 parlamentarismo democr\u00e1tico e \u00e1 suxeici\u00f3n dos traballadores e a s\u00faa loita a un partido pol\u00edtico. Caracter\u00edzase pola defensa da autonom\u00eda das loitas das clases traballadoras que fora manifestada no lema da Primeira Internacional: \"a liberaci\u00f3n dos traballadores ser\u00e1 feita polos traballadores mesmos ou non ser\u00e1\".\nAlg\u00fans dos sindicatos que usaron o termo para definirse rexeitaron a inxerencia partidista, ag\u00e1s que dito partido sexa comunista, trotskista, guevarista, mao\u00edsta ou socialista revolucionario.\nFinalmente, nalg\u00fans pa\u00edses, a expresi\u00f3n sindicalismo revolucionario t\u00f3mase como sin\u00f3nimo de anarcosindicalismo, e noutros como sin\u00f3nimo dunha acci\u00f3n sindical que rexeita a negociaci\u00f3n cos empregadores e co goberno.\nNacemento.\nO sindicalismo revolucionario naceu en Francia a finais do s\u00e9culo XIX, a partir das crises internas que sufr\u00edan as correntes sindicais socialistas e anarquistas. Os socialistas comezaran a se inclinar pola v\u00eda democr\u00e1tica e a promoci\u00f3n dos cambios sociolaborais mediante unha presenza crecente nos parlamentos. Pola s\u00faa parte os anarquistas volc\u00e1ranse \u00e1 v\u00eda terrorista baixo o principio de \"propaganda polo feito\", o que os levou a ser v\u00edtimas dunha dur\u00edsima represi\u00f3n e un grande illamento.\nA partir de 1895 un grupo de dirixentes sindicais dirixidos polo anarquista Fernand Pelleutier e o socialista blanquista Victor Griffuelhes, preocupados polo illamento no que se atopaba o movemento sindical, comezaron a soster a necesidade de que a organizaci\u00f3n sindical fose independente das correntes ideol\u00f3xicas e pol\u00edticas, o que historicamente significaba manter \u00f3s sindicatos f\u00f3ra dos compromisos pol\u00edticos dos socialistas e das acci\u00f3ns violentas dalg\u00fans anarquistas, \u00f3 mesmo tempo que abrir unha tradici\u00f3n de convivencia pluralista nos sindicatos.\nA Confederaci\u00f3n Xeral do Traballo (CGT) francesa, creada en 1895, evolucionou gradualmente cara as posici\u00f3ns \"sindicalistas revolucionarias\" que finalmente se impuxeron no Congreso de Amiens de 1906, onde se redactou a \"Carta de Amiens\" documento clave e fundacional do sindicalismo revolucionario, redactado por Victor Griffuelhes, onde se establece unha estrita distinci\u00f3n entre o sindicato e a ideolox\u00eda pol\u00edtica. Na s\u00faa parte final di:\nO sindicalismo revolucionario, e nisto acheg\u00e1base \u00f3 anarcosindicalismo, concede unha importancia estrat\u00e9xica \u00e1 folga, e en especial \u00e1 folga xeral, exalt\u00e1ndoa como eixo central da acci\u00f3n sindical.\nO principal te\u00f3rico de sindicalismo revolucionario en Francia foi Georges Sorel (1847-1922), que desenvolveu as s\u00faas ideas fundamentalmente no seu co\u00f1ecido libro \"R\u00e9flexions sur la violence\" (\"Reflexi\u00f3ns sobre a violencia\") (1908). A trav\u00e9s de Sorel, o sindicalismo revolucionario influenciou considerablemente a Mussolini e \u00f3 movemento fascista.\nItalia e Labriola.\nEn Italia o sindicalismo revolucionario desenvolveuse a partir do socialismo (PSI). Os seus m\u00e1ximos expo\u00f1entes foron Arturo Labriola e Enrico Leone, que rexeitaban a opci\u00f3n pola acci\u00f3n parlamentaria que adoptara o Partido Socialista Italiano. Sosti\u00f1an que \u00e9 o sindicato e non o partido a verdadeira organizaci\u00f3n da clase obreira. En 1912 crean a central sindicalista revolucionaria de Italia, a Uni\u00f3n Sindical Italiana (USI), oposta \u00e1 CGIL.\nArturo Labriola escribiu:\nPara Labriola s\u00f3 o sindicato posibilitaba a autorrealizaci\u00f3n da sociedade civil.\nRelaci\u00f3n co anarquismo.\nNalg\u00fans pa\u00edses o anarcosindicalismo inspirouse no sindicalismo revolucionario, e co tempo identific\u00e1ronse, a tal punto de que en moitos lugares, na actualidade, o termo sindicalismo revolucionario \u00e9 case un sin\u00f3nimo de anarcosindicalismo, como nalg\u00fans pa\u00edses da Europa Occidental.\nExisten organizaci\u00f3ns sindicais que reclaman o nome de sindicalistas revolucionarias sen se declararen anarquistas, pero que son moi achegadas \u00e1s concepci\u00f3ns anarquistas ou son escisi\u00f3ns de sindicatos anarquistas.\nNos Estados Unidos, Industrial Workers of the World, co\u00f1ecidos popularmente como os \"Wobblies\", creada en 1905, desenvolveu un sindicalismo revolucionario moi achegado \u00f3 anarcosindicalismo \u2014sendo os seus integrantes ata hoxe a meirande parte anarquistas\u2014 opo\u00f1\u00e9ndose tanto \u00e1 lexislaci\u00f3n obreira como \u00f3s contratos colectivos de traballo que impulsaba a American Federation of Labour.\nAs\u00ed tam\u00e9n alg\u00fans dirixentes sindicais proanarquistas ou sindicatos de anarquistas que non se apegan estritamente \u00f3s principios do anarcosindicalismo se declaran sindicalistas revolucionarios.\nRelaci\u00f3n co sindicalismo unitario.\nEn Am\u00e9rica do Sur e Francia, o sindicalismo revolucionario desenvolveuse desde o socialismo de inspiraci\u00f3n marxista, e desenvolveu unha cultura de sindicatos e centrais unitarias, aut\u00f3noma dos partidos pol\u00edticos, nos que pod\u00edan convivir diferentes correntes ideol\u00f3xicas.\nRelaci\u00f3n co peronismo.\nNa Arxentina, o sindicalismo revolucionario foi unha das correntes sindicais que m\u00e1is influ\u00edron, xunto co socialismo, na fundaci\u00f3n do peronismo. Especialmente importante foi Luis Gay, presidente da Uni\u00f3n Sindical Argentina (USA), de tendencia sindicalista revolucionaria, que se adheriu \u00f3 peronismo, sendo logo secretario xeral da Confederaci\u00f3n General del Trabajo e fundador do Partido Laborista, decisivo na vitoria electoral de Juan Per\u00f3n en 1946.\nSindicalismo revolucionario na actualidade.\nHoxe en d\u00eda as organizaci\u00f3ns que se denominan sindicalistas revolucionarias en todo o mundo son as que dalg\u00fan modo se relacionan cos movementos anarquistas, comunistas, mao\u00edstas, guevaristas e trotskistas.\nDiferentes verquentes do sindicalismo revolucionario se organizaron en asociaci\u00f3ns internacionais: en 1923 a corrente anarcosindicalista creou a Asociaci\u00f3n Internacional dos Traballadores (AIT); en 1938 a corrente trotskista creou a Cuarta Internacional; en 1945 a corrente comunista creou a Federaci\u00f3n Sindical Mundial (FSM)."}
{"id": "82751", "revid": "1131", "url": "https://gl.wikipedia.org/wiki?curid=82751", "title": "Pedro Mart\u00ednez de Luna", "text": ""}
{"id": "82753", "revid": "1131", "url": "https://gl.wikipedia.org/wiki?curid=82753", "title": "Bernard Garnier", "text": ""}
{"id": "82754", "revid": "1131", "url": "https://gl.wikipedia.org/wiki?curid=82754", "title": "Gil S\u00e1nchez Mu\u00f1oz", "text": ""}
{"id": "82756", "revid": "1131", "url": "https://gl.wikipedia.org/wiki?curid=82756", "title": "Emmy Rossum", "text": "Emmanuelle (Emmy) Grey Rossum, nada en Nova York o 12 de setembro de 1986, \u00e9 unha actriz estadounidense, co\u00f1ecida por protagonizar a serie de televisi\u00f3n \"Shameless\"."}
{"id": "82759", "revid": "17467", "url": "https://gl.wikipedia.org/wiki?curid=82759", "title": "Istrio-roman\u00e9s", "text": ""}
{"id": "82760", "revid": "23204", "url": "https://gl.wikipedia.org/wiki?curid=82760", "title": "Protohistoria", "text": "A Protohistoria \u00e9 un per\u00edodo da historia da humanidade posterior \u00e1 prehistoria e anterior \u00e1 historia propiamente dita.\nAcepci\u00f3ns.\nAt\u00f3panse d\u00faas acepci\u00f3ns:\nIdade de Ferro.\nA protohistoria adoita relacionarse coa Segunda Idade de Ferro, por ser esta a \u00faltima fase da prehistoria. Dentro do per\u00edodo protohist\u00f3rico en Europa desenvolv\u00e9ronse numerosas entidades pol\u00edticas semicentralizadas, que coincidiron co inicio da escritura e da metalurxia. Esas civilizaci\u00f3ns produciron documentos epigr\u00e1ficos breves e posteriormente cr\u00f3nicas extensas, consider\u00e1ndose ese punto Historia antiga.\nProtohistoria Europea.\nAplicase, sobre todo, \u00e1 Idade de Bronce e boa parte da de Ferro na \u00e1rea occidental de Europa.\nFontes de estudo.\nAs fontes para o seu estudo son case na s\u00faa totalidade arqueol\u00f3xicas, a\u00ednda que tam\u00e9n se pos\u00faen tradici\u00f3ns orais. Tendo en conta que os milenios que van desde a invenci\u00f3n da escritura (en distintos focos en todo o mundo, dos que Oriente Pr\u00f3ximo foi o primeiro) ata a s\u00faa difusi\u00f3n por todo o mundo (particularmente para Europa e a conca do Mediterr\u00e1neo no caso citado), poden utilizarse as fontes escritas por gregos, fenicios, hebreos ou exipcios para o estudo dese per\u00edodo en Europa (milenios IV a.C. ao I a.C.) e eses lugares, que propiamente non entraran na Historia."}
{"id": "82764", "revid": "127505", "url": "https://gl.wikipedia.org/wiki?curid=82764", "title": "L\u00e1mina l\u00edtica", "text": "Unha l\u00e1mina l\u00edtica \u00e9 un produto de lascado alongado caracterizado por tres atributos b\u00e1sicos. En primeiro lugar debe ter os bordos paralelos ou subparalelos e con ambos os dous eixes tipol\u00f3xicos (o t\u00e9cnico e o morfol\u00f3xico) en perfecta correspondencia. En segundo lugar, a l\u00e1mina debe ser moi alongada, o m\u00f3dulo de alongamento dunha l\u00e1mina l\u00edtica establ\u00e9cese segundo a relaci\u00f3n lonxitude/largura da peza de acordo ao eixe t\u00e9cnico, xeralmente ac\u00e9ptase un m\u00ednimo de dous a un. Xa que o m\u00f3dulo de alongamento \u00e9 un convencionalismo, existen variantes entre os tip\u00f3logos para a definici\u00f3n das l\u00e1minas l\u00edticas. Este atributo tam\u00e9n depende da \u00e9poca prehist\u00f3rica ou nivel t\u00e9cnico dunha cultura. As\u00ed, para o Paleol\u00edtico Inferior e Medio, Fran\u00e7ois Bordes propuxo que a lonxitude debe ser como m\u00ednimo o dobre da largura. Para o Paleol\u00edtico Superior e \u00e9pocas posteriores, nas que a tecnolox\u00eda l\u00edtica mellora considerablemente, p\u00f3\u00f1ense uns l\u00edmites m\u00e1is esixentes, por exemplo, para Andr\u00e9 Leroi-Gourhan unha \u00ablasca laminar\u00bb (longa pero que non chega \u00e1 consideraci\u00f3n de l\u00e1mina), ten o dobre de lonxitude que de largura; mentres que unha l\u00e1mina ter\u00eda, como m\u00ednimo a lonxitude o triplo que a largura e unha l\u00e1mina alongada ter\u00eda un lonxitude catro veces superior. Por outra banda, o tama\u00f1o, en sentido xeral, separa as l\u00e1minas das lamini\u00f1as, a\u00ednda que esta ten l\u00edmites igualmente convencionais e variables (desde menos de tres a menos dun cent\u00edmetro, segundo autores), xustif\u00edcase porque as lamini\u00f1as son un trazo caracter\u00edstico das industrias microliticas de l\u00e1minas, \u00e9 dicir, \u00abmicrolaminares\u00bb. En terceiro lugar, resulta esencial, ademais, que estas sexan predeterminadas antes da extracci\u00f3n. \u00c9 dicir, para obter unha folla dun n\u00facleo \u00e9 necesaria unha preparaci\u00f3n concreta destinada a dirixir a fractura p\u00e9trea de modo que o produto obtido te\u00f1a unhas dimensi\u00f3ns e unha forma determinada. Isto fai que as l\u00e1minas, malia ter os mesmos elementos b\u00e1sicos dunha lasca (tal\u00f3n, concoide, cara inferior...), pos\u00faa uns estigmas moi caracter\u00edsticos na s\u00faa cara superior que delatan a preparaci\u00f3n especial do n\u00facleo e, do mesmo xeito, os n\u00facleos para l\u00e1minas sexan o produto duns procedementos moi concretos, os m\u00e9todos de extracci\u00f3n laminar:\nA extracci\u00f3n laminar comezou no Paleol\u00edtico Inferior, a\u00ednda que se desenvolve m\u00e1is eficazmente no Paleol\u00edtico Medio, dentro dunha das variantes da t\u00e9cnica Levallois, chamada \u00abpara l\u00e1minas\u00bb. No Paleol\u00edtico Superior a extracci\u00f3n de l\u00e1minas estandar\u00edzase ata o punto de estar en presenza de industrias caracterizadas pola presenza deste tipo particular de produtos de lascado, polo que o especialista franc\u00e9s Georges Laplace fala de \u00abComplexos Leptol\u00edticos\u00bb (de leptos, \"\u03bb\u03b5\u03c0\u03c4\u03cc\u03c2 \u03ae \u03cc\u03bd\", en grego, fino, delgado...). Pero \u00e9 durante o Calcol\u00edtico cando a extracci\u00f3n de l\u00e1minas adquire o seu cumio, cunha serie de innovaci\u00f3ns tecnol\u00f3xicas tan especializadas que requir\u00edan un artes\u00e1n cunha formaci\u00f3n espec\u00edfica, ferramentas propias, as\u00ed como fontes de fornecemento de materias primas e mercados de venda dos seus produtos.\nAs l\u00e1minas us\u00e1ronse tal como sa\u00edan do artes\u00e1n como coitelos, ou transform\u00e1banse en diversos utensilios, ben por medio do retoque (raedeiras, bur\u00eds, puntas, pu\u00f1ais, coitelos de dorso etc.), ou romp\u00e9ndoas por medio da t\u00e9cnica do microburil para fabricar microlitos ou dentes de fouce. As l\u00e1minas son m\u00e1is dif\u00edciles de fabricar c\u00e1s lascas, o que implica investir m\u00e1is enerx\u00eda, con todo, a cambio ofrecen numerosas vantaxes, por exemplo a s\u00faa forma alongada ad\u00e1ptase mellor ao collela coa man e \u00e9 m\u00e1is f\u00e1cil engadirlle un mango. Tam\u00e9n, permite aproveitar mellor a masa do n\u00facleo do que proceden."}
{"id": "82765", "revid": "880", "url": "https://gl.wikipedia.org/wiki?curid=82765", "title": "Folla l\u00edtica", "text": ""}
{"id": "82766", "revid": "22570", "url": "https://gl.wikipedia.org/wiki?curid=82766", "title": "Punta Levallois", "text": "A Punta Levallois \u00e9 unha punta l\u00edtica e un tipo espec\u00edfico de lasca Levallois, reco\u00f1\u00e9cese, en primeiro lugar, pola s\u00faa morfolox\u00eda triangular, coidada e bastante regular ou sim\u00e9trica, co v\u00e9rtice puntiagudo sempre oposto ao tal\u00f3n, \u00e9 dicir, situado na zona distal da lasca. Esta morfolox\u00eda non \u00e9 arbitraria, pois foi preconcibida e ideada mediante unha preparaci\u00f3n especial do n\u00facleo (inclu\u00edda dentro do concepto m\u00e1is amplo denominado t\u00e9cnica Levallois); este tipo de preparaci\u00f3n co\u00f1\u00e9cese como predeterminaci\u00f3n da peza antes da s\u00faa extracci\u00f3n. O segundo atributo que as distingue \u00e9 o nervio que parte do \u00e1pice distal desenvolv\u00e9ndose cara \u00e1 zona proximal, sen que necesariamente te\u00f1a que chegar a ela. S\u00f3 cando existe ese nervio a peza pode considerarse unha Punta Levallois. Os estudos da tecnolox\u00eda prehist\u00f3rica, demostran que hai varios modos de obter ese nervio, Fran\u00e7ois Bordes experimentou un que cunha soa preparaci\u00f3n previa, permite obter d\u00faas puntas sucesivas que el chama \u00abde primeira orde\u00bb e \u00abde segunda orde\u00bb; Jacques Tixier ofrece outras alternativas nas que non necesariamente se obte\u00f1en varias puntas sucesivas. Debido \u00e1 necesaria e complexa preparaci\u00f3n que te\u00f1en este tipo de pezas, as puntas Levallois consid\u00e9ranse \u00fatiles de seu, sen ser preciso que se observe nelas retoque ou pegadas de uso, con todo existe a posibilidade de que aparezan retocadas, como ocorre coas denominadas puntas de El-Emireh e de Soyons."}
{"id": "82767", "revid": "880", "url": "https://gl.wikipedia.org/wiki?curid=82767", "title": "CNRS", "text": ""}
{"id": "82769", "revid": "98629", "url": "https://gl.wikipedia.org/wiki?curid=82769", "title": "Fran\u00e7ois Bordes", "text": "Fran\u00e7ois Bordes, nado o 30 de decembro de 1919 e finado o 30 de abril de 1981, foi un xe\u00f3logo, prehistoriador e, co sobrenome literario de Francis Carsac, autor de ciencia ficci\u00f3n.\nTraxectoria.\nEstudou en Tolosa, Bordeos e Par\u00eds, onde obtivo o doutoramento (1951) en ciencias naturais coa tese \"Les limons quaternaires du Bassin de la Seine - Stratigraphie et arch\u00e9ologie pal\u00e9olithique\" que non se publicou ata 1954. Durante a segunda guerra mundial tivo que interromper os seus estudos e formou parte da Resistencia francesa, participando na liberaci\u00f3n de Bordeos. Despois da guerra ingresou no CNRS (1945-1955) ata converterse en profesor de xeolox\u00eda do cuaternario e prehistoria na Facultade de Ciencias da Universidade de Bordeos 1 (1956), al\u00ed fundou o Institut du Quaternaire (hoxe Institut de Pr\u00e9histoire et de G\u00e9ologie du Quaternaire). Entre 1957 e 1975 foi director do organismo Antiquit\u00e9s Pr\u00e9historiques d\u2019Aquitaine.\nDirixiu bo n\u00famero de escavaci\u00f3ns arqueol\u00f3xicas, sobre todo no suroeste de Francia, destacando Pech-de-l'Az\u00e9, Combe-Grenal ou Corbiac. A s\u00faa contribuci\u00f3n arqueol\u00f3xica m\u00e1is reco\u00f1ecida foi a de describir a diversidade de industrias l\u00edticas do Paleol\u00edtico Inferior e Medio cunha metodolox\u00eda emp\u00edrica axudada mediante c\u00e1lculos estat\u00edsticos e matem\u00e1ticos simples e accesibles. A pesar da s\u00faa sinxeleza a inclusi\u00f3n das matem\u00e1ticas foi unha innovaci\u00f3n tan grande nos anos 50 que se chegou a falar do m\u00e9todo Bordes. O seu sistema creou unha grande escola de prehistoriadores cunha influencia decisiva nos estudos prehist\u00f3ricos que mesmo provocou a aparici\u00f3n de tendencias opostas a ela, como a tipolox\u00eda anal\u00edtica e estrutural de Georges Laplace ou a New Archaelogy.\nBordes foi tam\u00e9n un dos primeiros investigadores en facer experimentos de talla de rochas duras de fractura concoide co obxecto de reconstru\u00edr as t\u00e9cnicas de fabricaci\u00f3n prehist\u00f3rica."}
{"id": "82770", "revid": "880", "url": "https://gl.wikipedia.org/wiki?curid=82770", "title": "Francis Carsac", "text": ""}
{"id": "82773", "revid": "3186334", "url": "https://gl.wikipedia.org/wiki?curid=82773", "title": "Lista das linguas iranias", "text": ""}
{"id": "82775", "revid": "3576", "url": "https://gl.wikipedia.org/wiki?curid=82775", "title": "Linguas iranias", "text": "As linguas iranias son parte dunha rama da familia indoeuropea de linguas. Xunto coas linguas indoarias e as linguas nuristanias, forman o grupo de linguas indoiranias, o cal \u00e9 unha rama do grupo indoeuropeo. O av\u00e9stico e o persa antigo son as d\u00faas linguas iranianas m\u00e1is antigas entre as linguas indoeuropeas rexistradas (inclu\u00edndo o grego e ao hitita).\nHoxe, est\u00edmase que hai de 150 a 200 mill\u00f3ns de falantes nativos das linguas iranias. O SIL no 2005 enumera 87 variedades das linguas iranias. Por n\u00famero de artigos, as linguas m\u00e1is faladas son o persa (70 mill\u00f3ns, xuntando as tres formas co\u00f1ecidas: persa, taxico e dari), o kurdo e o paxto (25 mill\u00f3ns cada un) o baluchi (7 mill\u00f3ns), e as linguas mazandaran\u00ed, guilaqu\u00ed, talix\u00ed e o iriano (co\u00f1ecido como \"ossetio\").\nS\u00f3 cinco linguas das preto das 87 variedades de linguas iranias son oficias: o persa, o dari, o taxico, o past\u00fan e o iriano (co\u00f1ecido coma \"ossetio\"). No Taxiquist\u00e1n con car\u00e1cter de \"cooficial\" (o estado comprom\u00e9tese a garantir a ensinanza e a difusi\u00f3n) est\u00e1 o iagnobiano, sen que o resto das linguas do Pamir gocen deste privilexio. En Irist\u00e1n do Norte (chamado \"Ossetia\" polos rusos) o digoriano goza de privilexios nos medios de comunicaci\u00f3n e na ensinanza, pero non conta cun estatuto de oficialidade. No Afganist\u00e1n, segundo garante a nova Constituci\u00f3n Afg\u00e1, as linguas maioritarias de cada rexi\u00f3n ou distrito poder\u00e1n ter car\u00e1cter de oficial nesas rexi\u00f3ns ou distritos.\nAs grandes linguas iranias e a s\u00faa extensi\u00f3n xeogr\u00e1fica.\nAs seguintes linguas iranias son faladas polo menos por un mill\u00f3n de persoas:\nLinguas iranias importantes polo seu n\u00famero de falantes:\nNome.\nO grupo de linguas `iranias\u00b4 recibe ese nome porque as s\u00faas principais linguas, inclu\u00edndo o persa, foron ou son faladas na zona da meseta iraniana dende fai tempo. Por\u00e9n, coma unha clasificaci\u00f3n ling\u00fc\u00edstica, o nome 'iranias' non implica ningunha relaci\u00f3n co pa\u00eds de Ir\u00e1n, (para referirmos a algo ou algu\u00e9n pertencente a Ir\u00e1n \u00fasase a palabra 'iraniano/-a/os/-as).\nAgrupaci\u00f3n da familia de linguas iranias.\nGrupo oriental\nGrupo occidental"}
{"id": "82776", "revid": "880", "url": "https://gl.wikipedia.org/wiki?curid=82776", "title": "Organizaci\u00f3n das Naci\u00f3ns unidas para a Alimentaci\u00f3n e a Agricultura", "text": ""}
{"id": "82777", "revid": "736", "url": "https://gl.wikipedia.org/wiki?curid=82777", "title": "Napole\u00f3n I", "text": ""}
{"id": "82778", "revid": "736", "url": "https://gl.wikipedia.org/wiki?curid=82778", "title": "Constituci\u00f3n europea", "text": ""}
{"id": "82779", "revid": "51040", "url": "https://gl.wikipedia.org/wiki?curid=82779", "title": "The Wizard of Oz (filme de 1939)", "text": "The Wizard of Oz \u00e9 un filme musical de fantas\u00eda producido por Metro-Goldwyn-Mayer que se estreou en 1939. Amplamente considerado como un dos mellores filmes da historia do cinema, \u00e9 a adaptaci\u00f3n de m\u00e1is sona e con m\u00e1is \u00e9xito comercial da novela para nenos \"O marabilloso mago de Oz\", de L. Frank Baum. Dirixido principalmente por Victor Fleming (quen abandonou a produci\u00f3n para traballar en \"Foise co vento\"), o filme est\u00e1 protagonizado por Judy Garland como Dorothy Gale, xunto con Ray Bolger, Jack Haley, Bert Lahr, Frank Morgan, Billie Burke e Margaret Hamilton.\nA cinta econta a historia dunha estadounidense \u00e9 arrastrada por un tornado en Kansas e deixada nunha fant\u00e1stica terra onde habitan bruxas boas e malas, un espantallo que fala, un le\u00f3n covarde, un home de lata e outros seres extraordinarios.\nTrama.\nA orfa Dorothy Gale leva unha vida sinxela en Kansas coa s\u00faa t\u00eda Emma Clara Blandick, o seu t\u00edo Henry e tres pintorescos pe\u00f3ns: Hunk (Ray Bolger), Zeke (Bert Lahr) e Hickory (Jack Haley). Un d\u00eda a veci\u00f1a Miss Gulch (Margaret Hamilton) \u00e9 mordida polo can de Dorothy, Toto. Miss Gulch l\u00e9vallo, por orde do sheriff, a pesar das protestas de t\u00eda Em e o t\u00edo Henry. Toto escapa e regresa canda a Dorothy, a cal se aleda pero axi\u00f1a se decata de que Miss Gulch regresar\u00e1. Ela decide levar a Toto e fuxir en busca dunha vida mellor \"nalg\u00fan lugar sobre o arco da vella\".\nNa s\u00faa viaxe Dorothy at\u00f3pase ao Professor Marvel (Frank Morgan), un falso adivi\u00f1o que engana a Dorothy fac\u00e9ndolle crer que t\u00eda Em est\u00e1 enferma. Dorothy apres\u00farase de volta \u00e1 granxa, pero cae inconsciente por un golpe dentro da casa, debido a un repentino tornado que xa forzara \u00e1 s\u00faa familia a esconderse nun soto detr\u00e1s da casa.\nUnha confundida Dorothy esperta para descubrir que a casa foi atrapada dentro do tornado. A trav\u00e9s da fiestra da habitaci\u00f3n ela ve a Miss Gulch transformarse nunha bruxa montada nunha vasoira. Momentos despois, o tornado deixa caer a casa, Dorothy e Toto sobre o arco da vella e en Oz. Glinda, a Bruxa Boa do Norte (Billie Burke), chega e informa a Dorothy de que se atopan en Munchkinland. Ela dille a Dorothy que matou a Bruxa Mala do Leste \"deixando caer unha casa\" enriba dela. A bruxa calzaba uns zapatos vermellos.\nAnimados por Glinda, os t\u00edmidos munchkins saen dos seus agochos e celebran o deceso da bruxa ata que a s\u00faa irm\u00e1, a Bruxa Mala do Oeste (tam\u00e9n interpretada por Margaret Hamilton) aparece para reclamar os poderosos zapatos. Por arte de maxia Glinda transporta os zapatos at\u00e9 os p\u00e9s de Dorothy e rec\u00f3rdalle \u00e1 bruxa que o seu poder non ten efectos en Munchkinland. A bruxa xura vingarse de Dorothy e vaise da mesma forma en que chegou, nun resplandor de lume e fume.\nGlinda dille a Dorothy, quen est\u00e1 ansiosa de regresar a casa, que o \u00fanico xeito de regresar a Kansas \u00e9 ped\u00edndolle axuda ao misterioso Mago de Oz en Cidade Esmeralda. Glinda adv\u00edrtelle a Dorothy que nunca debe sacar os zapatos e que \"siga o cami\u00f1o amarelo de baldosas\" para chegar a Cidade Esmeralda.\nNo seu cami\u00f1o Dorothy faise amigo dun espantallo sen cerebro, (tam\u00e9n interpretado por Ray Bolger), un home de lata sen coraz\u00f3n (tam\u00e9n interpretado por Jack Haley), e un le\u00f3n covarde (tam\u00e9n interpretado por Bert Lahr). Os tres deciden acompa\u00f1ar a Dorothy onde o mago coas esperanzas de obter os seus desexos (un cerebro, un coraz\u00f3n e coraxe, respectivamente). Durante o cami\u00f1o son atormentados por un bosque de furiosas \u00e1rbores de maz\u00e1s e numerosos intentos errados da bruxa para detelos.\nChegan a Cidade Esmeralda e \u00e9lles permitido ver o mago s\u00f3 despois de que a bruxa voe sobre eles, escribindo no ceo coa s\u00faa vasoira fumarenta, \"R\u00c9NDETE DOROTHY\" (\"SURRENDER DOROTHY\"). O mago (tam\u00e9n interpretado por Frank Morgan) aparece como unha terror\u00edfica cabeza flotante rodeado de lume e fume. Acepta axudalos s\u00f3 se demostran ser dignos, obtendo a vasoira voadora da bruxa.\nNo seu cami\u00f1o ao castelo da bruxa son atacados por uns monos alados que levan a Dorothy e Toto e llos entregan \u00e1 bruxa, a cal reclama os zapatos. Dorothy n\u00e9gase e a bruxa trata de sacarllos, pero \u00e9 detida por unha choiva de fa\u00edscas. Ela d\u00e1se conta de que os zapatos non poden ser quitados mentres Dorothy estea viva e trama o modo de acabar con ela.\nToto escapa e atopa o espantallo, o home de lata e o le\u00f3n, e gu\u00edaos cara ao castelo. Al\u00ed mentres permanecen escondidos son atacados por tres soldados, pero son defendidos polo le\u00f3n covarde. Despois el e os seus outros dous amigos aproveitan a oportunidade para vestirse coas roupas dos soldados e as\u00ed poder entrar no castelo. Unha vez dentro liberan a Dorothy e intentan escapar. A bruxa e os seus soldados acurralan ao grupo nunha varanda e a bruxa prende lume ao espantallo. Dorothy para apagar o lume colle un caldeiro de auga e accidentalmente molla \u00e1 arrepiada bruxa, a cal por mor disto se derrete. Para a sorpresa do grupo os soldados est\u00e1n felices. Eles danlle a Dorothy a vari\u00f1a para agradecerlle por ceibalos da bruxa. De regreso co mago, el dilles \"marchen e volvan ma\u00f1\u00e1\". Grazas a Toto descobren que o mago non \u00e9 realmente un mago, s\u00f3 un home detr\u00e1s dunha cortina. Eles s\u00e9ntense estafados coa decepci\u00f3n, pero o mago resolve os seus desexos a trav\u00e9s do sentido com\u00fan. Ao espantallo d\u00e1lle un diploma, ao home de lata d\u00e1lle un reloxo con forma de coraz\u00f3n e ao le\u00f3n entr\u00e9galle unha medalla ao valor.\nO mago expl\u00edcalles que el tam\u00e9n naceu en Kansas e que a s\u00faa presenza en Oz \u00e9 o resultado dun escape nun globo aerost\u00e1tico. El promete levar a Dorothy a casa no mesmo globo logo de deixar o espantallo, o home de lata e o le\u00f3n a cargo de Cidade Esmeralda. Xusto antes de engalar Toto salta f\u00f3ra da canastra do globo detr\u00e1s dun gato. Dorothy salta para atrapalo e o mago, incapaz de controlar o globo, marcha sen ela. Ela res\u00edgnase tristemente a pasar o resto da s\u00faa vida en Oz ata que Glinda aparece e dille que ela pode usar os zapatos de rub\u00ed para regresar a casa con Toto. Glinda expl\u00edcalle que ela non llo dixo nun principio porque ela necesitaba aprender que \"Se non podes atopar o desexo do teu coraz\u00f3n no teu propio patio, ent\u00f3n nunca o perdiches realmente\".\nDorothy e Toto desp\u00eddense dos seus amigos, e seguen as instruci\u00f3ns de Glinda de \"golpea os teus tal\u00f3ns xuntos e repite as palabras, 'Non hai lugar como o fogar'\". Ela esperta na s\u00faa habitaci\u00f3n en casa rodeada da s\u00faa familia e amigos e c\u00f3ntalles da s\u00faa viaxe. Todos rin e dinlle que todo foi un mal so\u00f1o. Unha feliz Dorothy, a\u00ednda convencida de que a viaxe foi real, abraza a Toto e dille \"Realmente non hai lugar como o fogar\".\nM\u00fasica.\nA m\u00fasica e as letras foron escritas por Harold Arlen e E.E. \"Yip\" Harburg, quen ga\u00f1aron premios Oscar \u00e1 mellor m\u00fasica orixinal e mellor canci\u00f3n por \"Over the Rainbow\".\nSecuelas, protosecuelas e traballos relacionados.\nNumerosas versi\u00f3ns foron feitas de forma anterior ao filme de 1939:"}
{"id": "82780", "revid": "23204", "url": "https://gl.wikipedia.org/wiki?curid=82780", "title": "Con saias e a rachar", "text": "Con saias e a rachar (en ) \u00e9 unha comedia de 1959 de Billy Wilder protagonizada por Marilyn Monroe, Tony Curtis, Jack Lemmon, George Raft, Pat O'Brien, Joe E. Brown e Nehemiah Persoff. A pel\u00edcula foi adaptada por Billy Wilder e I.A.L. Diamond partindo dunha historia de Robert Thoeren e Michael Logan. Logan escribira a historia (sen g\u00e1nsteres) para unha pel\u00edcula alem\u00e1, Fanfaren der Liebe (dirixida por Kurt Hoffmann en 1951), as\u00ed que a pel\u00edcula de Wilder \u00e9 considerada por alg\u00fans como un remake. Foi lanzada o 29 de marzo de 1959, distribu\u00edda por United Artists (comprada en 1981 por MGM) e custou pouco m\u00e1is de 2'8 mill\u00f3ns de d\u00f3lares.\nSinopse.\nDous m\u00fasicos, Joe e Jerry, presencian o Masacre de San Valent\u00edn en Chicago en 1929, feito pola Mafia. Son perseguidos polos g\u00e1nsteres, que queren desfacerse destas inc\u00f3modas testemu\u00f1as e ao non ter di\u00f1eiro e para fuxir de Chicago, disfr\u00e1zanse de mulleres e ingresan nunha banda de mozas, pasando a chamarse Josephine e Daphne. A banda dir\u00edxese a Florida. Joe e Jerry nam\u00f3ranse da cantante e int\u00e9rprete de ukelele, Sugar, e compiten por chamar a s\u00faa atenci\u00f3n, \u00e1 vez que loitan por que non se descubra que son homes. En Florida, o millonario Osgood nam\u00f3rase de Daphne/Jerry, mentres Joe adopta unha dobre personalidade masculina/feminina e v\u00edstese imitando a Cary Grant, finxe ser millonario para conquistar a Sugar. A Mafia chega a Miami finalmente e descobre \u00e1s testemu\u00f1as.\nPremios.\nGa\u00f1ou un Oscar por Mellor vestiario en branco e negro (Orry-Kelly) e foi nomeada para Mellor actor (Jack Lemmon), Mellor direcci\u00f3n de arte-set branco e negro, Mellor fotograf\u00eda en branco e negro, Mellor director e mellor gui\u00f3n.\nA pel\u00edcula foi aclamada mundialmente como unha das mellores comedias xamais feitas (n.\u00ba 1 na Lista das grandes comedias da American Filme Institute e 14.\u00ba na Lista das 100 mellores pel\u00edculas americanas). A pel\u00edcula foi considerada de \"significado cultural\" pola Biblioteca do Congreso de Washington e seleccionada para a s\u00faa preservaci\u00f3n na National Filme Registry."}
{"id": "82782", "revid": "98629", "url": "https://gl.wikipedia.org/wiki?curid=82782", "title": "Ecoespazo do Rexo", "text": "Localizado na parroquia de Requeixo de Valverde (Allariz), o Ecoespazo do Rexo \u00e9 un proxecto pioneiro de recuperaci\u00f3n de zonas rurais, patrocinado pola Fundaci\u00f3n \"Ram\u00f3n Gonz\u00e1lez Ferreiro\" e o Concello de Allariz.\nBusca o obxectivo da demostra-la posibilidade de recuperaci\u00f3n econ\u00f3mica e social do medio rural, evitando a s\u00faa despoboaci\u00f3n mediante a construci\u00f3n de instalaci\u00f3ns gandeiras, industriais, educativas e culturais propias da zona, e todo iso baseado no aproveitamento integral de enerx\u00edas renovables compatible co gozo dun espazo natural.\nO Ecoespazo do Rexo consta dunha explotaci\u00f3n de ovellas que incl\u00fae granxa escola e f\u00e1brica de queixo (a \"Escola silvo-pastoril do Rexo\"), un Centro de Educaci\u00f3n Ambiental, unha minicentral hidroel\u00e9ctrica e unha intervenci\u00f3n art\u00edstica sobre rochas e \u00e1rbores, todo \u00e1 beira do r\u00edo Arnoia, unha vez recuperado.\nPara visitalo hai que sa\u00edr de Allariz pola estrada a Xunqueira de Amb\u00eda e toma-la sa\u00edda a Requeixo de Valverde, seguindo os indicadores. Tras pasar Vilaboa e o propio Valverde, d\u00e9bese coller unha desviaci\u00f3n \u00e1 esquerda (mal sinalizada) que nos leva directamente \u00f3 lugar. O acceso \u00e9 libre e gratu\u00edto.\nA pegada de Ibarrola.\nO elemento m\u00e1is caracter\u00edstico deste ecoespazo \u00e9 a intervenci\u00f3n escult\u00f3rica e pict\u00f3rica do escultor vasco Agust\u00edn Ibarrola (Basauri, Biscaia, n. 1930), que xa realizara obras semellantes no \"Bosque de Oma\", cerca de Gernika, ou o \"Bosque Encantado\", na beira do r\u00edo Tormes (Salamanca). Consiste nunha exposici\u00f3n \u00f3 aire libre de rochas de granito e lousa de formas e tama\u00f1os diversos, distribu\u00eddas irregularmente e pintadas con motivos xeom\u00e9tricos e naturais. A intervenci\u00f3n incl\u00fae tam\u00e9n pinturas sobre os troncos e ramas principais dalgunhas \u00e1rbores.\nPara a s\u00faa realizaci\u00f3n utiliz\u00e1ronse materiais recuperados das canteiras galegas (unhas 600 toneladas de pedra), pintura biodregradable e enerx\u00edas renovables. Colaboraron na s\u00faa construci\u00f3n membros do taller de divulgaci\u00f3n vigu\u00e9s \"\"Renovart los espacios\" e alumnos das facultades de Belas Artes espa\u00f1olas.\nA intervenci\u00f3n foi inaugurada en 1999. A intenci\u00f3n do artista foi transforma-lo medio mediante a harmonizaci\u00f3n da pedra, terra e auga, elementos habituais e presentes na cultura galega de t\u00f3dolos tempos, decorados con motivos de ra\u00edz celta, segundo o autor, que quedan as\u00ed integrados nun mesmo espazo xeogr\u00e1fico. Buscaba, di o autor, crear un espazo natural que respecte tanto a natureza como a tradici\u00f3n e a historia de Galicia, prop\u00f3sito que influ\u00edu na elecci\u00f3n da data de inauguraci\u00f3n, na noite de San Xo\u00e1n.\nIbarrola calificouno como \"la obra m\u00e1s importante de mi vida\" e engadiu que \"He puesto en O Rexo todo lo que sab\u00eda e incluso lo que no sab\u00eda\"\".\nOutros elementos do Ecoespazo.\nP\u00f3dese visitar tam\u00e9n unha granxa de 250 ovellas de raza lacha, de aptitude leiteira, na que se elabora queixo co seu leite. Nesta granza escola imp\u00e1rtense cursos de especializaci\u00f3n gandeira e cultivos pratenses.\nTam\u00e9n unha minicentral hidroel\u00e9ctrica, de 430 kw, contru\u00edda sobre un vello mu\u00ed\u00f1o hidr\u00e1ulico.\nE, finalmente, un Centro de Educaci\u00f3n Ambiental constru\u00eddo mediante t\u00e9cnicas bioclim\u00e1ticas.\nTodo o conxunto utiliza enerx\u00eda solar e a obtida de biomasa."}
{"id": "82783", "revid": "82922", "url": "https://gl.wikipedia.org/wiki?curid=82783", "title": "Lois Pe\u00f1a Novo", "text": "Lois Pe\u00f1a Novo, nado en Vilalba o 5 de agosto de 1893 e finado en Robra (Outeiro de Rei) o 24 de xullo de 1967, foi un avogado, pol\u00edtico e escritor galego.\nTraxectoria.\nNaceu no lugar do Rollo, hoxe unha r\u00faa de Vilalba, o 5 de agosto de 1893, fillo de Vicente Pe\u00f1a Rodr\u00edguez e Mar\u00eda Novo Pardo. A s\u00faa era unha familia labrega, sendo Lois o quinto dos irm\u00e1ns. Estudou no seminario de Mondo\u00f1edo e despois cursou a carreira de Dereito na Universidade de Santiago de Compostela, rematando en 1915. No curso seguinte traballou de profesor auxiliar de Lois Porteiro na mesma facultade.\nEn 1916, ano da fundaci\u00f3n da primeira Irmandade da Fala, incorp\u00f3rase \u00e1 de Compostela e participa como cofundador na de Vilalba.\nEn 1918 \u00e9 redactor do Programa das Irmandades da Fala aprobado na I Asemblea Nacionalista celebrada en Lugo. Entre outros recoll\u00eda a petici\u00f3n da autonom\u00eda integral de Galicia e a igualdade de dereitos de mulleres e homes.\nLois Pe\u00f1a Novo foi o primeiro concelleiro electo nunha candidatura nacionalista en Galicia, resultando elixido no concello da Coru\u00f1a nos comicios do 8 de febreiro de 1920 -nos que o seu compa\u00f1eiro de candidatura Ant\u00f3n Villar Ponte quedou f\u00f3ra-.\nEn 1921 publica o libro \"La Mancomunidad Gallega\", que ser\u00e1 a referencia dos galeguistas \u00e1 hora de concretar as s\u00faas arelas de autogoberno.\nCoa chegada da Segunda Rep\u00fablica foi membro da comisi\u00f3n redactora do Proxecto de Estatuto de Autonom\u00eda para Galicia da Federaci\u00f3n Republicana Gallega e po\u00f1ente na presentaci\u00f3n e defensa dese proxecto estatutario na asemblea celebrada na Coru\u00f1a os d\u00edas 4 e 5 de xu\u00f1o de 1931. Nela aprob\u00e1ronse as \"Bases para o Estatuto Galego\".\nO d\u00eda 8 de maio de 1936 foi un dos asistentes \u00e1 xuntanza dos deputados e dos compromisarios (para escoller o Presidente da Rep\u00fablica) elixidos en Galicia, co obxectivo de darlle pulo ao proxecto estatutario nun tempo que se valorou como \"conxuntura magn\u00edfica para someter a referendo o proxecto de Estatuto Galego\". En xu\u00f1o de 1936 participou activamente na campa\u00f1a pro-Estatuto de Galicia.\nLois Pe\u00f1a Novo exerceu diversos cargos na II Rep\u00fablica: gobernador civil de C\u00e1ceres (6-5-1932 a 31-8-1932), Sevilla (31-8-1932 a 9-12-1932), Valencia (22-8-1933 a 14-9-1933), e gobernador xeral de Estremadura (nomeado o 7-12-1932). E foi un fiel defensor da mesma na s\u00faa ca\u00edda ante a sublevaci\u00f3n militar do 18 de xullo de 1936, mantendo a s\u00faa lealdade aos dirixentes democraticamente elixidos e defendendo mentres foi posible o Goberno civil de Lugo.\nA s\u00faa pertenza ao bando dos perdedores da guerra civil supuxo o comezo das penalidades: foi encarcerado primeiro en Lugo e despois en Baralla. M\u00e1is tarde foi deportado \u00e1 vila de Mall\u00e9n, en Zaragoza, para retornar como confinado a Vilalba ao remate da guerra. \nDesta \u00faltima etapa da s\u00faa vida, s\u00f3 se co\u00f1ece a s\u00faa asistencia, contra o ano 1945, a unha reuni\u00f3n celebrada na Coru\u00f1a por iniciativa de Ram\u00f3n Pi\u00f1eiro. Nela pretend\u00edase iniciar os contactos para a formaci\u00f3n dunha fronte democr\u00e1tica opositora ao franquismo. Pero a detenci\u00f3n de Ram\u00f3n Pi\u00f1eiro dous anos m\u00e1is tarde deu ao traste con esta pretensi\u00f3n, e puxo punto final \u00e1 actividade pol\u00edtica de Pe\u00f1a Novo.\nDende ent\u00f3n, a s\u00faa vida concentrouse no \u00e1mbito do privado e no exercicio da avogac\u00eda no seu despacho vilalb\u00e9s. A \u00fanica excepci\u00f3n constitu\u00eduna a obtenci\u00f3n do premio Mouronte en febreiro de 1959 polo seu artigo \"La inversi\u00f3n del ahorro campesino\", publicado no xornal La Noche co pseud\u00f3nimo \"Lu\u00eds de Cadaval\".\nEn 1962, cando xa se achegaba aos setenta anos, marcha a Madrid para vivir na casa do seu fillo, o m\u00e9dico Lois Pe\u00f1a L\u00f3pez. Retorna a Vilalba todos os ver\u00e1ns ata que, o 24 de xullo de 1967, nunha destas viaxes, un accidente automobil\u00edstico segou definitivamente a s\u00faa vida e a da s\u00faa dona na estrada N-VI ao seu paso por Robra (Outeiro de Rei).\nPensamento.\nLois Pe\u00f1a Novo foi, con varios libros e centos de artigos -publicados en \"El Pueblo Gallego\", \"Galicia\", \"A Nosa Terra\", \"Acci\u00f3n Coru\u00f1esa\", \"N\u00f3s\", \"El Rat\u00f3n\"-, un dos principais estudosos da realidade socioecon\u00f3mica galega do primeiro terzo do s\u00e9culo XX e das tentativas da s\u00faa resoluci\u00f3n. P\u00f3dese sintetizar o seu pensamento nas seguintes formulaci\u00f3ns:\nReco\u00f1ecemento.\nOs premios Lois Pe\u00f1a Novo levan o seu nome."}
{"id": "82788", "revid": "98629", "url": "https://gl.wikipedia.org/wiki?curid=82788", "title": "A ra\u00ed\u00f1a de \u00c1frica", "text": "A ra\u00ed\u00f1a de \u00c1frica (en ) \u00e9 unha pel\u00edcula dirixida por John Huston no ano 1952. Est\u00e1 baseada na novela do mesmo t\u00edtulo de C. S. Forester. Ga\u00f1ou un Oscar ao mellor actor principal (Humphrey Bogart), e obtivo outros tres nomeamentos, ao mellor director, \u00e1 mellor actriz principal (Katharine Hepburn), e ao mellor gui\u00f3n. Estreouse en galego na TVG o 23 de decembro de 2007.\nSinopse.\nA primeira guerra mundial comezou e en \u00c1frica Oriental Charlie Allnut (Humphrey Bogart) ded\u00edcase a transportar mercanc\u00edas r\u00edo arriba e r\u00edo abaixo coa s\u00faa vella embarcaci\u00f3n, chamada \"The African Queen\". Nunha das aldeas que visita regularmente morreu o sacerdote, e Charlie acepta levar na s\u00faa barca \u00e1 irm\u00e1 do falecido reverendo, Rose (Katherine Hepburn), para devolvela \u00e1 civilizaci\u00f3n. Durante a viaxe polo r\u00edo xorde entre Charlie e Rose unha crecente simpat\u00eda. Con todo, cando finalmente chegan a un gran lago ach\u00e9gaselles un barco de guerra alem\u00e1n."}
{"id": "82789", "revid": "23204", "url": "https://gl.wikipedia.org/wiki?curid=82789", "title": "Oculta identidade", "text": "Oculta Identidade \u00e9 unha serie audiovisual galega, a primeira realizada en lingua galega para internet. A s\u00faa orixe foi un traballo realizado por alumnos da Escola de Imaxe e Son da Coru\u00f1a baseado na serie espa\u00f1ola de suspense \"Motivos Personales\" realizada en 2005. A s\u00faa estrea foi o 11 de marzo de 2008 e en total consta de 9 cap\u00edtulos de 10 minutos de duraci\u00f3n cada un.\nA serie \u00e9 unha idea orixinal do celanov\u00e9s Bruno Nieto, base\u00e1ndose en series de \u00e9xito como \"Motivos Personales\" ou \"Circulo Rojo\". Sen ter noci\u00f3ns no mundo audiovisual e con tan s\u00f3 19 anos creou a primeira serie para internet de Galicia, \"Nada es lo que parece\".\nArgumento 1\u00aa temporada.\nCristian Pazos, un estudante de 20 anos da escola de Imaxe e Son desaparece. A partir de a\u00ed os seus compa\u00f1eiros comezan unha busca paralela \u00e1 da polic\u00eda, unha investigaci\u00f3n que ver\u00e1n o seu punto intermedio na xornalista Cayetana Calv\u00f3 que tratar\u00e1 a toda costa de atopar, sexa vivo ou morto, a Cristian. Tardar\u00e1n en darse conta en que a soluci\u00f3n est\u00e1 en recordar o que pasou 10 anos atr\u00e1s, algo que cambiar\u00eda para sempre as s\u00faas vidas.\nArgumento 2\u00aa temporada.\nLogo de co\u00f1ecer as intenci\u00f3ns de Cristian Pazos, este decide acabar con todo matando os seus amigos, os poucos que lle quedan.\nPero non tardar\u00e1 en darse conta de que agora vivir\u00e1 realmente o que finxiu durante 30 d\u00edas. Todo forma parte dun plan."}
{"id": "82790", "revid": "1131", "url": "https://gl.wikipedia.org/wiki?curid=82790", "title": "Lista de linguas iranianas", "text": ""}
{"id": "82796", "revid": "43749", "url": "https://gl.wikipedia.org/wiki?curid=82796", "title": "Illa Mauricio", "text": ""}
{"id": "82800", "revid": "98629", "url": "https://gl.wikipedia.org/wiki?curid=82800", "title": "Joseph Nic\u00e9phore Ni\u00e9pce", "text": "Joseph-Nic\u00e9phore Ni\u00e9pce, nado en Chalon-sur-Sa\u00f4ne (Borgo\u00f1a) o 7 de marzo de 1765 e finado en Saint-Loup-de-Varennes o 5 de xullo de 1833, foi un terratenente franc\u00e9s, qu\u00edmico, lit\u00f3grafo e cient\u00edfico afeccionado que inventou, xunto ao seu irm\u00e1n, un motor para barcos e, xunto a Louis Daguerre, a fotograf\u00eda.\nTraxectoria.\nNi\u00e9pce estaba interesado na litograf\u00eda, e comezou as s\u00faas experiencias coa reproduci\u00f3n \u00f3ptica de imaxes realizando copias de obras de arte, utilizando para iso os debuxos realizados para o ferro polo seu fillo. Os seus primeiros experimentos, en 1813, utilizaban gomas resinosas expostas directamente \u00e1 luz do Sol. O seu primeiro \u00e9xito na obtenci\u00f3n de medio sensible \u00e1 luz veu co uso de asfalto disolto en aceite.\nCando no ano 1814 o seu fillo alistouse no ex\u00e9rcito, tivo a idea de empregar unha c\u00e1mara escura xunto cos sales de prata sensibles \u00e1 luz para tratar de conseguir imaxes fixas. Empezou utilizando a pedra como soporte para fixar as imaxes, a\u00ednda que desistiu pronto polos grandes problemas que carrexaba. Seguiu ent\u00f3n co papel, logo co cristal e, para rematar, con diversos metais como o esta\u00f1o, o cobre e o peltre.\nObtivo as primeiras imaxes fotogr\u00e1ficas da historia no ano 1816, a\u00ednda que ningunha delas conservouse. Eran fotograf\u00edas en papel e en negativo, pero non se deu conta de que estes pod\u00edan servir para obter positivos, as\u00ed que abandonou esta li\u00f1a de investigaci\u00f3n.\nUn par de anos despois, xa en 1818, obt\u00e9n imaxes directamente en positivo, sacrificando deste xeito as posibilidades de reproduci\u00f3n das imaxes, por ser as obtidas imaxes \u00fanicas.\nAo procedemento empregado chamouno \"heliograf\u00eda\" (do grego \u0397\u03bb\u03b9\u03bf\u03c2, helios, \u00absol\u00bb, e \u03b3\u03c1\u03b1\u03c6\u03b9\u03b1, graf\u00eda, \u00abescritura\u00bb ou \u00abdebuxo\u00bb),distinguindo entre heliograbados -reproduci\u00f3ns de gravados xa existentes- e puntos de vista -imaxes captadas directamente do natural pola c\u00e1mara-.\n\"Vista dende a vent\u00e1 en Le Gras\", datada no ano 1826, \u00e9 a primeira fotograf\u00eda co\u00f1ecida e cons\u00e9rvase na actualidade na Universidade de Texas. Realizada uns dez anos despois de que conseguise as primeiras imaxes, recolle un punto de vista dunha r\u00faa fixado sobre unha placa de metal. Necesitou 8 horas de tempo de exposici\u00f3n da placa \u00e1 luz. Para realizar esta fotograf\u00eda utilizo un ferro de peltre recuberta de betume de Xudea, expondo o ferro \u00e1 luz quedando a imaxe invisible; as partes do verniz afectadas pola luz volv\u00edanse insolubles ou solubles, dependendo da luz recibida. Logo da exposici\u00f3n a placa ba\u00f1\u00e1base nun disolvente de aceite esencial de lavanda e de aceite de petr\u00f3leo branco, disgreg\u00e1ndose as partes de verniz non afectadas pola luz. Lav\u00e1base con auga podendo apreciar a imaxe composta pola capa de betume para os claros e as sombras pola superficie da placa prateada.\nEn vista de que non resolveu a cuesti\u00f3n da fixaci\u00f3n das imaxes, xa que as mesmas perd\u00edan nitidez rapidamente co paso do tempo ata resultar invisibles, non se lle considera o inventor \u00fanico da fotograf\u00eda, asoci\u00e1ndose por iso o seu nome ao de Daguerre, quen incorporou ao procedemento a utilizaci\u00f3n do ioduro de prata e o vapor de mercurio.\nA trav\u00e9s dos \u00f3pticos Chevalier, Ni\u00e9pce entrou en contacto con Daguerre con quen asinou un contrato de constituci\u00f3n dunha sociedade, o d\u00eda 14 de decembro de 1829, para o desenvolvemento e comercializaci\u00f3n do invento.\nPor mor dunha apoplex\u00eda sufrida no seu estudo de Saint Loup de Varennes (Borgo\u00f1a), faleceu o d\u00eda 5 de xullo de 1833, aos sesenta e oito anos, sendo soterrado no cemiterio do pobo.\nGrazas \u00e1 publicaci\u00f3n no ano 1841 da obra do seu fillo Isidore Ni\u00e9pce titulada \"Historia do descubrimento do invento denominado daguerrotipo\" p\u00faidose aclarar o seu papel na historia do descubrimento da fotograf\u00eda, ante as manobras realizadas por Daguerre para ocultar os seus traballos."}
{"id": "82801", "revid": "65337", "url": "https://gl.wikipedia.org/wiki?curid=82801", "title": "John Huston", "text": "John Huston, nado en Nevada (Missouri) o 5 de agosto de 1906 e finado o 28 de agosto de 1987, foi un director, guionista e actor de cinema norteamericano.\nTraxectoria.\nFoi un personaxe inquedo, xa que tam\u00e9n foi boxeador, xornalista, novelista, militar, criador de cabalos, cazador, coleccionista de arte... De feito, na s\u00faa adolescencia chegou a ser un campi\u00f3n de boxeo e exerceu como agregado militar estadounidense no ex\u00e9rcito mexicano. Contraeu o seu primeiro matrimonio \u00e1 temper\u00e1 idade de 20 anos. Viviu como pintor na r\u00faa en Par\u00eds durante unha tempada, traballou como actor e foi redactor nunha revista neoiorquina.\nComezou no cine como extra nalgunha pel\u00edcula, como \"O home de palla\", \"Santos do inferno\" ou \"The Storm\". Grazas ao seu pai, que era actor, foi guionista de varias pel\u00edculas de William Wyler (\"A casa da discordia\" ou \"Jezebel\") e traballou nunha cantidade impresionante de gui\u00f3ns durante a d\u00e9cada de 1930 e principios dos anos 1940 (\"O sarxento York\", \"O dobre crime de r\u00faa Morgue\", \"O \u00faltimo refuxio\", entre outras). A s\u00faa primeira pel\u00edcula como director, da que tam\u00e9n foi guionista, \"O falc\u00f3n malt\u00e9s\", segue sendo considerada unha obra mestra da historia do cine, con Humphrey Bogart como protagonista. As s\u00faas seguintes pel\u00edculas importantes tam\u00e9n estiveron protagonizadas por Bogart: \"O tesouro de Serra Madre\" e \"Key Largo\".\n\"A ra\u00ed\u00f1a de \u00c1frica\", outra das s\u00faas obras mestras, rodada en 1951, demostrou ao seu equipo ata onde estaba disposto a chegar para rodar unha pel\u00edcula, rodando na Rep\u00fablica do Congo, con mosquitos, calor e todo tipo de enfermidades. Errol Flynn e Trevor Howard tam\u00e9n sufriron grandes penalidades durante a rodaxe de \"As ra\u00edces do ceo\" no Chad.\nCon todo, a s\u00faa carreira tivo certa irregularidade, ao aceptar dirixir pel\u00edculas como \"A Biblia\", producida por Dino de Laurentiis; \"Annie\"; \"Evasi\u00f3n ou vitoria\", ou \"Casino Royale\", pel\u00edcula de James Bond que contou con cinco directores distintos.\nA pesar diso, seguiu facendo grandes pel\u00edculas posteriormente, como \"Reflexos nun ollo dourado\" ou \"Debaixo do volc\u00e1n\".\nTivo ocasi\u00f3n de dirixir ao seu propio pai, o oscarizado actor Walter Huston, en polo menos cinco longametraxes, e tam\u00e9n dirixiu \u00e1 s\u00faa filla, Anjelica Huston, en \"A honra dos Prizzi\" e en \"Dublineses\", entre outras.\nFaleceu en Middletown (Rhode Island) dun enfisema. P\u00f3dese afirmar que Huston \u00e9 un dos grandes directores da historia recente do cine.\nFilmograf\u00eda como director.\nComo actor.\n\"Non inclue filmes nos que tam\u00e9n foi director\""}
{"id": "82806", "revid": "89787", "url": "https://gl.wikipedia.org/wiki?curid=82806", "title": "Pedro L\u00f3pez Quintana", "text": "Pedro L\u00f3pez Quintana, nado en Barbastro o 27 de xullo de 1953, \u00e9 un arcebispo cat\u00f3lico galego, na actualidade nuncio papal no Canad\u00e1.\nTraxectoria.\nA\u00ednda que nado en Arag\u00f3n, o seu pai era de San Amaro, e L\u00f3pez Quintana medrou e estudou en Pontevedra. Despois cursou teolox\u00eda en Santiago de Compostela, e nesa cidade, en 1980 recibe a orde sacerdotal das mans do daquela papa Xo\u00e1n Paulo II. Doutor en Dereito can\u00f3nico e cun m\u00e1ster en teolox\u00eda dogm\u00e1tica, incorporouse aos servizos diplom\u00e1ticos do Vaticano en 1984.\nDestinado nas embaixadas (nunciaturas) vaticanas en Madagascar, Filipinas e a India, en 1998 volveu ao Vaticano para traballar dentro do mesmo ministerio de Asuntos Exteriores. A finais de 2002 \u00e9 nomeado arcebispo de Agropoli e nuncio apost\u00f3lico con destino na India e no Nepal, cargos do que toma posesi\u00f3n a comezos de 2003."}
{"id": "82808", "revid": "1505", "url": "https://gl.wikipedia.org/wiki?curid=82808", "title": "Francisco Froj\u00e1n", "text": "Francisco Xavier Froj\u00e1n Madero, nado en Caldas de Reis o 9 de outubro de 1953, \u00e9 un escritor e crego cat\u00f3lico galego.\nTraxectoria.\nLicenciado en biolox\u00eda pola Universidade de Santiago e en teolox\u00eda, ordenouse sacerdote en 1981. Despois dunha estad\u00eda en Roma regresou a Santiago de Compostela, onde se encargou de tarefas administrativas en traballos relacionados coa mocidade. En 1999 marchou de novo a Roma, onde traballou na secretar\u00eda de estado (o goberno) da Santa S\u00e9, en labores de comunicaci\u00f3n para a \u00e1rea de Am\u00e9rica Latina."}
{"id": "82809", "revid": "89787", "url": "https://gl.wikipedia.org/wiki?curid=82809", "title": "Canes Venatici", "text": "Canes Venatici ou Lebreiros \u00e9 unha pequena constelaci\u00f3n do norte inserida por Johannes Hevelius no s\u00e9culo XVII. O Can m\u00e1is \u00f3 norte foi chamado Asteri\u00f3n, e nalg\u00fan tempo foi considerado unha constelaci\u00f3n ou coma m\u00ednimo un asterismo. O Can m\u00e1is \u00f3 sur foi chamado Chara.\nMitolox\u00eda.\nRepresentan a Asteri\u00f3n e Chara, os dous cans sostidos polo Pastor (Bo\u00f6tes) mantendo o cami\u00f1o das osas \u00f3 redor do polo norte. "}
{"id": "82810", "revid": "85894", "url": "https://gl.wikipedia.org/wiki?curid=82810", "title": "Almu\u00f1\u00e9car", "text": "Almu\u00f1\u00e9car \u00e9 un municipio da provincia de Granada, en Andaluc\u00eda. Limita cos concellos granadinos de Ot\u00edvar, Jete, \u00cdtrabo e Salobre\u00f1a, e co malague\u00f1o de Nerja. Est\u00e1 composto por tres n\u00facleos de poboaci\u00f3n: Almu\u00f1\u00e9car, La Herradura e Velilla-Taramay.\n\u00c9 un importante centro tur\u00edstico, localizado entre o mar Mediterr\u00e1neo e a monta\u00f1a, as\u00ed como un importante produtor de froitas subtropicais como o aguacate, chirimoia, manga ou kiwis.\nEst\u00e1 atravesado polos r\u00edos Verde e Seco.\nHistoria.\nOs primeiros asentamentos te\u00f1en lugar hai uns 3.500 anos, cos poboadores da cultura arg\u00e1rica da idade de Bronce. A finais do s\u00e9culo IX a. de C. os ind\u00edxenas recibiron a colonizaci\u00f3n fenicia, creando as estruturas urbanas da colonia de Ex, de tal forma que, cando a finais do s\u00e9culo III a. de C. chegaron os romanos, encontraron unha cidade ben estruturada, cunha puxante econom\u00eda baseada na salga do peixe e con moeda propia. A vila foi remodelada, coa construci\u00f3n de templos, teatro e acuedutos, propios do municipio de dereito latino \"Sexi Firmum Iulium\".\nEn tempos de al-\u00c1ndalus, o viaxeiro al-Idrisi fai menci\u00f3n das ru\u00ednas de construci\u00f3ns anteriores. Coa chegada de Abderram\u00e1n I no 755, Almu\u00f1\u00e9car pasou a pertencer, segundo a divisi\u00f3n administrativa dos musulm\u00e1ns, \u00e1 cora de Elvira.\nNese momento Almu\u00f1\u00e9car era un punto forte na costa: posu\u00eda un \"hins\" ou castelo, a\u00ednda que ata o s\u00e9culo XI non se pode falar dela como cidade ou \"medina\". Produc\u00eda cana de azucre, pl\u00e1tanos, pasas, cereais, todo tipo de froitos e case t\u00f3dolos xe\u00f3grafos sinalan a boa pesca que se obti\u00f1a nas s\u00faas augas. A cidade dispu\u00f1a de porto, arrabaldes ou barrios extramuros, mercados e unha mesquita maior.\nDurante o per\u00edodo no que o territorio de al-\u00c1ndalus estivo dividido en diversas taifas, Almu\u00f1\u00e9car dependeu da de Granada, consolid\u00e1ndose como a principal cidade costeira do seu reino.\nDurante o reino nazar\u00ed foi un dos n\u00facleos m\u00e1is importantes, xunto co resto dos lugares do seu distrito: C\u00e1zulas, Lenteg\u00ed, Turillas, Ot\u00edvar e Jete, a desaparecida alquer\u00eda de Bud\u00edjar, \u00cdtrabo e Jate (cerca de Moscar\u00edl), sendo moi visitada pola realeza que pasaba \u00e9pocas na residencia real.\nTrala ca\u00edda de Baza en 1489, a Costa de Granada rendeuse \u00e1s tropas castel\u00e1s en decembro dese mesmo ano, baixo as capitulaci\u00f3ns asinadas en Almu\u00f1\u00e9car.\nO escudo de armas da cidade, constitu\u00eddo polas cabezas de tres piratas berberiscos que flotan no mar, foi un regalo do rei Carlos I.\nO 21 de setembro de 2007 caeu unha tromba de auga na que se chegaron a contabilizar uns 180 l/m\u00b2, provocando un morto e cuantiosos danos.\nNomes hist\u00f3ricos do municipio.\nO nome antigo do municipio \u00e9 \"Sexi\", nome da cidade como colonia fenicia e mantido baixo dominio romano. o actual nome procede de \"Hins-al-Monacar\" (\"rodeada de monta\u00f1as\"), nome dado polos musulm\u00e1ns \u00f3 volver a levantala das s\u00faas ru\u00ednas no s\u00e9culo VIII."}
{"id": "82811", "revid": "12452", "url": "https://gl.wikipedia.org/wiki?curid=82811", "title": "Comunidade europea do carb\u00f3n e do aceiro", "text": ""}
{"id": "82812", "revid": "23204", "url": "https://gl.wikipedia.org/wiki?curid=82812", "title": "Nickelback", "text": "Nickelback \u00e9 un grupo de rock alternativo canadense procedente de Hanna formado en 1995.\nHistoria.\nO inicio.\nA banda v\u00e9n do Canad\u00e1, dunha cidade chamada Hanna, Alberta (no oeste canadense). Foi formada na d\u00e9cada dos 90 e iniciou a carreira en Vancouver.\nO grupo foi formado en 1996 cando o vocalista Chad Kroeger reuniu a seu irm\u00e1n Mike Kroeger, e outro antigo amigo Ryan Peake para formaren unha banda; o cargo de bater\u00eda inicialmente foi ocupado por Brandon Kroeger, curm\u00e1n de Chad e Mike que m\u00e1is tarde ser\u00eda substitu\u00eddo por Ryan Vikedal. O bater\u00eda Brandon Kroeger gravou apenas o primeiro \u00e1lbum \"Curb\" e foi substitu\u00eddo por Mitch Guindon por un curto per\u00edodo de tempo at\u00e9 a entrada de Ryan \"Nik\" Vikedal.\nO disco \"The State\" de 1999 foi lanzado nos EUA en marzo de 2000, obtendo grande \u00e9xito nas radios cos singles \"Breathe\", \"Leader of Men\" e \"Old Enough\u201d.\nUn feito curioso \u00e9 que o \u00e1lbum \"The State\" foi lanzado primeiro independente cunha cuberta, despois pola EMI, a gravadora de Nickelback no Canad\u00e1, con outra cuberta un pouco diferente, e reeditado pola Roadrunner nos EUA con outra capa, existindo un mesmo disco no mercado con tres cubertas diferentes.\n\u00c9xito comercial.\n\"Silver Side Up\" (2001-2003).\nA banda tornouse co\u00f1ecida co tema \"Leader of Men\", mais foi co seu single \"How You Remind Me\" co que a banda deu o seu boom no mundo da m\u00fasica. Este tema, cuxa reproduci\u00f3n nas radios \u00e9 intensa, deu a co\u00f1ecer en 2001 o \u00e1lbum \"Silver Side Up\". \"Silver Side Up\" \u00e9 un \u00e1lbum constitu\u00eddo por unhas canci\u00f3ns de rock cunha tonalidade que por veces se torna un pouco m\u00e1is heavy. Canci\u00f3ns de \u00e9xito como \"How You Remind Me\", a \"Too Bad\" e \"Never Again\".\nNickelback ten varias influencias como por exemplo os Lifehouse, Staind e 3 Doors Down.\nO \u00e1lbum \"Silver Side Up\", de 2001, foi producido polo veterano Rick Parashar, que xa traballara con Pearl Jam, e mesturado por Randy Staub (Metallica, U2). Foi gravado en setembro, en cinco semanas en Vancouver na Greenhouse Studios, (onde foi gravado tam\u00e9n \"The State\"), tendo a participaci\u00f3n da guitarra slide de Ian Thornley da banda Big Wreck.\n\"How You Remind Me\" foi o primeiro single do \u00e1lbum, que fixo que Nickelback escalase os postos de discos m\u00e1is vendidos, esta m\u00fasica foi escrita en 15 minutos, nos ensaios antes de entrar a banda no estudio, sendo seleccionada para catro premios Grammy e para catro premios Billboard. Esta m\u00fasica foi a m\u00e1is tocada en 2002 nos EUA, de acordo coa Billboard, dando o t\u00edtulo a Nickelback de artistas de rock m\u00e1is tocados nos EUA en 2002 en todos os formatos de radio.\nO grande \u00e9xito de \"Silver Side Up\" fixo que Nickelback recibise disco de platino en Alema\u00f1a e nos Pa\u00edses Baixos, na Australia recibiu o platino duplo, no Reino Unido o platino triplo, nos Estados Unidos recibiu o disco de platino qu\u00edntuplo, na s\u00faa terra natal, Canad\u00e1 recibiu oito veces o disco de platino e mais dez discos de platino ao redor do mundo.\n\"The Long Road\" (2003-2005).\n\"The Long Road\" foi gravado parte na Greenhouse Studios e parte no estudio da casa de Chad, tam\u00e9n en Vancouver e \u00e9 o traballo m\u00e1is honesto, agresivo e emocional deles. Segundo Chad Kroeger: \u201cOs fans do verdadeiro rock and roll van ter unha sorpresa, o \u00e1lbum est\u00e1 menos en relaci\u00f3n a min e a cousas que pasei, \u00e9 sobre experiencias que cada un de n\u00f3s podemos pasar e o que podemos aprender con iso, \u00e9 o primeiro \u00e1lbum sen ningunha influencia de f\u00f3ra, traballamos xuntos para gravar un disco que realmente quer\u00edamos gravar, sen ningunha inhibici\u00f3n, non poder\u00eda ser doutro xeito\u201d.\nA banda ten unha longa e impresionante historia de\u00b4\u00e9xito constru\u00edda tanto na estrada como nos grandes singles que lanzaron e que alcanzaron posici\u00f3ns incr\u00edbeis nos airplays das radios a nivel mundial. Con \"Silver Side Up,\" o seu terceiro \u00e1lbum, a banda alcanzou vendas superiores a nove mill\u00f3ns de discos, despois, outro \u00e1lbum exitoso foi o \"The Long Road\" de 2003, tam\u00e9n con m\u00e1is de 9 mill\u00f3ns de copias, co suceso \"Someday\".\n\"All the Right Reasons\" (2005-2008).\nLanzado en 2005, o \u00e1lbum \"All the Right Reasons\" tivo unha inesperada repercursi\u00f3n por todo o mundo conclu\u00edndo en m\u00e1is de seis singles como \"Photograph\", \"Far Away\", \"Savin' Me\", \"Rockstar\", \"Animals\" entre outras, segundo fontes da Billboard a banda \u00e9 a \u00fanica da historia en permanecer m\u00e1is de 102 semanas entre o Top 10 mundial, e tendo o \u00e1lbum de rock m\u00e1is vendido dese s\u00e9culo, e recibindo o t\u00edtulo de \u00c1lbum da D\u00e9cada con vendas superiores a 600.000 s\u00f3 no Canad\u00e1, m\u00e1is de 7 mill\u00f3ns nos Estados Unidos de Am\u00e9rica, e diversos platinos e multi-platinos superando a incr\u00edbel marca de 15 mill\u00f3ns de \u00e1lbums vendidos.\n2008 - presente.\nO 18 de novembro de 2008 lanzaron o seu novo \u00e1lbum chamado \"Dark Horse\", e foi producido por Robert \"Mutt\" Lange.\nO 27 de setembro de 2011 lanzaron \u00e1 venda en iTunes os dous primeiros singles de \"Here and Now\" chamados \"When we stand together\" e \"Bottoms up\", sa\u00edndo \u00e1 vendo o \u00e1lbum o 21 de novembro de 2011.\nDiscograf\u00eda.\nHits de \u00e9xito.\n\"As m\u00fasicas conseguiron o alto das listas dos EEUU e Canad\u00e1."}
{"id": "82813", "revid": "880", "url": "https://gl.wikipedia.org/wiki?curid=82813", "title": "Pedra lascada", "text": ""}
{"id": "82816", "revid": "54336", "url": "https://gl.wikipedia.org/wiki?curid=82816", "title": "Pedro Gonz\u00e1lez Telmo", "text": "Pedro Gonz\u00e1lez Telmo ou Elmo, co\u00f1ecido como San Telmo, nado quizais en Fr\u00f3mista, quizais en Astorga antes de 1190 e finado o 14 de abril de 1246 en Tui, foi un relixioso cat\u00f3lico latino espa\u00f1ol.\nBiograf\u00eda.\nSobri\u00f1o de bispo, recibiu estudos e unha boa posici\u00f3n social. De vida disipada e amante da vangloria, c\u00f3ntase que a cando cabalgaba con fachenda e con vestiduras ostentosas, o seu cabalo derrubouno nun lameiro, sendo obxecto da xacarandaina do pobo. Ferido no seu orgullo, esta an\u00e9cdota foi o inicio da s\u00faa conversi\u00f3n.\nIngresou na orde dominicana en Palencia renunciando a todos os seus bens e aplic\u00e1ndose ao estudo e \u00e1 predicaci\u00f3n por vilas e aldeas. O rei Fernando III de Castela, abraiado polo seu carisma f\u00edxose acompa\u00f1ar del nas s\u00faas expedici\u00f3ns militares polo Val do Guadalquivir que acabar\u00edan coas importantes conquistas de C\u00f3rdoba e Sevilla. Al\u00ed foi confesor do monarca e predicador das tropas leonesas, galegas e castel\u00e1s. A s\u00faa insistencia en moderar a crueldade e os excesos dos soldados do rei caus\u00e1ronlle o rexeitamento e a animadversi\u00f3n.\nAbandonou o servizo do rei, e volveu a predicar ao reino de Galicia entre as clases humildes e pobres, particularmente os pescadores e as propias tripulaci\u00f3ns dos barcos que non ti\u00f1an ocasi\u00f3n de asistir a servizos relixiosos. A autenticidade da s\u00faa predicaci\u00f3n, o seu labor pacificador nas liortas das xentes, e a s\u00faa atenci\u00f3n polos m\u00e1is necesitados, d\u00e9ronlle sona de santidade. C\u00f3ntase que, xa en vida, cando os mari\u00f1eiros ti\u00f1an apuros nas tempestades encomend\u00e1banse as s\u00faas oraci\u00f3ns.\nFoi nomeado prior do convento de Guimar\u00e3es, en Portugal, onde tivo entre os seus frades a Gonzalo de Amarante. Xa quinquaxenario, retirouse a Tui, onde fixo amizade co bispo Lucas de Tui; na Pascua de 1246, mentres peregrinaba \u00e1 suposta tumba do Ap\u00f3stolo Santiago o Maior, faleceu tras caer enfermo.\nLogo do seu falecemento, en 1254 foi aprobado o seu culto para os reinos hisp\u00e1nicos, foi beatificado para toda a Igrexa cat\u00f3lica en 1741. \u00c9 patr\u00f3n da cidade de Tui, da diocese de Tui-Vigo e da Mari\u00f1a."}
{"id": "82818", "revid": "72012", "url": "https://gl.wikipedia.org/wiki?curid=82818", "title": "Pepita Tud\u00f3", "text": "Pepita Tud\u00f3 ou Josefina Tud\u00f3 y Catal\u00e1n, nada contra 1785 e finada en Madrid en 1869, foi unha condesa espa\u00f1ola, co\u00f1ecida por ser modelo de Francisco de Goya en dous famosos cadros.\nTraxectoria.\nPepita Tud\u00f3, orfa dun artilleiro gaditano, viviu desde os 16 anos xunto coa s\u00faa nai Catalina e as s\u00faas irm\u00e1s Magdalena e Socorro na casa de Manuel Godoy, \u00e1 que acudiu a s\u00faa nai reclamando os pagos atrasados de viuvez. Pepita foi amante de Manuel Godoy xa cara a 1800, pero a ra\u00ed\u00f1a obrigou a este a que contraese matrimonio coa princesa Mar\u00eda Teresa de Borb\u00f3n (matrimonio por outra banda moi favorable a Godoy no socioecon\u00f3mico). En 1828 ao falecer Mar\u00eda Teresa de Borb\u00f3n puideron oficialmente contraer nupcias Pepita Tud\u00f3 e Manuel Godoy, a\u00ednda que se considera que contraeran anos antes un matrimonio secreto. En 1805 nace, o primeiro fillo de ambos, Manuel, e en 1807 Lu\u00eds.\nEn 1807, a instancias do influente Godoy, Carlos IV concedeulle a Josefina Tud\u00f3 o t\u00edtulo de condesa de Castillo Fiel e vicecondesa de Rocafuerte.\nO dramaturgo, tam\u00e9n espa\u00f1ol, Ceferino Palencia escribiu a novela \"Pepita Tud\u00f3\" obviamente inspir\u00e1ndose na biografiada no artigo presente. A\u00ednda que quizais o m\u00e1is interesante de Josefina Tud\u00f3 \u00e9 que, con alt\u00edsimas probabilidades \u00e9 ela a retratada nos xustamente soados cadros de Goya: La maja vestida e La maja desnuda."}
{"id": "82819", "revid": "92658", "url": "https://gl.wikipedia.org/wiki?curid=82819", "title": "Francisco Blanco", "text": "Francisco Blanco, nado no Tameir\u00f3n (A Gudi\u00f1a) o 18 de setembro de 1570 e finado en Nagasaki o 5 de febreiro de 1597, foi un relixioso cat\u00f3lico galego.\nTraxectoria.\nEstudou no colexio dos xesu\u00edtas en Monterrei e m\u00e1is tarde iniciou os estudos de Dereito na Universidade de Salamanca. Ingresou na orde franciscana en Villalpando, e estudou Filosof\u00eda no convento de Santo Ant\u00f3n de Salamanca. Doente, pasou un tempo no convento de San Francisco de Pontevedra e cara a 1592 marchou a Sevilla xunto con outros vinte e oito franciscanos galegos coa idea de embarcarse cara a Am\u00e9rica como misioneiro.\nFoi ordenado sacerdote en M\u00e9xico, e despois estivo en Manila (Filipinas). Finalmente, decidiu predicar o cristianismo no Xap\u00f3n, pa\u00eds especialmente hostil cos misioneiros. Foi martirizado cruelmente naquel pa\u00eds: no monte Tetayama foi crucificado e atravesado de parte a parte por d\u00faas lanzas. Con el foron executados dezaseis terciarios, seis franciscanos e dous xesu\u00edtas.\nVeneraci\u00f3n.\nA Igrexa cat\u00f3lica, concretamente o Papa P\u00edo IX, canonizouno o 8 de xu\u00f1o de 1862.\nNa s\u00faa parroquia natal do Tameir\u00f3n cons\u00e9rvase unha reliquia, un \u00f3so dun dedo maimi\u00f1o. O seu cranio cons\u00e9rvase en Outarelo (O Barco de Valdeorras)."}
{"id": "82820", "revid": "5863", "url": "https://gl.wikipedia.org/wiki?curid=82820", "title": "Ceferino Palencia", "text": "Ceferino Palencia, nado en Fuente de Pedro Naharro (provincia de Cuenca) o 19 de xullo de 1859 e finado en Madrid o 22 de xullo de 1928, foi un dramaturgo espa\u00f1ol.\nTraxectoria.\nDirixiu a compa\u00f1\u00eda teatral da s\u00faa dona, a actriz Mar\u00eda Tubau. As s\u00faas obras ins\u00e9rense na corrente da comedia moralizadora realista de mediados do s\u00e9culo XIX. Logrou aplausos especialmente a partir de \"El guardi\u00e1n de la casa\" (1881), unha s\u00e1tira contra a mala educaci\u00f3n dos mozos. Escribiu despois outras comedias, xa de teses, como \"La Charra\", encami\u00f1ada a demostrar os danos de adoptar costumes estranxeiros, xa naturalistas, como \"Nieves\", xa de simple reconstruci\u00f3n e colorido de \u00e9poca, como \"Comediantes y toreros\" ou \"La Vicar\u00eda\". Destacan tam\u00e9n \"Cari\u00f1os que matan \" (1882), \"Pepita Tud\u00f3\" (1901) e \"La bella Pinguito\" (1925). Foi pai do m\u00e9dico Ceferino Palencia Tubau, casado coa xornalista e escritora feminista Isabel Oyarz\u00e1bal Smith (1878-1974)."}
{"id": "82821", "revid": "56817", "url": "https://gl.wikipedia.org/wiki?curid=82821", "title": "-626", "text": ""}
{"id": "82823", "revid": "1888", "url": "https://gl.wikipedia.org/wiki?curid=82823", "title": "Gabino Bugallal Ara\u00fajo", "text": ""}
{"id": "82824", "revid": "89787", "url": "https://gl.wikipedia.org/wiki?curid=82824", "title": "Canis Major", "text": "O Can Maior ou Can Maior \u00e9 unha constelaci\u00f3n que vai detr\u00e1s (m\u00e1is \u00f3 leste) do gran cazador, de nome Ori\u00f3n. Dise que representa a un dos cans de Ori\u00f3n o cazador (ver tam\u00e9n as constelaci\u00f3ns de Ori\u00f3n, Canis Minor, e Canes Venatici.) Canis Major cont\u00e9n a Sirius, a estrela m\u00e1is brillante do firmamento, a estrela \u00e9 parte do chamando Tri\u00e1ngulo de Inverno do Hemisferio Norte, ou Tri\u00e1ngulo de Ver\u00e1n no Hemisferio Sur.\nMitolox\u00eda.\nHai diversas identificaci\u00f3ns que se propuxeron para o Can Maior:\nSirio, nome significa \"abrasador\", chamada a estrela can, \u00e9 a m\u00e1is brillante do firmamento s\u00f3 superada en brillo aparente pola Lua e os planetas Venus, X\u00fapiter e Marte. Debido a que durante o ver\u00e1n \u00e9 invisible, pens\u00e1base ent\u00f3n que a s\u00faa enerx\u00eda se lle sumaba a do sol para produci-los d\u00edas m\u00e1is calorosos ou d\u00edas de can (sol canicular)."}
{"id": "82825", "revid": "98629", "url": "https://gl.wikipedia.org/wiki?curid=82825", "title": "Canis Minor", "text": "Canis Minor ou Can Menor \u00e9 unha das 88 constelaci\u00f3ns modernas. A s\u00faa figura \u00e9 moi sinxela: unha li\u00f1a que une d\u00faas estrelas. Procyon a s\u00faa estrela m\u00e1is brillante forma xunto con Betelgeuse (Ori\u00f3n) e Sirio do (Can Maior) o tri\u00e1ngulo de inverno.\nMitolox\u00eda.\n\u00d3 Can Menor Erat\u00f3stenes identific\u00e1bao co can de Ori\u00f3n, catasterizado \u00e1 vez que o seu amo, posto que sempre estivera en t\u00f3dalas s\u00faas aventuras. Pero, \u00f3 igual que o Can Maior, tam\u00e9n rexistra a variante de que pode se-la cadela Mera, que cos seus laios causados por atopa-los corpos dos seus amos Icario e Er\u00edgone, atraeu \u00e1 xente para que lles deran sepultura. Outra variante \u00e9 que se tratar\u00eda do can de C\u00e9falo que tratou de caza-la Raposa de Teumeso.\nA estrela m\u00e1is brillante desta constelaci\u00f3n leva o nome de Procyon que significa \"antes que o can\" en referencia \u00e1 s\u00faa aparici\u00f3n inmediatamente antes c\u00e1 estrela can (Sirio)."}
{"id": "82831", "revid": "89787", "url": "https://gl.wikipedia.org/wiki?curid=82831", "title": "Jacques Diouf", "text": "Jacques Diouf, nado en Saint-Louis o 1 de agosto de 1938 e finado o 17 de agosto de 2019, foi un diplom\u00e1tico senegal\u00e9s, que foi director xeral da FAO de 1994 a 2011.\nBiograf\u00eda.\nDiouf atendeu \u00e1 escola primaria e secundaria na s\u00faa cidade natal de Saint-Louis, continuou os seus estudos como enxe\u00f1eiro agr\u00f3nomo en Francia no Institut National Agronomique Paris-Grignon e doutorouse en econom\u00eda rural na Sorbona.\nEn 1963, Diouf converteuse no director da Oficina Europea e do Programa Agr\u00edcola da Oficina de Comercializaci\u00f3n Agr\u00edcola da FAO. En 1965, Diouf ocupou o posto de secretario executivo do recentemente fundado Consello Africano do Cacahuete con sede en Lagos. Entre 1971 e 1877 foi secretario executivo da Asociaci\u00f3n para o Desenvolvemento do Cultivo do Arroz en \u00c1frica Occidental con sede en Monrovia. En 1978 volveu ao seu pa\u00eds natal como secretario de estado para Investigaci\u00f3n Cient\u00edfica e T\u00e9cnica cos gobernos de L\u00e9opold S\u00e9dar Senghor e Abdou Diouf ata 1983. Foi parlamentario da Asemblea Nacional do Senegal e do Parlamento de Senegambia (1983-1984). Entre 1985 e 1990 foi secretario xeral do Banco Central dos Estados de \u00c1frica Occidental con sede en Dakar. Foi embaixador do Senegal na ONU (1991-1993) antes de ser elixido director xeral da FAO o 1 de xaneiro de 1994, para substitu\u00edr o liban\u00e9s Edouard Saouma."}
{"id": "82832", "revid": "1131", "url": "https://gl.wikipedia.org/wiki?curid=82832", "title": "Capricornus", "text": "Capricornus ou Capricornio (a cabra metade peixe, s\u00edmbolo , ) \u00e9 unha das constelaci\u00f3ns do zod\u00edaco, chamada comunmente Capricornio sobre todo no referente \u00e1 astrolox\u00eda. A\u00ednda que \u00e1s veces se representa coma unha cabra, xeralmente eng\u00e1deselle unha cola de peixe.\nHistoria.\nEsta constelaci\u00f3n e unha das m\u00e1is antigas do firmamento, posiblemente a m\u00e1is antiga. Dende que caeu na \u00e1rea do ceo co\u00f1ecida coma o mar, foi considerada coma unha cabra mari\u00f1a (da mesma forma c\u00e1s sereas). Descrici\u00f3ns dunha cabra ou cabra-peixe p\u00f3dense atopar en t\u00e1boas da antiga Babilonia datadas cunha antig\u00fcidade de m\u00e1is de tres mil anos. A constelaci\u00f3n posiblemente m\u00e1is antiga polo feito que no hemisferio norte o Solsticio de Inverno ocorre cando o sol esta en Capricornio. Concernente \u00f3 renacemento do sol esta rexi\u00f3n do firmamento \u00e9 bastante importante.\nE pola mesma raz\u00f3n, a posici\u00f3n m\u00e1is meridional do sol, o cal \u00e9 acadado no solsticio de inverno do hemisferio norte, \u00e9 co\u00f1ecido coma Tr\u00f3pico de Capricornio, termo que tam\u00e9n se emprega para nomea-la li\u00f1a que fai o sol no mediod\u00eda dese solsticio.\nPara os primeiros Gregos o pecado acumulado \u00f3 longo do ano, causando o incremento da escuridade, xunto evidentemente co descenso do sol e a s\u00faa pausa no Solsticio, os antigos gregos ref\u00edrense a esta rexi\u00f3n do ceo coma \"A Corte de Augeas\", onde se considera \u00f3 sol \"estacionado\" durante o ano. A causa desta asociaci\u00f3n co nome de \"Augeas\" non \u00e9 co\u00f1ecida actualmente. Quizais a asociaci\u00f3n fose feita coas Tarefas de H\u00e9rcules (ou Heracles) quen ti\u00f1a que limpa-las cortes de Augeas os cales nunca foran antes limpados. A gradual acumulaci\u00f3n de esterco poder\u00eda ser sin\u00f3nimo da gradual acumulaci\u00f3n de pecados, de t\u00f3dolos xeitos no per\u00edodo cl\u00e1sico grego este nome caeu en desuso.\nSinalar na precesi\u00f3n dos equinoccios, que no solsticio de decembro non ten lugar cando o sol est\u00e1 sobre Capricornio, pero astroloxicamente o per\u00edodo de Capricornio comeza case \u00f3 mesmo tempo c\u00f3 solsticio.\nO planeta Neptuno foi descoberto na constelaci\u00f3n polo astr\u00f3nomo xermano Johann Galle, preto de Deneb Algedi (\u03b4 Capricorni) no 23 de setembro, 1846, o cal \u00e9 moi probable xa que Capricornus ten a s\u00faa mellor visibilidade \u00e1s 4:00 de setembro.\nMitolox\u00eda.\nCapricornus representa a Amaltea metade cabra, metade peixe, que coidou e alimentou a Zeus cando este era cativo, Rea confiarallo para que o protexese do seu pai Cronos.\nSegundo alg\u00fans era unha ninfa da Arcadia, para outros unha ninfa en forma de cabra. Amaltea coa s\u00faa filla Adrastea criaronna con mel e leite. Ti\u00f1a uns admirables cornos que derramaban n\u00e9ctar e ambros\u00eda, e cando un deles se lle quebrou, reencheronno de froitos para ofrecerllo a Zeus. \u00c9 o famoso Corno de Amaltea, s\u00edmbolo de abundancia e fortuna. A partir dese suceso, Zeus colocouna nunha das constelaci\u00f3ns do ceo.\nOutra versi\u00f3n do mito de Capricornio reza que Pan (Dionisio), deus dos cazadores e pastores \u00e9 perseguido pola serpe Tif\u00f3n, para escapar lanzase \u00f3 r\u00edo Nilo, convert\u00e9ndose en peixe \u00edbice na parte posterior \u00e9 en macho cabreo na outra. Zeus admira esta estrataxema e el\u00e9vao \u00f3s ceos.\nVisualizaci\u00f3n Gr\u00e1fica.\nAs estrelas da constelaci\u00f3n de Capricornio poden ser conectadas dun xeito alternativo, onde graficamente se amosa unha cabra.\nA cabeza da cabra est\u00e1 formada polo tri\u00e1ngulo de estrelas \u03b9 Cap, \u03b8 Cap, e \u03b6 Cap. O corno da cabra est\u00e1 constitu\u00eddo polas estrelas \u03b3 Cap e \u03b4 Cap. A estrela \u03b4 Cap, na punta do corno \u00e9 de terceira magnitude.\nO rabo da cabra consiste nas estrelas \u03b2 Cap e \u03b12 Cap: sendo a estrela \u03b2 Cap de terceira magnitude.\nA pata traseira consiste nas estrelas \u03c8 Cap e \u03c9 Cap. Ambas estrelas de cuarta magnitude. A pata dianteira esta forma pola estrela 24 Cap e unida \u00f3 corpo con \u03b7 Cap.\nNesta ligaz\u00f3ns ofr\u00e9cense m\u00e1is formas de conecta-la constelaci\u00f3n."}
{"id": "82833", "revid": "880", "url": "https://gl.wikipedia.org/wiki?curid=82833", "title": "Hemisferio Norte", "text": ""}
{"id": "82836", "revid": "83328", "url": "https://gl.wikipedia.org/wiki?curid=82836", "title": "M\u00e9dico, m\u00e9dica", "text": "Un m\u00e9dico \u00e9 un profesional que practica a medicina que intenta manter e recuperar a sa\u00fade humana mediante o estudo, o diagn\u00f3stico e o tratamento da enfermidade ou lesi\u00f3n do paciente. Na lingua galega, de xeito coloquial, denom\u00ednase tam\u00e9n doutor a estes profesionais, a\u00ednda que non obte\u00f1an o grao de doutoramento.\nO m\u00e9dico \u00e9 un profesional altamente cualificado en materia sanitaria, que \u00e9 capaz de dar respostas xeralmente acertadas e r\u00e1pidas a problemas de sa\u00fade, mediante decisi\u00f3ns tomadas habitualmente en condici\u00f3ns de gran incerteza, e que precisa de formaci\u00f3n continuada ao longo de toda a s\u00faa vida laboral. \nObxectivo.\nO principal obxectivo do m\u00e9dico, e da medicina por extensi\u00f3n, \u00e9 \"coidar a sa\u00fade do paciente e aliviar o seu sufrimento\". \"O m\u00e9dico poucas veces cura, algunhas alivia, pero sempre debe consolar\".\nMotivaci\u00f3n.\nAs raz\u00f3ns para ser m\u00e9dico na actualidade poden ser de catro tipos:\nPersoais.\nSon as raz\u00f3ns principais e m\u00e1is importantes.\nValores.\nAs calidades que debe posu\u00edr un m\u00e9dico cl\u00ednico son:"}
{"id": "82837", "revid": "1131", "url": "https://gl.wikipedia.org/wiki?curid=82837", "title": "Farmacia", "text": "A farmacia (do grego \"\u03c6\u03ac\u03c1\u03bc\u03b1\u03ba\u03bf\u03bd\" \"veleno\"), \u00e9 a ciencia e pr\u00e1ctica da preparaci\u00f3n e dispensaci\u00f3n de f\u00e1rmacos; tam\u00e9n o lugar onde se preparan os produtos medicinais e o lugar onde se dispensan, pero este \u00e9 chamado oficina de farmacia (antigamente chamado \"botica\") para distinguir o concepto de ciencia do concepto de lugar. A farmacia \u00e9 unha \u00e1rea da \"materia m\u00e9dica\", rama das ciencias da sa\u00fade, que estuda a procedencia, natureza, propiedades, e preparaci\u00f3n de medicamentos.\nOs farmac\u00e9uticos comparten cos qu\u00edmicos e os m\u00e9dicos a responsabilidade de sintetizar compostos org\u00e1nicos con valor terap\u00e9utico. Ademais, cada vez con m\u00e1is frecuencia solic\u00edtase consello \u00e1 comunidade de farmac\u00e9uticos en materia de sa\u00fade e hixiene. A Farmacia incl\u00fae, ademais dos co\u00f1ecementos sobre f\u00e1rmacos e medicamentos, co\u00f1ecementos sobre os efectos que poden ter estes sobre corpo humano e as propiedades qu\u00edmicas e biol\u00f3xicas do corpo onde act\u00faa con axuda de disciplinas da mesma farmacia ou doutros campos af\u00edns como son a farmacolox\u00eda, farmacocin\u00e9tica, farmacodinamia, fisicoqu\u00edmica, toxicolox\u00eda, farmacotecnia e qu\u00edmica farmac\u00e9utica.\nHistoria da farmacia.\nA historia da farmacia como ciencia independente \u00e9 relativamente nova. As orixes da historiograf\u00eda farmac\u00e9utica rem\u00f3ntanse ao primeiro terzo do s\u00e9culo XIX, que \u00e9 cando aparecen as primeiras historiograf\u00edas, que a\u00ednda que non toca todos os aspectos da historia farmac\u00e9utica, son o punto de partida para o definitivo arranque desta ciencia.\nAta o nacemento da farmacia como ciencia independente, existe unha evoluci\u00f3n hist\u00f3rica, desde a antig\u00fcidade cl\u00e1sica ata os nosos d\u00edas que marca o curso desta ciencia, sempre relacionada coa medicina.\nDisciplinas da farmacia.\nA farmacia desenvolveuse a partir de varias ciencias como a qu\u00edmica org\u00e1nica, a bioqu\u00edmica, a fisiolox\u00eda, a bot\u00e1nica, a biolox\u00eda celular e a biolox\u00eda molecular. Nas s\u00faas orixes a pr\u00e1ctica m\u00e9dica e a farmac\u00e9utica estaban fusionadas. Logo separ\u00e1ronse e diverxeron. Actualmente son complementarias, non se entende a medicina sen farmacia e non ten sentido unha farmacia sen medicina. As\u00ed, a farmacia \u00e9, en verdade, unha reuni\u00f3n de m\u00faltiples disciplinas da ciencia, e p\u00f3dese dividir en d\u00faas ramas principais:\nCiencias farmac\u00e9uticas e Pr\u00e1ctica farmac\u00e9utica.\n\u00c1 parte destas disciplinas, podemos engadir outras de recente aplicaci\u00f3n da biotecnolox\u00eda vexetal ou microbiol\u00f3gica como o \"Pharming\" ou a Biofarmacolox\u00eda.\nSimbolox\u00eda farmac\u00e9utica.\nA farmacia est\u00e1 representada por moitos s\u00edmbolos. Os m\u00e1is com\u00fans en Espa\u00f1a e Francia son a Copa de Hix\u00eda, a cruz grega verde ou a cruz patada, este \u00faltimo especialmente nos luminosos das oficinas de farmacia. Tam\u00e9n existen outros como o morteiro e a maza, o car\u00e1cter de receita, (\"recipere\"), medidas c\u00f3nicas, caduceos, Vara de Esculapio ou un \"A\" vermello e estilizado, en letra g\u00f3tica, no caso de Alema\u00f1a. O \"A\" prov\u00e9n de Apotheke, voc\u00e1bulo xermano de Farmacia.\nOficina de farmacia.\nA oficina de farmacia \u00e9 o lugar ou establecemento onde un farmac\u00e9utico exerce a farmacia, ou sexa, proporciona servizo de sa\u00fade a un paciente ofrec\u00e9ndolle consello, dispens\u00e1ndolle medicamentos froito deste consello ou por receita do m\u00e9dico e outros produtos de parafarmacia como produtos de cosm\u00e9tica, alimentos especiais, produtos de hixiene persoal, ortopedia etc. Popularmente \u00e1 oficina de farmacia ad\u00f3itaselle chamar simplemente farmacia e tradicionalmente ch\u00e1maselle \"botica\". Unha oficina de farmacia pode albergar un laboratorio de an\u00e1lises cl\u00ednicas ou un de elaboraci\u00f3n de produtos medicinais mediante as f\u00f3rmulas maxistrais ou preparados oficinais.\nPersoal de oficina de farmacia.\nA farmacia \u00e9 o lugar onde o farmac\u00e9utico desenvolve o seu labor profesional. Pode ser unha farmacia comunitaria, aberta ao p\u00fablico ou unha farmacia hospitalaria ao servizo desta instituci\u00f3n. Nunha farmacia sempre ha de haber un farmac\u00e9utico en todo momento, pero tam\u00e9n se atopa persoal auxiliar, que axuda ao farmac\u00e9utico na dispensaci\u00f3n e recepci\u00f3n de pedidos.\nO persoal cumpre as seguintes funci\u00f3ns:\nA titularidade dunha oficina de farmacia \u00e9 exclusiva para licenciados ou doutorados en farmacia. Para a farmacia hospitalaria, en Espa\u00f1a, es\u00edxese o t\u00edtulo de especialista. En moitos pa\u00edses non sucede isto, como en pa\u00edses latinomericanos nos que o labor do farmac\u00e9utico \u00e9 un pouco mal asimilado e encasillado naquel que s\u00f3 expende medicamentos, e o t\u00e9cnico en farmacia \u00e9 o que suple os labores do farmac\u00e9utico. En Latinoam\u00e9rica a farmacia non pode existir sen o qu\u00edmico farmac\u00e9utico, quen debe preparar medicamentos, controlar e supervisar a dispensaci\u00f3n de medicamentos. Non sempre atende o p\u00fablico, o que atende p\u00fablico \u00e9 un t\u00e9cnico en farmacia."}
{"id": "82838", "revid": "89787", "url": "https://gl.wikipedia.org/wiki?curid=82838", "title": "Atenci\u00f3n farmac\u00e9utica", "text": "A atenci\u00f3n farmac\u00e9utica \u00e9 un proceso cooperativo para a provisi\u00f3n responsable de terapia farmacol\u00f3xica a un paciente considerado individualmente. Buscar, previr e resolver problemas relacionados con medicamentos, para lograr que se logre alcanzar os resultados de sa\u00fade que se esperan e manter ou mellorar a calidade de vida do paciente.\nHistoria e caracter\u00edsticas.\nA atenci\u00f3n farmac\u00e9utica actual nace nos Estados Unidos da man de Charles Hepler e Linda Strand. Pero con anterioridade xorde basicamente das actividades de farmacia cl\u00ednica desenvolvidas nos servizos de farmacia hospitalaria dese pa\u00eds.\nA atenci\u00f3n farmac\u00e9utica en Galicia, ao igual que en Espa\u00f1a, def\u00ednea o Consenso de atenci\u00f3n farmac\u00e9utica, que engloba as tarefas do farmac\u00e9utico orientadas cara ao paciente: dispensaci\u00f3n, consello / consulta e seguimento de tratamentos farmacol\u00f3xicos."}
{"id": "82839", "revid": "880", "url": "https://gl.wikipedia.org/wiki?curid=82839", "title": "Pr\u00f3ximo Oriente", "text": ""}
{"id": "82840", "revid": "880", "url": "https://gl.wikipedia.org/wiki?curid=82840", "title": "Oriente medio", "text": ""}
{"id": "82845", "revid": "880", "url": "https://gl.wikipedia.org/wiki?curid=82845", "title": "Coada de barro", "text": ""}
{"id": "82847", "revid": "56817", "url": "https://gl.wikipedia.org/wiki?curid=82847", "title": "Tour 2007 (H\u00e9roes del silencio)", "text": "Tour 2007 \u00e9 un boxset do grupo de rock espa\u00f1ol H\u00e9roes del Silencio, publicado no 2007.\nCaracter\u00edsticas.\nTr\u00e1tase dun dobre CD que recolle o mellor da xira de reuni\u00f3n de H\u00e9roes que levou ao grupo a percorrer Guatemala, Arxentina, M\u00e9xico, Estados Unidos e Espa\u00f1a no 2007, un DVD co concerto \u00edntegro nesa cidade e outro DVD m\u00e1is co \"making of\" da xira e videoclips. A maiores, completan o boxset un par de baquetas serigrafiadas, o pase oficial ao backstage con cord\u00f3n serigrafiado, un p\u00f3ster xigante (impreso en dobre cara, 60\u00a0cm x 40\u00a0cm) e unha puga serigrafiada."}
{"id": "82850", "revid": "2269", "url": "https://gl.wikipedia.org/wiki?curid=82850", "title": "OLP", "text": ""}
{"id": "82851", "revid": "22570", "url": "https://gl.wikipedia.org/wiki?curid=82851", "title": "Catasterismo", "text": " O catasterismo \u00e9 a transformaci\u00f3n mitol\u00f3xica dun personaxe nunha estrela ou nunha constelaci\u00f3n na mitolox\u00eda grega. A configuraci\u00f3n das constelaci\u00f3ns como figuras, tal e coma a\u00ednda hoxe se designan, vir\u00eda desta mitolox\u00eda, as\u00ed coma a do zod\u00edaco.\n\"Catasterismo\" recolle o maduro e definitivo desenvolvemento dun longo proceso: a asimilaci\u00f3n por parte dos Helenos do zod\u00edaco mesopot\u00e1mico, transmitido a trav\u00e9s dos Persas e traducido e harmonizado c\u00f3s termos co\u00f1ecidos da mitolox\u00eda Grega. O esforzo fundamental nesta traduci\u00f3n foi a aplicaci\u00f3n da nomenclatura dos mitos gregos para designa-los nomes de estrelas individuais, asterismos coma o das Pl\u00e9iades e Hyades, e tam\u00e9n as constelaci\u00f3ns. Na Grecia Cl\u00e1sica, as \"estrelas divinas\" e os deuses que as rex\u00edan eran entidades separadas, coma Plat\u00f3n; pero na cultura Helen\u00edstica, a asociaci\u00f3n foise convertendo en inseparable identificaci\u00f3n, as\u00ed pois Apollo, non foi por m\u00e1is tempo o rexente do Sol, se non Helios (Seznec 1981, pp 37\u201340).\nEtimolox\u00eda.\nA palabra \u00e9 un cultismo tomado do grego \u03ba\u03b1\u03c4\u03b1\u03c3\u03c4\u03b5\u03c1\u03b9\u03c3\u03bc\u03bf\u03af \"katasterismoi\", o seu significado \u00e9 \"colocado entre as estrelas\". O termo procede do t\u00edtulo dun libro de Erat\u00f3stenes de Cirene, matem\u00e1tico grego residente en Alexandr\u00eda, no que describ\u00eda algunhas destas transformaci\u00f3ns.\nO propio Erat\u00f3stenes ter\u00eda creado o catasterismo de Berenice, muller de Ever\u03beetes (terceiro Tolomeo), quen era a s\u00faa ra\u00ed\u00f1a, convertendo a s\u00faa cabeleira en toda unha constelaci\u00f3n."}
{"id": "82852", "revid": "98629", "url": "https://gl.wikipedia.org/wiki?curid=82852", "title": "Reuben Fine", "text": "Reuben Fine, nado o 11 de outubro de 1914 en Nova York e finado o 26 de marzo de 1993, foi un xogador de xadrez estadounidense, considerado un dos mellores do mundo durante a d\u00e9cada de 1930. Foi tam\u00e9n autor de varios libros de xadrez que seguen sendo populares hoxe en d\u00eda. Logo da segunda guerra mundial, estudou psicolox\u00eda, e escribiu varios libros sobre o tema.\nTraxectoria.\nComo xadrecista.\nAprendeu a xogar xadrez de nivel competitivo no famoso Marshall Chess Club en Nova York, achandando o cami\u00f1o para moitos famosos grandes mestres como Bobby Fischer. Fine tam\u00e9n foi considerado un dos mellores xogadores de xadrez r\u00e1pido do mundo: pod\u00eda conseguir empates contra o ent\u00f3n campi\u00f3n do mundo Alexander Alekhine, a\u00ednda que admitiu que as poucas veces que xogou co precursor de Alekhine, Jos\u00e9 Ra\u00fal Capablanca, este venceuno \"sen piedade\".\nAntes de 1937 xa ga\u00f1ara unha serie de torneos internacionais e era un dos xogadores de m\u00e1is \u00e9xito do mundo. Representou aos Estados Unidos en tres olimp\u00edadas de xadrez, onde ga\u00f1ou cinco medallas, catro delas de ouro. A\u00ednda que activo nos torneos dos Estados Unidos, nunca puido terminar primeiro no Campionato de Xadrez dos Estados Unidos, finalizando xeralmente detr\u00e1s do seu rival americano, Samuel Reshevsky. Con todo, a marca en torneos internacionais de Fine nos anos 30 era superior ao de Reshevsky.\nEn 1938 empatou polo primeiro lugar con Paul Keres no prestixioso Torneo AVRO dos Pa\u00edses Baixos, un dos torneos m\u00e1is famosos do s\u00e9culo vinte. O ga\u00f1ador de AVRO, un torneo de dobre round \"robin\", convert\u00edase automaticamente no rival do campi\u00f3n do mundo, t\u00edtulo ent\u00f3n sostido por Alexander Alekhine. Fine finalizou diante do futuro campi\u00f3n, Mikhail Botvinnik, do ent\u00f3n campi\u00f3n, Alekhine, e dos campi\u00f3ns anteriores, Max Euwe e Capablanca, e dos grandes mestres, Samuel Reshevsky e Salomon Flohr. Fine ga\u00f1ou ambos dos seus xogos contra Alekhine. A segunda guerra mundial interrompeu todos os torneos e Alekhine morreu en 1946.\nEn 1941 Fine escribiu \"Basic Chess Endings\", un compendio de an\u00e1lise de xogadas de peche que se considera un dos mellores traballos do seu tempo sobre o tema. O seu \"The Ideas Behind the Chess Openings\" tam\u00e9n se considera un traballo importante, que se concentra na teor\u00eda subxacente nas aperturas m\u00e1is que en secuencias de movementos particulares. Durante a segunda guerra mundial traballou para a mari\u00f1a de guerra dos Estados Unidos, executando o extravagante c\u00e1lculo da probabilidade de que submarinos alem\u00e1ns emerxesen en determinados puntos do oc\u00e9ano.\nLogo da guerra, Fine continuou xogando ao xadrez, recibindo unha invitaci\u00f3n da FIDE a participar no campionato mundial de 1948, debido ao seu triunfo no torneo AVRO. Estra\u00f1amente declinou participar, polo que xurdiron especulaci\u00f3ns en canto \u00e1 raz\u00f3n verdadeira da s\u00faa actitude. Na s\u00faa curta carreira no xadrez, Fine logrou marcas positivas contra campi\u00f3ns anteriores e reinantes do mundo, tales como Lasker, Alekhine e Botvinnik, e ata un empate contra Capablanca.\nComo psic\u00f3logo.\nO motivo que deu Fine para non participar no campionato mundial de 1948 foi que traballaba na s\u00faa disertaci\u00f3n doutoral en psicolox\u00eda. Con todo, alg\u00fans suxiren que as s\u00faas raz\u00f3ns ti\u00f1an que ver coa agresiva actitude dos mestres rusos. Algunha evidencia disto aparece nunha entrevista a Larry Evans na revista \"Chess life\".\nFine recibiu o seu doutoramento en psicolox\u00eda da Universidade do Sur de California e abandonou a pr\u00e1ctica profesional do xadrez para concentrarse na s\u00faa nova profesi\u00f3n. En 1956 escribiu o artigo \"Psychoanalytic Observations on Chess and Chess Masters\" (para un diario especializado no tema. Ese artigo converteuse en m\u00e1is adiante no libro \"The Psychology of the Chess Player\" (A psicolox\u00eda do xogador de xadrez), no que Fine d\u00e1 un curioso enfoque freudiano ao asunto. Fine non foi o primeiro en examinar a mente dun xadrecista: Alfred Binet, o inventor da proba do cociente de intelixencia, estudara xa a funcionalidade mental dos bos xogadores de xadrez, e atopara que a mi\u00fado posu\u00edan trazos mentais en com\u00fan, tales como unha boa memoria.\nFine continuou xogando esporadicamente ao xadrez ao longo da s\u00faa vida (un xogo en 1963 contra Bobby Fischer foi inclu\u00eddo no libro de Fischer \"My 60 Memorable Games\", pero preferiu centrarse en cuesti\u00f3ns relativas \u00e1 psicolox\u00eda. Algu\u00e9n observou que isto era \"unha perda para o xadrez, e no mellor dos casos un empate para a psicolox\u00eda\". Fine publicou \"The History of Psychoanalysis\" en 1979, que foi seguido por outros libros seus sobre o tema.\nUnha das s\u00faas crenzas m\u00e1is interesantes era que a homosexualidade pod\u00eda ser \"curada\", e as s\u00faas opini\u00f3ns con respecto a isto foron utilizadas en batallas legais que implicaban o tema, inclu\u00edndo a disputa lexislativa sobre uni\u00f3ns do mesmo sexo en Hawai."}
{"id": "82853", "revid": "98629", "url": "https://gl.wikipedia.org/wiki?curid=82853", "title": "\u00c1frica do Norte", "text": "\u00c1frica do Norte \u00e9 a rexi\u00f3n m\u00e1is ao norte do continente africano, separada polo deserto do S\u00e1hara da \u00c1frica Subsahariana. Segundo a ONU o norte de \u00c1frica abrangue os territorios seguintes: Alxeria, Exipto, Libia, Marrocos, Sud\u00e1n, Tunisia e o territorio disputado do S\u00e1hara Occidental. As cidades aut\u00f3nomas espa\u00f1olas de Ceuta e Melilla son xeograficamente parte da \u00c1frica do Norte xunto con enclaves menores como: Perejil, Pe\u00f1\u00f3n de V\u00e9lez de la Gomera, Illa de Alhucemas e as Chafarinas, as\u00ed como as illas Canarias, Madeira e Salvaxes, Mauritania, Mal\u00ed, o N\u00edxer e o Chad. M\u00e1is raramente aparecen formando parte de \u00c1frica do Norte, Etiop\u00eda e Eritrea.\nClima.\nA rexi\u00f3n caracter\u00edzase polo clima mediterr\u00e1neo debido \u00e1 influencia do Mediterr\u00e1neo e o clima des\u00e9rtico polo S\u00e1hara.\nPoboaci\u00f3n.\nNo territorio que segundo a ONU constit\u00fae \u00c1frica do Norte a poboaci\u00f3n est\u00e1 formada por tres grandes grupos, os b\u00e9rberes e os tuaregs, os \u00e1rabes e os pobos nil\u00f3ticos. Os \u00e1rabes e os b\u00e9rberes arabizados falan dialectos \u00e1rabes, os b\u00e9rberes falan dialectos b\u00e9rberes e os pobos nil\u00f3ticos dialectos b\u00e9rberes e \u00e1rabe. O franc\u00e9s, a antiga lingua colonial en Marrocos, Alxeria e Tunisia ten uso entre unha parte das clases medias. A maior\u00eda da poboaci\u00f3n profesa a relixi\u00f3n isl\u00e1mica, os coptos de Exipto son cristi\u00e1ns seguidores da Igrexa copta, e unha parte dos pobos nil\u00f3ticos son cristi\u00e1ns ou animistas. Tradicionalmente exist\u00eda unha importante comunidade xud\u00eda, aproximadamente 700.000 antes de 1948 pero tras a creaci\u00f3n do estado de Israel a maior\u00eda emigraron al\u00ed e quedan menos de 15.000."}
{"id": "82855", "revid": "880", "url": "https://gl.wikipedia.org/wiki?curid=82855", "title": "Norte de \u00c1frica", "text": ""}
{"id": "82857", "revid": "736", "url": "https://gl.wikipedia.org/wiki?curid=82857", "title": "Europa oriental", "text": ""}
{"id": "82859", "revid": "1131", "url": "https://gl.wikipedia.org/wiki?curid=82859", "title": "Augusto Gonz\u00e1lez Besada", "text": "Augusto Gonz\u00e1lez Besada y Mein, nado en Tui o 24 de xu\u00f1o de 1865 e finado en Madrid o 4 de xu\u00f1o de 1919, foi un avogado e pol\u00edtico galego. Foi ministro de Facenda, ministro de Gobernaci\u00f3n e ministro de Fomento durante o reinado de Afonso XIII.\nTraxectoria.\nAugusto Gonz\u00e1lez Besada era membro dunha das familias m\u00e1is poderosas de Pontevedra na que tanto o seu pai Basilio Gonz\u00e1lez Besada como os seus t\u00edos Rafael e Sabino foron deputados provinciais e ademais este \u00faltimo foi gobernador civil en d\u00faas ocasi\u00f3ns e presidente da Deputaci\u00f3n (1896-1898). Tras estudar o bacharelato en Pontevedra, continuou a s\u00faa formaci\u00f3n na Universidade de Santiago onde estudou Dereito licenci\u00e1ndose en 1885 tras o cal afiliouse ao Colexio de Avogados de Pontevedra exercendo a avogac\u00eda tam\u00e9n, con gran prestixio, en Madrid.\nMembro do Partido Conservador comezou a s\u00faa carreira pol\u00edtica como Gobernador civil de Pontevedra en 1895, despois obtivo acta de deputado no Congreso, polo distrito de Cambados, nas elecci\u00f3ns de 1899; escano que volveu obter nas elecci\u00f3ns de 1901, 1903 e 1905. Tras obter nos seguintes procesos electorais escanos polas circunscrici\u00f3ns de C\u00e1diz (1907), Almer\u00eda (1910) e Alacant (1914), finalizou a s\u00faa carreira como deputado representando a Lugo ao obter a acta correspondente nas elecci\u00f3ns celebradas entre 1916 e 1919.\nTras ser, en 1902, subsecretario de Facenda foi nomeado, entre o 20 de xullo e o 5 de decembro de 1903, ministro de Facenda por Fern\u00e1ndez Villaverde convert\u00e9ndose no Ministro de Facenda m\u00e1is novo da Restauraci\u00f3n borb\u00f3nica en Espa\u00f1a. Esta mesma carteira ministerial desempe\u00f1ouna noutras d\u00faas ocasi\u00f3ns: entre o 14 de setembro de 1908 e o 21 de outubro de 1909 en senllos gabinetes Maura. Tam\u00e9n foi ministro de Gobernaci\u00f3n entre o 27 de xaneiro e o 23 de xu\u00f1o de 1905 con Fern\u00e1ndez Villaverde, e ministro de Fomento entre o 25 de xaneiro de 1907 e o 14 de setembro de 1908 con Maura.\nAdemais, actuou como un dos portavoces da oposici\u00f3n conservadora que rexeitou a lei de Substituci\u00f3n dos Consumos urdida por Jos\u00e9 Canalejas e Rodrig\u00e1\u00f1ez, e anunciou o bloqueo unha vez os conservadores volvesen ao goberno, como as\u00ed ocorreu. Foi presidente do Congreso (1914), dos Consellos de Estado, Instruci\u00f3n P\u00fablica e Fomento e a Xunta Central de Colonizaci\u00f3n. En 1915, Maura prop\u00faxoo como membro da Real Academia Espa\u00f1ola. Tam\u00e9n foi membro da Academia de Ciencias Morais e Pol\u00edticas, e da de Xurisprudencia chegou a ser presidente.\nEntre os seus discursos pol\u00edtico-literarios merece recordarse o que en 1905, sendo ministro da Gobernaci\u00f3n, pronunciou en sesi\u00f3n solemne, con motivo do terceiro centenario do Quixote, baixo o t\u00edtulo \"Apuntes de Sancho para gobernar la \u00ednsula Barataria\".\nAsturias, que o nomeou fillo adoptivo, houbo de agradecerlle importantes consignaci\u00f3ns que destinou para melloras en portos como os de Ribadesella, Villaviciosa e Xix\u00f3n, as\u00ed como para a repoboaci\u00f3n dos r\u00edos; pero, sobre todo, expresoulle o m\u00e1ximo reco\u00f1ecemento polo decidido apoio que prestou \u00e1 favorable resoluci\u00f3n do proxecto dos chamados ferrocarr\u00eds estrat\u00e9xicos. Do 2 ao 11 de agosto de 1911, en ocasi\u00f3n de desempe\u00f1ar novamente a carteira de Fomento, realizou un longo percorrido por Asturias, onde visitou Sama de Langreo, Lena, Llanes, Ribadesella, Luarca e Vegadeo.\nFoi presidente honorario da Exposici\u00f3n Rexional de 1909 xunto ao Marqu\u00e9s de Figueroa (Juan Armada). Como tal, o 28 de novembro de 1909 recibiu o t\u00edtulo de fillo adoptivo de Santiago de Compostela de mans do alcalde accidental, Salvador Cabeza de Le\u00f3n.\nO 4 de xu\u00f1o de 1919, tres d\u00edas despois das elecci\u00f3ns xerais, Gonz\u00e1lez Besada faleceu. Substitu\u00eduno como deputado por Lugo o seu fillo Carlos Gonz\u00e1lez Besada y Gir\u00e1ldez. Ao ano seguinte, para honrar a s\u00faa memoria, Afonso XIII creou o condado de Gonz\u00e1lez-Besada, en favor da s\u00faa vi\u00fava.\nObras e colaboraci\u00f3n en xornais.\nComo xornalista colaborou con xornais e revistas da nosa terra como \"El Pa\u00eds Gallego\", \"El Libred\u00f3n\", \"Extracto de Literatura\", \"Galicia\", \"La Cruz de Santiago\", \"La Revista\" ou no pontevedr\u00e9s \"La Correspondencia Gallega\"."}
{"id": "82860", "revid": "23204", "url": "https://gl.wikipedia.org/wiki?curid=82860", "title": "Campaspero", "text": "Campaspero \u00e9 un municipio da provincia de Valladolid, na comunidade aut\u00f3noma de Castela e Le\u00f3n. A s\u00faa poboaci\u00f3n \u00e9 de 1.406 persoas segundo o Padr\u00f3n municipal do 2007."}
{"id": "82861", "revid": "85894", "url": "https://gl.wikipedia.org/wiki?curid=82861", "title": "Iocoama", "text": "Iocoama, ou Yokohama, (\u6a2a\u6d5c\u5e02, \u3088\u3053\u306f\u307e\u3057, \"Yokohama-shi\") \u00e9 a capital da prefectura de Kanagawa, na rexi\u00f3n de Kant\u014d, na illa de Honsh\u016b, no Xap\u00f3n. Forma parte da \u00c1rea do Gran Toquio. O concello ten 437.35\u00a0km\u00b2 de superficie e conta cunha poboaci\u00f3n de 3\u00a0631\u00a0773 habitantes (2008). En orixe unha vila mari\u00f1eira, a cidade desenvolveuse como un importante porto tras a fin do illamento do Xap\u00f3n a finais do s\u00e9culo XIX e a apertura do seu porto aos estranxeiros o 2 de xu\u00f1o de 1859. Iocoama converteuse nunha importante base do comercio exterior co Xap\u00f3n, os estranxeiros ocuparon un barrio da cidade, chamado \"Kannai\", onde estaban protexidos por un status de extraterritorialidade. Tras a restauraci\u00f3n Meiji en 1868, a cidade cambiou rapidamente, constru\u00edronse li\u00f1as de ferrocarril para enlazar a cidade con Shinagawa e Shinbashi en Toquio.\nDivisi\u00f3n administrativa.\nO concello de Iocoama div\u00eddese en 18 distritos (\"ku\"):"}
{"id": "82863", "revid": "43749", "url": "https://gl.wikipedia.org/wiki?curid=82863", "title": "Yokohama", "text": ""}
{"id": "82864", "revid": "1131", "url": "https://gl.wikipedia.org/wiki?curid=82864", "title": "Afonso de Lanz\u00f3s", "text": "Afonso de Lanz\u00f3s ou Alonso de Lanz\u00f3s, foi un nobre e dirixente irmandi\u00f1o. No ano 1467, dentro da Gran Guerra Irmandi\u00f1a, uniuse aos vasalos facendo s\u00faas as reivindicaci\u00f3ns destes e dirixiu xunto a Pedro Osorio e Diego de Lemos un aut\u00e9ntico ex\u00e9rcito popular. Lanz\u00f3s ergueuse contra a casa dos Andrade, aos que servira, por afrontas \u00e1 s\u00faa propia familia. Logrou vencer todas as s\u00faas fortificaci\u00f3ns, ag\u00e1s a de Moeche, a\u00ednda que finalmente foi preso por Fern\u00e1n P\u00e9rez Parragu\u00e9s e rematou nun calabozo dos Andrade.\nTraxectoria.\nAfonso de Lanz\u00f3s era un cabaleiro galego orixinario de Betanzos, un fidalgo modesto que ent\u00f3n ti\u00f1a vinte homes de a cabalo e catrocentos vasalos. Serviu ao seu curm\u00e1n Fern\u00e1n P\u00e9rez de Andrade para despois pasar \u00e1 casa dos G\u00f3mez P\u00e9rez das Mari\u00f1as. En 1465, foi a Castela para solicitar a protecci\u00f3n do rei Henrique IV.\nSegunda revolta irmandi\u00f1a (1467 a 1469).\nA revolta iniciouse en Santiago de Compostela e estaba formada por 80.000 homes armados e dirixida por:\nNos inicios a revolta f\u00edxose co territorio destru\u00edndo m\u00e1is de cen castelos e os nobres fuxiron a Portugal, Asturias e Castela. En 1468, Lanz\u00f3s derrotou os bar\u00f3ns feudais. En 1469 Pedro Madruga, fuxido nos inicios da revolta, iniciou a ofensiva dende Portugal coa axuda de parentes e amigos da cabaler\u00eda portuguesa ao mando dun ex\u00e9rcito armado con arcabuces, e percorreu o traxecto Tui-Pontevedra-Padr\u00f3n-Santiago, encontr\u00e1ndose con Fonseca e Pimentel cerca de Santiago de Compostela. Un segundo ex\u00e9rcito dirixido polo arcebispo Fonseca veu dende Salamanca, acompa\u00f1ado de Juan Pimentel, irm\u00e1n do conde de Benavente, as\u00ed como de Pedro Vega e outros cabaleiros. Pedro \u00c1lvarez xuntouse con eles en Balmalige preto de Santiago. O terceiro ex\u00e9rcito chega dende Castela, co conde de Lemos, que avanza dende Ponferrada ata Monforte de Lemos con Pedro Pardo de Cela. O ex\u00e9rcito irmandi\u00f1o desco\u00f1ec\u00eda as armas de fogo. Empregaban s\u00f3 b\u00e9stas, ondas e catapultas. Pedro Madruga ga\u00f1a batalla tras batalla e Afonso de Lanz\u00f3s tense que retirar cos seus homes ao castelo dos Andrade en Pontedeume. Por ent\u00f3n Pedro Osorio e Diego de Lemos r\u00e9ndense, deixan a revolta e p\u00e1sanse ao inimigo. Sabedor da crueldade do se\u00f1or dos Andrade e da imposibilidade de continuar a loita, decide renderse ao bispo de Santiago, Afonso de Fonseca II e entrega Pontedeume. Cando se retiraba foi feito preso e entregado a Fern\u00e1n P\u00e9rez de Andrade en 1470.\n\u00daltimos anos.\nAfonso de Lanz\u00f3s perdeu as s\u00faas posesi\u00f3ns a mans do conde de Lemos e Diego de Andrade en vinganza:\nFixo testamento o 21 de maio de 1480 na cidade da Coru\u00f1a, na casa do mercador Juan de Dios onde se atopaba recollido e prostrado de enfermidade; mandou ser enterrado no convento de San Francisco da Coru\u00f1a onde di que descansaban os seus devanceiros. A s\u00faa vi\u00fava en 1492 preitea pola recuperaci\u00f3n dos bens."}
{"id": "82865", "revid": "880", "url": "https://gl.wikipedia.org/wiki?curid=82865", "title": "Meiji", "text": ""}
{"id": "82866", "revid": "109216", "url": "https://gl.wikipedia.org/wiki?curid=82866", "title": "Extremoduro", "text": "Extremoduro \u00e9 un grupo estreme\u00f1o de rock procedente de Plasencia e formado no ano 1987. A banda est\u00e1 liderada por Roberto Iniesta, tam\u00e9n co\u00f1ecido como \"Robe\".\nHistoria.\nF\u00f3rmase como grupo de rock en Plasencia, (Estremadura), no ver\u00e1n de 1987 por Roberto Iniesta (tam\u00e9n co\u00f1ecido como \"Robe\" ou \"O Rei de Estremadura\"), cun estilo musical que foi denominado por eles mesmos como \"rock transgresivo\", sendo influencia de moitos outros grupos actuais como Marea ou Poncho K. Ademais, tam\u00e9n foi unha forte influencia para outros grupos non rockeiros, como Melendi, en cuxo disco \"Mientras no cueste trabajo\" lles adediou a canci\u00f3n \"Arriba Extremoduro\", Estopa ou La Cabra Mec\u00e1nica.\nTras amargos xogueteos coas drogas os antigos compo\u00f1entes do grupo estreme\u00f1o abandonan o grupo, e Robe, que xa non viv\u00eda habitualmente na s\u00faa Plasencia natal, af\u00edncase no Pa\u00eds Vasco e forma un estable t\u00e1ndem con I\u00f1aki \"Uoho\" Ant\u00f3n (guitarrista de Platero y t\u00fa), Miguel Colino e Jos\u00e9 Ignacio Cantera.\nO contido das s\u00faas letras levou no seu d\u00eda ao concello de Plasencia a veta-los seus concertos en dita localidade.\nAt\u00e9 a publicaci\u00f3n de \"Ag\u00edla\" (1996), pasou desapercebido para os grandes medios de comunicaci\u00f3n. Canci\u00f3ns coma \"Amor cast\u00fao\", \"Jesucristo Garc\u00eda\", \"Extremaydura\", \"So payaso\", \"Golfa\", \"Salir\", \"La vereda de la puerta de atr\u00e1s\" ou \"Puta\" son algunhas das m\u00e1is co\u00f1ecidas do grupo, que alcanzou o seu maior grao de popularidade co \u00e1lbum \"Agila\", co que obtiveron ademais o premio ao mellor v\u00eddeo musical por \"So payaso\" na I edici\u00f3n dos Premios da M\u00fasica en 1996.\nNo 2001, Extrechinato y t\u00fa (proxecto formado por Robe, Uoho, Fito Cabrales e Manolo Chinato; e a colaboraci\u00f3n de membros tanto de Extremoduro coma de Platero y t\u00fa e Fito &amp; Fitipaldis) saca o disco \"Poes\u00eda b\u00e1sica\", un proxecto que ti\u00f1an en mente desde 1996. No mes de outubro de 2007 anunciaron a s\u00faa futura xira en 2008, que finalmente comezou o d\u00eda 17 de maio en Santander, acabando as\u00ed con alg\u00fans rumores que dic\u00edan que a banda poder\u00eda separarse sen dar unha derradeira xira, tras varios anos de inactividade. Coincidindo coa nova xira, durante o mes de maio de 2008 esp\u00e9rase se po\u00f1a \u00e1 venda \"La ley innata\", o seu novo disco. Como en \"Pedr\u00e1\", componse dun s\u00f3 tema; pero a diferenza daquel, \"La ley innata\" div\u00eddese en varias pistas para facilita-la s\u00faa escoita.\nLetras.\nRoberto Iniesta nalgunha das s\u00faas declaraci\u00f3ns def\u00ednese como poeta, e de feito, coa excepci\u00f3n da canci\u00f3n \"Me estoy quitando\" (versi\u00f3n do grupo Tabletom) e de certos d\u00faos letr\u00edsticos, como \"La carrera\" (con Zosi) ou \"Correcaminos estate al loro\" (con Ramone, debuxante de moitas das s\u00faas portadas); as letras son escritas por el mesmo. Nalg\u00fans casos conte\u00f1en ou son adaptaci\u00f3ns de versos ou poemas de autores cl\u00e1sicos como Antonio Machado, Miguel Hern\u00e1ndez, Pablo Neruda ou Federico Garc\u00eda Lorca (un dos \u00e9xitos do grupo, \"Puta\", cont\u00e9n unha estrofa de \"Los encuentros de un caracol aventurero\" deste \u00faltimo), as\u00ed como doutros m\u00e1is modernos como Rom\u00e1n Romero Ruiz, Kiko Luna Creciente, Marcos Ana, Sor Kampana ou Manolillo Chinato, gran amigo da banda e o contorno. De feito, a filosof\u00eda do proxecto Extrechinato y t\u00fa xira en torno ao propio Chinato nun intento de promocionar os seus poemas e a poes\u00eda en xeral. Tam\u00e9n cita ao poeta Marcos Ana (extra\u00eddas do libro \"Las soledades del muro\") nunha versi\u00f3n moi \u00edntima da canci\u00f3n \"Te juzgar\u00e1n solo por tus errores (yo no)\" no disco \"Rock transgresivo\".\nAs letras de Extremoduro tratan principalmente sobre sexo, drogas e amor, e a diferenza doutros grupos de rock duro do pa\u00eds, carecen practicamente de referencias pol\u00edticas nas letras. Nalgunha canci\u00f3n crit\u00edcase \u00e1s figuras do funcionario de prisi\u00f3ns ou \u00e1 polic\u00eda."}
{"id": "82867", "revid": "27155", "url": "https://gl.wikipedia.org/wiki?curid=82867", "title": "Lipopolisac\u00e1rido", "text": "Os lipopolisac\u00e1ridos (LPS), tam\u00e9n chamados endotoxinas polos seus efectos t\u00f3xicos, son grandes mol\u00e9culas que constan dun l\u00edpido e un polisac\u00e1rido composto por tres porci\u00f3ns: o ant\u00edxeno O, o n\u00facleo interno e o n\u00facleo externo, unidos por enlace covalente. Enc\u00f3ntranse na membrana externa de bacterias gramnegativas.\nO termo lipooligosac\u00e1rido (LOS) util\u00edzase para referirse a unha forma de baixo peso molecular de lipopolisac\u00e1ridos bacterianos.\nDescubrimento.\nA actividade t\u00f3xica do LPS descubriuna Richard Friedrich Johannes Pfeiffer e denominouna \"endotoxina\" para distinguila das exotoxinas, que el clasificou como toxinas liberadas pola bacteria no ambiente que a rodea, mentres que el cosideraba que as endotoxinas se manti\u00f1an \"dentro\" da c\u00e9lula bacteriana e s\u00f3 se liberaban despois da destruci\u00f3n da parede celular bacteriana. Traballos posteriores demostraron que a liberaci\u00f3n de LPS dos microbios gramnegativos non require necesariamente a destruci\u00f3n da parece bacteriana, sen\u00f3n que o LPS se segrega como parte da actividade fisiol\u00f3xica normal do tr\u00e1fico de ves\u00edculas de membrana en forma de ves\u00edculas da membrana externa bacteriana, que poden conter tam\u00e9n outros facores de virulencia e prote\u00ednas.\nHoxe, o termo \"endotoxina\" util\u00edzase principalmente como sin\u00f3nimo de LPS, a\u00ednda que hai unhas poucas endotoxinas que non est\u00e1n relacionadas co LPS, como as denominadas prote\u00ednas delta endotoxinas segregadas polo \"Bacillus thuringiensis\" (que \u00e9 grampositivo). Outras bacterias grampositivas, como \"Listeria monocytogenes\" te\u00f1en na membrana \u00e1cidos lipoteicoicos con funci\u00f3ns e estrutura similares \u00e1s das endotoxinas lipopolisac\u00e1ridas.\nFunci\u00f3ns nas bacterias.\nO LPS \u00e9 o principal compo\u00f1ente da membrana externa das bacterias gramnegativas, contribu\u00edndo grandemente \u00e1 integridade estrutural das bacterias e protexendo a membrana de certos tipos de ataques qu\u00edmicos. O LPS tam\u00e9n incrementa a carga negativa da membrana celular e axuda a estabilizar toda a estrutura da membrana. \u00c9 de vital importancia para moitas bacterias gramnegativas, que morren se este muta ou \u00e9 eliminado; malia todo, parece que o LPS non \u00e9 esencial en polo menos algunhas bacterias gramnegativas, como \"Neisseria meningitidis\", \"Moraxella catarrhalis\" e \"Acinetobacter baumannii\". O LPS induce unha forte resposta dos sistemas inmunitarios animais en estado normal. Tam\u00e9n foi implicado en aspectos non patox\u00e9nicos da ecolox\u00eda bacteriana, como a adhesi\u00f3n a superficies, sensibilidade a bacteri\u00f3fagos e interacci\u00f3ns con predadores como as amebas.\nO LPS \u00e9 necesario para a correcta conformaci\u00f3n da actividade omptina; por\u00e9n, o LPS liso interfire estericamene coas omptinas.\nComposici\u00f3n.\nComprende tres partes: \nAnt\u00edxeno O.\nUn pol\u00edmero repetitivo de glicano contido no LPS da bacteria denom\u00ednase ant\u00edxeno O, polisac\u00e1rido O ou cadea lateral O.\nO ant\u00edxeno O est\u00e1 unido ao oligosac\u00e1rido que forma o n\u00facleo da mol\u00e9cula e comprende o dominio m\u00e1is externo da mol\u00e9cula de LPS. A composici\u00f3n da cadea O var\u00eda de cepa a cepa. Por exemplo, hai unhas 160 estruturas diferentes de ant\u00edxeno O producidas por distintas cepas de \"E. coli\". A presenza ou ausencia de cadeas O determina se o LPS se considera rugoso ou liso. As cadeas O de lonxitude completa orixinan LPS lisos, mentres que a ausencia ou reduci\u00f3n das cadeas O dan lugar ao LPS rugoso. As bacterias con LPS rugoso xeralmente te\u00f1en membranas celulares m\u00e1is penetrables por antibi\u00f3ticos hidr\u00f3fobos, xa que un LPS rugoso \u00e9 m\u00e1is hidr\u00f3fobo. O ant\u00edxeno O est\u00e1 exposto na superficie externa da c\u00e9lula bacteriana e, en consecuencia, \u00e9 unha diana para o reco\u00f1ecemento polos anticorpos do h\u00f3spede.\nN\u00facleo.\nO dominio do n\u00facleo (\"core\") sempre cont\u00e9n un compo\u00f1ente oligosac\u00e1rido (oligosac\u00e1rido do n\u00facleo) que se une directamente ao l\u00edpido A e normalmente cont\u00e9n azucres como a heptosa e a \u00e1cido 3-desoxi-D-mano-oct-2-ulos\u00f3nico (tam\u00e9n chamado KDO, ceto-desoxioctulosonato). Os n\u00facleos do LPS de moitas bacterias tam\u00e9n conte\u00f1en compo\u00f1entes non carbohidratos, como substitu\u00edntes fosfato, amino\u00e1cidos e etanolamina.\nL\u00edpido A.\nO l\u00edpido A \u00e9, en circunstancias normais, un disac\u00e1rido de glicosamina fosforilado decorado con m\u00faltiples \u00e1cidos graxos. Estas cadeas de \u00e1cidos graxos hidr\u00f3fobos ancoran o LPS na membrana bacteriana e o resto do LPS prox\u00e9ctase desde a superficie da c\u00e9lula. O dominio do l\u00edpido A \u00e9 responsable de gran parte da toxicidade das bacterias gramnegativas. Cando as c\u00e9lulas bacterianas son lisadas polo sistema inmunitario, fragmentos da membrana que conte\u00f1en o l\u00edpido A son liberados \u00e1 circulaci\u00f3n, causando febre, diarrea e un posible choque endot\u00f3xico letal (chamado choque s\u00e9ptico). O residuo de l\u00edpido A \u00e9 un compo\u00f1ente moi conservado do LPS. Por\u00e9n, a estrutura do l\u00edpido A var\u00eda entre especies bacterianas e dita estrutura define a activaci\u00f3n global do sistema inmnitario do h\u00f3spede.\nLipooligosac\u00e1ridos.\nOs lipoologosac\u00e1ridos (LOS) son glicol\u00edpidos que se encontran na membrana externa dalg\u00fans tipos de bacterias gramnegativas, como \"Neisseria\" spp. e \"Haemophilus\" spp. O termo \u00e9 sin\u00f3nimo de forma de baixo peso molecular do LPS bacteriano. Os LOS te\u00f1en un papel central no mantemento da integridade e funcionalidade da membrana externa da envoltura gramnegativa.\nOs lipooligosac\u00e1ridos xogan un importante papel na patox\u00e9nese de certas infecci\u00f3ns bacterianas porque poden actuar como inmunoestimuladores e inmunomoduladores. Ademais, as mol\u00e9culas de LOS son responsables da capacidade que te\u00f1en algunhas cepas de bacterias de presentar mimetismo molecular e diversidade antix\u00e9nica, que axuda \u00e1 evasi\u00f3n das defensas inmunitarias do h\u00f3spede e as\u00ed contrib\u00fae \u00e1 virulencia destas cepas de bacterias.\nQuimicamente, os lipooligosac\u00e1ridos carecen de ant\u00edxenos O e s\u00f3 pos\u00faen un residuo para a ancoraxe na membrana externa baseado no l\u00edpido A e un n\u00facleo oligosac\u00e1rido. No caso de \"Neisseria meningitidis\", a porci\u00f3n de l\u00edpido A da mol\u00e9cula ten unha estrutura sim\u00e9trica e o n\u00facleo interno est\u00e1 composto por \u00e1cido 3-desoxi-D-mano-2-octulos\u00f3nico (KDO) e restos de heptosa (Hep). A cadea oligosac\u00e1rida do n\u00facleo externo var\u00eda dependendo da cepa bacteriana.\nO lipopolisac\u00e1rido bacteriano pode clasificarse en d\u00faas formas: a forma de alto peso molecular (Mr, ou lisa) pos\u00fae unha cadea repetitiva de polisac\u00e1rido O (ant\u00edxeno O) de alto peso molecular, e a forma de baixo peso molecular (baixo Mr ou rugosa ou oligosac\u00e1rido, LOS), carece de cadea O, pero pos\u00fae un curto oligosac\u00e1rido no seu lugar.\nModificaci\u00f3ns do LPS.\nA produci\u00f3n do LPS na bacteria pode ser modificada para que este te\u00f1a unha estrutura de azucres espec\u00edfica. Estas estruturas poden ser reco\u00f1ecidas por outros LPS (o cal permite inhibir toxinas LPSs) ou por glicosiltransferases que utilizan esas estruturas de azucres para engadir m\u00e1is azucres espec\u00edficos. Un encima lipase do h\u00f3spede moi conservado pode detoxificar o LPS cando este entra ou \u00e9 producido nos tecidos animais. Pode tam\u00e9n converter o LPS no intestino nun inhibidor de LPS. Os neutr\u00f3filos, macr\u00f3fagos e c\u00e9lulas dendr\u00edticas producen esta lipase, a aciloxiacil hidrolase (AOAH), que inactiva o LPS ao eliminar as d\u00faas cadeas acilo secundarias do l\u00edpido A para producir tetraacil LPS. Nos ratos se se administra LPS por v\u00eda parenteral, aqueles ratos que carecen de AOAH desenvolven altos t\u00edtulos de anticorpos non espec\u00edficos, desenvolvendo unha prolongada hepatomegalia, e experimentando unha prolongada tolerancia \u00e1 endotoxina. Para que os animais recuperen a homeostase despois dunha exposici\u00f3n parenteral ao LPS pode ser necesaria a inactivaci\u00f3n do LPS. A\u00ednda que os ratos te\u00f1en moitos outros mecanismos para inhibir a sinalizaci\u00f3n por LPS, ning\u00fan pode impedir estes cambios en animais que carecen de AOAH.\nEfectos biol\u00f3xicos sobre h\u00f3spedes infectados por bacterias gramnegativas.\nResposta inmune.\nO LPS act\u00faa como a endotoxina protot\u00edpica porque se une ao complexo receptor CD14/TLR4/MD2 en moitos tipos celulares, pero especialmente en monocitos, c\u00e9lulas dendr\u00edticas, macr\u00f3fagos e c\u00e9lulas B, o cal promove a secreci\u00f3n de citocinas proinflamatorias, \u00f3xido n\u00edtrico e eicosanoides.\nComo parte da resposta ao estr\u00e9s celular, o super\u00f3xido \u00e9 unha das principais especies reactivas do ox\u00edxeno inducida polo LPS en varios tipos celulares que expresan o TLR (receptor de tipo Toll).\nO LPS \u00e9 tam\u00e9n un pir\u00f3xeno ex\u00f3xeno (substancia que induce a febre).\nComo esta mol\u00e9cula \u00e9 de crucial importancia para as bacterias gramnegativas, estas mol\u00e9culas son dianas candidatas para novos axentes antimicrobianos.\nAlg\u00fans investigadores dubidan dos informes de efectos t\u00f3xicos xeneralizados atribu\u00eddos a todos os lipopolisac\u00e1ridos, en especial para o caso das cianobacterias.\nA funci\u00f3n do LPS estivo en investigaci\u00f3n experimental durante varios anos debido ao seu papel na activaci\u00f3n de moitos factores de transcrici\u00f3n. O LPS tam\u00e9n produce smoitos tipos de mediadores implicados no choque s\u00e9ptico. Os humanos son m\u00e1is sensibles ao LPS que outros animais (por exemplo, os ratos). Unha dose de 1\u00a0\u00b5g/kg induce un shock en humanos, pero os ratos toleran unha dose ata mil veces m\u00e1is alta. Isto pode estar relacionado con diferenzas no nivel de anticorpos naturais circulantes entre as d\u00faas especies.\nSaid et al. demostraron que o LPS causa unha inhibici\u00f3n dependente da IL-10 da expansi\u00f3n e funci\u00f3n de c\u00e9lulas T CD4 ao regular \u00e1 alza os niveis de PD-1 en monocitos, o que orixina a produci\u00f3n de IL-10 polos monocitos despois de unirse o PD-1 ao PD-L1.\nAs endotoxinas son en gran parte responsables das intensas manifestaci\u00f3ns cl\u00ednicas das infecci\u00f3ns por bacterias pat\u00f3xenas gramnegativas, como \"Neisseria meningitidis\", o pat\u00f3xeno que causa a enfermidade meningoc\u00f3cica, inclu\u00edndo a meningococcemia, a s\u00edndrome de Waterhouse\u2013Friderichsen e a meninxite. A fosfatase alcalina impide a inflamaci\u00f3n intestinal (e a elevada permeabilidade intestinal) causada polas bacterias ao desfosforilaren a porci\u00f3n do l\u00edpido\u00a0A do LPS.\nBruce Beutler compartiu o Premio Nobel de Medicina ou Fisiolox\u00eda de 2011 polo seu traballo que demostraba que o TLR4 \u00e9 o receptor do LPS.\nDemostrouse que porci\u00f3ns do LPS de varias cepas bacterianas son quimicamente similares \u00e1s mol\u00e9culas da superficie de c\u00e9lulas h\u00f3spede humanas; a capacidade dalgunhas bacterias de presentar mol\u00e9culas na s\u00faa superficie que son quimicamene id\u00e9nticas ou similares \u00e1s mol\u00e9culas da superficie dalg\u00fans tipos de c\u00e9lulas do h\u00f3spede denom\u00ednase mimetismo molecular. Por exemplo, en \"Neisseria meningitidis\" L2,3,5,7,9, a porci\u00f3n terminal tetrasac\u00e1rida do oligosac\u00e1rido (lacto-N-neotetraosa) \u00e9 o mesmo tetrasac\u00e1rido que se encontra no paraglob\u00f3sido, un precursor dos ant\u00edxenos glicolip\u00eddicos ABH que se encontran nos eritrocitos humanos. Outro exemplo \u00e9 a porci\u00f3n terminal trisac\u00e1rida (lactotriaosa) do oligosac\u00e1rido de \"Neisseria\" spp pat\u00f3xena. O LOS tam\u00e9n se encontra en glicoesfingol\u00edpidos lactoneoseries de c\u00e9lulas humanas. A maior\u00eda dos meningococos dos grupos B e C, e tam\u00e9n os gonococos te\u00f1en este trisac\u00e1rido formando parte da estrutura dos LOS. A presenza deste 'imitadores' da superficie celular humana pode, ademais de actuar como unha 'camuflaxe' ante o sistema inmunitario, ter un papel na supresi\u00f3n da tolerancia inmunitaria cando se infecta o h\u00f3spede con certas xenotipos de ant\u00edxeno leucocitario humano (HLA), como HLA-B35.\nRecentemente, un novo estudo publicado descubriu que o LPS pode ser detectado directamente polas c\u00e9lulas nais hematopo\u00e9ticas por medio da s\u00faa uni\u00f3n ao TLR4, causando que proliferen en reacci\u00f3n \u00e1 infecci\u00f3n sist\u00e9mica. Esta resposta activa a sinalizaci\u00f3n de TLR4-TRIF-ROS-p38 dentro da c\u00e9lula nai e por medio dunha activaci\u00f3n sostida de TLR4 pode causar un estr\u00e9s proliferativo, que conduce a alterar a s\u00faa capacidade de repoboaci\u00f3n competitiva. A infecci\u00f3n en ratos por \"Salmonella typhimurium\" mostrou resultados similares, validando o modelo experimental in vivo.\nEfecto da variabilidade na resposta inmune.\nOs ant\u00edxenos O (os carbohidratos externos) son a porci\u00f3n m\u00e1is variable da mol\u00e9cula de LPS, e danlle a especificidade antix\u00e9nica. En contraste, o l\u00edpido A \u00e9 a parte m\u00e1is conservada. Por\u00e9n, a composici\u00f3n do l\u00edpido A tam\u00e9n pode variar (por exemplo, no n\u00famero e natureza das cadeas acilo tanto entre distintos x\u00e9neros coma dentro do mesmo x\u00e9nero). Algunhas destas variaci\u00f3ns poden darlle propiedades antagonistas a estes LPS. Por exemplo, o l\u00edpido A difosforilo de \"Rhodobacter sphaeroides\" (RsDPLA) \u00e9 un potente antagonista do LPS en c\u00e9lulas humanas, pero \u00e9 un agonista en c\u00e9lulas de h\u00e1mster e de equinos.\nEspeculouse que os l\u00edpidos A c\u00f3nicos (por exemplo o de \"E. coli\") son moi agonistas, e os l\u00edpidos A menos c\u00f3nicos, como os de \"Porphyromonas gingivalis\", poden activar un sinal diferente (o TLR2 en troques do TLR4), e os l\u00edpidos A completamente cil\u00edndricos, como o de \"Rhodobacter sphaeroides\", son antagonistas dos TLRs.\nOs cl\u00fasters de xenes para a prodci\u00f3n de LPS son moi variables entre diferentes cepas, subespecies e especies de pat\u00f3xenos bacterianos de plantas e animais.\nO soro sangu\u00edneo humano normal cont\u00e9n anticorpos anti-LOS que son bactericidas e os pacientes que te\u00f1en infecci\u00f3ns causadas por cepas serotipicamente distintas pos\u00faen anticorpos anti-LOS que difiren na s\u00faa especificidade comparados co soro normal. Estas diferenzas na resposta inmune humoral a diferentes tipos de LOS poden atribu\u00edrse \u00e1 estrutura da mol\u00e9cula do LOS, principalmente dentro da estrutura da porci\u00f3n oligosac\u00e1rida do LOS.\nEn \"Neisseria gonorrhoeae\" demostrouse que a antixenidade das mol\u00e9culas de LOS pode cambiar durante unha infecci\u00f3n debido \u00e1 capacidade destas bacterias de sintetizar m\u00e1is dun tipo de LOS, unha caracter\u00edstica co\u00f1ecida como variaci\u00f3n de fase. Adicionalmente, \"Neisseria gonorrhoeae\", as\u00ed como \"Neisseria meningitidis\" e \"Haemophilus influenzae\", poden modificar m\u00e1is os seus LOS in vitro, por exemplo por sialilaci\u00f3n (modificaci\u00f3n con residuos de \u00e1cido si\u00e1lico) e como resultado poden incrementar a s\u00faa resistencia \u00e1 morte mediada polo complemento ou mesmo regulan \u00e1 baixa a activaci\u00f3n do complemento ou ev\u00e1dense dos efectos de anticorpos bactericidas. A sialilaci\u00f3n pode tam\u00e9n contribu\u00edr a dificultar a adhesi\u00f3n e fagocitose de neutr\u00f3filos polas c\u00e9lulas do sistema inmunitario e tam\u00e9n a reducir a explosi\u00f3n oxidativa. \"Haemophilus somnus\", un pat\u00f3xeno do gando vac\u00fan, tam\u00e9n presenta variaci\u00f3n de fase de LOS, unha caracter\u00edstica que pode axudar a evasdirse das defensas inmunitarias do h\u00f3spede bovino.\nEn conxunto, estas observaci\u00f3ns suxiren que as variaci\u00f3ns nas mol\u00e9culas da superficie de bacterias como os LOS poden axudar a que o pat\u00f3xeno se evada tanto das defensas inmunes do h\u00f3spede humorais (mediadas polos anticorpos e complemento) coma das celulares (matanza realizada polos neutr\u00f3filos, por exemplo).\nV\u00edas non can\u00f3nicas de reco\u00f1ecemento do LPS.\nRecentemente, demostrouse que ademais das v\u00edas mediadas por TLR4, certos membros da familia das canles i\u00f3nicas de potencial receptor transitorio (TRP) reco\u00f1ecen o LPS. A activaci\u00f3n mediada por LPS de TRPA1 demostouse en ratos e moscas \"Drosophila melanogaster\". A altas concentraci\u00f3ns, o LPS activa tam\u00e9n outros membros da familia da canle TRP, como TRPV1, TRPM3 e en certa medida TRPM8. \nO LPS \u00e9 reco\u00f1ecido polo TRPV4 en c\u00e9lulas epiteliais. A activaci\u00f3n de TRPV4 polo LPS era necesaria e suficiente para inducir a produci\u00f3n de \u00f3xido n\u00edtrico con efectos bactericidas.\nEfectos sobre a sa\u00fade.\nEndotoxemia.\nA presenza de endotoxinas no sangue denom\u00ednase endotoxemia. Pode orixinar un choque s\u00e9ptico se a resposta inmune \u00e9 excesivamente pronunciada.\nPor\u00e9n, a endotoxemia de orixe intestinal, especialmente na interface h\u00f3spede-pat\u00f3xeno, consid\u00e9rase un importante factor no desenvolvemento da hapatite alcoh\u00f3lica, que probablemente se desenvolve sobre a base do s\u00edndrome de sobrecrecemento bacteriano no intestino delgado e un incremento na permeabilidade intestinal.\nO l\u00edpido A pode causar unha activaci\u00f3n incontrolada dos sistemas inmunitarios de mam\u00edferos con produci\u00f3n de mediadores inflamatorios que pode causar un choque s\u00e9ptico. Esta reacci\u00f3n inflamatoria \u00e9 mediada polo TLR 4, que \u00e9 responsable da activaci\u00f3n de c\u00e9lulas do sistema inmunitario. Os danos na capa endotelial de vasos sangu\u00edneos causados por estes mediadores inflamatorios pode orixinar unha s\u00edndrome de permeabilidade capilar, dilataci\u00f3n de vasos sangu\u00edneos e un decrecemento da funci\u00f3n card\u00edaca e pode conducir a un choque s\u00e9ptico. Unha activaci\u00f3n do complemento demasiado pronunciada pode observarse tam\u00e9n posteriormente no curso da infecci\u00f3n a medida que as bacterias se multiplican no sangue. Unha elevada proliferaci\u00f3n de bacterias que desencadea un dano endotelial destrutivo pode igualmete levar a unha coagulaci\u00f3n intravascular diseminada con perda da funci\u00f3n de certos \u00f3rganos internos como os riles, gl\u00e1ndulas adrenais e pulm\u00f3ns debido a que o rego sangu\u00edneo se ve comprometido. A pel pode mostrar os efectos do dano vascular a mi\u00fado acoplados con diminuci\u00f3n dos factores de coagulaci\u00f3n en forma de petequias, p\u00farpura e equimoses. As extremidades poden tam\u00e9n ser afectadas, \u00e1s veces con consecuencias devastadoras como o desenvolvemento de gangrena, que pode requirir amputaci\u00f3n. A perda de funci\u00f3n das gl\u00e1ndulas adrenais pode causar insuficiencia adrenal e hemorraxias adicionais nas adrenais causan a s\u00edndrome de Waterhouse-Friderichsen, ambas as cales poden ser mortais.\nTam\u00e9n se informou que os LOS de gonococos poden causar danos nas trompas de Falopio das mulleres.\nEnfermidades autoinmunes.\nO mimetismo molecular dalgunhas mol\u00e9culas de LOS p\u00e9nsase que causa respostas do h\u00f3spede baseadas na autoinmunidade, como gromos de esclerose m\u00faltiple. Outros exemplos de mimetismo bacteriano de estruturas do h\u00f3spede por medio do LOS poden encontrarse nas bacterias \"Helicobacter pylori\" e \"Campylobacter jejuni\", organismos que causan enfermidade gastrointestinal en humanos, e en \"Haemophilus ducreyi\", que causa o chancroide. Certos serotipos de LPS de \"C. jejuni\" (atribu\u00eddos a certos residuos de tetra- e pentasac\u00e1rido do n\u00facleo oligosacar\u00eddico) foron tam\u00e9n implicados na s\u00edndrome de Guillain\u2013Barr\u00e9 e unha variante da Guillain\u2013Barr\u00e9 chamada s\u00edndrome de Miller-Fisher.\nLigaz\u00f3n coa obesidade.\nDemostrouse en estudos epidemiol\u00f3xicos que un incremento da carga de endotoxinas, que pode ser o resultado do incremento de poboaci\u00f3ns de bacterias produtoras de endotoxinas no tracto intestinal, est\u00e1 asociado con certos grupos de pacientes relacionados coa obesidade. Outros estudos mostraron que a endotoxina purificada de \"Escherichia coli\" pode inducir obesidade e resistencia \u00e1 insulina cando se inxecta en modelos de ratos libres de xermes. Un estudo m\u00e1is recente descubriu unha posible contribuci\u00f3n en \"Enterobacter cloacae\" B29 \u00e1 obesidade e \u00e1 resistencia \u00e1 insulina nun paciente humano. O mecanismo que se sup\u00f3n para a asociaci\u00f3n da endotoxina coa obesidade \u00e9 que a endotoxina induce unha v\u00eda mediada pola inflamaci\u00f3n que explica a obesidade e resistencia \u00e1 insulina observadas. Entre os x\u00e9neros bacterianos asociados cos efectos sobre a obesidade relacionados coa endotoxina est\u00e1n \"Escherichia\" e \"Enterobacter\".\nInvestigaci\u00f3ns de laboratorio e sistemas de produci\u00f3n biotecnol\u00f3xicos.\nOs lipopolisac\u00e1ridos son frecuentes contaminantes do ADN de pl\u00e1smidos preparados a partir de bacterias ou prote\u00ednas expresadas por bacterias, e \"deben\" ser eliminados deses ADN e prote\u00ednas para evitar contaminar os experimentos e evitar a toxicidade dos produtos fabricados usando a fermentaci\u00f3n industrial.\nAdemais, a ovoalbumina est\u00e1 frecuentemente contaminada con endotoxinas. A ovoalbumina \u00e9 unha das prote\u00ednas m\u00e1is estudadas en modelos animais e tam\u00e9n un modelo establecido de al\u00e9rxeno para a hipersensibilidade das v\u00edas a\u00e9reas. A ovoalb\u00famina dispo\u00f1ible comercialmente que est\u00e1 contaminada con LPS pode activar completamente as c\u00e9lulas endoteliais nun ensaio in vitro da primeira etapa da inflamaci\u00f3n e falsea os resultados das investigaci\u00f3ns, xa que non reflicte con exactitude o efecto dos ant\u00edxenos proteicos na fisiolox\u00eda animal.\nNa produci\u00f3n farmac\u00e9utica c\u00f3mpre eliminar todas as trazas de endotoxina dos recipientes dos medicamentos, xa que mesmo pequenas cantidades de endotoxina causan enfermidade en humanos. Para este prop\u00f3sito util\u00edzase un forno de despiroxenaci\u00f3n. Neces\u00edtanse temperaturas por riba de 300\u00a0\u00b0C para destru\u00edr esta substancia. Unha taxa de reduci\u00f3n de endotoxina definida \u00e9 unha correlaci\u00f3n entre o tempo e a temperatura. Base\u00e1ndose no material de empaquetado primario, como viais ou xiringas, para conseguir unha reduci\u00f3n de niveis de endotoxina \u00e1 mil\u00e9sima parte o t\u00edpico \u00e9 chegar unha temperatura do vidro de 250\u00a0\u00b0C e mantela durante un tempo de 30 minutos.\nO ensaio est\u00e1ndar para detectar a presenza de endotoxina \u00e9 o ensaio Lisado de Amebocito de Limulus (LAL), no que se utiliza sangue do artr\u00f3podo mari\u00f1o \"Limulus polyphemus\" (cangrexo de ferradura). Niveis moi baixos de LPS poden causar coagulaci\u00f3n do lisado de \"Limulus\" debido a unha potente amplificaci\u00f3n por medio dunha fervenza encim\u00e1tica. Por\u00e9n, debido \u00e1 minguante poboaci\u00f3n destes animais, e ao feito de que hai factores que interfiren co ensaio LAL, estanse facendo intentos de desenvolver ensaios alternativos, e os m\u00e1is prometedores son os tests ELISA que usan unha versi\u00f3n recombinante dunha prote\u00edna do ensaio LAL, o factor C."}
{"id": "82868", "revid": "880", "url": "https://gl.wikipedia.org/wiki?curid=82868", "title": "LPS", "text": ""}
{"id": "82871", "revid": "1093", "url": "https://gl.wikipedia.org/wiki?curid=82871", "title": "Atenci\u00f3n Farmac\u00e9utica", "text": ""}
{"id": "82872", "revid": "1093", "url": "https://gl.wikipedia.org/wiki?curid=82872", "title": "Telmo", "text": ""}
{"id": "82882", "revid": "1131", "url": "https://gl.wikipedia.org/wiki?curid=82882", "title": "Casa da M\u00fasica", "text": "A Casa da M\u00fasica \u00e9 a principal sala de espect\u00e1culos de Porto. Foi proxectada polo arquitecto holand\u00e9s Rem Koolhaas e constru\u00edda como parte do proxecto Porto Capital Europea da Cultura en 2001 (Porto 2001). Malia que a s\u00faa construci\u00f3n non foi rematada ata o 2005, axi\u00f1a se converteu nunha icona da cidade.\nConstruci\u00f3n.\nA Casa da M\u00fasica foi constru\u00edda a car\u00f3n dun dos principais eixos de tr\u00e1fico do centro da cidade, a Rotonda da Boavista. O lugar onde est\u00e1 actualmente o edificio era usado para recollida e reparaci\u00f3n dos tranv\u00edas da cidade. Se ben proxecto excedeu os catro anos estimados para a s\u00faa construci\u00f3n, e os custos ascenderon a aproximadamente 100 mill\u00f3ns de \u20ac, o proceso de construci\u00f3n trouxo novos desaf\u00edos \u00e1 enxe\u00f1er\u00eda coa fin de conseguir a forma ins\u00f3lita do edificio. Os traballos de enxe\u00f1er\u00eda estiveron a cargo das empresas Ove Arup de Londres e Afassociados de Porto.\nCr\u00edticas dos especialistas.\nA arquitectura do edificio foi aclamada internacionalmente. Nicolai Ouroussoff, cr\u00edtico de arquitectura do New York Times, clasificouno como \"o proxecto m\u00e1is atraente que o arquitecto Rem Koolhaas constru\u00edu\" e como \"un edificio cun ardor intelectual combinado coa s\u00faa beleza sensual\". Comparouno tam\u00e9n \"co exuberante proxecto\" do Museo Guggenheim de Bilbao do arquitecto Frank Gehry en Bilbao. \"Mirando simplemente o aspecto orixinal do edificio, verif\u00edcase que esta \u00e9 unha das m\u00e1is importantes salas de espect\u00e1culos constru\u00edda nos \u00faltimos 100 anos\", compar\u00e1ndoa coa sala de espect\u00e1culos de Walt Disney, nos \u00c1nxeles, ou co auditorio da Berlim Philharmonic.\nInauguraci\u00f3n.\nMalia que o primeiro concerto foi o d\u00eda 14 con Cl\u00e3 e Lou Reed, o espazo foi inaugurado o 15 de abril de 2005 polo Presidente da Rep\u00fablica Jorge Sampaio. O Primeiro Ministro, pol\u00edticos, e a sociedade de Porto estiveron presentes no concerto dado pola Orquestra Nacional do Porto.\nFuncionalidade.\nA Casa da M\u00fasica pos\u00fae dous auditorios principais, se ben outras \u00e1reas do edificio poden ser adaptadas para concertos ou espect\u00e1culos (oficinas, actividades educativas etc)."}
{"id": "82883", "revid": "23204", "url": "https://gl.wikipedia.org/wiki?curid=82883", "title": "Euphydryas aurinia", "text": "A Euphydryas aurinia \u00e9 unha especie de bolboreta da familia das Nymphalidae, bastante com\u00fan en Galicia.\nDescrici\u00f3n f\u00edsica.\nA \"Euphydryas aurinia\" \u00e9 unha bolboreta de tama\u00f1o medio, de entre 30 e 46\u00a0mm. O seu padr\u00f3n de debuxo alar durante a fase de imago var\u00eda considerabelmente duns individuos a outros, e ao mesmo tempo mant\u00e9n semellanzas con outros individuos do x\u00e9nero Euphydryas, como a maturna ou a desfontainii. Nel alternan as manchas amarelas, laranxas, marr\u00f3ns e negras, cun dentado branco na parte inferior e unha serie de celas punteadas en sentido horizontal nas \u00e1s posteriores. Polo env\u00e9s, as \u00e1s te\u00f1en modelos en amarelo e negro, sen presenza de cor prata.\nO seu comportamento social derivou na formaci\u00f3n de diversas subespecies (ata 34 s\u00f3 en Europa) e razas locais con modelos alares distintos.\nNa s\u00faa fase larvaria son negras e pilosas, e adoitan facer comunidade e adoptar comportamentos sociais. A presenza de varias larvas xuntas ax\u00fadaas a manter a calor durante o proceso de dixesti\u00f3n (ao redor dos 35\u00a0\u00b0C)\nH\u00e1bitat.\nA s\u00faa fase de imago corresp\u00f3ndese co tempo que vai de mediados de abril a mediados de xullo, se ben debido \u00e1 ampla distribuci\u00f3n xeogr\u00e1fica desta bolboreta o seu per\u00edodo de presenza pode variar bastante duns lugares a outros. \u00c9 larva de xu\u00f1o a abril, e ao redor de abril ten catro semanas de estado como pupa.\nAt\u00f3pase en toda Galicia, en toda a Pen\u00ednsula Ib\u00e9rica e na maior parte do continente euroasi\u00e1tico dende Fisterra a Vladivostok, ag\u00e1s nas zonas m\u00e1is setentrionais e fr\u00edas e nas m\u00e1is mediterr\u00e1neas e c\u00e1lidas. Non se atopa en altitudes superiores aos 2.200 m. Malia a s\u00faa extensi\u00f3n, consid\u00e9rase unha especie en retroceso en Europa, e ten nas illas Brit\u00e1nicas e na Pen\u00ednsula Ib\u00e9rica os seus maiores reservorios.\nViven en distintos tipos de terreo, principalmente prader\u00edas, e ten predileci\u00f3n polas plantas Succisa pratensis, a escabiosa ou a Scabiosa columbaria."}
{"id": "82886", "revid": "1888", "url": "https://gl.wikipedia.org/wiki?curid=82886", "title": "Homage to Catalonia", "text": "Homage to Catalonia \u00e9 o relato persoal de George Orwell sobre a s\u00faa experiencia durante a guerra civil espa\u00f1ola, escrito en primeira persoa. Editouse o 25 de abril de 1938.\nTrama.\nOrwell chegou a Barcelona en decembro de 1936 como membro do Independent Labour Party, e alistouse como miliciano do POUM, de tendencia trotskista. Foi enviado como soldado raso \u00e1 fronte de Arag\u00f3n. Nun permiso volveu a Barcelona, onde tomou partido nos sucesos de maio. Regresou \u00e1 fronte e foi ascendido a oficial, pero un balazo na gorxa en Huesca o 20 de maio fixo que regresase a Barcelona. En xu\u00f1o de 1937 ilegalizouse o POUM e comezou unha purga por parte de axentes do PCE (pro-stalinista), e Orwell viuse obrigado a fuxir de Espa\u00f1a, \u00f3 ver que moitos compa\u00f1eiros de partido, mesmo estranxeiros coma el, foran apresados e fusilados.\nNo libro describe a s\u00faa admiraci\u00f3n pola ausencia de estruturas de clase nalgunhas \u00e1reas dominadas por revolucionarios de orientaci\u00f3n anarquista, que socializaran a industria, o comercio e o transporte en Barcelona, e as terras de labranza en zonas de Catalu\u00f1a, Arag\u00f3n e Andaluc\u00eda. Orwell narra a s\u00faa chegada \u00e1 Barcelona que bole a finais de 1936 na revoluci\u00f3n libertaria, expresando a s\u00faa admiraci\u00f3n pola mesma, e como a situaci\u00f3n se foi degradando progresivamente, ata regresar a unha Barcelona onde mandaba a burgues\u00eda e non o proletariado, e onde a censura na prensa e as persecuci\u00f3ns policiais estaban \u00e1 orde do d\u00eda.\nAs\u00ed mesmo, critica o control sovi\u00e9tico do Partido Comunista de Espa\u00f1a, e as mentiras que se usaban como propaganda para a manipulaci\u00f3n informativa. Orwell era consciente de que, a\u00ednda que se necesitaba unha mudanza radical nas sociedades occidentais, e por tanto nos pa\u00edses capitalistas, o socialismo sovi\u00e9tico representaba unha amenaza para os principios que o sustentaban.\nDi que Espa\u00f1a \u00e9 pola s\u00faa particular idiosincracia, un bo lugar para que se dese a Revoluci\u00f3n popular. Tam\u00e9n fala moito da paisanaxe espa\u00f1ola: da nobreza da s\u00faa poboaci\u00f3n, e da pouca seriedade \u00e1 hora da puntualidade e a burocracia.\nTam\u00e9n fala do movemento fascista. A intenci\u00f3n de Franco non era instaurar un r\u00e9xime dos estilos de Hitler ou Mussolini, sen\u00f3n m\u00e1is ben volver \u00f3 feudalismo co apoio da Igrexa cat\u00f3lica e a aristocracia.\nInfluencia posterior.\nO libro de Orwell influ\u00edu decididamente nalg\u00fans intelectuais destacados como Noam Chomsky, que declarou que \u00e9 un dos seus libros favoritos:"}
{"id": "82888", "revid": "197", "url": "https://gl.wikipedia.org/wiki?curid=82888", "title": "A revolta dos animais", "text": "A revolta dos animais. Unha historia fant\u00e1stica \u00e9 unha novela sat\u00edrica de George Orwell publicada en 1945 co t\u00edtulo orixinal en ingl\u00e9s de Animal Farm. Foi traducida \u00f3 galego en 1992 por Ant\u00f3n L\u00f3pez Dobao, e en 2010 por Fernando Moreiras co t\u00edtulo A granxa dos animais.\nCircunstancias e tem\u00e1tica.\nNa granxa do se\u00f1or Jones, os animais non est\u00e1n contentos co seu tipo de vida e planean unha rebeli\u00f3n encabezada polos porcos. Unha noite os animais lev\u00e1ntanse en armas e expulsan \u00f3s humanos creando un sistema de autogoberno, pero que acaba convert\u00e9ndose nunha tiran\u00eda brutal.\nA novela foi escrita durante a Segunda guerra mundial e, a\u00ednda que foi publicada en 1945, non comezou a ser reco\u00f1ecida ata finais da d\u00e9cada de 1950. Constit\u00fae unha cr\u00edtica velada da Revoluci\u00f3n Rusa e unha s\u00e1tira sobre a corrupci\u00f3n do socialismo sovi\u00e9tico nos tempos de Stalin.\nAdemais, a obra constit\u00fae unha an\u00e1lise sinxela \u00e1 vez que formidable da corrupci\u00f3n que crea o poder en calquera nivel. As\u00ed, a obra pos\u00fae un dobre nivel de profundidade, o que fai posible que a mensaxe transcenda o caso particular do r\u00e9xime sovi\u00e9tico, e sexa captado incluso por nenos que nin sequera co\u00f1ecen a historia da Uni\u00f3n Sovi\u00e9tica. Isto conseguiu que o libro sexa utilizado como ferramenta educativa mesmo nos primeiros anos da escolaridade.\nPersonaxes.\nPorcos: \nCabalos e o burro\nOutros personaxes\nArgumento.\nOs animais da granxa Manor, alentados no seu d\u00eda polo vello porco Comandante, que antes de morrer explicou a t\u00f3dolos animais a s\u00faa visi\u00f3n, levan a cabo unha revoluci\u00f3n na que conseguen expulsar \u00f3 se\u00f1or Jones e crear as s\u00faas propias regras, que escriben nunha parede. \u00d3 longo da novela efect\u00faanse certos cambios nos Sete Mandamentos, que \"xustifican\" as medidas que toma Napole\u00f3n. Velaqu\u00ed se ben as normas orixinais e os cambios introducidos:\n\u00d3 principio a granxa \u00e9 m\u00e1is pr\u00f3spera que cando o se\u00f1or Jones a administraba, pero co paso do tempo, os porcos, que se autoerixiran como l\u00edderes por ser m\u00e1is intelixentes, empezan a abusar do seu poder e manipulan os mandamentos \u00f3 seu favor. Dous destes porcos, Folerpa e Napole\u00f3n, m\u00f3stranse como l\u00edderes, pero empezan a mostrar diferenzas que acaban cando Napole\u00f3n lanza \u00f3s cans contra Folerpa, que escapa da granxa. A partir dese momento Napole\u00f3n se erixe como \u00fanico l\u00edder, mantendo a t\u00f3dolos animais baixo a s\u00faa ditadura mediante a ameaza dos cans, e pouco a pouco os porcos acaban adoptando t\u00f3dolos defectos do home polos que no seu d\u00eda iniciaron a revoluci\u00f3n, ata que o \u00fanico mandamento que queda escrito \u00e9:\n\"T\u00f3dolos animais son iguais, pero alg\u00fans son m\u00e1is iguais ca outros\".\nSignificado.\nOrwell satiriza o r\u00e9xime sovi\u00e9tico de Stalin representado a trav\u00e9s dos animais da granxa. As\u00ed, moitos dos personaxes da obra te\u00f1en a s\u00faa correspondencia en personaxes hist\u00f3ricos: \nTam\u00e9n mostra dun modo moi cru a relaci\u00f3n entre animais e seres humanos, d\u00e1ndolle \u00f3s primeiros unha personalidade, e po\u00f1\u00e9ndoos \u00f3 mesmo nivel intelectual e racional c\u00f3 home, para lograr representar a brutalidade sufrida por eles.\nAdaptaci\u00f3ns.\nO t\u00edtulo orixinal en ingl\u00e9s \u00e9 \"Animal Farm\", pero a obra foi traducida de modo non literal en moitas linguas. Axust\u00e1ronse \u00f3 orixinal a edici\u00f3n alem\u00e1 (\"Farm der Tiere\"), francesa (\"La ferme des animaux\"), neerlandesa (\"Dierenboerderij\"), italiana (\"La fattoria degli animali\") e sueca (\"Djurfarmen\"). En dan\u00e9s (\"Kammerat Napoleon\") e noruegu\u00e9s (\"Kamerat Napoleon\") centr\u00e1ronse no personaxe de Napole\u00f3n (\"O camarada Napole\u00f3n\").\nEn castel\u00e1n \u00e9 \"Rebeli\u00f3n en la granja\" ou \"granja de los animales\". En fin\u00e9s \"El\u00e4inten vallankumous\" (\"rebeli\u00f3n dos animais\"). En portugu\u00e9s traduciuse como \"O Triunfo dos Porcos\" en Portugal e como \"A Revolu\u00e7\u00e3o dos Bichos\" no Brasil. En \u00e9uscaro, \u00e9 \"Abereen Etxaldea\". En catal\u00e1n, \"La revolta dels animals\" e \"La rebel\u00b7li\u00f3 dels animals\".\nFoi levada \u00f3 cine como \"Animal Farm\" por Joy Batchelor e John Halas. \u00c9 fiel \u00f3 relato orixinal do libro, pero muda o final, xa que a pel\u00edcula termina nunha rebeli\u00f3n en contra dos porcos e principalmente en contra de Napole\u00f3n executada por parte do resto dos animais comandados polo burro Benjamin."}
{"id": "82889", "revid": "1131", "url": "https://gl.wikipedia.org/wiki?curid=82889", "title": "Animal Farm", "text": ""}
{"id": "82890", "revid": "98629", "url": "https://gl.wikipedia.org/wiki?curid=82890", "title": "Carina", "text": "Carina ou Quilla \u00e9 unha constelaci\u00f3n do sur que forma parte da vella constelaci\u00f3n de \"Argo Navis\" (ou nav\u00edo Argo). A Uni\u00f3n Astron\u00f3mica Internacional dividiuna en catro compo\u00f1entes: Carina (a Quilla), Vela (a Vela), Puppis (a Popa) e Pyxis (o Comp\u00e1s).\nV\u00e9xase tam\u00e9n.\nOutros artigos.\nMitolox\u00eda.\nPara revisa-la mitolox\u00eda desta constelaci\u00f3n, a mellor forma \u00e9 visita-los \u00e1rtigos adicados \u00f3 mito do nav\u00edo Argo Navis, mandado facer por Xas\u00f3n a Argos; nav\u00edo co don da fala e a profec\u00eda que lle serviu a Xas\u00f3n para ir \u00e1 busca do v\u00e9laro de ouro xunto coa s\u00faa tripulaci\u00f3n, os m\u00edticos Argonautas.\nAstronom\u00eda.\nPara m\u00e1is informaci\u00f3n sobre a desmantelada Argo Navis e \u00e1s s\u00faas compo\u00f1entes revise \u00f3s seguintes artigos:"}
{"id": "82892", "revid": "23204", "url": "https://gl.wikipedia.org/wiki?curid=82892", "title": "Sucesos de maio", "text": "Os sucesos de maio foron unha serie de enfrontamentos acontecidos principalmente entre o 3 e o 8 de maio de 1937 en diversas localidades de Catalu\u00f1a, con epicentro en Barcelona, entre os sectores propicios \u00f3 mantemento da Revoluci\u00f3n (boa parte da CNT, a Federaci\u00f3n Anarquista Ib\u00e9rica, o POUM e outros grupos menores como a \"Agrupaci\u00f3n de los Amigos de Durruti\" ou a trotskista \"Secci\u00f3n Bolchevique-Leninista de Espa\u00f1a\") e os proclives a un regreso \u00e1 legalidade da Rep\u00fablica (principalmente as autoridades e os partidos PSUC, extensi\u00f3n do Partido Comunista en Catalu\u00f1a, Esquerra Republicana de Catalunya e Estat Catal\u00e0). Un terceiro sector estaba composto pola parte m\u00e1is \"posibilista\" da CNT, partidaria do cesamento inmediato das hostilidades entre os sectores anteriores.\nO autor ingl\u00e9s George Orwell describiu os feitos, nos que se viu involucrado, no libro \"Homage to Catalonia\". Tam\u00e9n os suecos Ture Nerman e August Sp\u00e5ngberg estiveron presentes en Barcelona, e deron conta das s\u00faas experiencias nas s\u00faas autobiograf\u00edas.\nCronolox\u00eda.\nPreliminares.\nO clima de tensi\u00f3n \u00eda en aumento desde que o 18 de febreiro fora detido e condenado a morte en Almer\u00eda Francisco Maroto del Ojo, dirixente libertario, tras criticar \u00f3 gobernador de Almer\u00eda, o socialista Monz\u00f3n (a s\u00faa condena a morte foi posteriormente anulada, pero non foi liberado ata marzo de 1938, e morreu a mans dos falanxistas en Alacant en 1939). Por outra parte o 17 de abril unha forza de carabineiros en Puigcerd\u00e0 obrigou \u00e1s patrullas obreiras da CNT a que lles entregasen o control das aduanas; simultaneamente a Garda Civil e de Asalto enviada a Figueres e outras cidades por toda a provincia de Xirona para acabar co control exercido ata ent\u00f3n polas organizaci\u00f3ns obreiras, principalmente a CNT, disolveron o Consello da Cerda\u00f1a.\nComo preludio inmediato, na tarde do 2 de maio de 1937 tiveron lugar tiroteos en Barcelona entre membros de Estat Catal\u00e0 e a FAI, resultando morto un membro desta \u00faltima.\nTres de maio.\nUn corpo de 200 polic\u00edas mandados polo conselleiro de Orde P\u00fablica da Generalitat de Catalu\u00f1a, Rodr\u00edguez Salas, intentou tomar pola forza o control do edificio da central de Telef\u00f3nica de Barcelona. A central estaba controlada desde o comezo da guerra pola CNT. Salas obtivo esta orde do responsable de asuntos interiores do goberno auton\u00f3mico, Artemio Ayguad\u00e9.\nAs compa\u00f1\u00edas de gardas de asalto irromperon no edificio cara ao mediod\u00eda. Os anarquistas puideron resistir os ataques e manter o control dos pisos superiores da Central.\nA partir desta escaramuza inici\u00e1ronse combates en diferentes puntos da cidade. Constru\u00edronse varios centos de barricadas, e as unidades de polic\u00eda ocuparon azoteas e torres de igrexas. Malia que foron arrestados numerosos membros da CNT e do POUM, as emisoras de radio da CNT e a FAI chamaron \u00f3s seus membros \u00f3 cesamento das hostilidades.\nAs bater\u00edas costeiras, baixo o mando da CNT, apuntaban cara o edificio da Generalitat.\nCatro de maio.\nProsegu\u00eda a construci\u00f3n de barricadas nas r\u00faas. O Pazo de Xustiza foi ocupado pola polic\u00eda, \u00f3 igual que alg\u00fans centros da CNT. \u00c1s once da ma\u00f1\u00e1, os delegados dos sindicatos da CNT reun\u00edronse e acordaron facer todo o posible para restablecer a tranquilidade. Elixiuse un comit\u00e9 especial para negociar co goberno unha soluci\u00f3n para o conflito. Sobre as cinco da tarde foron abatidos pola polic\u00eda varios anarquistas cerca da V\u00eda Durruti (hoxe V\u00eda Laietana). O POUM apoiou publicamente a resistencia. Nos tiroteos que tiveron lugar \u00f3 longo deste d\u00eda faleceu o co\u00f1ecido libertario Domingo Ascaso, familiar de Francisco e de Joaqu\u00edn Ascaso Budr\u00eda.\nA \"Secci\u00f3n Bolchevique-Leninista\" de Espa\u00f1a, grupo oficial da IV Internacional, distribu\u00edu nas barricadas de Barcelona panfletos titulados \"Viva a ofensiva revolucionaria\", que inclu\u00edan o seguinte texto:\n\"Viva a Ofensiva revolucionaria - Nada de compromisos - Desarme da GNR e Garda de Asalto reaccionarias - O momento \u00e9 decisivo - A pr\u00f3xima vez ser\u00e1 demasiado tarde - Folga xeral en t\u00f3dalas industrias que non traballen para a guerra, ata a dimisi\u00f3n do goberno reaccionario - S\u00f3 o Poder Proletario pode asegurar a vitoria militar - Armamento da clase obreira \u2013 Viva a unidade de acci\u00f3n CNT-FAI-POUM \u2013 Viva a Fronte Revolucionaria de Proletariado \u2013 Nos talleres, f\u00e1bricas, barricadas etc.: Comit\u00e9s de defensa Revolucionaria.\" \nCinco de maio.\nO presidente auton\u00f3mico Llu\u00eds Companys chegou a unha fr\u00e1xil tregua cos diferentes grupos, dimitindo o anterior goberno auton\u00f3mico e form\u00e1ndose novamente outro, se ben o inmediato asasinato dun dos seus membros, Ses\u00e9, \u00e9 indicador da situaci\u00f3n.\n\u00c1s nove e media da ma\u00f1\u00e1, a Garda de Asalto atacou a oficina central do sindicato m\u00e9dico, na Praza de Santa Ana, no centro da cidade, e a sede central da Federaci\u00f3n Local da FIJL.\nUn grupo anarquista chamado Agrupaci\u00f3n de los Amigos de Durruti publicou varios panfletos, esixindo a liberaci\u00f3n de Maroto e chamando \u00e1 poboaci\u00f3n \u00e1 resistencia. Nun deles declaraba que \"Foi constitu\u00edda unha Xunta Revolucionaria en Barcelona. T\u00f3dolos responsables do golpe de estado, que manobran baixo protecci\u00f3n do gobierno, ser\u00e1n executados. O POUM ser\u00e1 membro da Xunta Revolucionaria porque eles apoiaron \u00f3s traballadores\". Tanto a CNT como a FIJL rechazaron participar na iniciativa da agrupaci\u00f3n.\nSobre as cinco da tarde os escritores anarquistas italianos Camillo Berneri e Francesco Barbieri foron detidos por un grupo de doce gardas, seis deles da polic\u00eda municipal e o resto membros do PSUC. Ambos foron asasinados durante o arresto. Cara a noite chegou \u00e1 cidade Federica Montseny, ministra de Sanidade e membro da CNT, co prop\u00f3sito de mediar entre as partes.\nPola s\u00faa parte, en Tarragona a Garda de Asalto procedeu igualmente a intentar desaloxar os edificios de comunicaci\u00f3ns ocupados pola CNT. O mesmo aconteceu noutras localidades, como Tortosa e Vic.\nSeis de maio.\nDurante a madrugada a CNT apelou unha vez m\u00e1is \u00f3s traballadores \u00e1 volta \u00f3 traballo. Unha forza de aproximadamente 5.000 membros, a maior\u00eda deles Gardas de Asalto, e dous buques de guerra foron mandadas cara a Barcelona desde Valencia e Madrid, ante o que a maior parte dos traballadores en folga abandonan a resistencia, e a Central de Telef\u00f3nica foi entregada \u00f3 goberno.\nEn Tarragona milicianos de Estat Catal\u00e0, ERC e PSUC atacaron a sede local da FIJL local, conseguindo tomala \u00f3 asalto tras un duro enfrontamento armado.\nSete de maio.\n\u00c1s oito e vinte da ma\u00f1\u00e1 chegou a expedici\u00f3n dos Gardas de Asalto a Barcelona, ocupando distintos puntos neur\u00e1lxicos da cidade. Produc\u00edronse os \u00faltimos enfrontamentos, dando unha cifra total de entre 500 e 1.000 mortos e arredor de 1.500 feridos \u00f3 longo das \"Xornadas\".\nOs Gardas de Asalto nas cidades de Barcelona e Tarragona e moitas outras localidades, procederon a desarmar e deter a numerosos membros da CNT, FAI, FIJL e POUM.\nOito de maio.\nAs r\u00faas volveron \u00e1 normalidade, con alg\u00fans incidentes illados, e empez\u00e1ronse a desmontar as barricadas.\nOs sucesos de maio tiveron tam\u00e9n un campo de actuaci\u00f3n secundario en moitas vilas, principalmente das provincias de Barcelona e Tarragona. Tralos sucesos, caeu o \"Goberno da Victoria\" de Largo Caballero, cos seus dous ministros membros da CNT, Federica Montseny e Joan Garc\u00eda Oliver, que se desprazaran a Barcelona durante os incidentes tratando de pacificar a situaci\u00f3n."}
{"id": "82893", "revid": "85894", "url": "https://gl.wikipedia.org/wiki?curid=82893", "title": "Basilio Gonz\u00e1lez Besada", "text": "Basilio Gonz\u00e1lez Besada Vidal, nado en Tui en 1820 e finado en abril de 1878, foi un avogado e xornalista cat\u00f3lico galego.\nTraxectoria.\nFillo de Juan Gonz\u00e1lez Besada. Foi alcalde de Tui desde 1857 e deputado provincial en 1860 e 1862. Foi pai de Mois\u00e9s e Augusto Gonz\u00e1lez Besada."}
{"id": "82894", "revid": "85894", "url": "https://gl.wikipedia.org/wiki?curid=82894", "title": "Rafael Gonz\u00e1lez Besada", "text": "Rafael Gonz\u00e1lez Besada Vidal, nado en Tui en 1822 e finado en Guillarei en maio de 1893, foi un militar e pol\u00edtico galego.\nTraxectoria.\nFillo de Juan Gonz\u00e1lez Besada. Sendo Coronel, desempe\u00f1ou a praza de Gobernador Militar de Tui e da provincia de Pontevedra. Foi Cabaleiro da Orde de Carlos III e estaba en posesi\u00f3n de varias Cruces vermellas de M\u00e9rito Militar. Retirouse voluntariamente en 1882, desempe\u00f1ando despois o cargo de e Vicepresidente da Comisi\u00f3n Provincial da Deputaci\u00f3n Provincial de Pontevedra.\nFoi pai de Rafael Gonz\u00e1lez Besada Vald\u00e9s."}
{"id": "82895", "revid": "85894", "url": "https://gl.wikipedia.org/wiki?curid=82895", "title": "Sabino Gonz\u00e1lez Besada", "text": "Sabino Gonz\u00e1lez Besada Vidal, nado en Tui en 1824 e finado en Pontevedra o 28 de xullo de 1898, foi un avogado e pol\u00edtico galego.\nTraxectoria.\nFillo de Juan Gonz\u00e1lez Besada, era membro dunha das familias m\u00e1is poderosas de Pontevedra, irm\u00e1n de Basilio e Rafael Gonz\u00e1lez Besada que foron deputados provinciais e t\u00edo de Augusto Gonz\u00e1lez Besada, varias veces ministro. Foi oficial e secretario do Goberno civil e da Deputaci\u00f3n de Pontevedra. Xunto co seu irm\u00e1n Basilio formou parte do n\u00facleo de investidores da MZOV, da que xa era delegado a principios do Sexenio. Foi xu\u00edz de primeira instancia en Caldas e Pontecaldelas. Casou con Felisa Jal\u00f3n Rey Caama\u00f1o. Foi Comendador da Orde de Carlos III desde 1878.\nPol\u00edtica.\nMembro do Partido Conservador e home de confianza de Jos\u00e9 Elduayen, estableceu bufete na cidade de Pontevedra e practicamente non vai deixar de formar parte da Deputaci\u00f3n Provincial de Pontevedra como deputado por varios distritos (Pontevedra en 1871; A Estrada en 1873, 1877 e 1878 e Ponteareas-A Ca\u00f1iza en 1886 e 1896) e desempe\u00f1ando os cargos de Secretario e Vicepresidente. Foi Secretario do Goberno Civil, Gobernador civil da provincia en d\u00faas ocasi\u00f3ns (1884-85 e 1890-1892) e presidente da Deputaci\u00f3n (1896-1898).\nVida persoal.\nCasou con Josefa Jal\u00f3n Rey e foi pai de \u00c1ngela e Amalia Gonz\u00e1lez Besada Jal\u00f3n."}
{"id": "82896", "revid": "89787", "url": "https://gl.wikipedia.org/wiki?curid=82896", "title": "Posibilismo libertario", "text": "O posibilismo libertario foi unha tese dun sector do movemento libertario en Espa\u00f1a, que sen renunciar \u00f3s fins cl\u00e1sicos do anarquismo de loita pola superaci\u00f3n do Estado e o capitalismo, aceptou elementos do r\u00e9xime demoliberal da II Rep\u00fablica Espa\u00f1ola para desenvolver as s\u00faas actividades. Tivo unha importante participaci\u00f3n como sector moderador da Revoluci\u00f3n Espa\u00f1ola.\nDesta corrente naceron reiteradas propostas de participaci\u00f3n nos mecanismos do Estado. En 1938 o secretario xeral da CNT, Horacio Mart\u00ednez Prieto, propuxo que a FAI se convertese no Partido Socialista Libertario e participase na socialdemocracia; tam\u00e9n no pleno da CNT celebrado en xullo de 1945 en Caraba\u00f1a (Madrid), o seu secretario en funci\u00f3ns, Jos\u00e9 Exp\u00f3sito Leiva, propuxo a creaci\u00f3n dun Partido Libertario. No chamado \"Manifiesto de los diecisiete\" do 23 de marzo de 1948, Miguel Garc\u00eda Vivancos e outros membros destacados do exilio libertario espa\u00f1ol como Gregorio Jover, propu\u00f1an a creaci\u00f3n do Partido Obrero del Trabajo, representaci\u00f3n parlamentaria da CNT. Ningunha destas propostas sa\u00edu adiante. Nesta li\u00f1a situ\u00e1ranse o Partido Sindicalista de \u00c1ngel Pesta\u00f1a de 1934 e o Partido Laborista de 1945-1947, vinculado a ex-membros da CNT.\nPosibilismo contempor\u00e1neo.\nO Partido Sindicalista foi refundado en 1976 con escaso \u00e9xito. As organizaci\u00f3ns anarcosindicalistas Sveriges Arbetares Centralorganisation (de Suecia) e a Confederaci\u00f3n Xeral do Traballo en Espa\u00f1a participan en elecci\u00f3ns sindicais, polo que \u00e1s veces son inclu\u00eddas dentro do posibilismo, malia que en xeral as s\u00faas actividades son aut\u00f3nomas da pol\u00edtica."}
{"id": "82898", "revid": "624", "url": "https://gl.wikipedia.org/wiki?curid=82898", "title": "Mutalu", "text": ""}
{"id": "82899", "revid": "624", "url": "https://gl.wikipedia.org/wiki?curid=82899", "title": "Edictum Rothari", "text": ""}
{"id": "82901", "revid": "92340", "url": "https://gl.wikipedia.org/wiki?curid=82901", "title": "Pandulfo II de Salerno", "text": "Pandulfo II, nado en Capo Colonna e finado o 13 de xullo de 982, foi pr\u00edncipe longobardo de Salerno do 981 ao 982\nTraxectoria.\nFoio segundo da estirpe dos pr\u00edncipes de Capua. Sucedeu ao seu pai Pandulfo Testa de Ferro, quen establecera a divisi\u00f3n do seu vasto dominio entre os seus dous fillos, Pandulfo e Landulfo. \nTesta de Ferro reunificara todos os territorios da antiga \"Langobardia Minor\", asumindo na s\u00faa persoa a soberan\u00eda sobre os principados de Benevento, Capua e Salerno. \nAs s\u00faas disposici\u00f3ns testamentarias estableceron que ao fillo m\u00e1is vello, Landulfo, lle fosen asignados Benevento e Capua e ao m\u00e1is novo, Pandulfo, o Principado de Salerno. \nPandulfo II foi hostigado inmediatamente polo duque Mans\u00f3n I de Amalfi, que xa no 981 o deu botado do trono e obtivera o reco\u00f1ecemento imperial como novo pr\u00edncipe de Salerno. \nPandulfo foi onda o seu irm\u00e1n, quen mentres tanto perdera o dominio beneventano ficando como soberano s\u00f3 sobre Capua, e un\u00edronse ambos ao ex\u00e9rcito imperial de Od\u00f3n II en Calabria. \nOs dous irm\u00e1ns morreron na Batalla de Capo Colonna, contra os sarracenos o 13 de xullo de 982."}
{"id": "82902", "revid": "92340", "url": "https://gl.wikipedia.org/wiki?curid=82902", "title": "Mans\u00f3n I de Amalfi", "text": "Mans\u00f3n II, finado en 1004, foi duque longobardo de Amalfi (966 \u2013 1004) e Salerno do 981 ao 983\nTraxectoria.\nFillo do duque Serxio, foi o m\u00e1is grande soberano independente do ducado de Amalfi, que rexeu durante case medio s\u00e9culo. As cr\u00f3nicas ch\u00e1mano tam\u00e9n Mans\u00f3n III.\nNo 981, aproveitando a xove idade de Pandulfo II de Salerno, invadiu o principado e derrocou o soberano do trono. O emperador Od\u00f3n II, que xa se atopaba en Italia empe\u00f1ado na loita contra bizantinos e sarracenos e estaba \u00e1 procura de aliados, concedeulle a Mans\u00f3n o reco\u00f1ecemento imperial como novo pr\u00edncipe de Salerno. Mans\u00f3n asociou ao trono ao seu fillo Xo\u00e1n, pero o goberno dos amalfitanos sobre o principado salernitano foi tir\u00e1nico e impopular. No 983 pai e fillo foron botados polo pobo, que elixiu pr\u00edncipe a Xo\u00e1n Lamberto, conde de palacio relegado ao exilio. Mans\u00f3n conservou a posesi\u00f3n de Amalfi, onde reinou ata a s\u00faa morte. A el se debe a edificaci\u00f3n da catedral de Sant'Andrea Apostolo e a instituci\u00f3n da sede episcopal de Amalfi (987) por parte do papa Xo\u00e1n XV."}
{"id": "82904", "revid": "92340", "url": "https://gl.wikipedia.org/wiki?curid=82904", "title": "Xo\u00e1n I de Salerno", "text": "Xo\u00e1n I, finado en 1007, foi pr\u00edncipe longobardo de Salerno do 981 ao 983 e duque de Amalfi (1004 \u2013 1007).\nTraxectoria.\nFillo de Mans\u00f3n I, foi asociado ao trono do Principado de Salerno por este, pero os eu goberno foi moi impopular. Pai e fillo foron botados por unha revolta popular que levou ao poder a Xo\u00e1n II. \u00c1 morte do pai herdou o ducado de Amalfi, no que reinou s\u00f3 tres anos. "}
{"id": "82905", "revid": "23204", "url": "https://gl.wikipedia.org/wiki?curid=82905", "title": "Guaimaro I de Salerno", "text": "Guaimaro I, nado contra o 855 e finado no 901, foi pr\u00edncipe longobardo de Salerno do 880 ao 901.\nTraxectoria.\nConverteuse en pr\u00edncipe de Salerno no 880, ano no que se retirou o seu pai Gaiferos ao mosteiro de Montecassino. Fillo do pr\u00edncipe Gaiferos e de Landelaica, filla de Lando I de Capua, foi asociado ao trono polo seu pai a partir do 877 , segundo unha pr\u00e1ctica xa inaugurada pola precedente dinast\u00eda e proseguida despois ata a ca\u00edda do principado salernitano no 1078.\nSempre no 877 acudiu na axuda do emperador Carlos o Gordo contra os sarracenos, pero non tivo ocasi\u00f3n de combater xa que o soberano evitou calquera encontro ata que abandonou Italia. Os sarracenos establec\u00e9ronse en Agropoli no 881 e desde a\u00ed ameazaba na mesma Salerno. Ademais de cos musulm\u00e1ns, Guaimaro tivo que se enfrontar tam\u00e9n co bispo-duque Atanasio de N\u00e1poles, quen estendera o seu control ao feudo de Capua, xuridicamente vasalo de Salerno. No 886 uniuse a Lando II de Capua en Constantinopla para render homenaxe ao emperador (Le\u00f3n VI o Sabio), do que obtivo o t\u00edtulo de \"patricio\" e \"protospatario\" e un continxente de mercenarios cos que volveu a combater contra a ameaza sarracena.\nGuaimaro casou con Itta , filla de Corrado conde de Lecco e irm\u00e1n de Guido IV de Spoleto. O mesmo Guido, coa axuda do pr\u00edncipe Guaimaro, reconquistou no 895 Benevento, que xa hab\u00eda tempo caera baixo o control do Imperio bizantino: unha empresa que elevou a\u00ednda m\u00e1is o prestixio do pr\u00edncipe de Salerno. Guido ofreceulle a rexencia de Benevento, malia que non se sabe se o aceptou ou non. S\u00e1bese de certo que tentou asasinar o gastaldo de Avellino, Adelferio, caendo por\u00e9n prisioneiro xunto coa s\u00faa muller e sendo cegado. Guido foi novamente a Campania e cercou a cidade para o liberar, pero, ao seu regreso a Salerno, Guaimaro caera xa totalmente en desgraza e ademais estaba cego.\nNo 893 nomeou correxente ao seu fillo Guaimaro II, que guiou o principado durante a longa ausencia de seu pai. Ao seu regreso, estourou na cidade unha revolta instigada por unha facci\u00f3n napolitana apoiada por Atanasio, pero os dous Guaimaros d\u00e9rona sufocada. Entre o 900 e o 901, Guaimaro I, como o seu pai antes ca el, retirouse (ou obrigouno os eu fillo) no mosteiro de San Massimo e al\u00ed morreu aos poucos meses. As cr\u00f3nicas do seu reinado descr\u00edbeno como un soberano desp\u00f3tico e non particularmente popular, malia a gran fama que o nome da dinast\u00eda fundada polo seu pai adquiriu posteriormente."}
{"id": "82908", "revid": "98629", "url": "https://gl.wikipedia.org/wiki?curid=82908", "title": "Guaimaro II de Salerno", "text": "Guaimaro II, \u00e1s veces chamado o Chepudo, finado o 4 de xu\u00f1o de 946, foi pr\u00edncipe longobardo de Salerno do 901 ao 946.\nTraxectoria.\nConverteuse en pr\u00edncipe de Salerno no 901, ano no cal o seu pai se retirou (ou foi obrigado a facelo) a un mosteiro, onde ficou ata a s\u00faa morte. Fillo de Guaimaro I e Itta, foi asociado ao trono polo seu pai a partir do 893. A el d\u00e9bese o gran florecemento do Principado: restaurou o pazo do pr\u00edncipe, fixo edificar o campanario xunto \u00e1 igrexa palatina de San Pietro (920), reintroduciu a cu\u00f1axe de moedas de ouro.\nNo 895, durante a cativerio do seu pai en Avellino, rexeu s\u00f3 os destinos do principado e foio verdadeiro protagonista da represi\u00f3n da revolta filo-napolitana que estourara contra o seu pai Guaimaro coa axuda de Atanasio de N\u00e1poles. Tras o retiro ao convento do pai, desp\u00f3tico e impopular, Guaimaro II puido acceder ao exercicio total do poder.\nAo principio dos eu reinado mantivo s\u00f3lidas as relaci\u00f3ns de alianza cos Bizantinos, dos que o seu pai recibira os t\u00edtulos de \"patricio\" e \"protospatario\". Ao mesmo tempo f\u00edxose aliado Capua, logo anexionada ao Principado de Benevento, casando en segundas nupcias con Gaitelgrima, filla de Atenulfo I. Do primeiro matrimonio tivo a Rotilda, \u00e1 que deu como esposa a Atenulfo III, sobri\u00f1o de Atenulfo II e fillo de Landulfo I de Benevento. O seu primeiro matrimonio suscita moito interese sobre todo porque desta uni\u00f3n ter\u00eda nacido un fillo, tam\u00e9n chamado Guaimaro. Precisamente \u00e1 existencia deste fillo d\u00e9bese o feito de que a sucesi\u00f3n dos pr\u00edncipes de nome Guaimaro fose renumerada: segundo esta revisi\u00f3n dos ordinais, Guaimaro III ser\u00eda \"Guaimaro IV\" e Guaimaro IV converter\u00edase en \"Guaimaro V\".\nTam\u00e9n Guaimaro II levou adiante unhas guerras contra os musulm\u00e1ns, nas que participaran o pai e o av\u00f3, a\u00ednda que de maneira moi marxinal. Combateu na batalla do Garigliano do 915, onde as forzas unidas de Gaeta, N\u00e1poles, Capua, Benevento, Salerno, Lacio, Spoleto, Roma e tam\u00e9n da Italia bizantina derrotaron aos musulm\u00e1ns da chamada \"Colonia do Garigliano\".\nNo 923 ou 926 Guaimaro retirou a propia alianza con Bizancio, contra a que se puxo en guerra en apoio a Landulfo I de Capua. Consonte aos acordos tomados, Guaimaro e Landulfo atacaron xuntos a Puglia, conquistas que foron para Landulfo, e a Campania, de onde Guaimaro obtivo novos territorios. Pero a alianza entre os dous pr\u00edncipes se revelou ben logo un fracaso, ao punto de que Landulfo cambiou a estratexia e chamou no seu apoio ao duque Teobaldo de Spoleto. Tam\u00e9n esta alianza resultou infrutuosa e rompeu sobre o 930. Guaimaro tornou daquela ao partido dos bizantinos, persuadido nesta ocasi\u00f3n polo protospatario Epifanio.\nGuaimaro foi un pr\u00edncipe moi relixioso. Fixo espl\u00e9ndidas doaz\u00f3ns ao mosteiro de San Massimo, fundado polo av\u00f3 Gaiferos, e nos derradeiros anos da s\u00faa vida subvencionou tam\u00e9n as reformadores cluniacenses. No 943 asociou ao trono a Xisulfo I, o fillo tido no segundo matrimonio. \u00c1 morte de Guaimaro II, sucedida o 4 de xu\u00f1o de 946, Xisulfo I sucedeuno no trono."}
{"id": "82910", "revid": "12452", "url": "https://gl.wikipedia.org/wiki?curid=82910", "title": "\u00c1ngel Urz\u00e1iz Cuesta", "text": ""}
{"id": "82911", "revid": "1308", "url": "https://gl.wikipedia.org/wiki?curid=82911", "title": "Joseph-Nic\u00e9phore Ni\u00e9pce", "text": ""}
{"id": "82914", "revid": "98629", "url": "https://gl.wikipedia.org/wiki?curid=82914", "title": "Xisulfo I de Salerno", "text": " Xisulfo I, nado en maio de 930 e finado en 977 ou 978, foi pr\u00edncipe longobardo de Salerno do 946 ao 977 (ou 978).\nTraxectoria.\nEra o fillo m\u00e1is vello de Guaimaro II e da segunda muller Gaitelgrima de Capua, foi asociado ao trono polo pai no 943 e sucedeuno \u00e1 s\u00faa morte no 946. Nun primeiro momento pux\u00e9rono baixo a rexencia dan ai e de Prisco, tesoureiro e conde de palacio.\nNo 946 o Principado foi tomado ao asalto por Landulfo II de Benevento e Xo\u00e1n III de N\u00e1poles, pero o seu aliado Mastalo de Amalfi corre na s\u00faa axuda e fixo caer nunha emboscada \u00e1s tropas de Landulfo preto de La Cava. O ano seguinte aliouse con Landulfo e cercou a cidade de Nola, presidio do ducado napolitano. En outubro do 953 tentou calmar as relaci\u00f3ns co dominio partenopeo redactando un diploma a favor do bispo de N\u00e1poles, un xesto que cadraba mal coa diplomacia sen escr\u00fapulos dos seus veci\u00f1os e que por isto non pareceu favorecelo nunca. Pouco despois, o 955, con todo, foi nomeado \"patricio\" por Mariano Argyros, \"strateg\u00f3s\" bizantino de Bari. En outono do 966 o papa Xo\u00e1n XIII guiou un ex\u00e9rcito de tropas romanas, toscanas e spoletinas contra Landulfo III de Benevento e o dos eu irm\u00e1n Pandulfo Testa de Ferro, pero Xisulfo acudiu na s\u00faa axuda e o choque armado esconxurouse. O papa e o pr\u00edncipe de Salerno firmaron un tratado de paz en Terracina. Foi este o acto que m\u00e1is adiante lle ga\u00f1ou a axuda do potente Testa de Ferro.\nNo 974 Xisulfo foi destronado por unha insurrecci\u00f3n relixiosa guiada polo irm\u00e1n Landulfo. O pr\u00edncipe de Benevento e Capua, Pandulfo I Testa de Ferro, restaurou a Xisulfo como vasalo seu, condici\u00f3n na que o pr\u00edncipe salernitano ficou ata a s\u00faa morte, sucedida entre finais de 977 e principios de 978. Con el extinguiuse a dinast\u00eda dos Dauf\u00e9ridas, asentada no trono de Salerno co pr\u00edncipe Gaiferos no 861. Xisulfo, casado coa princesa Xemma, non tivo herdeiros e o seu trono herdouno Pandulfo de Benevento e Capua, que deste modo reunificou, por primeira e \u00faltima vez desde 851, os territorios da antiga \"Langobardia Minor\"."}
{"id": "82915", "revid": "624", "url": "https://gl.wikipedia.org/wiki?curid=82915", "title": "Pandulfo I Testa de Ferro", "text": ""}
{"id": "82916", "revid": "624", "url": "https://gl.wikipedia.org/wiki?curid=82916", "title": "Gaitelgrima de Capua", "text": "Gaitelgrima de Capua foi unha princesa longobarda do s\u00e9culo X. \nTraxectoria.\nFilla de Atenulfo I de Capua, converteuse na segunda muller de Guaimaro II de Salerno cando este, pr\u00edncipe de Salerno do 901 ao 946, decidiu facer unha alianza con Capua, cidade posteriormente anexionada aos seus dominios. Deste matrimonio naceu Xisulfo I de Salerno."}
{"id": "82919", "revid": "25871", "url": "https://gl.wikipedia.org/wiki?curid=82919", "title": "Leopoldo Galtieri", "text": "Leopoldo Fortunato Galtieri Castelli, nado en Caseros, provincia de Buenos Aires, o 15 de xullo de 1926 e finado en Buenos Aires o 12 de xaneiro de 2003, foi un militar e ditador arxentino, que alcanzou a comandancia do Ex\u00e9rcito Arxentino, co rango de tenente xeneral. Foi presidente \"de facto\" da Arxentina entre 1981 e 1982. \nEn abril de 1982, pouco despois de ocupar a Presidencia, ordenou a recuperaci\u00f3n das illas Malvinas, consideradas pola Arxentina como territorio nacional usurpado, dando comezo \u00e1 Guerra das Malvinas. Tres meses despois foi derrocado por un golpe militar interno, derivado da s\u00faa derrota na guerra. En 1985 foi absolto no Xu\u00edzo \u00e1s Xuntas, onde foi acusado de cometer delitos de lesa humanidade, e en 1986 foi condenado a 12 anos de prisi\u00f3n e degradaci\u00f3n polas s\u00faas acci\u00f3ns no conflito. Foi indultado de ditos delitos en 1989 polo presidente Carlos Menem. \nEn 2002 foi detido como sospeitoso de ter cometido delitos de lesa humanidade durante a \u00faltima ditadura militar, pero morreu no c\u00e1rcere ao ano seguinte antes de ser xulgado."}
{"id": "82920", "revid": "98629", "url": "https://gl.wikipedia.org/wiki?curid=82920", "title": "Xo\u00e1n II de Salerno", "text": "Xo\u00e1n II ( ? \u2013 entre 994 e 998), pr\u00edncipe longobardo, foi conde palatino de Salerno no 980 e rexente polo pr\u00edncipe Pandulfo II.\nBiograf\u00eda.\nFillo de Lamberto de Spoleto, foi desterrado do principado no 981, cando o duque Mans\u00f3n I de Amalfi derrocou ao xove soberano e se apoderou do trono. O goberno do amalfitano e do seu fillo Xo\u00e1n foi moi opresivo e a poboaci\u00f3n de Salerno estourou nunha revolta. No 983 Mans\u00f3n e o fillo foron expulsados e Xo\u00e1n Lamberto, duque de Spoleto, foi elixido pr\u00edncipe de Salerno.\nDurante o seu reinado, Xo\u00e1n II tentou establecer o control propio sobre o mosteiro de San Massimo e as propiedades relacionadas, pero o plano fallou. Xunto coa s\u00faa muller Sichelgaita fundou Santa Maria de Domno, que puxo directamente baixo a autoridade da arquidiocese de Salerno. En efecto o mosteiro tivo moita fortuna xa baixo o primeiro abade, Radoaldo, pero os intentos de Xo\u00e1n de controlar a relixi\u00f3n e as instituci\u00f3ns eclesi\u00e1sticas reduciuse a pouco m\u00e1is ca isto. En xaneiro de 984 asociou ao trono ao seu fillo Guido, que morreu no 988. Entre xaneiro e marzo de 989 asociou ao goberno outro fillo, Guaimaro, o seu sucesor no trono. Deixou outros catro fillos: Pandulfo, Lamberto, Xo\u00e1n e Pedro.\nSegundo unha lenda relatada por Pier Damiani, en ocasi\u00f3n dunha erupci\u00f3n do Vesuvio, o pr\u00edncipe Xo\u00e1n exclamou que se trataba sen d\u00fabida dun presaxio que anunciaba a morte dun home rico, que hab\u00eda seguramente de ser condenado ao inferno. O d\u00eda seguinte, el mesmo foi atopado morto entre os brazos dunha prostituta."}
{"id": "82931", "revid": "1093", "url": "https://gl.wikipedia.org/wiki?curid=82931", "title": "Leopoldo Fortunato Galtieri", "text": ""}
{"id": "82945", "revid": "1131", "url": "https://gl.wikipedia.org/wiki?curid=82945", "title": "Gian Pietro Carafa", "text": ""}
{"id": "82946", "revid": "23204", "url": "https://gl.wikipedia.org/wiki?curid=82946", "title": "Kirikou et la Sorci\u00e8re", "text": "Kirikou et la Sorci\u00e8re \u00e9 un filme de animaci\u00f3n escrito e dirixido por Michel Ocelot e estreado en 1998. \u00c9 unha coproducci\u00f3n entre Francia, B\u00e9lxica e Luxemburgo. Composto de contos tradicionais de \u00c1frica Occidental, conta a historia dun meni\u00f1o, Kirikou, que salva a s\u00faa vila da malvada bruxa Karaba. O filme estreouse orixinalmente o 9 de decembro de 1998.\nSinopse.\nKarab\u00e1 \u00e9 unha malvada bruxa que domina un poboado do coraz\u00f3n de \u00c1frica. Kirikou, un neno pequeno, \u00e9 o \u00fanico que ten valor e coraxe para enfrontarse a ela e, coa axuda dos animais, converterse as\u00ed no pr\u00edncipe da selva."}
{"id": "82947", "revid": "23204", "url": "https://gl.wikipedia.org/wiki?curid=82947", "title": "Manny Fontenla-Novoa", "text": "Manny Fontenla-Novoa, antes Manuel Fontenla Novoa, nado o 13 de maio de 1954 en Cuntis, \u00e9 un empresario galego residente no Reino Unido.\nTraxectoria.\nEn 1964 emigrou coa familia ao Reino Unido, onde comezou a traballar por debaixo da idade legal, primeiro na hostelar\u00eda, logo no sector da banca e finalmente na empresa Thomas Cook, unha firma de turismo grosista. Despois traballou para unha empresa de touroperadores e logo creou a s\u00faa primeira empresa no sector, chamada Sunworld. Grazas ao \u00e9xito, vendeulle en 1996 esa nova firma ao Thomas Cook Group, onde dende 2003 ocupa cargos de m\u00e1ximo nivel directivo. Na actualidade exerce o posto de conselleiro delegado da compa\u00f1\u00eda.\nDistinci\u00f3ns.\nFoi reco\u00f1ecido como empresario do ano en 2007 polo xornal escoc\u00e9s Evening Telegraph.\nVida persoal.\nVive en Northamptonshire. Est\u00e1 casado e ten catro fillos."}
{"id": "82948", "revid": "43327", "url": "https://gl.wikipedia.org/wiki?curid=82948", "title": "Internacionalismo", "text": "O termo internacionalismo pode referirse:"}
{"id": "82949", "revid": "23204", "url": "https://gl.wikipedia.org/wiki?curid=82949", "title": "Xan Bouzada", "text": "Xan Bouzada Fern\u00e1ndez, nado en Lugo en 1951 e finado o 5 de maio de 2008 en Vigo, foi un soci\u00f3logo galego.\nTraxectoria.\nLicenciado en Sociolox\u00eda pola Universidade de Tolosa - Le Mirail e Doutor en Sociolox\u00eda pola Universidade Complutense de Madrid, era profesor titular de sociolox\u00eda na Universidade de Vigo, estaba considerado un dos meirandes expertos en Sociolox\u00eda da cultura en Galicia. Entre as s\u00faas investigaci\u00f3ns destacan as realizadas sobre o tema da emigraci\u00f3n, a socioling\u00fc\u00edstica ou a pol\u00edtica cultural dos concellos.\nFoi tam\u00e9n director do Observatorio da Cultura Galega do Consello da Cultura Galega, da revista \"Cooperativismo e Econom\u00eda Social\" e membro do consello de redacci\u00f3n da revista \"Grial\"."}
{"id": "82950", "revid": "22570", "url": "https://gl.wikipedia.org/wiki?curid=82950", "title": "Kirikou et les b\u00eates sauvages", "text": "Kirikou et les b\u00eates sauvages (\"Kirikou e as bestas salvaxes\") \u00e9 unha pel\u00edcula de animaci\u00f3n francesa realizada por Michel Ocelot e B\u00e9n\u00e9dicte Galup, que sa\u00edu no ano 2005.\nSinopse.\nEsta segunda obra presenta de novo o enxe\u00f1oso personaxe Kirikou, que debe outra vez combater a bruxa Karab\u00e1.\nA pel\u00edcula, narrada polo av\u00f3 de Kirikou, conta unha serie de aventuras do protagonista, un neno de \u00c1frica que ten que loitar contra unha hiena, escapar dos fetiches da bruxa Karab\u00e1, recuperar as ganancias perdidas polo desastre causado por un b\u00fafalo, e mesmo converterse en fetiche para salvar as mulleres do seu pobo."}
{"id": "82951", "revid": "23204", "url": "https://gl.wikipedia.org/wiki?curid=82951", "title": "Internacionalismo (pol\u00edtica)", "text": "O Internacionalismo \u00e9 un movemento pol\u00edtico que avoga por unha maior cooperaci\u00f3n pol\u00edtica e econ\u00f3mica entre as naci\u00f3ns para o beneficio mutuo.\nOs partidarios deste movemento, como por exemplo os seguidores do Movemento Federalista Mundial, afirman que as naci\u00f3ns deben cooperar entre elas porque os seus intereses mutuos a longo prazo son m\u00e1is valiosos que os seus intereses individuais a curto prazo. O internacionalismo oponse por natureza \u00f3 ultranacionalismo e \u00f3 chauvinismo nacionalista, as\u00ed como \u00f3s movementos de globalizaci\u00f3n estritamente econ\u00f3micos que negan o valor da cultura e as diferenzas entre as naci\u00f3ns. O internacionalismo presup\u00f3n o reco\u00f1ecemento do resto das naci\u00f3ns como iguais a pesar de, e respectando, t\u00f3dalas s\u00faas diferenzas. O termo internacionalismo \u00fasase frecuentemente de forma err\u00f3nea como sin\u00f3nimo de cosmopolitismo, termo este que \u00e9 usado \u00e1 s\u00faa vez polos internacionalistas para describir o abuso desta cultura (v\u00e9xase \"anacionalismo\").\nTendencias do internacionalismo.\nO balance entre a esquerda e a dereita.\nO socialismo foi o primeiro movemento pol\u00edtico que acu\u00f1ou o termo internacionalismo, e certamente, os ideais internacionalistas se basean de forma prominente nos principios do movemento socialista. Durante o s\u00e9culo XX o internacionalismo deixou de ser un asunto exclusivamente integrado no \u00e1mbito do socialismo, a\u00ednda que a\u00ednda na actualidade recibe a maior parte do seu apoio por parte da esquerda pol\u00edtica. O mercado libre globalizado contempor\u00e1neo non se pode definir como internacionalismo, xa que este promove unicamente a integraci\u00f3n econ\u00f3mica, mentres ignora os aspectos pol\u00edticos e sociais. Por outro lado, a globalizaci\u00f3n promove un sistema econ\u00f3mico moi diferente do proposto polo internacionalismo (que avoga por un termo medio entre unha econom\u00eda centralizada mixta e unha econom\u00eda socialista, pero en calquera caso, moi afastada da econom\u00eda de libre mercado capitalista). Desde a esquerda pol\u00edtica se fala dunha \u00abglobalizaci\u00f3n da solidariedade\u00bb, mentres os movementos modernos anti-globalizaci\u00f3n, internacionalistas por natureza, avanzan a noci\u00f3n \u00abdoutra globalizaci\u00f3n\u00bb (tal como sinala o seu lema \u00abOutro mundo \u00e9 posible\u00bb).\nA soberan\u00eda das naci\u00f3ns contra o balance do poder supranacional.\nO internacionalismo, no sentido estrito da palabra, bas\u00e9ase a\u00ednda na existencia de naci\u00f3ns soberanas. Os seus obxectivos son:\nO ideal de moitos internacionalistas, que se consideran a si mesmos como \u00abcidad\u00e1ns do mundo\u00bb, \u00e9 dar un paso m\u00e1is na globalizaci\u00f3n democr\u00e1tica coa creaci\u00f3n dun goberno mundial. Por\u00e9n, esta idea oponse e se ve frustrada por outras tendencias internacionalistas, xa que estes cren que calquera goberno de \u00e1mbito mundial ser\u00eda demasiado poderoso como para confiar nel, ou porque disenten do cami\u00f1o tomado por entidades supranacionais como as Naci\u00f3ns Unidas ou a Uni\u00f3n Europea e temen que un goberno mundial poida seguir os pasos destas instituci\u00f3ns. Este tipo de internacionalistas se inclinan m\u00e1is a apoiar unha \u00abfederaci\u00f3n mundial\u00bb, cunha maior distribuci\u00f3n do poder nos gobernos nacionais.\nOutros usos do termo.\nNun sentido menos estrito, o internacionalismo \u00e9 unha palabra que describe o \u00edmpeto e a motivaci\u00f3n pola creaci\u00f3n de calquera forma de organizaci\u00f3n internacional. Os primeiros exemplos desta concepci\u00f3n ampla do internacionalismo se poder\u00edan considerar o cambio das unidades de medida feudais polo sistema m\u00e9trico decimal, a creaci\u00f3n da primeira Corte Internacional de Xustiza, a Sociedade de Naci\u00f3ns ou as Naci\u00f3ns Unidas."}
{"id": "82952", "revid": "89787", "url": "https://gl.wikipedia.org/wiki?curid=82952", "title": "Asemblea", "text": "Unha asemblea \u00e9 unha reuni\u00f3n onde afectados por un determinado asunto ou membros dunha organizaci\u00f3n opinan ou deciden sobre un tema directamente e sen representantes (democracia directa), ou ben son representantes doutras persoas os que debaten e deciden (democracia indirecta). No primeiro tipo de asembleas adoita tomarse a decisi\u00f3n por consenso para acadar acordos m\u00ednimos aceptables para t\u00f3dolos implicados, e reservarse as votaci\u00f3ns para os casos nos que non hai acordo posible.\nEn moitas organizaci\u00f3ns a asemblea \u00e9 un \u00f3rgano pol\u00edtico que toma decisi\u00f3ns. En ocasi\u00f3ns asume total ou parcialmente o poder lexislativo e, \u00e1s veces, mesmo o executivo e xudicial. Unha asemblea f\u00f3rmase por persoas da propia organizaci\u00f3n, que est\u00e1n relacionadas ou que te\u00f1en o permiso expl\u00edcito da mesma para participar.\nMoitas organizaci\u00f3ns democr\u00e1ticas te\u00f1en unha asemblea como \u00f3rgano m\u00e1ximo de decisi\u00f3n, como as organizaci\u00f3ns sociais, sindicais, profesionais e os estados. As asembleas m\u00e1is co\u00f1ecidas son os parlamentos ou congresos dos estados.\nHistoria.\nHistoricamente (na pol\u00edtica) as asembleas se formaron para facilitar a participaci\u00f3n democr\u00e1tica do pobo nas decisi\u00f3ns que pod\u00edan afectarlles. Esta forma de pol\u00edtica foi unha das primeiras para contribu\u00edr \u00e1 desaparici\u00f3n do despotismo. Por esa raz\u00f3n as asembleas foron prohibidas nos pa\u00edses e rexi\u00f3ns totalitarias.\nNa actualidade a\u00ednda son vetadas en moitos lugares."}
{"id": "82959", "revid": "85894", "url": "https://gl.wikipedia.org/wiki?curid=82959", "title": "Lagostelle, Guitiriz", "text": "San Xo\u00e1n de Lagostelle \u00e9 unha parroquia que se localiza \u00f3 oeste do concello de Guitiriz, onde radica a s\u00faa capital, hom\u00f3nima do concello. Segundo o IGE en 2012 ti\u00f1a 1.972 habitantes (1.010 mulleres e 962 homes) distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.978 habitantes.\nHistoria.\nEn 1898 constitu\u00eduse a nova parroquia de Santa Mari\u00f1a de Lagostelle, segreg\u00e1ndose os seus lugares de Lagostelle.\nPatrimonio.\nNesta parroquia hai varias construci\u00f3ns relixiosas e civ\u00eds de interese. A igrexa parroquial, a m\u00e1is moderna (anos 60) do Sagrado Coraz\u00f3n de Mar\u00eda, a de Pardi\u00f1as, o Hotel Balneario Guitiriz con capela mesquita e campo de golf."}
{"id": "82962", "revid": "23204", "url": "https://gl.wikipedia.org/wiki?curid=82962", "title": "Monrovia", "text": "Monrovia \u00e9 a capital e a cidade principal de Liberia. Situada na costa do Atl\u00e1ntico, no ano 2003 ti\u00f1a 572.000 habitantes. A cidade foi denominada as\u00ed en homaxe ao presidente nortamericano James Monroe, que gobernaba cando os libertos negros foron asentados no litoral africano occidental.\nHistoria.\nA \u00e1rea de Monrovia xa estaba habitada cando os portugueses a chamaron \"Cabo Mesurado\", en 1560, mais a cidade no se fundou at\u00e9 o mes de abril do ano 1822, cando a illa de Providence (actualmente unida ao centro urbano por unha ponte) foi ocupada pola Sociedade Americana de Colonizaci\u00f3n (\"American Colonization Society\"), como refuxio para escravos liberados nos Estados Unidos e mais nas Indias Occidentais brit\u00e1nicas, imitando o que xa fixeran os ingleses en Freetown a finais do s\u00e9culo anterior. Inicialmente foi denominada \"Christopolis\", mais en 1824 pasou a ser designada Monrovia na honra do ent\u00f3n presidente dos Estados Unidos, James Monroe.\nA cidade ficou severamente danada durante a Guerra Civil liberiana. As batallas importantes libr\u00e1ronse entre as forzas gobernamentais de Samuel Doe e as dos rebeldes de Prince Johnson no ano 1990 e mais durante o asalto do Parlamento no 1992. A consecuencia da guerra, hai en Monrovia unha gran cantidade de rapaces e mozos abandonados.\nA cidade.\nMonrovia est\u00e1 situada nunha pen\u00ednsula entre o Oc\u00e9ano Atl\u00e1ntico e o r\u00edo Mesurado; ao norte desemboca o r\u00edo Saint Paul. \u00c9 a urbe m\u00e1is grande de Liberia, da que \u00e9 o centro administrativo, econ\u00f3mico, comercial e financeiro. A econom\u00eda urbana gravita arredor do seu porto, que durante a segunda guerra mundial foi ampliado substancialmente polas forzas dos Estados Unidos.\nA trav\u00e9s do porto exp\u00f3rtase mineral de ferro e l\u00e1tex producidos no pa\u00eds; as s\u00faas instalaci\u00f3ns comprenden tam\u00e9n estaleiros. As industrias principais da cidade son cementeiras, refinamento de petr\u00f3leo, alimentarias, materiais de construci\u00f3n (ladrillos, azulexos), mobiliario e produtos qu\u00edmicos.\nLugares de interese.\nOs principais sitios de interese son o Museo Nacional de Liberia, o Templo Mas\u00f3nico (actualmente en ru\u00ednas), o mercado de Waterside, o Centro Cultural e un bo n\u00famero de praias. A cidade ten tam\u00e9n un zool\u00f3xico e un dos estadios deportivos m\u00e1is grandes de \u00c1frica, con capacidade para acoller 40.000 persoas. \u00c9 a sede da Universidade de Liberia e do Cuttington College and Divinity School.\nComunicaci\u00f3n.\nMonrovia est\u00e1 conectada por mar con Greenville e Harper, cidades liberianas. O aeroporto m\u00e1is achegado, o Aeroporto Internacional Roberts, est\u00e1 situado a 60\u00a0km da cidade, en Robertsfield."}
{"id": "82964", "revid": "25871", "url": "https://gl.wikipedia.org/wiki?curid=82964", "title": "Cassiopeia", "text": "Cassiopeia ou Casiopea \u00e9 unha constelaci\u00f3n do norte, que ten coma caracter\u00edstica inconfundible a s\u00faa forma de M ou W. \u00d3 ser tan doado o reco\u00f1ecela \u00e9 moi usada para busca-lo norte cando a Osa Maior non \u00e9 visible.\nMitolox\u00eda.\nCasiopea \u00e9 a nai de Andr\u00f3meda e muller de Cefeo, rei de Etiop\u00eda. A ra\u00ed\u00f1a Casiopea fac\u00eda fachenda da beleza da s\u00faa filla e compar\u00e1baa coas Nereidas, fillas do deus do mar Nereo. Estas, indignadas por tal atrevemento, ped\u00edronlle a Poseid\u00f3n vinganza e el coma resposta enviou \u00f3 monstro mari\u00f1o (Cetus) \u00e1s costas do pa\u00eds causando grandes males.\nPara enfrontarse a esta situaci\u00f3n, Cefeo consulta o or\u00e1culo de Am\u00f3n, quen aconsellou sacrificar a Andr\u00f3meda coloc\u00e1ndoa atada a unha rocha nun acantilado para que fose v\u00edtima do monstro.\nAs\u00ed, Andr\u00f3meda \u00e9 ofrecida a Cetus. Perseo, que vi\u00f1a de regreso da s\u00faa viaxe despois de derrotar a Medusa, divisou \u00e1 v\u00edtima e no acto namorouse dela. Prop\u00faxolle \u00f3 rei liberala, a cambio de que lle concedese a s\u00faa man; Perseo mata o monstro e posteriormente casa con Andr\u00f3meda."}
{"id": "82965", "revid": "23204", "url": "https://gl.wikipedia.org/wiki?curid=82965", "title": "Nassau, Bahamas", "text": "Nassau \u00e9 a capital das illas Bahamas. \u00c9 o centro comercial e cultural das illas e, cunha poboaci\u00f3n de 210.832 habitantes, \u00e9 tam\u00e9n a cidade m\u00e1is grande.\nSituada na illa de Nova Providencia, Nassau ten un atractivo porto moi transitado. O clima tropical e a fermosura natural das Bahamas tornaron Nassau nun moi popular destino tur\u00edstico, cunha reputada calma durante as horas de sol e unha excitante vida nocturna.\nHistoria.\nNassau foi fundada polos brit\u00e1nicos a mediados do s\u00e9culo XVII co nome de \"Charles Towne\", mais logo mud\u00f3uselle o nome polo de Nassau en honra do rei ingl\u00e9s Guillerme III de Orange-Nassau en 1695. Durante o s\u00e9culo XVIII, foi un famoso acocho de piratas; un dos mais c\u00e9lebres que aqu\u00ed se agochaba foi Barbanegra. Nassau foi obxectivo de numerosos intentos de invasi\u00f3n por parte dos espa\u00f1ois a fins do s\u00e9culo XVIII. No 1776 foi tomada e retida brevemente polos revolucionarios norteamericanos.\nXeograf\u00eda.\nSituada na Illa da Nova Providencia, Nassau ten un atractivo porto, unha mestura do vello mundo e arquitectura colonial e un porto moi ocupado. O clima e o medio natural das Bahamas converteron a Nassau nun destino tur\u00edstico.\nNassau desenvolveuse directamente detr\u00e1s da zona portuaria. Nova Providencia ten 200 km\u00b2 de terra relativamente plana e de monte raso entrecruzadas por cristas baixas (ningunha das cualas impid\u00edu o seu desenvolvemento). No centro da illa hai varios lagos pouco profundos conectados por mareas.\nA proximidade da cidade aos Estados Unidos (290 km ao leste-sueste de Miami) contribu\u00edu \u00e1 s\u00faa popularidade como resort de vacaci\u00f3ns, especialmente despois de que os Estados Unidos prohibise as viaxes a Cuba en 1963. O resort de Atlantis nas proximidades Illa Paradise sup\u00f3n m\u00e1is chegadas tur\u00edsticas \u00e1 cidade que calquera outra propiedade hotelera de Nassau. O mega-resort emprega m\u00e1is de 6.000 bahameses e \u00e9 o maior empleador f\u00f3ra do goberno.\nClima.\nNassau ten un clima tropical de sabana (K\u00f6ppen: \" Aw \"), que fai fronteira cun clima monz\u00f3nico (K\u00f6ppen: \"Am\"), con ver\u00e1ns quentes e h\u00famidos e un inverno c\u00e1lido e m\u00e1is seco. As temperaturas son relativamente consistentes ao longo do ano. Durante a estaci\u00f3n h\u00famida de xu\u00f1o a setembro, as temperaturas medias durante o d\u00eda son 30\u00ba - 32\u00a0\u00b0C, mentres que durante a estaci\u00f3n m\u00e1is seca de novembro a marzo as temperaturas di\u00farnas est\u00e1n entre 25\u00ba e 27\u00a0\u00b0C, rara vez caendo por debaixo de 15\u00a0\u00b0C .\nComunicaci\u00f3ns.\nO aeroporto internacional de Nassau, o m\u00e1is importante das Bahamas, ten conexi\u00f3ns diarias coas cidades principais dos Estados Unidos, do Canad\u00e1, do Reino Unido e do Caribe."}
{"id": "82967", "revid": "23204", "url": "https://gl.wikipedia.org/wiki?curid=82967", "title": "Auguste Vaillant", "text": "Auguste Valliant, nado en M\u00e9zi\u00e8res, Ardenas, Francia en 1861 e finado en Par\u00eds o 5 de febreiro de 1894, foi un anarquista franc\u00e9s, que acadou fama a finais do s\u00e9culo XIX por ser o autor dun atentado con bomba na C\u00e1mara de Deputados Francesa o 9 de decembro de 1893.\nBiograf\u00eda.\nNado nas Ardenas en 1861, tivo unha infancia miserable. Con doce anos xa viv\u00eda s\u00f3 en Par\u00eds, sendo posteriormente condenado por pequenos delitos: \u00f3s trece por ir nun tren sen billete, e \u00f3s dezasete por roubar comida. Por tales crimes pasou seis d\u00edas na cadea.\nTraballou en diversos empregos manuais temporalmente en calidade de aprendiz, e sentiuse atra\u00eddo pola astronom\u00eda e a filosof\u00eda. Preocupado pola miseria dos habitantes pobres de Par\u00eds, entre os que se inclu\u00eda, foi seducido polos c\u00edrculos anarquistas e comezou a frecuentar alg\u00fans destes grupos. Casou e viviu na pobreza coa s\u00faa esposa e coa s\u00faa filla Sidonie, que logo da s\u00faa morte ser\u00eda adoptada por S\u00e9bastien Faure.\nEn certo momento da s\u00faa vida decidiu abandonar Par\u00eds para probar sorte na Arxentina, na rexi\u00f3n do Chaco, onde a realidade non se mostrou menos hostil. Despois de tres anos na emigraci\u00f3n, Vaillant retornou a Francia, onde conseguiu apenas empregos casuais que aceptaba para poder alimentar \u00e1 s\u00faa familia.\nInterese pola anarqu\u00eda.\nVolveuse militante das campa\u00f1as anarquistas, e frecuentemente defend\u00eda a propaganda polo acto, que se poder\u00eda resumir nunha estratexia de ataque que servir\u00eda de inspiraci\u00f3n para outros ataques. As vagas de atentados terroristas executados por anarquistas est\u00e1banse multiplicando en Francia entre os anos 1892 e 1894 por medio da iniciativa de varios activistas, entre eles Ravachol, Sante Caserio e \u00c9mile Henry. As s\u00faas acci\u00f3ns pretend\u00edan atacar \u00e1 burgues\u00eda e \u00f3 estado, considerados por eles como responsables da miseria e da crise econ\u00f3mica vixente, e os principais culpables da desigualdade e explotaci\u00f3n das clases obreiras.\nAtentados.\nEse contexto de inxustiza social motivou a Auguste Vaillant a esixir vinganza tam\u00e9n pola execuci\u00f3n de Ravachol, guillotinado despois de colocar catro bombas en Predios P\u00fablicos parisienses e nun gran restaurante. Vaillant esperaba tam\u00e9n conseguir denunciar a represi\u00f3n do goberno de Jean Casimir Perier contra os traballadores e anarquistas.\nA acci\u00f3n de Vaillant tivo lugar o 9 de decembro de 1893. Cara \u00e1s 16 horas, lanzou unha bomba de gran tama\u00f1o na C\u00e1mara dos Deputados do Pazo Bourbon nunha sesi\u00f3n presidida por Charles Dupuy. Esta era unha bomba cargada de cravos e pedazos de zinc, que foi lanzada sobre os deputados e espectadores que asist\u00edan \u00e1s deliberaci\u00f3ns. Cincuenta persoas resultaron feridas, inclu\u00eddo o propio Vaillant, que sufriu a amputaci\u00f3n do nariz..\nUn artigo no F\u00edgaro do 10 de decembro de 1893 describe a escena:\nO xu\u00edzo.\nDetido por outras vinte persoas, Vaillant admitiu aquela mesma noite que era o autor da bomba. No xu\u00edzo afirmou que o xesto ti\u00f1a a intenci\u00f3n de ferir, e non de matar. Esa foi a raz\u00f3n de ter enchido a bomba con cravos e non con balas.\nAntes do veredicto, Vaillant falou diante dos xurados para xustificar os actos de violencia a favor dunha nova sociedade:\nAguste Vaillant foi sentenciado a morte. Malia a petici\u00f3n lanzada \u00f3 seu favor polo Abade Lemire, ferido durante o ataque, e da intervenci\u00f3n da s\u00faa filla Sidonie xunto \u00e1 primeira dama. Sadi Carnot, o ent\u00f3n presidente da Terceira Rep\u00fablica Francesa, negouse a perdonalo. \u00d3s 33 anos de idade foi guillotinado. Antes do momento final gritou:\nDesquites.\nA s\u00faa morte foi de feito a mecha para que a revolta se expandise entre outros anarquistas, que adoptaron como himno a canci\u00f3n \"O Lamento de Vaillant\", de F. Xan-Neuf e Charles Spencer. Como forma de vinganza ante a execuci\u00f3n de Vaillant, o 12 de febreiro de 1894 o franc\u00eas \u00c9mile Henry lanzou unha bomba nun caf\u00e9 frecuentado pola elite parisiense, e o italiano Sante Geronimo Caserio matou a Sadi Carnot, o presidente da Rep\u00fablica Francesa cunha \u00fanica pu\u00f1alada no coraz\u00f3n o 24 de xu\u00f1o de 1894 en Li\u00f3n.\nA reacci\u00f3n estatal.\nA consecuencia directa dos actos anarquistas foi a creaci\u00f3n dunha serie de leis denominadas \"sc\u00e9l\u00e9rates\" (abominables) en 1893 e 1894.\nAs leis \"sc\u00e9l\u00e9rates\" s\u00f3 ser\u00edan abolidas case un s\u00e9culo despois, o 23 de decembro de 1992."}
{"id": "82972", "revid": "130492", "url": "https://gl.wikipedia.org/wiki?curid=82972", "title": "Pen\u00ednsula do Morrazo", "text": "O Morrazo \u00e9 unha pen\u00ednsula situada no oeste da provincia de Pontevedra, na zona das r\u00edas Baixas. Mide uns 40\u00a0km. de lonxitude por 10 de ancho, e separa as r\u00edas de Vigo e Pontevedra.\nXeolox\u00eda.\nA pen\u00ednsula do Morrazo \u00e9 un exemplo de horst. A elevaci\u00f3n do terreo que a conforma debeuse \u00f3 afundimento das r\u00edas que separa. O seu istmo vai de Ponte Sampaio a Pontevedra.\nA s\u00faa parte occidental vese desgaxada de norte a sur por unha ampla fendedura tect\u00f3nica inundada: a R\u00eda de Ald\u00e1n, que individualiza a subpen\u00ednsula do H\u00edo, parroquia m\u00e1is occidental da comarca do Morrazo. Pola s\u00faa parte, o seu extremo meridional e conf\u00edn da pen\u00ednsula, Cabo Home, morre a pouca distancia das Illas C\u00edes (integradas no Parque nacional das Illas Atl\u00e1nticas).\nO Morrazo \u00e9 unha pen\u00ednsula montuosa atomizada en ducias de vales, outeiros, e enseadas, que conforman un complexo tecido de unidades individualizadas, ricas e moi humanizadas que albergan unha elevada densidade de poboaci\u00f3n. O punto m\u00e1is alto da pen\u00ednsula \u00e9 a meseta da Chan da Carqueixa (628 m), no Monte Xax\u00e1n (Domaio).\nOs miradoiros de Cotorredondo, Monte do Faro, A Fraga, Agudelo, A Paralaia, A Magdalena, O Balc\u00f3n do Rei, Varalonga, Liboreiro o Ermelo ofrecen amplas panor\u00e1micas da s\u00faa paisaxe, desde a r\u00eda de Pontevedra \u00e1 de Vigo.\nDemograf\u00eda.\nO poboamento do Morrazo \u00e9 moi disperso, e a maior\u00eda dos m\u00e1is de 200 n\u00facleos de poboaci\u00f3n da pen\u00ednsula se encadran nun cont\u00ednuum rururb\u00e1n onde destacan algunhas vilas. A poboaci\u00f3n ach\u00e9gase \u00e1s 100.000 persoas , cunha densidade de poboaci\u00f3n superior a 500 hab./km\u00b2.\nA pen\u00ednsula corresp\u00f3ndese cos concellos de Cangas, Bueu, Mar\u00edn e Moa\u00f1a, as\u00ed como d\u00faas parroquias de Pontevedra (Louriz\u00e1n e Salcedo), e catro de Vilaboa (San Adri\u00e1n de Cobres, Santa Cristina de Cobres, Vilaboa e Figueirido). Cangas \u00e9 a capital hist\u00f3rica, as\u00ed como o concello m\u00e1is poboado.\nA lista compreta das 29 parroquias pode verse na seguinte t\u00e1boa:\nEconom\u00eda e cultura.\nA pesca e o turismo son as d\u00faas \u00e1reas econ\u00f3micas m\u00e1is destacadas, e a s\u00faa riqueza expr\u00e9sase tam\u00e9n na cultura, o deporte e a gastronom\u00eda da zona.\nO deporte das tra\u00ed\u00f1as e do remo en xeral son moi populares, co canonista David Cal \u00e1 cabeza.\nEntre os eventos culturais destaca o Festival Interc\u00e9ltico do Morrazo, celebrado en Moa\u00f1a a finais de xullo.\nEntre os seus monumentos destacan o cruceiro do H\u00edo, o Dolmen de Chan da Arqui\u00f1a, os Petr\u00f3glifos de Mogor ou o Museo Mass\u00f3."}
{"id": "82974", "revid": "5863", "url": "https://gl.wikipedia.org/wiki?curid=82974", "title": "Monte da Gu\u00eda", "text": "O monte da Gu\u00eda \u00e9 unha elevaci\u00f3n situada no lugar da Gu\u00eda, na parroquia viguesa de Teis, a car\u00f3n da r\u00eda de Vigo. \nSituaci\u00f3n.\nAcada 128 metros de altitude. \u00c9 un dos parques maiores da cidade. Desde o alto do promontorio hai unha vista bastante completa da cidade de Vigo, as\u00ed como da r\u00eda, as illas C\u00edes, a cara sur da pen\u00ednsula do Morrazo e a ponte de Rande. \nO monte da Gu\u00eda est\u00e1 conectado co centro da cidade mediante o autob\u00fas urbano (li\u00f1a 17).\nHistoria.\nAntigamente, as mulleres dos pescadores sub\u00edan a este monte para facer fogueiras e as\u00ed poder orientar os seus maridos de regreso ao peirao.\nPatrimonio.\nEst\u00e1 coroada por unha pequena ermida erixida na honra da Nosa Se\u00f1ora da Gu\u00eda e do Sagrado Coraz\u00f3n de Xes\u00fas, obra do arquitecto Manuel G\u00f3mez Rom\u00e1n.\nAta o ano 2000 estivo situada na s\u00faa ladeira m\u00e1is protexida, cara ao mar, a Escola de Transmisi\u00f3ns da Armada, localizaci\u00f3n militar que tivo relevancia na segunda guerra mundial, \u00f3 ser usada como lugar de aprovisionamento por submarinos alem\u00e1ns, o que se evidencia nalgunha pel\u00edcula b\u00e9lica. Naquela \u00e9poca f\u00edxose un t\u00fanel baixo o monte para que o tren chegase \u00e1s instalaci\u00f3ns militares para levar provisi\u00f3ns. Tempo despois, \u00f3 ser innecesario o transporte ferroviario, o t\u00fanel foi usado como almac\u00e9n militar.\nNa s\u00faa aba, hai pequenas praias como a da Lagoa ou a da Punta, e un paseo a trav\u00e9s dunha senda bot\u00e1nica sinalada. Conta cunha carballeira e distintas especies ornamentais de interese, entre as que ademais dos carballos, destacan os pi\u00f1eiros."}
{"id": "82978", "revid": "6193432", "url": "https://gl.wikipedia.org/wiki?curid=82978", "title": "A las barricadas", "text": "A las barricadas \u00e9 o t\u00edtulo dunha das m\u00e1is populares canci\u00f3ns relacionadas co anarcosindicalismo ou o anarquismo (ou tam\u00e9n o comunismo libertario) durante a guerra civil e a Revoluci\u00f3n Espa\u00f1ola. Actualmente \u00e9 tam\u00e9n o himno da CNT e da CXT.\nA canci\u00f3n orixinal, a \"Varchavianka\", \"Warszawianka\" ou \"Varsoviana\", foi composta en 1883 polo poeta polaco Wac\u0142aw \u015awi\u0119cicki, cando estaba preso no c\u00e1rcere de Varsovia, nun momento no que o movemento obreiro polaco sosti\u00f1a duras loitas reivindicativas e pelexaba contra a ocupaci\u00f3n rusa. A canci\u00f3n baseouse nun tema popular polaco (outras versi\u00f3ns apuntan a \u201cA marcha dos zuavos\u201d ou \u201cLes hussards de Bercheny\u201d). Cantouse por primeira vez na manifestaci\u00f3n obreira do 2 de marzo de 1885 en Varsovia, populariz\u00e1ndose e ocasionando versi\u00f3ns da mesma en toda Europa pola solidariedade do movemento obreiro con Polonia.\nChegou a Espa\u00f1a co nome de \u201cMarcha triunfal\u201d e co subt\u00edtulo \u201c\u00a1A las barricadas!\u201d. Publicouse a s\u00faa partitura en novembro de 1933, no suplemento da revista \"Tierra y Libertad\" de Barcelona. Os arranxos musicais para coro mixto f\u00edxoos \u00c1ngel Miret, e a adaptaci\u00f3n da letra Valeriano Orob\u00f3n Fern\u00e1ndez. Xunto \u00e1 letra sinal\u00e1base que esta canci\u00f3n, de car\u00e1cter sindicalista, a trouxeran a Espa\u00f1a uns anarcosindicalistas alem\u00e1ns, e que se fixera popular, sobre todo entre os m\u00e1is novos, substitu\u00edndo \u00e1 tradicional canci\u00f3n anarquista espa\u00f1ola \u201cHijos del pueblo\u201d.\nTen sido interpretada por artistas como Ades, Dandelion Junk Queens, Los D\u00f3lares, Pascal Comelade, Los Muertos de Cristo, Ana Bel\u00e9n, JoMo, Serge Utg\u00e9-Royo, ou Extremoduro.\nD\u00e1 nome \u00f3 portal web alasbarricadas.org, de car\u00e1cter libertario.\nLetra.\n\"Negras tormentas agitan los aires,\"\n\"nubes oscuras nos impiden ver,\"\n\"aunque nos espere el dolor y la muerte,\"\n\"contra el enemigo nos llama el deber.\"\n\"El bien m\u00e1s preciado es la libertad.\"\n\"Hay que defenderla con fe y valor. \"\n\"Alza la bandera revolucionaria,\"\n\"que del triunfo sin cesar nos lleva en pos.\"\n\"Alza la bandera revolucionaria,\"\n\"que del triunfo sin cesar nos lleva en pos.\"\n\"\u00a1En pie pueblo obrero, a la batalla!\"\n\"\u00a1Hay que derrocar a la reacci\u00f3n!\"\n\"\u00a1A las barricadas! \u00a1A las barricadas\"\n\"por el triunfo de la Confederaci\u00f3n!\"\n\"\u00a1A las barricadas! \u00a1A las barricadas\"\n\"por el triunfo de la Confederaci\u00f3n!\""}
{"id": "82979", "revid": "1987", "url": "https://gl.wikipedia.org/wiki?curid=82979", "title": "Wac\u0142aw \u015awi\u0119cicki", "text": "Wac\u0142aw \u015awi\u0119cicki, nado en Varsovia en 1848 e finado na mesma cidade en 1900, foi un poeta e sindicalista polaco.\nTraxectoria.\n\u00c9 o autor da \"Varchavianka\", \"Warschawjanka\" ou \"Varsoviana\", canci\u00f3n creada en 1883 baseada nun tema popular polaco (a\u00ednda que outras versi\u00f3ns apuntan a \"A marcha dos zuavos\" ou \"Les hussards de Bercheny\"). Esta canci\u00f3n foi adaptada \u00f3 castel\u00e1n por Valeriano Orob\u00f3n Fern\u00e1ndez nunha partitura de 1933, que se publicou co nome de \"\u00a1Marcha triunfal!\" e subt\u00edtulo de \"\u00a1A las barricadas!\".\nA canci\u00f3n, co\u00f1ecida na actualidade como \"A las barricadas\", \u00e9 o himno da CNT e da CXT, sindicatos anarcosindicalistas espa\u00f1ois."}
{"id": "82980", "revid": "75439", "url": "https://gl.wikipedia.org/wiki?curid=82980", "title": "Glenn Miller", "text": "Alton Glenn Miller (1 de marzo de 1904 - 15 de decembro de 1944) foi un m\u00fasico de jazz americano da \u00e9poca do Swing. Unha das s\u00faas canci\u00f3ns m\u00e1is co\u00f1ecidas, e probablemente a m\u00e1is co\u00f1ecida do x\u00e9nero, foi In the Mood, traducida normalmente como \"En forma\" ou \"De bo humor\".\nTraxectoria.\nInicios.\nNado da relaci\u00f3n entre Elmer Miller e Mattie Lou Cavender, iniciouse na m\u00fasica cando o seu pai lle regalou unha mandolina, que logo cambiou por unha corneta, primeiro instrumento de vento que tocou. Nesa \u00e9poca a familia Miller viv\u00eda en Tryon, Nebraska. Pasou a s\u00faa infancia en Nebraska e Oklahoma ata que a familia se instalou definitivamente en Colorado, onde aos doce anos abandonou a corneta para comezar a estudar a t\u00e9cnica do tromb\u00f3n e a tocalo na banda do seu colexio. Sendo estudante universitario, Miller realizou audici\u00f3ns e tocaba sempre que se lle presentaba a oportunidade. Ao descoidar os seus estudos e suspender en tres dos seus seis cursos decidiu abandonar a universidade, dedic\u00e1ndose por completo \u00e1 m\u00fasica. Converteuse en tromb\u00f3n profesional e uniuse \u00e1 banda do c\u00e9lebre bater\u00eda Ben Pollack, nunha xira por California. Nesa banda o clarinete era o que ser\u00eda \"rei do swing\" Benny Goodman.\nEn 1927 a orquestra chegou a Nova York e Miller decidiu deixala para tocar pola s\u00faa conta en clubs, programas de radio e espect\u00e1culos musicais, ata o ano 1932. En 1935, Ray Noble, director de orquestra brit\u00e1nico, encargoulle organizar unha banda de swing e durante dous anos alternou a direcci\u00f3n da orquestra coas actuaci\u00f3ns en pequenos locais. En 1938, tras varios intentos frustrados decidiu formar a s\u00faa propia \"Big Band\", sendo o seu primeiro grande \u00e9xito foi \"Moonlight Serenade\". Esta canci\u00f3n \u00e9 unha das m\u00e1is reproducidas de toda a historia dos Estados Unidos e est\u00e1 considerada como a m\u00e1is representativa de Miller e como unha das m\u00e1is importantes da historia musical dese pa\u00eds. Un contrato no casino de Glen Island en New Rochelle, en Nova York, abriulle as portas a unha carreira triunfal que se mantivo ata o final da s\u00faa vida. Ao mesmo tempo que a orquestra triunfaba nas salas de baile, a banda adquiriu unha enorme popularidade nos Estados Unidos debido \u00e1 emisi\u00f3n das s\u00faas actuaci\u00f3ns nun programa de radio que era transmitido de costa a costa no pa\u00eds, e que estaba patrocinado pola marca de cigarros \"Chesterfield\".\n\u00c9xito.\nEn 1937 Miller formou unha segunda banda, que conseguiu rapidamente o \u00e9xito de p\u00fablico, que ench\u00eda os seus concertos, e que deu lugar a unha serie de gravaci\u00f3ns para as multinacionais discogr\u00e1ficas RCA Victor e His Master's Voice. Dende xu\u00f1o de 1938 Miller ocupou os primeiros postos de varias listaxes de m\u00fasica popular, e mant\u00edvose as\u00ed m\u00e1is dun ano. A principios de 1940 a canci\u00f3n \"In the Mood\" estivo no n\u00famero un quince semanas consecutivas, e seguiuna \"Tuxedo Junction\", que mantivo a Miller no n\u00famero un ata o ver\u00e1n. O 11 de febreiro de 1941, Miller obtivo o primeiro disco de ouro por \"Chattanooga Choo Choo\".\nEn 1942, durante a segunda guerra mundial, alistouse nas Forzas A\u00e9reas, onde recibiu o rango de capit\u00e1n e onde se encargou de tocar para as tropas estadounidenses desprazadas a Europa.\nFalecemento.\nTrala liberaci\u00f3n de Par\u00eds a Miller encarg\u00f3uselle realizar unha xira de seis semanas al\u00ed e noutras cidades europeas en poder dos aliados. Miller, que acababa de ser ascendido a maior, pasou a noite discutindo cun amigo os seus plans de formar unha banda na posguerra e logo retirarse a un terreo que comprara en California.\nO d\u00eda seguinte, 15 de decembro de 1944, partiu nun avi\u00f3n monomotor dende o aer\u00f3dromo de Twinwood, a 50 millas ao norte de Londres, en direcci\u00f3n a Par\u00eds. O piloto da nave tam\u00e9n se dirix\u00eda \u00e1 cidade, na que estaba a punto de ser sometido a unha corte marcial por acusaci\u00f3ns de traficar no mercado negro. Os informes indican que hab\u00eda un terceiro pasaxeiro no voo.\nO avi\u00f3n desapareceu, mais como nunca se atoparon os cad\u00e1veres de Miller nin dos seus acompa\u00f1antes, cre\u00e1ronse lendas que o supu\u00f1an vivo. En 1985 o investigador Clive Ward descubriu un \"Noorduyn Norseman\", similar ao avi\u00f3n en que viaxou Miller preto da costa norte de Francia mais non puido verificarse a existencia de restos humanos no seu interior.\nA pesar da desaparici\u00f3n do m\u00fasico, a banda continuou as s\u00faas actividades baixo a direcci\u00f3n de Jerry Gray ata o 13 de novembro de 1945, cando fixo a s\u00faa \u00faltima presentaci\u00f3n ante o presidente Harry Truman, en Washington. O maior Glenn Miller foi o \u00fanico membro da banda que non sobreviviu \u00e1 guerra.\nDiscograf\u00eda.\nEn 1991 a discogr\u00e1fica RCA puxo \u00e1 venda unha colecci\u00f3n de 13 CD con todos os temas gravados para esa firma. A compilaci\u00f3n contaba cun total de 286 t\u00edtulos.\nCinema.\nEn 1953 Anthony Mann rodou o filme biogr\u00e1fico \"The Glenn Miller Story\", en que James Stewart interpretaba a Glenn Miller."}
{"id": "82981", "revid": "98629", "url": "https://gl.wikipedia.org/wiki?curid=82981", "title": "Revolta de Haymarket", "text": "A revolta de Haymarket foi un feito hist\u00f3rico que tivo lugar en \"Haymarket Square\" (Chicago, Estados Unidos) o 4 de maio de 1886, e que foi o punto \u00e1lxido dunha serie de protestas que desde o 1 de maio se produciran en apoio \u00f3s obreiros en folga, para reivindicar a xornada laboral de oito horas. Durante unha manifestaci\u00f3n pac\u00edfica un desco\u00f1ecido lanzou unha bomba \u00e1 polic\u00eda, que intentaba disolver o acto de forma violenta. Isto desembocou nun xu\u00edzo, anos despois cualificado de ilex\u00edtimo e deliberadamente malintencionado, contra oito traballadores anarquistas, onde cinco deles foron condenados a morte (un deles suicidouse antes de ser executado) e tres foron reclu\u00eddos. Foron denominados M\u00e1rtires de Chicago polo movemento obreiro.\nPosteriormente este feito deu lugar \u00e1 conmemoraci\u00f3n do 1 de maio, orixinalmente por parte do movemento obreiro, e actualmente considerado na gran maior\u00eda dos pa\u00edses democr\u00e1ticos (ag\u00e1s os Estados Unidos, o Reino Unido e o Principado de Andorra), o D\u00eda internacional dos traballadores. \nO contexto.\nOs feitos que deron lugar a esta revolta est\u00e1n contextualizados nos albores da revoluci\u00f3n industrial nos Estados Unidos. A finais do s\u00e9culo XIX Chicago era a segunda cidade dos Estados Unidos. Do oeste e do sueste chegaban cada ano por ferrocarril miles de gandeiros desocupados, creando as primeiras vilas humildes que albergar\u00edan a centos de miles de traballadores. Ademais, estes centros urbanos acolleron a emigrantes chegados de todo o mundo \u00f3 longo do s\u00e9culo XIX.\nA reivindicaci\u00f3n da xornada laboral de oito horas.\nUnha das reivindicaci\u00f3ns b\u00e1sicas dos traballadores era a xornada de oito horas. O facer valer a m\u00e1xima \"oito horas para o traballo, oito horas para o so\u00f1o e oito horas para a casa\". Nese contexto produc\u00edronse varios movementos. En 1829 formouse un movemento para solicitar \u00e1 lexislatura do Estado de Nova York a xornada de oito horas.\nAnteriormente exist\u00eda unha lei que prohib\u00eda traballar m\u00e1is de dezaoito horas, \"ag\u00e1s caso de necesidade\". Se non hab\u00eda tal necesidade, calquera funcionario dunha compa\u00f1\u00eda de ferrocarril que obrigase un maquinista ou fogueiro a traballar xornadas de dezaoito horas diarias deb\u00eda pagar unha multa de vinte e cinco d\u00f3lares.\nO movemento sindical no Canad\u00e1 iniciou unha campa\u00f1a similar a partir de 1872 a favor do d\u00eda laboral limitado e dos dereitos sindicais, que se obtiveron nesa mesma d\u00e9cada.\nA maior\u00eda dos obreiros estaban afiliados \u00f3 Knights of Labor, de forte influencia anarquista, pero ti\u00f1a m\u00e1is preponderancia a Federation of Organized Trades and Labor Unions. No seu cuarto congreso, o 17 de outubro de 1884, resolveron que desde o 1 de maio de 1886 a duraci\u00f3n legal da xornada de traballo deber\u00eda ser de oito horas. En caso de non obter resposta a este reclamo, se ir\u00eda \u00e1 folga. Recomendaba a t\u00f3dalas uni\u00f3ns sindicais a tratar de facer promulgar leis con ese contido en t\u00f3dalas s\u00faas xurisdici\u00f3ns. Esta resoluci\u00f3n espertou o interese de t\u00f3dalas organizaci\u00f3ns, que v\u00edan que a xornada de oito horas posibilitar\u00eda obter maior cantidade de postos de traballo (menos desocupaci\u00f3n). Eses dous anos acentuaron o sentimento de solidariedade e acrecentou a combatividade dos traballadores en xeral.\nEn 1886 o presidente dos Estados Unidos Andrew Johnson promulgou a chamada \"Lei Ingersoll\", establecendo as oito horas de traballo diarias. \u00d3 pouco tempo dezanove estados sancionaron leis que permit\u00edan traballar xornadas m\u00e1ximas de oito e dez horas (a\u00ednda que sempre con cl\u00e1usulas que permit\u00edan facer traballar \u00f3s obreiros entre catorce e dezaoito horas). As condici\u00f3ns de traballo eran similares, e as condici\u00f3ns en que se viv\u00eda segu\u00edan sendo insoportables.\nComo a \"Lei Ingersoll\" non se cumpr\u00eda, as organizaci\u00f3ns laborais e sindicais dos Estados Unidos se mobilizaron. A prensa cualificaba o movemento en demanda das oito horas de traballo como \"\"indignante e irrespetuoso\", \"delirio de lun\u00e1ticos pouco patriotas\", e manifestando que era \"o mesmo que pedir que se pague un salario sen cumprir ningunha hora de traballo\".\nOs feitos.\nA convocatoria da folga.\nA Knights of Labor (a principal organizaci\u00f3n de traballadores dos Estados Unidos) remitiu unha circular a t\u00f3dalas organizaci\u00f3ns adheridas, onde manifestaba: \"Ning\u00fan traballador adherido a esta central debe facer folga o 1\u00b0 de maio, xa que non dimos ningunha orde \u00f3 respecto\". Este comunicado foi rexeitado de plano por t\u00f3dolos traballadores dos Estados Unidos e o Canad\u00e1, que repudiaron \u00f3s dirixentes da Nobre Orde por traidores \u00f3 movemento obreiro.\nNa prensa de d\u00edas antes da folga, o 29 de abril de 1886, pod\u00edase ler: \"Ademais das oito horas, os traballadores van esixir todo o que poidan suxerir os m\u00e1is tolos anarco-socialistas\"\". O \"New York Times\" dic\u00eda: \nO \"Filadelfia Telegram\" dic\u00eda: \nO \"Indian\u00e1polis Journal\" dic\u00eda: \nDo 1 \u00f3 3 de maio.\nO 1 de maio de 1886 200.000 traballadores iniciaron a folga, mentres que outros 200.000 obti\u00f1an esa conquista coa simple ameaza do paro.\nEn Chicago, onde as condici\u00f3ns de traballo eran moito peores que noutras cidades, as mobilizaci\u00f3ns seguiron os d\u00edas 2 e 3 de maio. A \u00fanica f\u00e1brica que traballaba era a f\u00e1brica de maquinaria agr\u00edcola McCormick, que estaba en folga desde o 16 de febreiro porque quer\u00edan descontar \u00f3s obreiros unha cantidade para a construci\u00f3n dunha igrexa. A produci\u00f3n mant\u00ed\u00f1ase a base de crebafolgas. O d\u00eda 2 a polic\u00eda disolvera violentamente unha manifestaci\u00f3n de m\u00e1is de 50.000 persoas, e o d\u00eda 3 tivo lugar unha concentraci\u00f3n fronte \u00e1s s\u00faas portas. Cando estaba na tribuna o anarquista August Spies soou a sirena de sa\u00edda dunha quenda de rompefolgas. Os concentrados lanz\u00e1ronse sobre os \"scabs\" (amarelos), comezando unha pelexa campal. Unha compa\u00f1\u00eda de polic\u00edas, sen previo aviso, procedeu a disparar a queimarroupa sobre a xente, producindo seis mortos e varias ducias de feridos.\nAdolph Fischer, redactor do peri\u00f3dico \"Arbeiter Zeitung\", correu cara \u00e1 imprenta do peri\u00f3dico para imprimir 25.000 folletos (feito que logo se utilizar\u00eda como principal proba acusatoria no xu\u00edzo que o levou \u00e1 forca). O texto era:\nA proclama terminaba convocando un acto de protesta para o d\u00eda seguinte, o 4 de maio, \u00e1 catro da tarde, en Haymarket Square. Conseguiuse un permiso do alcalde Harrison para facer un acto \u00e1s 19.30.\n4 de maio, d\u00eda da revolta.\nO 4 de maio \u00e1s 21.30 o alcalde, que estivera presente no acto de Haymarket Square para garantir a seguridade dos obreiros, deuno por terminado. Pero o mesmo seguiu con gran parte da concorrencia (m\u00e1is de 20.000 persoas). O inspector da polic\u00eda John Bonfield considerou que, rematado o acto, non deb\u00eda permitir que os obreiros seguisen nese lugar, e xunto a 180 polic\u00edas uniformados avanzou cara ao parque e empezou a reprimilos. De repente estalou entre os polic\u00edas un artefacto explosivo que matou o oficial Degan e produciu feridas noutros. A polic\u00eda abriu fogo sobre a multitude, matando e ferindo a un n\u00famero desco\u00f1ecido de obreiros. Declarouse o estado de sitio e o toque de queda, e nos d\u00edas seguintes det\u00edvose a centenares de obreiros, que foron golpeados e torturados, acusados do asasinato do polic\u00eda. Realiz\u00e1ronse gran cantidade de violaci\u00f3ns de domicilios e invent\u00e1ronse descubrimentos de arsenais de armas, munici\u00f3ns, acochos secretos e mesmo \"un molde para fabricar torpedos navais\".\nA campa\u00f1a de prensa.\nA prensa en xeral pregouse \u00e1 represi\u00f3n e realizou unha campa\u00f1a apoiando e animando a esta con columnas como esta: \nA prensa reclamaba un xu\u00edzo sumario por parte da Corte Suprema, e responsabilizaba a oito anarquistas e a t\u00f3dalas figuras prominentes do movemento obreiro. Continuouse coa detenci\u00f3n de centos de traballadores en calidade de sospeitosos.\nO xu\u00edzo.\nO 21 de xu\u00f1o de 1886 iniciouse a causa contra 31 responsables, sendo logo reducido o n\u00famero a 8. Malia que o xu\u00edzo foi en todo momento unha farsa e se realizou sen respectar norma procesual algunha, a prensa amarela sosti\u00f1a a culpabilidade de t\u00f3dolos acusados, e a necesidade de \"aforcar os estranxeiros\". Malia que nada se puido probar na s\u00faa contra, os oito de Chicago foron declarados culpables, acusados de seren inimigos da sociedade e a orde establecida. Tres deles foron condenados a prisi\u00f3n e cinco \u00e1 forca.\nNa actualidade consid\u00e9rase que o seu xu\u00edzo estivo motivado por raz\u00f3ns pol\u00edticas e non por raz\u00f3ns xur\u00eddicas. Xulgouse a s\u00faa orientaci\u00f3n pol\u00edtica libertaria e a s\u00faa condici\u00f3n de obreiros rebeldes, non o incidente en si mesmo.\nAs condenas.\nMorte na forca.\nO 11 de novembro de 1887 consumouse a execuci\u00f3n de:\nRelato da execuci\u00f3n por Jos\u00e9 Mart\u00ed, correspondente en Chicago do peri\u00f3dico \"La Naci\u00f3n\" de Buenos Aires:\nO crime de Chicago custou a vida de moitos traballadores e dirixentes sindicais. Non existe un n\u00famero exacto, pero foron miles os despedidos, detidos, procesados, feridos de bala ou torturados. A maior\u00eda eran inmigrantes: italianos, espa\u00f1ois, alem\u00e1ns, rusos, irlandeses, xudeus, polacos e eslovacos.\nConsecuci\u00f3n da xornada laboral de oito horas.\nA finais de maio de 1886 varios sectores patronais accederon a outorgar a xornada de oito horas a varios centenares de miles de obreiros. O \u00e9xito foi tal que a Federaci\u00f3n de Gremios e Uni\u00f3ns Organizadas expresou o seu x\u00fabilo con estas palabras: \"Xamais na historia deste pa\u00eds houbo un levantamento tan xeral entre as masas industriais. O desexo dunha diminuci\u00f3n da xornada de traballo impulsou a mill\u00f3ns de traballadores a se afiliaren nas organizaci\u00f3ns existentes, cando ata agora permaneceran indiferentes \u00e1 axitaci\u00f3n sindical\"."}
{"id": "82982", "revid": "23204", "url": "https://gl.wikipedia.org/wiki?curid=82982", "title": "Edward Sapir", "text": "Edward Sapir, nado en Lauenburg (daquela pertencente a Pomerania) o 26 de xaneiro de 1884 e finado en New Haven (Connecticut) o 4 de febreiro de 1939, foi un ling\u00fcista estadounidense de orixe alem\u00e1. Foi o fundador, xunto con Leonard Bloomfield, do estruturalismo norteamericano.\nTraxectoria.\nSapir naceu na Prusia Occidental, na actual L\u0119bork en Polonia, nunha familia xud\u00eda de lingua yiddish que emigrou para os Estados Unidos cando el ti\u00f1a s\u00f3 cinco anos. Fixo os seus estudos na universidade de Columbia onde foi alumno de Franz Boas.\nOs seus estudos de ling\u00fc\u00edstica xeral base\u00e1ronse nas s\u00faas investigaci\u00f3ns sobre idiomas ind\u00edxenas americanos, a partir das cales elaborou unha nova clasificaci\u00f3n tipol\u00f3xica das linguas.\nEnfocou o seu estudo sobre as linguas atapascanas, do grupo na-den\u00e9, e especialmente sobre as linguas e culturas chinook, navajo, nootka, paiute, takelma e yana. A\u00ednda que salientou no terreo das linguas amerindias, foi tam\u00e9n prol\u00edfico na ling\u00fc\u00edstica en xeral. No seu libro \"Language\" propuxo unha clasificaci\u00f3n gramatical e tipol\u00f3xica das linguas (con exemplos tomados do chin\u00e9s ou do nuu-chah-nulth), cr\u00edticano a especulaci\u00f3n sobre o fen\u00f3meno da linguaxe ou as arbitrariedades que se comet\u00edan ao asociaren lingua, raza e cultura.\nDurante os \u00faltimos anos da s\u00faa vida, mantivo unha importante relaci\u00f3n co psiquiatra Harry S. Sullivan, e ambos os dous asentaron as bases do que posteriormente ser\u00eda a \"psiquiatr\u00eda transcultural\" ou \"psiquiatr\u00eda cultural\" (cfr. Antropolox\u00eda m\u00e9dica).\nFoi director da secci\u00f3n de antropolox\u00eda do museo canadense de Otava e profesor das universidades de Chicago e Yale (1931 - 1939).\nHip\u00f3tese de Sapir-Whorf.\nFoi un dos creadores do que agora se co\u00f1ece como a hip\u00f3tese de Sapir-Whorf, que sost\u00e9n que a concepci\u00f3n do mundo dun pobo est\u00e1 directamente relacionada coa estrutura conceptual da s\u00faa lingua."}
{"id": "82983", "revid": "23204", "url": "https://gl.wikipedia.org/wiki?curid=82983", "title": "Max Nettlau", "text": "Max Heinrich Hermann Reinhardt Nettlau, nado en Viena o 30 de abril de 1865 e finado en \u00c1msterdam o 23 de xullo de 1944, foi un historiador do anarquismo alem\u00e1n e internacional. Era partidario do anarquismo sen adxectivos.\nBreve biograf\u00eda.\nA\u00ednda que nado en Viena, Austria, mantivo a nacionalidade prusiana. Estudou lingua e literatura c\u00e9ltica en Viena, mais moi logo se interesou polo movemento anarquista internacional. En 1885 viaxou a Londres para aprender lingua e literatura galesa e foi al\u00ed onde estivo afiliado \u00e1 Liga Socialista de William Morris at\u00e9 1895. Viaxou logo por Francia e Su\u00edza, m\u00e1is despois da primeira guerra mundial perdeu case toda a s\u00faa fortuna, pasando a vivir de maneira precaria. De 1928 ao 1936, merc\u00e9 \u00e1 s\u00faa amizade con Federico Urales e Teresa Ma\u00f1\u00e9, colaborou con La Revista Blanca, onde se traduciron as s\u00faas biograf\u00edas de Mikhail Bakunin, Elis\u00e9e Reclus e m\u00e1is Errico Malatesta. En 1935 vendeu a s\u00faa colecci\u00f3n de documentos \u00e1 \"Internationaal Instituut voor Sociale Geschiedenis\" (IISG: Instituto Internacional de Historia Social)."}
{"id": "82985", "revid": "1131", "url": "https://gl.wikipedia.org/wiki?curid=82985", "title": "No demanis llobarro fora de temporada", "text": "No demanis llobarro fora de temporada \u00e9 unha novela de Andreu Mart\u00edn e Jaume Ribera, publicada en abril de 1987. \u00c9 o primeiro da saga protagonizada polo detective xuvenil Flanagan. En 1986 foi finalista do premio Joaquim Ruyra, e en 1989 recibiu o Premio Nacional de Literatura infantil e xuvenil de Espa\u00f1a.\nTrama.\nJoan Anguera \u00e9 un rapaz que estuda oitavo de EXB, e que saca uns cartos como detective privado con encargas menores, como atopar cans perdidos. Unha compa\u00f1eira de clase, Mar\u00eda Gual, p\u00eddelle que averig\u00fce como fai o seu irm\u00e1n El\u00edas, dous anos maior, para aprobar os exames de Matem\u00e1ticas sen estudar. Flanagan descobre que El\u00edas Gual chantaxea o porteiro do colexio para conseguir os exames. El\u00edas pertence \u00e1 tribo urbana dos \"heavies\", enfrontados cos \"tecnos\". Pero ten un enfrontamento cos seus amigos cando estes saben que chantaxea o porteiro.\nAo tempo, Flanagan establece relaci\u00f3n con Clara Longo, unha das rapazas m\u00e1is desexadas do colexio, e descobre que o seu pai, alcumado \"Lej\u00eda\", tam\u00e9n chantaxea o porteiro.\nO porteiro \u00e9 ped\u00f3filo, e El\u00edas tiroulle unha foto comprometida. O \"Lej\u00eda\", confabulado cos amigos \"heavies\" de El\u00edas, obriga o porteiro a traficar con hero\u00edna. El\u00edas, logo de recibir unha malleira co fin de quitarlle a foto, engana os seus amigos \"heavies\", e emigra do barrio para adicarse \u00e1 fotograf\u00eda.\nA relaci\u00f3n de Flanagan con Clara Longo estr\u00e1gase ao non querer reco\u00f1ecer esta que o seu pai \u00e9 narcotraficante. Finalmente tam\u00e9n marcha do barrio, indo a vivir coa s\u00faa nai. Neste libro \u00e9 a primeira vez que lle di \"qu\u00e9rote\" a unha moza.\nNarraci\u00f3n.\nA obra est\u00e1 narrada en primeira persoa e ambientada nun barrio obreiro de Barcelona."}
{"id": "82990", "revid": "22570", "url": "https://gl.wikipedia.org/wiki?curid=82990", "title": "Can\u00e7ons d'amor i droga", "text": "Can\u00e7ons d'amor i droga \u00e9 un dobre disco de Albert Pla do ano 2003.\nCaracter\u00edsticas.\nLetras.\nEst\u00e1 composto por un disco con 19 temas (\"Pla es fa el Sales\") escritos por Pepe Sales (coa maior\u00eda das letras en catal\u00e1n), e outro cd (\"Un regalito para Espanya. Pla se hace el Sales\") con 12 temas, a maior\u00eda deles xa inclu\u00eddos no primeiro disco pero desta volta cantados en castel\u00e1n.\nA tem\u00e1tica dos textos incl\u00fae o sexo, tanto homo como heterosexual, a drogadicci\u00f3n, a sa\u00fade e a enfermidade, a liberdade e a reclusi\u00f3n no c\u00e1rcere, ou o amor e o desamor. Son narraci\u00f3ns da vida real da Barcelona pre-ol\u00edmpica, estando presentes os bares suburbiais, traballadores de matadoiros, o gol de Koeman fronte \u00e1 Sampdoria na final da Copa de Europa de 1992, ou a SIDA.\nM\u00fasica.\nMusicalmente \u00e9 moi variada. Moitas das letras xa estaban musicadas por Sales, e outras foron compostas por Albert Pla e mesmo por Judit Farr\u00e9s, Quimi Portet e Lul\u00fa Martorell. No disco tam\u00e9n colaboran m\u00fasicos como Min (loops, scratches, clarinete, voz e arranxos), Quimi Portet (guitarra, baixo e arranxos), Antonio Fidel (baixo, guitarra, voz), Juan Carlos Garc\u00eda (bater\u00eda, percusi\u00f3n, voz), Diego Cort\u00e9s (guitarra espa\u00f1ola), Gerard Quintana (voz) ou Roberto Iniesta (voz).\nDestaca a presenza en moitos temas guitarra el\u00e9ctrica, xa distorsionada, xa melanc\u00f3lica. Acomp\u00e1\u00f1ana bases electr\u00f3nicas, e por veces mesmo clarinetes, cellos e efectos m\u00faltiples. O tema \"Moro, moro\", e a s\u00faa correspondente en castel\u00e1n \"Nueva York\", usan a base musical da canci\u00f3n \"Superfreaky Memories\" do grupo Luna, inclu\u00edda no disco \"The Days of Our Nights\" (1999).\nHai temas moi lentos, nas que a m\u00fasica acompa\u00f1a \u00e1 tristeza (\"Nocturn\", \"Home con cal\"...). Pero outros son m\u00e1is alegres, como \"Era Perkins\" (rumba catal\u00e1 con Diego Cort\u00e9s), ou \"Joan Pere\". Hainas tam\u00e9n desgarradoras, coma \"Cristo de les farm\u00e0cies\", unha aut\u00e9ntica s\u00faplica inquedante, ou con momentos ecl\u00e9cticos, coma o retrouso de \"Poble de stars\" (colaborando Robe na versi\u00f3n castel\u00e1).\nJudit Farr\u00e9s non s\u00f3 fai de dj, metendo as bases e facendo scratches, sen\u00f3n tam\u00e9n arranxando a maior\u00eda dos temas e mesmo tocando o clarinete. Esc\u00f3itase nun tema a voz do propio Sales. Unha voz moi grave e dura, a\u00ednda pouco castigada.\nPresentaci\u00f3n.\nA presentaci\u00f3n en directo da xira deste disco foi moi espectacular e cunha forte carga teatral. Albert \u00eda vestido cunha funda de traballador e coa s\u00faa guitarra, e Judit \u00eda espida ou vestida cunha funda similar, ambos baixo unha gran cruz verde de farmacia. Correndo polo escenario, ou sentado nunha randeeira ou nunha cadeira, hab\u00eda moita ruptura da cuarta parede e dirix\u00edase decote \u00f3 p\u00fablico.\nEntre os lugares onde se presentou estivo o Pazo da Cultura de Pontevedra."}
{"id": "82992", "revid": "56817", "url": "https://gl.wikipedia.org/wiki?curid=82992", "title": "Metro de Sevilla", "text": "O Metro de Sevilla \u00e9 unha rede de ferrocarril metropolitano lixeiro que opera na cidade andaluza de Sevilla, en Espa\u00f1a. A primeira li\u00f1a foi inaugurada o 2 de abril de 2009, a\u00ednda que na data de inauguraci\u00f3n s\u00f3 se puxo en funcionamento en torno ao 80 % do trazado con 17 das 22 estaci\u00f3ns previstas, todas as restantes (salvo a estaci\u00f3n de Guada\u00edra) estiveron operativas meses m\u00e1is tarde, no outono dese mesmo ano. Actualmente \u00e9 a quinta rede de metro de Espa\u00f1a en canto ao n\u00famero de persoas transportadas e quil\u00f3metros explotados.\nA li\u00f1a 1 conta cun total de 22 estaci\u00f3ns repartidas por catro termos municipais do \u00e1rea metropolitana, a cuarta de Espa\u00f1a con m\u00e1is de 1\u00a0500\u00a0000 habitantes. A tipolox\u00eda desta primeira li\u00f1a \u00e9 subterr\u00e1nea polos n\u00facleos urbanos polos que transcorre, e en viaduto ou en superficie con plataforma 100% segregada nas zonas non urbanizadas do exterior dos municipios.\nA rede de Metro de Sevilla foi a sexta inaugurada en Espa\u00f1a, por detr\u00e1s dos metros de Madrid, Barcelona, Valencia, Bilbao, e Palma de Mallorca. \u00c1 s\u00faa vez, foi o primeiro dos metropolitanos de Andaluc\u00eda en prestar servizo, por diante das redes de M\u00e1laga e Granada.\nLi\u00f1as.\nA t\u00e1boa de abaixo describe cada unha das li\u00f1as do Metro de Sevilla. Empr\u00e9gase a cor utilizada para a s\u00faa representaci\u00f3n nos mapas. D\u00e1se informaci\u00f3n da data de apertura da primeira secci\u00f3n de cada li\u00f1a, lonxitude e o n\u00famero de estaci\u00f3ns das mesmas. As li\u00f1as 2, 3 e 4 a\u00ednda est\u00e1n en proxecto."}
{"id": "82993", "revid": "1576", "url": "https://gl.wikipedia.org/wiki?curid=82993", "title": "Cepheus", "text": "Cepheus ou Cefeo \u00e9 unha constelaci\u00f3n do norte que representa \u00f3 lendario rei de Etiop\u00eda Cefeo, casado con Casiopea e pai de Andr\u00f3meda. \u00c9 unha das 88 constelaci\u00f3ns modernas e unha das 48 constelaci\u00f3ns nomeadas por Tolomeo.\nMitolox\u00eda.\nCasiopea \u00e9 a nai de Andr\u00f3meda e muller de Cefeo, rei de Etiop\u00eda. Casiopea estaba tan fachendosa da beleza da s\u00faa filla que, por rivalizar coas Nereidas, estas ped\u00edronlle a Poseid\u00f3n, deus dos mares, vinganza e el coma resposta enviou o monstro mari\u00f1o (Cetus) \u00e1s costas do pa\u00eds causando grandes males.\nPara enfrontarse a esta situaci\u00f3n, Cefeo consultou o or\u00e1culo de Am\u00f3n, quen lle aconsellou sacrifica-la s\u00faa filla Andr\u00f3meda expo\u00f1\u00e9ndoa atada a unha rocha nuns cant\u00eds para que fose v\u00edtima do monstro. As\u00ed, Andr\u00f3meda \u00e9 ofrecida a Cetus. Perseo, que vi\u00f1a de regreso da s\u00faa viaxe despois de derrotar a Medusa, divisou a v\u00edtima e namorouse no acto dela. Propuxo a Cefeo liberala, a cambio de que se lle concedese a s\u00faa man. Perseo mata \u00f3 monstro e posteriormente casase con Andr\u00f3meda.\nCefeo, o pai de Andr\u00f3meda, foi catasterizado por vontade de Atenea."}
{"id": "83001", "revid": "23204", "url": "https://gl.wikipedia.org/wiki?curid=83001", "title": "Retroceso dos glaciares desde 1850", "text": "A retirada dos glaciares dende 1850 est\u00e1 ben documentada e converteuse nun importante asunto clim\u00e1tico, xa que afecta \u00f3s deportes de monta\u00f1a, \u00f3 acceso a auga doce para irrigaci\u00f3n da terra e uso dom\u00e9stico, \u00e1 vida de animais e plantas que dependen que dependen dos ciclos de desxeo dos glaciares e en \u00faltima instancia, \u00f3 nivel dos oc\u00e9anos.\nDende a fin da Pequena Idade de Xeo (arredor de 1850), os glaciares de todo o mundo viron decrecer o seu volume. Este fen\u00f3meno, estudado polos \"glaci\u00f3logos\", \u00e9 denominado como \"retroceso dos glaciares\", e foi atribu\u00eddo principalmente \u00f3 cambio clim\u00e1tico antropox\u00e9nico global, base\u00e1ndose na coincidencia temporal dese retroceso cun aumento constatado dos gases de efecto invernadoiro causado pola actividade humana. As cordilleiras de latitudes medias, tales como o Himalaia, os Alpes, as Monta\u00f1as Rochosas e os Andes meridionais, as\u00ed como cumios tropicais illados como o Monte Kilimanjaro en \u00c1frica, est\u00e1n mostrando algunhas das m\u00e1is importantes perdas en proporci\u00f3n.\nA Pequena Idade de Xeo foi un per\u00edodo entre aproximadamente 1550 e 1850 durante o cal o mundo experimentou temperaturas relativamente frescas en comparaci\u00f3n coa actualidade. De forma subseguinte, ata arredor do ano 1940 os glaciares arredor do mundo retrocederon a causa do quentamento global. O retroceso dos glaciares ralentizouse e incluso chegou a inverterse nalg\u00fans casos. Por\u00e9n, dende 1980 o retroceso de glaciares volveuse cada vez m\u00e1is r\u00e1pido e estendido polo mundo, e por iso moitos glaciares desapareceron e a existencia da maior\u00eda dos restantes est\u00e1 baixo ameaza. En lugares como os Andes de Suram\u00e9rica e o Himalaia en Asia, o retroceso dos glaciares ter\u00e1 un forte impacto na subministraci\u00f3n de auga. O retroceso dos glaciares de monta\u00f1a, especialmente no oeste de Norteam\u00e9rica, Asia, os Alpes, Indonesia e \u00c1frica, e rexi\u00f3ns tropicais e subtropicais de Suram\u00e9rica foron utilizados como evidencia cualitativa para o aumento global de temperaturas dende finais do s\u00e9culo XIX. O substancial retroceso dos \u00faltimos anos e a aceleraci\u00f3n do \u00edndice de retroceso dende 1995 dun n\u00famero clave de glaciares de sa\u00edda do casquete polar groenland\u00e9s e o da capa de xeo do oeste da Ant\u00e1rtida pode facer aumentar o nivel do mar, podendo ter un efecto nas rexi\u00f3ns costeiras de todo o mundo."}
{"id": "83002", "revid": "89787", "url": "https://gl.wikipedia.org/wiki?curid=83002", "title": "Cerberus", "text": "C\u00e9rbero ou Cerberus \u00e9 unha antiga constelaci\u00f3n creada por Johannes Hevelius que aparece por vez primeira no seu atlas estelar \"Firmamentum Sobiescianum\" de 1690.\nAs s\u00faas estrelas sempre foron asociadas coa constelaci\u00f3n de H\u00e9rcules, sendo C\u00e9rbero o can de tres cabezas que garda a entrada ao Hades, o inframundo ou inferno na mitolox\u00eda grega.\nPor\u00e9n, nas m\u00e1is das representaci\u00f3ns iconogr\u00e1ficas da constelaci\u00f3n aparece unha serpe con tres cabezas \u2014e non un can\u2014 apreixada pola man de H\u00e9rcules. Hoxe en d\u00eda non \u00e9 considerada unha constelaci\u00f3n independente, estando as s\u00faas estrelas inclu\u00eddas dentro da constelaci\u00f3n de H\u00e9rcules.\nV\u00e9xase tam\u00e9n.\nMitolox\u00eda.\nPara m\u00e1is referencias ao mito de \"Cerberus\" ver:\nAstronom\u00eda.\nPara ver as caracter\u00edsticas de obxectos e estrelas da antiga constelaci\u00f3n \"Cerberus\" ir a:"}
{"id": "83006", "revid": "1987", "url": "https://gl.wikipedia.org/wiki?curid=83006", "title": "Mouzo, Carn\u00e9s, Vimianzo", "text": "Mouzo \u00e9 un lugar da parroquia de Carn\u00e9s no concello coru\u00f1\u00e9s de Vimianzo. Segundo o IGE ti\u00f1a 100 habitantes no ano 2018 (50 homes e 50 mulleres).\n\u00c9 lindeiro co lugar de Cures, da parroquia de Cereixo, tam\u00e9n do concello de Vimianzo. Entre os dous lugares comparten un monte comunal en man com\u00fan que abrangue parte da aba oeste do monte Faro. Nese monte en man com\u00fan sit\u00faase parte dun parque e\u00f3lico cuxos beneficios permiten soster un local veci\u00f1al entre os lugares de Cures e Mouzo."}
{"id": "83007", "revid": "98629", "url": "https://gl.wikipedia.org/wiki?curid=83007", "title": "Cetus", "text": "Cetus ou Balea \u00e9 unha constelaci\u00f3n do hemisferio sur, nunha rexi\u00f3n co\u00f1ecida coma Mar, cerca doutras constelaci\u00f3ns coma Acuario, Pisces e Eridanus.\nMitolox\u00eda.\nCasiopea \u00e9 a nai de Andr\u00f3meda e muller de Cefeo, rei de Etiop\u00eda. Casiopea estaba tan fachendosa da beleza da s\u00faa filla que, por rivalizar coas Nereidas, estas ped\u00edronlle a Poseid\u00f3n, deus dos mares, vinganza e el coma resposta enviou \u00f3 monstro mari\u00f1o (Cetus) \u00e1 costas do pa\u00eds causando grandes males.\nPara enfrontarse a esta situaci\u00f3n, Cefeo consultou \u00f3 or\u00e1culo de Am\u00f3n, quen lle aconsellou sacrifica-la s\u00faa filla Andr\u00f3meda expo\u00f1\u00e9ndoa atada a unha rocha nun acantilado para que fose v\u00edtima do monstro. As\u00ed, Andr\u00f3meda \u00e9 ofrecida a Cetus. Perseo, que vi\u00f1a de regreso da s\u00faa viaxe despois de derrotar a Medusa, divisou \u00e1 v\u00edtima e namorouse no acto dela. Prop\u00faxolle a Cefeo liberala, a cambio de que se lle concedese a s\u00faa man. Perseo mata \u00f3 monstro e posteriormente casase con Andr\u00f3meda."}
{"id": "83008", "revid": "132", "url": "https://gl.wikipedia.org/wiki?curid=83008", "title": "Mouzo", "text": ""}
{"id": "83017", "revid": "5863", "url": "https://gl.wikipedia.org/wiki?curid=83017", "title": "Tratado de Brest-Litovsk", "text": "O Tratado de Brest-Litovsk foi un tratado de paz asinado o 3 de marzo de 1918 na cidade belarusa de Brest-Litovsk (daquela baixo soberan\u00eda rusa, actual Brest) entre o Imperio alem\u00e1n, Bulgaria, o Imperio austroh\u00fangaro, o Imperio otom\u00e1n e a Rusia sovi\u00e9tica.\nConsecuencias.\nTras a revoluci\u00f3n bolxevique Lenin decidiu retirar a Rusia da guerra a calquera prezo. Asinouse o tratado de paz de Brest-Litovsk o 3 de marzo de 1918, en virtude do cal Rusia ced\u00eda extensos territorios:\nNo tratado, Rusia\nCon este tratado, Alema\u00f1a reforzou a fronte occidental con efectivos orientais.\nPor\u00e9n, o tratado non foi reco\u00f1ecido polos aliados que, tras a derrota alem\u00e1 na primeira guerra mundial, anul\u00e1rono no armisticio de Mudros, asinado o 11 de novembro de 1918.\nCase todas as perdas rusas xa foran recuperadas en 1940. Soamente Finlandia e Turqu\u00eda, sucesora do Imperio otom\u00e1n, conservaron os territorios recibidos en Brest-Litovsk."}
{"id": "83025", "revid": "15490", "url": "https://gl.wikipedia.org/wiki?curid=83025", "title": "Dmitrii Medvedev", "text": "Dmitrii Anatolevich Medvedev (en ruso \"\u0414\u043c\u0438\u0442\u0440\u0438\u0439 \u0410\u043d\u0430\u0442\u043e\u043b\u044c\u0435\u0432\u0438\u0447 \u041c\u0435\u0434\u0432\u0435\u0434\u0435\u0432\"), nado o 14 de setembro de 1965 en Leningrado (actual San Petersburgo), \u00e9 un pol\u00edtico ruso, actual vicepresidente do Consello de Seguridade de Rusia dende 2020.\nAnteriormente foi presidente de Rusia entre 2008 e 2012 e primeiro ministro de Rusia de 2012 a 2020.\nTraxectoria.\nPrimeiros anos e formaci\u00f3n.\nSeu pai, Anatolii Afanasevich Medvedev, morto en 2004, era profesor do Instituto Tecnol\u00f3xico Lensovet; s\u00faa nai era profesora de lingua no Instituto Pedag\u00f3xico Hertzen, logo gu\u00eda de museo. Fillo \u00fanico. Viv\u00edan no barrio Kuptchino na periferia da cidade.\nDiplomado pola facultade de Dereito civil da Universidade de Leningrado en 1987, doutor no 1990. Sendo a\u00ednda estudante, apaixonouse pola fotograf\u00eda e o rock'n'roll. Ga\u00f1ou tam\u00e9n competici\u00f3ns de halterofilia. Casou no ano 1989 coa s\u00faa compa\u00f1eira de escola Svetlana Linnik, diplomada de finanzas e econom\u00eda, que traballa en Moscova. O matrimonio ten un fillo, Ilia, nado en 1996.\nA facultade de Dereito de San Petersburgo formou dous presidentes, Vladimir Putin (diplomado en 1975) e Medvedev (en 1987).\nCarreira profesional e pol\u00edtica.\nEntre 1990 en 1999 foi profesor da Universidade Estatal de San Petersburgo. Entre 1990 e 1995 foi conselleiro do Presidente do Concello Municipal de Leningrado, Anatolii Sobchak, experto no Comit\u00e9 de relaci\u00f3ns exteriores do concello de San Petersburgo. M\u00e1is tarde serviu directamente so a direcci\u00f3n de Vladimir Putin. Estaba a cargo da posta a punto de diversos contratos e proxectos de investimento.\nNo ano 1993 foi un dos fundadores da empresa \u00abFincell\u00bb, \u00e1 s\u00faa vez matriz fundadora de \u00abIlim Pulp Enterprise\u00bb, un dos xigantes forestais rusos. Nesta \u00faltima compa\u00f1\u00eda, Medvedev foi director de asuntos xur\u00eddicos. En 1998, entrou no consello de direcci\u00f3n dunha das maiores empresas controladas por aquela: o combinado forestal de Bratsk. Converteuse, en decembro de 1999, en director adxunto da administraci\u00f3n presidencial, para pasar a director, ao ser designado no ano 2000.\nNo 2000, t\u00f3rnase a\u00ednda presidente do consello de direcci\u00f3n do grupo Gazprom.\nEn outubro de 2003, pasa a xefe de administraci\u00f3n do Kremlin.\nEra desde o 14 de novembro de 2005 primeiro Viceprimeiro Ministro, coa responsabilidade da posta en marcha dos proxectos nacionais e prioritarios.\nO 10 de decembro de 2007, Medvedev \u00e9 designado candidato \u00e1 elecci\u00f3n presidencial rusa de 2008 por catro partidos, Rusia Unida, Rusia Xusta, Partido Agrario e Forza Civil, membros da coalici\u00f3n actualmente no poder e que sosti\u00f1an a Putin. Foi elixido, sen sorpresa, presidente de Rusia, o d\u00eda 2 de marzo de 2008, na primeira volta das elecci\u00f3ns presidenciais, co 70,23 % dos votos.\nMedvedev \u00e9 considerado como un dos xefes da \u00e1 \u00abliberal\u00bb do Kremlin, por oposici\u00f3n aos \u00absiloviki\u00bb (ex\u00e9rcito, polic\u00eda, servizos de seguranza).\nPresidente de Rusia.\nAos 42 anos de idade, Medvedev converteuse no terceiro presidente da Rusia postsovi\u00e9tica logo de Boris Eltsin (1991-1999) e Vladimir Putin (2000-2008) e no m\u00e1is novo.\nTomou oficialmente posesi\u00f3n do cargo o 7 de maio de 2008."}
{"id": "83027", "revid": "98629", "url": "https://gl.wikipedia.org/wiki?curid=83027", "title": "Fernando Gonz\u00e1lez &quot;Gonzo&quot;", "text": "Fernando Gonz\u00e1lez, alcumado Gonzo, nado en Vigo en 1976 a\u00ednda que con orixes familiares en Riotorto (Lugo), \u00e9 un xornalista galego. Actualmente presenta o programa de laSexta, \"Salvados\".\nTraxectoria.\nDespois de traballar en diversos medios como xornalista, como Radio Nacional de Espa\u00f1a ou \"La Opini\u00f3n\" da Coru\u00f1a, Fernando Gonz\u00e1lez debutou na televisi\u00f3n no programa \"Caiga Quien Caiga\", dirixido nesa \u00e9poca polo humorista Manel Fuentes. Encarg\u00e1base da secci\u00f3n chamada \"\u00a1Proteste ya!\", que recoll\u00eda protestas cidad\u00e1s e as confrontaba co que dic\u00edan os pol\u00edticos afectados, nun xeito de xornalismo de participaci\u00f3n e implicaci\u00f3n. Despois de rematar ese programa, mudouse para Antena 3, onde ensaiou o mesmo x\u00e9nero de xornalismo-protesta, pero nunha emisi\u00f3n propia e presentada exclusivamente por el. A aventura non lle durou moito; a canle unha vez rematado o ver\u00e1n optou por converter o programa nun espazo adicado aos sucesos e a informaci\u00f3n do coraz\u00f3n e foi nese intre cando o presentador galego dixo basta. O programa continuou sen a s\u00faa presenza pero foi suprimido \u00e1s d\u00faas semanas. Dende ent\u00f3n Antena 3 emite un magazine a base de prensa rosa e sucesos como principais ingredientes e que mant\u00e9n o mesmo \u00edndice de audiencia que colleitara \"El M\u00e9todo Gonzo\" nas s\u00faas derradeiras semanas.\nA seguinte aventura de Gonzo en Antena 3 concretouse en 4 documentais nos que se revisaban feitos hist\u00f3ricos como a construci\u00f3n do Valle de los Ca\u00eddos e a pol\u00e9mica sobre os republicanos al\u00ed enterrados ao longo de 30 anos, o incidente nuclear de Palomares ou a historia de Sanz Briz, o \"Schlinder espa\u00f1ol\".\nPosteriormente o xornalista vigu\u00e9s estreouse na TVG \u00e1 fronte da \"A caixa negra\", no que se fac\u00edan revisi\u00f3ns dos acontecementos m\u00e1is salientables da historia recente de Galicia. A terceira reportaxe, na que se lembrara o mal das vacas tolas, foi censurado pola directora da TVG, Rosa Vilas, no seu primeiro d\u00eda \u00e1 fronte da canle. A pol\u00e9mica, que mesmo salpicou ao recentemente estreado presidente da Xunta, Alberto N\u00fa\u00f1ez Feij\u00f3o, rematou coa emisi\u00f3n da reportaxe unha semana despois do previsto.\nDende o 2010 uniuse como colaborador \u00f3 programa El Intermedio da cadea LaSexta, no que estivo 9 anos, ata que en 2019 pasou a presentar \"Salvados\", da mesma cadea, substitu\u00edndo a Jordi \u00c9vole."}
{"id": "83030", "revid": "1131", "url": "https://gl.wikipedia.org/wiki?curid=83030", "title": "Aries (hom\u00f3nimos)", "text": "Aries pode facer referencia a:"}
{"id": "83032", "revid": "1131", "url": "https://gl.wikipedia.org/wiki?curid=83032", "title": "Galer\u00eda de imaxes de Ourol", "text": "Galer\u00eda de imaxes do concello de Ourol na provincia de Lugo."}
{"id": "83034", "revid": "1093", "url": "https://gl.wikipedia.org/wiki?curid=83034", "title": "Aries (constelaci\u00f3n)", "text": ""}
{"id": "83035", "revid": "89787", "url": "https://gl.wikipedia.org/wiki?curid=83035", "title": "Astenosfera", "text": "A astenosfera \u00e9 a zona do manto terrestre que est\u00e1 debaixo da litosfera, entre 100 e 240 quil\u00f3metros por debaixo da superficie da Terra.\nA litosfera mide uns 100\u00a0km por debaixo dos oc\u00e9anos e ao redor de 150\u00a0km baixo os continentes. A astenosfera pode estar dotada de certa fluidez (a pesar de tratarse de rocha s\u00f3lida), e absorbe os movementos que poden dar lugar \u00e1 isostasia.\nNa astenosfera existen lentos movementos de convecci\u00f3n que explican a deriva continental. Ademais, o basalto da astenosfera fl\u00fae \u00f3 longo das dorsais oce\u00e1nicas, o que fai que se renove constantemente o fondo oce\u00e1nico.\nO bordo oposto, cando se enfronta co obst\u00e1culo representado por un continente, af\u00fandese baixo este, volvendo as\u00ed a materia \u00f3 fondo. Este fen\u00f3meno co\u00f1\u00e9cese como subduci\u00f3n.\nD\u00fabidas sobre a existencia da astenosfera.\nDurante anos afirmouse que no interior da Terra, a partir duns 100\u00a0km de profundidade, existir\u00eda unha zona chamada \"astenosfera\" que presentar\u00eda unha baixa velocidade das ondas s\u00edsmicas S, razo\u00e1ndose que isto se deber\u00eda a unha baixa viscosidade da parte superior do manto. Desta forma explic\u00e1base o movemento continuo dentro dos continentes dentro da Teor\u00eda da Tect\u00f3nica de placas,as\u00ed como o fen\u00f3meno de equilibrio isost\u00e1tico dos continentes sobre o manto. En realidade a astenosfera nunca se detectou como unha capa continua, sen\u00f3n que s\u00f3 se observaban zonas de baixa velocidade das ondas s\u00edsmicas nalgunhas zonas do globo, pero non noutras, como baixo os escudos continentais. Fai unha d\u00e9cada, a idea desta franxa como imprescindible para explicar a deriva continental, entrou en d\u00fabida segundo novos datos, propo\u00f1\u00e9ndose un sistema onde, debido \u00e1 subduci\u00f3n, a codia mover\u00edase xunto co manto subxacente chegando ata o l\u00edmite entre o manto e o n\u00facleo terrestre, onde acabar\u00eda por fundirse. Prop\u00faxose, que o equilibrio isost\u00e1tico producir\u00edase entre a parte inferior do manto e a parte exterior do n\u00facleo terrestre. Por\u00e9n, esta proposta non conta cos datos suficientes \u00f3 respecto para definir a situaci\u00f3n."}
{"id": "83036", "revid": "1131", "url": "https://gl.wikipedia.org/wiki?curid=83036", "title": "Galer\u00eda de imaxes de Neda", "text": "Galer\u00eda de imaxes do concello de Neda na provincia da Coru\u00f1a."}
{"id": "83039", "revid": "54334", "url": "https://gl.wikipedia.org/wiki?curid=83039", "title": "Hyacinthe Rigaud", "text": "Hyacinthe Rigaud, de nome completo H\u00edacint Francesc Honrat Mathias Pere Martyr Andreu Joan Rigau, nado en Perpi\u00f1\u00e1n o 20 de xullo de 1659 e finado en Par\u00eds o 27 de decembro de 1743, foi un pintor franc\u00e9s.\nTraxectoria.\nNaceu en Perpi\u00f1\u00e1n, cidade da Catalu\u00f1a setentrional, que nese ano pasou a dominio de Francia poucos meses despois do seu nacemento, polo Tratato dos Pireneos (7 de novembro de 1659).\nFillo dun xastre e pintor, Mat\u00edas Rigau, e de Mar\u00eda Serra, Hyacinthe debeu ter unha formaci\u00f3n art\u00edstica inicial no seo da propia familia. \u00c1 morte do pai, pechou contrato cun dourador, mais axi\u00f1a pasou para Montpellier no ano 1671. Al\u00ed s\u00e1bese que entrou no obradoiro de Mr. Pezet, por\u00e9n a cr\u00edtica considera que este era un pintor mediocre, do que non pod\u00eda recibir demasiado. C\u00f3idase, por\u00e9n, que Rigaud fixo boas relaci\u00f3ns cunha serie de artistas locais cos que debeu aprender moito m\u00e1is: S\u00e9bastian Bourdon, Samuel Boissi\u00e8re, Jans Zueil -un flamengo que manti\u00f1a influencias de Rubens e Van Dyck- ou Antoine Ranc o vello (1634-1716). Rigaud estivo catro anos en Montpellier. Pasou desde a\u00ed para Li\u00f3n, a\u00ednda que se co\u00f1ece pouco da s\u00faa estada lionesa.\nEn Par\u00eds.\nEn 1681 Rigaud decidiu pasar a Par\u00eds. Decidido a medrar presentouse \u00e1 \"Academia Real de Pintura e Escultura\", que controlaba as actividades art\u00edsticas na cidade. Non dubidou en se presentar a un concurso amparado pola dita instituci\u00f3n e, no ano seguinte, 1682, ga\u00f1ou o prestixioso Prix de Rome, bolsa de estudo que permit\u00eda efectuar unha estada na \"Academia de Francia\" na cidade eterna.\n\u00c1 volta tornouse o m\u00e1is importante retratista da corte de Lu\u00eds XIV de Francia: a s\u00faa habilidade para plasmar poses impo\u00f1entes e grandiosas presentaci\u00f3ns achaba o favor das personalidades da familia real, de embaixadores, de eclesi\u00e1sticos, de cortes\u00e1ns e dos grandes negociantes que pousaron para el.\nOs seus retratos son hoxe moi prezados como fonte da historia do traxe e da moda, porque, al\u00e9n da semellanza fisiogn\u00f3mica, fornecen detalles do vestido e do coidado persoal.\nA obra m\u00e1is c\u00e9lebre de Rigaud \u00e9, sen d\u00fabida, o retrato oficial do rei Lu\u00eds XIV (1701), conservado no Museo do Louvre de Par\u00eds (unha copia, realizada polo artista, at\u00f3pase no Palacio de Versailles). En 1709 entrou a formar parte da nobreza da s\u00faa cidade natal, Perpi\u00f1\u00e1n, e no 1727 foi nomeado cabaleiro da Orde de San Miguel."}
{"id": "83040", "revid": "22570", "url": "https://gl.wikipedia.org/wiki?curid=83040", "title": "Lema nacional", "text": "Se un lema \u00e9 unha idea expresada por unha frase que serve de gu\u00eda ou de motivaci\u00f3n para unha persoa ou grupo, cando son adoptados por pa\u00edses ou estados condensan valores compartidos que xustifican unha acci\u00f3n com\u00fan.\nA palabra \"lema\" v\u00e9n do grego \u03bb\u03ae\u03bc\u03bc\u03b1, que significa algo recibido, ga\u00f1ado, como un presente."}
{"id": "83042", "revid": "6254374", "url": "https://gl.wikipedia.org/wiki?curid=83042", "title": "Ma Yuan", "text": "Ma Yuan, nado no ano 1160 e finado no 1225, foi un pintor chin\u00e9s e xunto con Xia Gui foi o fundador da escola Ma-Xia.\nO artista naceu en Qiantang (actualmente Hangzhou, Zhejiang), no seo dunha antiga familia de pintores profesionais. Foi distinguido cun \u00abcinto de ouro\u00bb pola Academia dos Song do Sur sita en Hangchow.\nComezou pintando flores, pero as s\u00faas pinturas m\u00e1is famosas foron paisaxes. O seu estilo caracter\u00edstico consiste en colocar o centro de acci\u00f3n nun recanto do cadro.\nSon obra de Ma Yuan as pinturas a tinta e cores sobre seda: "}
{"id": "83044", "revid": "17467", "url": "https://gl.wikipedia.org/wiki?curid=83044", "title": "Imperio Austro-H\u00fangaro", "text": ""}
{"id": "83045", "revid": "1131", "url": "https://gl.wikipedia.org/wiki?curid=83045", "title": "O Buriz, Guitiriz", "text": "San Pedro do Buriz \u00e9 unha parroquia que se localiza \u00f3 norte do concello de Guitiriz, a uns 11 km aproximadamente do n\u00facleo municipal. Segundo o padr\u00f3n municipal de 2020 ti\u00f1a 339 habitantes (168 mulleres e 171 homes) distribu\u00eddos en 32 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2013 cando ti\u00f1a 380 habitantes.\nHistoria.\nOs lugares de Estremil, Gali\u00f1eiro, A Granxa, O Prado Vello, O Rodeiro, Saa e O Toxi\u00f1o pertenceron \u00e1 parroquia at\u00e9 1919, cando pasaron a Labrada. Esta incorporaci\u00f3n formulouse xa na reforma parroquial da diocese de Mondo\u00f1edo de 1895; por\u00e9n, agardouse \u00f3 pasamento do p\u00e1rroco Andr\u00e9s P\u00e9rez do Barro.\nA finais da d\u00e9cada de 1960 realiz\u00e1ronse na parroquia escavaci\u00f3ns arqueol\u00f3xicas dirixidas por Ferm\u00edn Bouza-Brey e Carlos Garc\u00eda Mart\u00ednez."}
{"id": "83046", "revid": "785", "url": "https://gl.wikipedia.org/wiki?curid=83046", "title": "Labrada, Guitiriz", "text": "Santa Mar\u00eda de Labrada \u00e9 unha parroquia que se localiza \u00f3 norte do concello de Guitiriz na comarca da Terra Ch\u00e1, a uns 14,3\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 287 habitantes (149 mulleres e 138 homes) distribu\u00eddos en 39 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2006 cando ti\u00f1a 314 habitantes.\nHistoria.\nEn 1919 anexou os lugares de Estremil, Gali\u00f1eiro, A Granxa, O Prado Vello, O Rodeiro, Saa e O Toxi\u00f1o, pertencentes \u00e1 contigua parroquia do Buriz.\nPatrimonio.\nNo interior da igrexa parroquial at\u00f3panse diversas pinturas murais g\u00f3ticas, datadas en torno \u00f3s s\u00e9culos XV ou XVI. Os frescos estaban cubertos por cal (seguindo unha pr\u00e1ctica profil\u00e1ctica habitual na \u00e9poca contra a peste e outras enfermidades contaxiosas) e foron descubertos na d\u00e9cada de 1990, cando os veci\u00f1os decidiron retirar o encalado polo seu mal estado.\nAs pinturas distrib\u00faense en \u00e1mbalas paredes da igrexa, pero faltan na cabeceira, que foi engadida con posterioridade. Est\u00e1n nun estado de conservaci\u00f3n variable, como consecuencia do paso do tempo, as humidades da igrexa e mesmo pola abertura de d\u00faas vent\u00e1s na parede que destru\u00edron parte das figuras. Desde o seu descubrimento non foron obxecto de ning\u00fan traballo de conservaci\u00f3n ou consolidaci\u00f3n.\nNa parede norte p\u00f3dense ver as seguintes figuras:\nNa parede sur:\nA escena do inferno \u00e9 a m\u00e1is complexa. Est\u00e1 representado por sete demos negros que est\u00e1n \"coci\u00f1ando\" sete almas pecadoras nunha gran pota. Os sete condenados toman forma de muller e poden representar os sete pecados capitais. A maiores, outras sete almas esperan ser sometidas \u00e1 tortura (mais outra que semella ser un neno); estas sete almas, cinco mulleres e dous homes, tam\u00e9n est\u00e1n n\u00faas a excepci\u00f3n dun bispo e unha muller provista dun tocado. A presenza destas d\u00faas \u00faltimas figuras, tam\u00e9n com\u00fan na representaci\u00f3n do purgatorio dos petos de \u00e1nimas, indicaba \u00f3s fieis que nin o clero nin a nobreza estaban libres de pecar e ser condenados."}
{"id": "83047", "revid": "22570", "url": "https://gl.wikipedia.org/wiki?curid=83047", "title": "As Negradas, Guitiriz", "text": "San Vicenzo das Negradas \u00e9 unha parroquia situada \u00f3 sur do concello de Guitiriz, a uns 9\u00a0km do n\u00facleo municipal. Segundo o padr\u00f3n municipal de 2012 ti\u00f1a 91 habitantes (41 mulleres e 50 homes) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2006 cando ti\u00f1a 103 habitantes."}
{"id": "83055", "revid": "85894", "url": "https://gl.wikipedia.org/wiki?curid=83055", "title": "Santa Cruz de Parga, Guitiriz", "text": "Santa Cruz de Parga \u00e9 unha parroquia que se localiza \u00f3 leste do concello de Guitiriz, a uns 8,9\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 159 habitantes (72 mulleres e 87 homes) distribu\u00eddos en 14 entidades de poboaci\u00f3n, o que non sup\u00f3n ning\u00fan cambio en relaci\u00f3n ao ano 2006 cando cos mesmos 159 habitantes.\nEn Santa Cruz de Parga hai un campo de manobras do Ex\u00e9rcito. A mediados do s\u00e9culo XX foi cuartel militar, e al\u00ed fixeron o servizo militar milleiros de galegos, Ux\u00edo Novoneyra e Manuel Mar\u00eda entre outros."}
{"id": "83056", "revid": "865", "url": "https://gl.wikipedia.org/wiki?curid=83056", "title": "Sugar Mountain", "text": "Sugar Mountain \u00e9 un grupo musical formado en Pontevedra no ver\u00e1n de 1999, que fai rock sure\u00f1o.\nA banda est\u00e1 formada por Javier Ruano (guitarra e voces), Ruben \u00c1lvarez (baixo), Yago Carre\u00f1o (guitarra), Isaac Campos (\u00f3rgano e pianos), Iv\u00e1n Trigo (bater\u00eda) e N\u00e9stor Busquets (percusi\u00f3n)."}
{"id": "83057", "revid": "5863", "url": "https://gl.wikipedia.org/wiki?curid=83057", "title": "San Salvador de Parga, Guitiriz", "text": "San Salvador de Parga \u00e9 unha parroquia que se localiza no centro do concello de Guitiriz, a uns 7,8\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 131 habitantes (62 mulleres e 69 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n de habitantes en relaci\u00f3n ao ano 2006 cando ti\u00f1a 136 habitantes."}
{"id": "83058", "revid": "22795", "url": "https://gl.wikipedia.org/wiki?curid=83058", "title": "Apis (hom\u00f3nimos)", "text": "Apis pode referirse a:"}
{"id": "83060", "revid": "56817", "url": "https://gl.wikipedia.org/wiki?curid=83060", "title": "Ant\u00ednoo (hom\u00f3nimos)", "text": "O nome Ant\u00ednoo pode referirse a:"}
{"id": "83061", "revid": "85894", "url": "https://gl.wikipedia.org/wiki?curid=83061", "title": "Santa Locaia de Parga, Guitiriz", "text": "Santa Locaia de Parga \u00e9 unha parroquia que se localiza \u00f3 sur do concello de Guitiriz, a uns 7,5\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 146 habitantes (69 mulleres e 77 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2006 cando ti\u00f1a 170 habitantes."}
{"id": "83062", "revid": "1987", "url": "https://gl.wikipedia.org/wiki?curid=83062", "title": "Gan\u00edmedes", "text": "O nome de Gan\u00edmedes pode referirse a:"}
{"id": "83064", "revid": "111586", "url": "https://gl.wikipedia.org/wiki?curid=83064", "title": "Auriga (hom\u00f3nimos)", "text": "O termo auriga pode referirse a:"}
{"id": "83066", "revid": "5723286", "url": "https://gl.wikipedia.org/wiki?curid=83066", "title": "Santa Mari\u00f1a de Lagostelle, Guitiriz", "text": "Santa Mari\u00f1a de Lagostelle \u00e9 unha parroquia que se localiza \u00f3 sur do concello de Guitiriz, a uns 4,7\u00a0km aproximadamente do n\u00facleo municipal. Segundo o IGE en 2012 ti\u00f1a 167 habitantes (77 mulleres e 90 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 192 habitantes.\nHistoria.\nA parroquia foi creada en 1898, segreg\u00e1ndose os seus lugares de Lagostelle."}
{"id": "83070", "revid": "75439", "url": "https://gl.wikipedia.org/wiki?curid=83070", "title": "Tots els detectius es diuen Flanagan", "text": "Tots els detectius es diuen Flanagan \u00e9 un libro escrito en 1990 por Andreu Mart\u00edn e Jaume Ribera. \u00c9 o segundo da saga protagonizada polo detective xuvenil Flanagan.\nTrama.\nA historia discorre entre o 21 de decembro e o 2 de xaneiro. Comezan as vacaci\u00f3ns de Nadal, e se atopa con dous casos.\nNo primeiro, Charcheneguer, un compa\u00f1eiro de instituto, chantax\u00e9ao para lograr ver semi-espida a outra rapaza do centro. Pero Flanagan \u00e9 enganado, e Charcheneguer non se limita a ver os encantos de Montse (alcumada \"Sabrina\"), sen\u00f3n que lle tira unhas fotos.\nNo segundo caso, Carmen (unha compa\u00f1eira do instituto de raza xitana), p\u00eddelle que atope o seu sobri\u00f1o desaparecido, de dous meses. Pero axi\u00f1a descobre que Jos\u00e9, o neno, foi vendido polo seu pai, e acaba co\u00f1ecendo a un xinec\u00f3logo sen escr\u00fapulos que trafica con beb\u00e9s.\nEntre tanto xorde o amor, ou o que el cre que \u00e9 amor. G\u00fastalle Carmen, e \u00e9 a primeira vez que se bica cunha rapaza. Pero \u00f3 rescatar a un beb\u00e9 co\u00f1ece a Nines, unha rapaza de clase alta que o axudar\u00e1 no caso e que tam\u00e9n lle acabar\u00e1 gustando. \u00c9 a primeira vez que Flanagan act\u00faa como cr\u00e1pula, a\u00ednda que tam\u00e9n se sente inc\u00f3modo con iso do amor.\nAcaba sa\u00edndo ben parado dos dous casos, malia actuar varias veces \u00e1 marxe da lei. D\u00e1lle cabazas a Nines, pero deixa un lugar para a esperanza na s\u00faa relaci\u00f3n con Carmen.\nNarraci\u00f3n.\nNa mesma li\u00f1a que o anterior e que os seguintes da saga, fala en primeira persoa das miserias diarias das clases baixas da cidade, pero tam\u00e9n se adentra nas traxedias dos membros das clases m\u00e1is pudentes."}
{"id": "83073", "revid": "89787", "url": "https://gl.wikipedia.org/wiki?curid=83073", "title": "Ivan Illich", "text": "Ivan Illich, nado en Viena o 4 de setembro de 1926 e finado en Bremen (Alema\u00f1a) o 2 de decembro de 2002, foi un pensador austr\u00edaco da ecolox\u00eda pol\u00edtica e unha figura importante da cr\u00edtica da sociedade industrial.\nTraxectoria.\nSeu pai, Piero, proced\u00eda dunha familia posuidora de terras (vi\u00f1as e oliveiras) en Dalmacia (Croacia), preto da cidade de Split. S\u00faa mai, Ellen, descend\u00eda dunha familia xudeu-alem\u00e1 convertida. Fritz Regenstrief, seu av\u00f3 materno, fixera fortuna coa venda de madeira en Bosnia-Hercegovina e constru\u00edu unha quinta, de estilo \"art nouveau\", nos arredores de Viena.\nDurante a d\u00e9cada de 1930, a xenofobia e o antisemitismo medraron na Iugoslavia. O goberno perseguiu a Fritz Regenstrief perante a Corte permanente internacional de xustiza da Haia. En 1932, Ellen abandonou Split e pasou a se refuxiar na quinta de seu pai en Viena, xunto cos seus tres fillos. Non volveron ver a Piero m\u00e1is, que morreu no transcurso da segunda guerra mundial. En 1942, Ellen deixou Austria a causa das leis antisemitas, mentres os nazis se apoderaron da quinta familiar.\nIvan Illich seguiu a s\u00faa educaci\u00f3n en Florencia, onde xogou un modesto rol na resistencia italiana. Logo da guerra estudou teolox\u00eda e filosof\u00eda na Universidade Gregoriana de Roma. O Vaticano destinouno \u00e1 diplomacia, mais Illich escolleu a vida pastoral. Dixo a s\u00faa primeira misa nas catacumbas, nas que a\u00ednda os cristi\u00e1ns romanos se refuxiaban das persecuci\u00f3ns.\nProcedente dunha familia aristocr\u00e1tica con antigas ligaz\u00f3ns coa Igrexa cat\u00f3lica, estaba destinado a tornarse un pr\u00edncipe desa Igrexa. Giovanni Montini, que posteriormente se tornou o papa Paulo VI, estivo entre os que lle recomendaron que quedase en Roma.\nMais en 1951, marchou para os Estados Unidos coa idea de estudar os traballos de alquimia de Alberte o Magno en Princeton. Intrigado polos portorrique\u00f1os e a s\u00faa fonda fe cat\u00f3lica, solicitoulle ao cardeal Francis Spellman un posto nalgunha fregues\u00eda portorrique\u00f1a de Nova York. Converteuse axi\u00f1a, entre 1956 e 1960, en vicerreitor da Universidade cat\u00f3lica de Porto Rico, onde contribu\u00edu a crear un centro de formaci\u00f3n destinado a educar os sacerdotes na cultura latinoamericana.\nSorprend\u00e9ronlle d\u00faas cousas na universidade: dunha banda a sorprendente semellanza entre a Igrexa e instituci\u00f3n escolar; por outra banda, a estra\u00f1a diferenza entre os obxectivos declarados da educaci\u00f3n e os seus resultados. Esta \u00faltima instituci\u00f3n pretend\u00eda reducir as desigualdades sociais, mais contribu\u00eda a acentualas, ao concentrar os privilexiados nas mans daqueles que posu\u00edan medios suficientes para responder ao reto. Esta reflexi\u00f3n desembocar\u00e1 en 1971 no libro \"Deschooling Society\" (\"A sociedade desescolarizada\").\nAbandonou Porto Rico en 1960, logo de diferenzas coa xerarqu\u00eda eclesi\u00e1stica, especialmente con dous bispos que se inmisc\u00edan na vida pol\u00edtica op\u00f3ndose a calquera candidato que desexase legalizar os preservativos. Para Illich entre a bomba at\u00f3mica e os preservativos, a Igrexa erra de branco.\nEn 1961, fundou o Centro para a formaci\u00f3n intercultural en Cuernavaca (M\u00e9xico) que se converter\u00e1 no reco\u00f1ecido CIDOC (Center for Intercultural Documentation), que funcionou entre 1966 e 1976. Logo da s\u00faa clausura, Illich volveu vivir en Europa, dando clases de historia da Alta Idade Media en Bremen.\nFaleceu no ano 2002 por mor dun tumor, que decidira voluntariamente asumir at\u00e9 o final, e ao que resistiu 20 anos.\nTeor\u00edas.\nMonopolio radical.\nInventor do concepto de monopolio radical (cando un medio t\u00e9cnico \u00e9 ou parece demasiado eficaz, crea un monopolio e impide o acceso de medios m\u00e1is lentos, como, p.ex., as autoestradas confrontadas coa marcha a p\u00e9): \"Cando unha industria se abroga o dereito de satisfacer, soa, unha necesidade elemental, at\u00e9 ir m\u00e1is al\u00f3 dun obxecto de resposta individual, produce un tal monopolio. O consumo obrigatorio dun ben que consome moita enerx\u00eda (o transporte motorizado) restrinxe as condici\u00f3ns de goce dun valor de uso sobreabundante (a capacidade innata de tr\u00e1nsito)\" (\"Enerx\u00eda e equidade\", 1975).\nContraprodutividade.\nA principal noci\u00f3n illichiana \u00e9 o concepto de contraprodutividade, que describe un fen\u00f3meno embarazoso: cando acadan un estadio cr\u00edtico (e est\u00e1n en situaci\u00f3n de monopolio), as grandes instituci\u00f3ns das nosas modernas sociedades industriais, er\u00edxense \u00e1s veces sen decatarse en obst\u00e1culos para o seu propio funcionamento: a medicina dana a sa\u00fade (eliminando a enfermidade \u00e1s veces en prexu\u00edzo da sa\u00fade do paciente), os transportes e a velocidade fan perder o tempo, a escola embrutece, as comunicaci\u00f3ns t\u00f3rnanse tan densas e invasoras que ningu\u00e9n escoita ou non pode facerse escoitar etc.\nPensador da ecolox\u00eda pol\u00edtica, loitou contra o sistema automobil\u00edstico e contra todos os medios de transporte demasiado r\u00e1pidos que xulgaba alienantes e ilusorios. Por exemplo, calculou que tendo conta dos tempos medios pasados en traballar para adquirir un autom\u00f3bil e facer fronte aos gastos que aparella, e non s\u00f3 o tempo pasado en conducir, a velocidade do tal b\u00f3lido era de 6\u00a0km/h. En efecto, un norteamericano consagraba en media, durante os anos 1970, 1.600 horas por ano para o seu veh\u00edculo e non percorr\u00eda m\u00e1is de 10.000\u00a0km durante o ano . Illich estaba tam\u00e9n en contra dos nosos sistemas de sa\u00fade e de escola obrigatoria, que consideraba como \u00fatiles non-convivenciais.\nA convivencialidade.\nTraballou en crear v\u00edas cara a outras posibilidades, que se explican, segundo el, por un retorno aos \u00fatiles non-convivenciais, que opu\u00f1a \u00e1s m\u00e1quinas. O \u00fatil acepta varios usos, \u00e1s veces afastados do seu sentido orixinal, e que son a expresi\u00f3n libre do que os utiliza. Cunha m\u00e1quina o ser humano v\u00f3lvese servidor, o seu papel lim\u00edtase, en adiante, a facer funcionar unha m\u00e1quina constru\u00edda cunha finalidade precisa.\nPode haber unha proximidade entre a idea da convivencialidade de Illich coa relaci\u00f3n autonom\u00eda e heteronom\u00eda ligada aos valores de uso e de cambio marxistas e \u00e1 idea de uni\u00f3n-co-mundo de Erich Fromm.\nPode consider\u00e1rselle, xunto co seu amigo Jacques Ellul, como un dos principais inspiradores dos conceptos de \u00abpost-desenvolvemento\u00bb (difundido por autores que traballaran con Illich, tales Majid Rahnema ou Gustavo Esteva), de \u00absimplicidade voluntaria\u00bb e m\u00e1is recentemente de \u00abcrecemento sustent\u00e1bel\u00bb.\nOrixe do mundo moderno.\nNo libro \"River north of the future : the testament of Ivan Illich as told to David Caryley\", Illich relata unha visi\u00f3n particular da historia. Para el, as instituci\u00f3ns actuais que se postulan universais e estabelecen un monopolio radical son herdeiras do catolicismo.\nA prop\u00f3sito da escola: \u00abCada pobo ten as s\u00faas danzas da choiva e os seus ritos de iniciaci\u00f3n, mais nunca un rito que reclame a s\u00faa validez universal, un procedemento que se presente a si mesmo como destino inevit\u00e1bel para todo o mundo e en todos os pa\u00edses\u00bb. A escola tornouse, consonte Illich, nunha relixi\u00f3n universal, e en tanto que tal, testemu\u00f1a a s\u00faa herdanza da primeira instituci\u00f3n que declarou os seus servizos e os seus ministerios como a \u00fanica v\u00eda para a sa\u00fade: a Igrexa cat\u00f3lica romana.\nPara Illich, segundo o adaxio \"corruptio optimi quae est pessima\" (\u00aba corrupci\u00f3n do mellor conv\u00e9rtese no peor\u00bb), o mundo moderno non \u00e9 nin o cumprimento do cristianismo, nin a s\u00faa negaci\u00f3n, sen\u00f3n ante todo a s\u00faa perversi\u00f3n. As novas liberdades que Xes\u00fas nos trouxo fixeron posibles os novos excesos. Ao liberaren o ser humano de antigas tradici\u00f3ns e de costumes \u00e9tnicos (liberdade manifestada, segundo Illich, na par\u00e1bola do samaritano, que transgride as convenci\u00f3ns para axudar e escoller o seu pr\u00f3ximo), o home perde igualmente a devasa que aqueles pod\u00edan representar.\nObras.\nEn ingl\u00e9s:"}
{"id": "83075", "revid": "92340", "url": "https://gl.wikipedia.org/wiki?curid=83075", "title": "Xia Gui", "text": "Xia Gui, activo entre 1190 e 1225, foi un pintor paisaxistica chin\u00e9s relembrado, xunto con Ma Yuan, como fundadores da escola Ma-Xia.\nOrixinario de Zhejiang, traballou na Academia dos Song do Sur en Hangzhou, onde o emperador Ningzong lle confer\u00edu o \u00abcinto de ouro\u00bb. De Xia Gui \u00e9 o rolo, en tinta sobre papel, titulada \"Vista clara e afastada de monta\u00f1as e de r\u00edos\", hoxe en (Gu Gong)."}
{"id": "83077", "revid": "61897", "url": "https://gl.wikipedia.org/wiki?curid=83077", "title": "Pedro I", "text": "Soberanos ou nobres co nome de Pedro I foron:"}
{"id": "83078", "revid": "23204", "url": "https://gl.wikipedia.org/wiki?curid=83078", "title": "Pedro II", "text": "Soberanos ou nobres co nome de Pedro II foron:"}
{"id": "83079", "revid": "127505", "url": "https://gl.wikipedia.org/wiki?curid=83079", "title": "Pedro III", "text": "Soberanos, nobres ou eclesi\u00e1sticos co nome de Pedro III foron:"}
{"id": "83085", "revid": "6939", "url": "https://gl.wikipedia.org/wiki?curid=83085", "title": "No te'n rentis les mans, Flanagan", "text": "No te'n rentis les mans, Flanagan \u00e9 un libro escrito en 1993 por Andreu Mart\u00edn e Jaume Ribera. \u00c9 o terceiro da saga protagonizada polo detective xuvenil Flanagan.\nTrama.\nA historia comeza o 7 de xu\u00f1o, primeiro d\u00eda sen clase.\nFlanagan est\u00e1 atormentado pola s\u00faa ruptura con Carmen Longo. E cando pretend\u00eda esquecela, no barrio ocorre un asasinato e o acusado \u00e9 o mozo actual de Carmen.\nAxi\u00f1a se forma unha boa revolta no barrio contra o colectivo xitano, e aproveitando a escusa de que o acusado \u00e9 desa etnia, moitos veci\u00f1os de ideolox\u00eda filonazi ou simplemene racistas organizan patrullas para evitar o acceso \u00f3 barrio de drogadictos, pero baixo esa escusa aproveitan para desafogarse, actuando con violencia e impunidade ante os m\u00e1is d\u00e9biles.\nRemexendo no lixo, algo que xa fai para outro caso, atopa pistas sobre o asasinato, e descobre que est\u00e1 relacionado cunha trama urban\u00edstica, e que un traficante de drogas de mediana monta est\u00e1 implicado. Tras sufrir bastante violencia f\u00edsica nas s\u00faas carnes, \u00e9 v\u00edtima dun ofrecemento de chantaxe, chegando a rexeitar 8 mill\u00f3ns de pesetas e un posto de traballo, pero mantendo a s\u00faa dignidade.\nNarraci\u00f3n.\nNa mesma li\u00f1a que o anterior e que os seguintes da saga, neste caso fala das inxustizas sociais e da marxinaci\u00f3n dos xitanos simplemente polo feito de selo, sen mirar se os afectados son xustos ou pecadores. Tam\u00e9n critica a impunidade dos poderosos, capaces de pagaren moito por deixaren sen castigo un asasinato, e sen escr\u00fapulo ning\u00fan.\nNeste libro Flanagan non ten moito tempo para as relaci\u00f3ns amorosas. S\u00e9ntese mal trala ruptura, e, malia coquetear con Mar\u00eda Gual, son simplemente bos amigos."}
{"id": "83087", "revid": "5863", "url": "https://gl.wikipedia.org/wiki?curid=83087", "title": "Denys Arcand", "text": "Denys Arcand, nado o 25 de xu\u00f1o de 1941 en Deschambault, \u00e9 un director, guionista, actor e produtor de cinema do Quebec. Cineasta de estilo variado e dilatada carreira, \u00e9 co\u00f1ecido fundamentalmente polos seus dous \u00e9xitos principais, \"Le D\u00e9clin de l'empire am\u00e9ricain\" e a continuaci\u00f3n dezaoito anos despois, \"Les Invasions barbares\".\nEvoluci\u00f3n.\nA obra cinematogr\u00e1fica de Denys Arcand est\u00e1 inserida de cheo no cinema quebequ\u00e9s e as s\u00faas transformaci\u00f3ns. Nunha primeira vaga a s\u00faa obra est\u00e1 composta de ferintes documentais e ao tempo de filmes de ficci\u00f3n mostrando a realidade social e ling\u00fc\u00edstica (os seus traballos normalmente son en franc\u00e9s malia a que o ingl\u00e9s asoma en momentos) do seu pa\u00eds.\nA partir da decepci\u00f3n que sup\u00f3n a derrota no referendo pola independencia do Quebec de 1980 abandona o estilo m\u00e1is radicalmente social e comeza a xerar un cinema de autor, sen esquecer os seus principios, pero buscando un maior \u00e9xito persoal chegando mesmo a filmar dous traballos en lingua inglesa. O traballo de fotograf\u00eda e escenograf\u00eda adec\u00faase \u00e1s normas de Hollywood, tanto pola iluminaci\u00f3n como polos encadramentos de evocaci\u00f3n televisiva."}
{"id": "83088", "revid": "98629", "url": "https://gl.wikipedia.org/wiki?curid=83088", "title": "Les Invasions barbares", "text": "Les Invasions barbares (\"As invasi\u00f3ns b\u00e1rbaras\") \u00e9 un filme quebequ\u00e9s do ano 2003, escrito e dirixido por Denys Arcand. \u00c9 a continuaci\u00f3n, 18 anos despois, de \"Le d\u00e9clin de l'empire am\u00e9ricain\".\nSinopse.\n\u00c1 beira da morte debido ao cancro e con dificultades en aceptar o seu pasado, R\u00e9my (R\u00e9my Girard) procura paz nos seus \u00faltimos momentos de vida. Para iso recibe a axuda de S\u00e9bastien (St\u00e9phane Rousseau), o seu fillo ausente, a s\u00faa exmuller e vellos camaradas."}
{"id": "83094", "revid": "1093", "url": "https://gl.wikipedia.org/wiki?curid=83094", "title": "Enrique L\u00f3pez Veiga", "text": ""}
{"id": "83097", "revid": "22570", "url": "https://gl.wikipedia.org/wiki?curid=83097", "title": "Bec\u00edn, Guitiriz", "text": "San Xiao de Bec\u00edn \u00e9 unha parroquia que se localiza no centro do concello de Guitiriz, a uns 3,5 km aproximadamente do n\u00facleo municipal. Segundo o IGE en 2020 ti\u00f1a 127 habitantes (63 homes e 64 mulleres) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 2006 cando ti\u00f1a 123 habitantes."}
{"id": "83099", "revid": "85894", "url": "https://gl.wikipedia.org/wiki?curid=83099", "title": "Mariz, Guitiriz", "text": "Santa Eulalia de Mariz \u00e9 unha parroquia que se localiza \u00f3 oeste do concello de Guitiriz, a uns 3'5\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 170 habitantes (75 mulleres e 95 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2006 cando ti\u00f1a 194 habitantes."}
{"id": "83100", "revid": "23204", "url": "https://gl.wikipedia.org/wiki?curid=83100", "title": "Xurxo Sincelo", "text": "Xurxo Sincelo, ou Xurxo o Monxe, as\u00ed polo seu oficio eclesi\u00e1stico, foi secretario persoal (\"sincelo\") do patriarca Tarasio e viviu a finais do s\u00e9culo VIII e inicios do IX.\nTraxectoria.\n\u00c9 a principal fonte de co\u00f1ecemento e transmisi\u00f3n da \"Aegyptiaca\", ou \"Historia de Exipto\" de Manet\u00f3n, na s\u00faa obra \"\u1f18\u03ba\u03bb\u03bf\u03b3\u1f74 \u03a7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1\u03c2 \u03c3\u03c5\u03bd\u03c4\u03b1\u03b3\u03b5\u1fd6\u03c3\u03b1 \u1fe6\u03c0\u1f78 \u0393\u03b5\u03c9\u03c1\u03b3\u03af\u03bf\u03bd \u039c\u03bf\u03bd\u03b1\u03c7\u03bf\u1fe6 \u03a3\u03c5\u03b3\u03ba\u03ad\u03bb\u03bb\u03bf\u03c5 \u03b3\u03b5\u03b3\u03bf\u03bd\u03cc\u03c4\u03bf\u03c2 \u03a4\u03b1\u03c1\u03b1\u03c3\u03af\u03bf\u03bd \u03a0\u03b1\u03c4\u03c1\u03b9\u03ac\u03c1\u03c7\u03bf\u03bd \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c5\u03c0\u03cc\u03bb\u03b5\u03c9\u03c2 \u1f00\u03c0\u1f78 \u1f08\u03b4\u1f70\u03bc \u03bc\u03ad\u03c7\u03c1\u03b9 \u0394\u03b9\u03bf\u03ba\u03bb\u03b7\u03c4\u03b9\u03b1\u03bd\u03bf\u1fe6\", (\"Unha cr\u00f3nica selecta escrita por Xurxo Sincelo de Tarasio patriarca de Constantinopla, desde Ad\u00e1n ata Diocleciano\"), unha historia do mundo que partindo desde Ad\u00e1n chegaba ata a \u00e9poca do emperador Diocleciano.\nSincelo quer\u00eda demostrar que Xesucristo nacera o ano 5.500 logo da \"Creaci\u00f3n do Mundo\", describindo, indirectamente, a historia de 31 dinast\u00edas exipcias que alcanzaban desde o \"Diluvio Universal\" ata os tempos de Dar\u00edo I o Grande, serv\u00edndose dos ep\u00edtomes de Manet\u00f3n.\nDos seus textos s\u00f3 perduraron dous manuscritos, o do ano 1021, e o de Par\u00eds, o mellor de ambos.\nSincelo utilizou para compor a s\u00faa obra o ep\u00edtome de Eusebio de Cesarea, cit\u00e1ndoo, e posiblemente o de Xulio Africano, indirectamente, a trav\u00e9s doutros manuscritos. Tam\u00e9n debeu co\u00f1ecer outras obras, consideradas pseudomanetonianas, como o \"Libro de Sozis\" e a \"Cr\u00f3nica Antiga\"."}
{"id": "83101", "revid": "2269", "url": "https://gl.wikipedia.org/wiki?curid=83101", "title": "Sincelo", "text": ""}
{"id": "83102", "revid": "2269", "url": "https://gl.wikipedia.org/wiki?curid=83102", "title": "Xulio Africano", "text": ""}
{"id": "83104", "revid": "85894", "url": "https://gl.wikipedia.org/wiki?curid=83104", "title": "Pi\u00f1eiros, Castroncelos, A Pobra do Broll\u00f3n", "text": "Pi\u00f1eiros \u00e9 unha aldea da parroquia de Castroncelos, situado no val que se forma na ladeira do castro de Castroncelos, entre A Pobra e A Estaci\u00f3n (Empalme).\nAldea gandeira, moitas das s\u00faas terras a\u00ednda est\u00e1n dedicadas a prado. No cumio do lugar, na leira da Casa de Sargento, \u00e9rguese un pi\u00f1eiro manso de gran tama\u00f1o."}
{"id": "83105", "revid": "98629", "url": "https://gl.wikipedia.org/wiki?curid=83105", "title": "Xermanismo", "text": "Xermanismo \u00e9 o empr\u00e9stimo ling\u00fc\u00edstico efectuado por unha lingua xerm\u00e1nica a calquera outra. Dado que a influencia da lingua inglesa constit\u00fae por si mesma un caudal abundant\u00edsimo de empr\u00e9stimos, res\u00e9rvaselle o termo espec\u00edfico de anglicismo, e consid\u00e9ranse xermanismos os procedentes de calquera dos outros idiomas da familia, ben sexa o alem\u00e1n nas s\u00faas diferentes modalidades e dialectos, ou outros como o flamengo e o holand\u00e9s (que en si son variedades dialectais do baixo alem\u00e1n) ou das linguas escandinavas (island\u00e9s, dan\u00e9s, sueco, noruegu\u00e9s). Estes empr\u00e9stimos ent\u00e9ndese non s\u00f3 sincr\u00f3nicamente, sen\u00f3n tam\u00e9n diacronicamente e por m\u00e1is que estean hoxe tan intimamente incorporados \u00e1 lingua que constit\u00faan parte do seu patrimonio hist\u00f3rico. Forman parte tam\u00e9n, polo tanto, os empr\u00e9stimos do suevo, g\u00f3tico, fr\u00e1ncico etc.\nHistoria dos xermanismos.\nAdstrato m\u00e1is antigo.\nO estadio de empr\u00e9stimos xermanos m\u00e1is antigos procede, fundamentalmente, de l\u00e9xico que integrou o lat\u00edn vulgar. Desde o s\u00e9culo I d.C., os xermanos incorpor\u00e1ronse ao ex\u00e9rcito romano, e, posteriormente, asent\u00e1ronse como agricultores, am\u00e9n dos que con anterioridade foran introducidos no territorio imperial como escravos. No Baixo Imperio, os colonos xermanos eran xa numeros\u00edsimos, en especial nas rexi\u00f3ns m\u00e1is pr\u00f3ximas \u00e1s fronteiras. A identificaci\u00f3n dos empr\u00e9stimos desta \u00e9poca faise dif\u00edcil, c\u00f3mpre buscar termos desa orixe entre a documentaci\u00f3n da \u00e9poca, e, por outra banda, non necesariamente formaron parte do vocabulario de todas as rexi\u00f3ns. Entre os admitidos que puideron chegar at\u00e9 o galego c\u00f3mpre citar:\nElementos suevos.\nO reino suevo da Gallaecia e Lusitania foi cronoloxicamente o m\u00e1is antigo dos fundados polos xermanos sobre as ru\u00ednas imperiais. Algo m\u00e1is tardaron os visigodos, pois non instalaron a s\u00faa corte na Pen\u00ednsula Ib\u00e9rica, en Toledo, at\u00e9 a s\u00faa derrota en Vouill\u00e9 no ano 507. En 585 someteron o reino suevo. As cifras das poboaci\u00f3ns que entraran son baixas, sobre 30.000 e 200-300.000 respectivamente, envoltos nunha masa de hispano-romanos que se calcula en 4 mill\u00f3ns. A s\u00faa influencia tense reducido a empr\u00e9stimos vocabulares.\nVicente Garc\u00eda de Diego compuxo unha primeira lista de pos\u00edbeis cesi\u00f3ns suevas, que logo completou Wilhelm Reinhardt:\nBastantes das palabras que suxeriran ambos est\u00e1n cuestionadas, porque existen tam\u00e9n noutras zonas peninsulares, polo que puideron ser empr\u00e9stimos g\u00f3ticos xerais. \u00c9 o caso de \"\u00e1scoa\" \"brasa\", \"drola\" \"mentira\" ou \"trincar\" \"beber\". \"Broa\" \"pan\" antes relacionado co alem\u00e1n \"Brot\", expl\u00edcase agora como pertencente ao substrato indoeuropeo. Noutros casos non deixaron derivados com\u00fans, sen\u00f3n topon\u00edmicos, \u00e9 o caso de \"bouro\", \"bouryo\" proposto por De Diego, que vemos en Boiro, en Galicia, ou Bouro en Portugal. A conclusi\u00f3n \u00e1 que se chega \u00e9 de que practicamente o legado suevo foi nulo.\nO problema do adstrato suevo.\nA negatividade ao respecto do legado suevo - de xeito que practicamente \u00e9 moi escasa a herdanza antiga xerm\u00e1nica que fica no complexo galego-portugu\u00e9s -, abre a cuesti\u00f3n de se ent\u00f3n foron totalmente asimilados polos visigodos ou ben houbo unha colonizaci\u00f3n goda, xa previa incluso \u00e1 conquista do reino. Ao que compre contestar que nada na documentaci\u00f3n indica algo. As interrogantes acrec\u00e9ntanse ao saber que practicamente toda a onom\u00e1stica, que se co\u00f1ece da \u00e9poca, e no que corresponde \u00e1 Alta Idade Media, era g\u00f3tica, e subsecuentemente a toponimia de posesores. Por\u00e9n non hai d\u00fabida de que o noroeste peninsular parece ser a rexi\u00f3n hisp\u00e1nica m\u00e1is xermanizada se se toma en conta, polo menos, a s\u00faa densidade topon\u00edmica de orixe g\u00f3tica.\nEmpr\u00e9stimos g\u00f3ticos.\nOs elementos g\u00f3ticos son algo m\u00e1is numerosos, pero, dentro do corpus l\u00e9xical, limitados. Ernst Gamillscheg reduc\u00eda os empr\u00e9stimos, puramente g\u00f3ticos, do espa\u00f1ol a s\u00f3 27 palabras. Compre citar entre os que conserva o galego:\nEmpr\u00e9stimos por intermediarios.\nO grupo m\u00e1is abundante de xermanismos penetrou no galego durante a Idade Media, a trav\u00e9s doutras linguas, especialmente do franc\u00e9s, no cal a influencia do franco ou fr\u00e1ncico fora bastante forte. Temos:\nA acci\u00f3n intermediaria na \u00e9poca medieval trouxo empr\u00e9stimos de novas linguas xermanas, como o holand\u00e9s ou as escandinavas, as\u00ed:\n\u00c9poca moderna e contempor\u00e1nea.\nOs empr\u00e9stimos posteriores, das \u00e9pocas moderna e contempor\u00e1nea, pasaron, case sempre, ao galego por intermediaci\u00f3n doutra lingua, na maior\u00eda dos casos o castel\u00e1n, mais non necesariamente, e a este chegaron, en boa medida, por medio dalgunha outra lingua interposta:\nSon moi poucos os voc\u00e1bulos que se usan na s\u00faa forma escrita orixinaria. As\u00ed do alem\u00e1n: \"Kaiser\" \"emperador\", \"Kirsch\" \"un licor de cereixas\", leit motiv \"tema musical\", \"Weltanschauung\" \"concepci\u00f3n mental do mundo\" e poucas m\u00e1is."}
{"id": "83113", "revid": "89787", "url": "https://gl.wikipedia.org/wiki?curid=83113", "title": "Flanagan de luxe", "text": "Flanagan de luxe \u00e9 un libro escrito en 1994 por Andreu Mart\u00edn e Jaume Ribera. \u00c9 o cuarto da saga protagonizada polo detective xuvenil Flanagan.\nTrama.\nA trama dura unha semana, entre o luns 31 de xullo e o 7 de agosto.\nFlanagan vai marchar de vacaci\u00f3ns \u00e1 monta\u00f1a, a Viladrau \u00e1 casa da s\u00faa amiga Mar\u00eda Gual. A relaci\u00f3n entre ambos os dous \u00e9 inestable. Est\u00e1n \"enrollados\", mais Flanagan non quere amigar. Pero antes de marchar ch\u00e1mao Nines, unha amiga que co\u00f1eceu en \"Tots els detectius es diuen Flanagan\", e que solicita a s\u00faa axuda para esconder a R.A., amigo dela que anda metido nunha boa lea.\nChega o venres e R.A., mediante varias estratexias, logra que Flanagan e Mar\u00eda, no canto de ir \u00e1 monta\u00f1a, vaian a Sant Pau del Port, unha vila da costa onde veranean Nines e os seus amigos. Al\u00ed, o s\u00e1bado Flanagan \u00e9 v\u00edtima dunha broma bastante pesada por parte de R.A. e os seus amigos \"pijos\", que o deixan no medio do mar pensando que R.A. fora asasinado por uns traficantes de droga resentidos con el.\nPero, lonxe de arranxarse o asunto \u00f3 chegar \u00e1 costa, descobre que R.A. foi presuntamente secuestrado por uns desco\u00f1ecidos que lle piden \u00f3 seu pai 100 mill\u00f3ns de pesetas de rescate. Finalmente, arranxado o asunto, Flanagan dev\u00f3lvelle a broma \u00f3s amigos de Nines.\nNarraci\u00f3n.\nNeste libro Flanagan non exerce demasiado de detective, xa que os casos que debe afrontar son ficticios, e feitos \u00e1 mantenta para enganalo. Pero aprende boas lecci\u00f3ns en diversos campos, desde a sociolox\u00eda ata o amor, pasando pola medicina e as drogas."}
