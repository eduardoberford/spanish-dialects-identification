{"id": "130552", "revid": "119347", "url": "https://eu.wikipedia.org/wiki?curid=130552", "title": "Bilboko setioa (1836)", "text": "Bilboko bigarren setioa 1836ko urriaren 23 eta abenduaren 24en artean Bilbo inguruan gertatu ziren operazio militar multzoa izan zen. Lehen Karlistaldian Bilbo hartzeko karlisten bigarren saiakera izan zen aurreko urteko porrotaren ondoren. Bi hilabete iraun zuen konfrontazioan Bilbon kantonatutako isabeldar tropek hiria defendatu zuten, baina setioa ez zen amaitu Baldomero Esparterok gidatutako gudarosteak Lutxanako guduan garaipena lortu zuen arte.\nAurrekariak.\n1835eko setioa.\nKarlistek Europan euren ospea handitzeko, morala igotzeko eta etsaiena ahultzeko hiri garrantzitsu bat hartzeko premia zuten. Karlos Maria Isidro erregegaiak Bilbo konkistatzeko agindua eman zuen. Tomas Zumalakarregi jenerala plan horren kontra azaldu zen, Gasteiz hartzea nahiago baitzuen. Hala ere men egin zuen eta 1835eko ekainaren 10ean operazio militarrak hasi zituen, hiria inguratuz eta setioari hasiera emanez. Ekainaren 15ean, operazioak ikuskatzen ari zelarik, handik gutxira heriotza eragingo zion tiroa jaso zuen. Ekainaren 30ean Baldomero Espartero eta Luis Fern\u00e1ndez de C\u00f3rdova Bilbora bideratu ziren, eta ia borrokarik gabe setioa altxatu zuten. Bilbo hartzeko karlisten lehendabiziko saiakera porrotean bukatu zen.\nKarlisten egoera militarra.\nJuan Bautista Erro, karlisten Ministerio orokorraren (estatu karlistaren atzerri-ministerioa) buruak Londresen milioi bat errealeko kredituak negoziatzea erabaki zuen. Negoziazioaren arduraduna zen Ignacio Lardizabalek, ez zituen lortu ezin izan zuelako berme nahikorik aurkeztu. \u00abEgoera horretan Bilbo bezalako hiri baten jabeta jesapen eta atzerritar inbertsioak bermatzeko beharrezko abala izan zitekeen\u00bb. Horrenbestez, erregegaia, ministroak eta goi-kargudunak, Durangon bildu ziren 1836ko urriaren 14an. Erregaiaz gain, bildutakoak On Sebastian infantea, Juan Bautista Erro, Vicente Gonz\u00e1lez Moreno, Nazario Egia, Jose Uranga, Sim\u00f3n de la Torre, Bruno Villarreal, Joaqu\u00edn Montenegro eta Antonio Urbiztondo izan ziren. Kontrako iritziak egon baziren ere, azkenean Bilbo setiatzea erabaki zuten\nOperazio militarrak.\nSetioa.\nNazario Egiak, armada karlistaren jeneral buruak, setio-operazio guztien agintea Bruno Villarreal jeneralari eman zion, Egia isabeldar errefortzuen etorrera ekiditeko atzeguardia karlistaren defentsaren arduraratuko zelarik. Urriaren 18 eta 19an karlisten zerbitzura zegoen ingeniari batek ingurua aztertu zuen, eta horren ondoren euren artilleria hiria kontrolatzen duten gainetara eramaten hasi ziren, gotorlekuak eta parapetoak eraikitzeari eta lubakiak egiteari ekin ziotelarik. Karlisten indarra kalibre handiko 17 kanoi, bi mortero, jaurtigai eta bala hutsak garraiatzeko 600 gurdi, munizioa eta hornidura garraiatzeko beste 150 eta infanteriako 15 baitailoik osatzen zuten.\nUrriaren 23an, bost batailoik -Gipuzkoako II. Batailoia, Bizkaiko I.a eta V.a, VI.aren zati bat eta Nafarroako III.a- eta zenbait arabar eta aragoar konpainiek operazioei hasiera eman zieten, defentsak artilleriaz erasotuz eta hiria bonbardatuz. Horren osteaz eraso zuzena hasi zuten, baina isabeldar soldaduek eta Bilboko \"milizia nazionalak\" aurka egin zieten. Lehenengo erasoaren porrotak urriaren 28tik eta 30era bitartean artilleria erretiratzera eta setio aldi baterako altxatzera eraman zituen karlistak. Baina azaroaren 5ean berriro ekin zioten hiriaren setioari, Egia jeneralaren agindupean. Oraingoan zuzeneko erasoa egin beharrean Bilbo defendatzen zuten gotorlekuak (Banderas, Kaputxinoak, San Mames, San Agustin, Arriaga, Burtze\u00f1a, eta Lutxana) konkistazeari ekin zioten hiriaren inguratzea osatuz. Ia ez zuten erresistentziarik topatu, San Agustingo gotorlekuan salbu, zeinaren inguruan hamar egunez borroka gogorrak izan ziren, azaroaren 27an karlistek mendean hartu zuten arte.\nSetioaren hasierako bederatzi egunetan hirian gotortuta zeuden soldaduek Portugaletetik urez jaso zuten laguntza, Britainiar Legio Laguntzaileari esker. Baina Egiak Bilboko itsasadarra txalupez egindako zubi baten bitartez itxi zuen eta hiriak ia hilabete bi eman zituen elikagaiak jaso gabe. Hori zela eta, hainbat bilbotarrek Burtze\u00f1atik edo itsasadarretik ihes egin zuten.\nKarlistek Euskal Herrian zuten ia artilleria guztia Bilboren ingurumarietara eramatea isabeldar agintaritzari ez zitzaion oharkabean pasatu. Baldomero Espartero, Iparraldeko Armada isabeldarraren buruak Ebroko hegoaldeko mugan zeuden bere tropekin iparralderantz abiatu zen, bonbardaketak hasi zirenean Villarcayo, 60 kilometrora, zegoelarik. Bere troparen zati bat, Araoz brigadierraren agindupean, Santanderrera bidali zuen, handik itsasontziz Portugaletera joan zitezen. Urriaren 26an lehorreratu ziren eta Ezkerraldeko hiribilduaren kontrola bermatu zuten.\nSetiatutako Bilbo laguntzeko kanpaina hasi ahal izateko Portugaletek nahitaezko garrantzia zuen Esparterorentzat, bertan bere koartel nagusia, arma, munizio eta hornidura biltegiak eta odol ospitalea ezarri nahi baitzuen. Baina Esparterok Villarcayon zeukan tropa gaizki horniturik zuen, bera gaixotu egin zen eta Portugaletera abiatu aurretik hornidurak jasotzea ostopatzen zieten Burgosko probintzian aritzen ziren karlista gerrillak suntsitu behar izan zituen. Horregatik guztiagatik azaroaren erdialdera arte ezin izan zuen martxa hasi. Azaroaren 25ean heldu zen Portugaletera 14.000 soldadurekin.\nEsparteroren erasoaren hasiera.\nAzaroaren 27an Esparterok itsasaderraren ezkerraldetik Bilboranzko aurreratzea hasi zuen, baina karlistek, ongi gotortutako p\u00f2sizioetatik, aurka egin zioten eta hildako asko izan zituen. Porrotak itsadarraren ertz horretatik aurrera egiteko eta setioa hausteko zailtasuna erakutsi zion, eta bestetik egitea erabaki zuen. Espainiako Itsas Armadako eta itsasadarrean ainguratutako Royal Navyko bi itsasontzietako buruekin kontsultatu ondoren Esparterok Portugaleten itsasadarra zeharkatzeko elkarren artean jarritako itsasontziez osatutako zubi bat eraikitzeko agindua eman zuen.\nAzaroaren 30ean bere gudarostearen zati handi bat itsasadarraren beste ur-bazterrean zegoen, telegrafia optikoaren bitartez Bilboko defendatzaleei honako mezua bidali zien: \nLutxanako gudua.\nAbenduaren 1ean isabeldarrak, hiru zutabe paralelotan lerrokaturik, Gobela ibaiaren gaineko zubira heldu ziren, hau moztuta topatu zuten eta ibaia ibitik igaro behar izan zuten karlisten fusileriaren tiropean.. Abenduaren 5ean denboralea areagotu zen eta Portugalerekin batzen zuen zubia suntsitu zuen. Zubia beste urertzarekin zuten komunikabide bakarra zen, zeinaren bitartez hornidura eta munizioak jaso eta zaurituak eraman ahal zituzten.Egoera horren aurrean Esparterok eskuinaldetik aurrera egiteari uko egin zion eta suntsitutako zubiaren ordez beste bat eraikizeari ekin zioten, aurrekoa baino hegoalderago eta itsasoaren oldarretik babestua baina karlisten karlisten hiru gotorlekuetako artilleriaren jomugan. Abenduaren 7an bukatu zuten eta isabeldar tropak ezkerraldera erretiratzen hasi ziren, baina zeharkatzen ari zirela denboraleak berriz ere bitan apurtu zuen, eta gainerako soldaduek txalupetan igaro behar izan zuten.\nAbenduaren 12an Esparterok Bilborako martxa ezkerraldetik hasi zuen baina denboraleen eraginez bideak lokaztuta zeuden eta karlisten lubakiak mendean hartzeko beharrezkoa zuen artilleria astuna trabatuta geratu zen. Eguraldi txarrak eta karlisten erresistentziak isabeldarrak erasoari berriro uko egitera behartu zituzten, abenduaren 15ean, hirugarren aldiz, Portugaletera atzera egin behar izan zuten. Hilaren 17an Portugaletera errefortzu tropak eta elikagai, diru eta munizio hornidura garrantzitsua heldu ziren, eta Esparterok berriz ere eskuinaldetik aurrera egitea erabaki zuen.Beste zubi bat eraikitzeari ekin zioten eta britaniar itsasontzien komandanteek artilleriaren eta zalditeriaren zati baten igarotzea egiteko baltsak eman zituzten, abenduaren 19ko gauean eta biharamuneko egunsentian burutu zena, zubia bukatzen zuten bitartean. Iluntzean, isabeldarrek artilleria piezak Asua ibaiaren inguruan kokatu zituzten eta zubia eraikitzen amaitu zuten. Abenduaren 22ko egunsentian infanteriaren zati handiena eta zalditeriaren gainontzekoa eskuinaldera zeharkatzen hasi zen. Karlistak isabeladarren gerturatzearen jakitun, Bilboren kontrako presioa areagotzea erabaki zuten. Bizkaiko hiriburuan egoera ordurako larria zen eta agintariak abandonaturik sentitzen ziren, Esparteroren gudarostea ezinean zebilela ikusita.\nAbenduaren 24a izan zen behin betiko erasoa burutzeko aurreikusitako eguna. Espartero gaixorik zegoen eta agintea bere lantalde nagusiko buruari, Marcelino Oraa jeneralari, utzi behar izan zion. Asua ibaiaren inguruan eta Barakaldoko Lutxanan, itsasadarraren ezkerraldean, kokatuta zeuden bateriek egun osoan zehar karlisten posizioak bonbardatu zituzten. Arratsaldeko laurak aldera zortzi ehiztari konpainia ezkerreko ur-ertzean ontziratu ziren. Lehorreratutako isabeldar ehiztariek karlistak Erandioko Lutxanatik joanarazi zituzten, eta hauek suntsitutako Asuako zubiaren ordez behin-behineko beste bat eraiki zuten. Hala ere, defentsa karlistak ondoz ondoko erasoak geldiarazi zituzten, eta berriz ere denboralearen eraginez itsasadarraren gaineko zubia desegin zen.\nSetioaren amaiera.\nGauerdian izan zuen Esparterok egoeraren berri, sendatuta egon ez arren, agintea berreskuratu eta gudu-zelaira itzuli zen. Albistea isabeldar soldaduen artean zabaldu zenean erasoa indarrez berrartu zuten eta abenduaren 25eko\ngaueko laurak aldera, denboralea baretzen hasi zenean, Elorriaga (gaztelaniaz, Banderas) mendiko gotorlekua, karlistek mantentzen zuten azkena, hartu zuten. Hauek atzera-egitea hasi zuten, isabeldar tropei Bilborako bidea libre utziz. Azkenean abenduaren 25ean Bilbon sartu ziren eta hiriko defendatzaileek bozkario handiz hartu zituzten.\nOndorioak.\n1835an gertatu bezala, setiatuek artillerian nagusitasuna zuten hasieratik, eta horrez gain aurreko setiotik Bilboko defentsak handiagotu ziren eta hirian zegoen garnizioa ere indartu zen. Nagusitasuna izan arren Bilboko defendatzaile eta hiritarren artean 250 hildako eta 2.000 zauritutik gora egon ziren. Alderdi karlistan ondorioak are okerragoak izan ziren: hiriaren setioan eta Esparteroren kontrako borroketan jasandako hildako kopuru handiaz gain, Bilbo hartzeko bigarren saiakeraren porrotak karlisten adorean efektu suntsitzailea izan zuen:\nAtzera-egitea desastre huts izan zen; azken egunetako euriek eraginez bideak lokatzez beterik baitzeuden, eta honen ondorioz artilleria astuneko 26 kanoi eta hornigai eta munizio asko atzean utzi behar izan zituzten. Gudaroste karlistaren auditore nagusia zen Jose Manuel Arizagaren ustez borroka egun horietan defentsa karlista ez zen nahikoa sendoa izan soldaduen okerreko kokapenarengatik:\nGutxi balitz bezala, porrotak Rafael Maroto bezalako militar karlista batzuen artean liberalen aurkako gerra irabaztea ezinezkoa zenaren ustea zabalduz joan zen eta, horrenbestez, haiekin akordio batera heldu behar zirena ere bai.\nBeste alde batetik, Bilbo Euskal Herriko eta Espainiar estatuko liberalen sinboloa bilakatu zen, egiazko harrotasun eta karlisten aurreko menderatu gabeko erresistentzia liberalararen ikurra:\nGasteizera guduaren eta askapenaren albistea ez zen abenduaren 29ra arte heldu, baina bertatik Espainiar estatura berehala zabaldu zen. Gertakariok estatuko lekurik urrutienetan ere ospatu ziren eta hiri eta herri askok kale edo plazaren bati \"Luchana\" izena eman zioten. Izan ere isabeldar alderdian ere barne arazoak ere baziren. Urte horretan Iparraldeko frontean borrokatzen ari ziren isabeldar tropen artean elikagai eskasia, soldata ordainketa jasotzeko atzerapenak eta gerraren geldialdiaren aurreko ezinegon orokorraren ondorioz matxinada ugari gertatu ziren. Maila politikoan La Granjako jaikialdi militarra jaso zen, zeinean San Ildefonsoko errege-jauregiko Errege Guardiaren eta garnizioaren sarjentu talde batek Maria Kristina Borboikoa erreginaordeari 1812ko Konstituzioa berrezartzera eta beste gobernu bat izendatzera behartu zuten. Egoera honek 1812ko printzipioekin bat ez zetozen sektore zibil eta militarrengan ondoeza eragin zuen, isabeldar alderdian ondorengo urteetan modu nabamenean azaleratuko ziren barne zatiketen adierazle. Horrengatik guztiagatik isabeldar Espainian orokorrean ez zen giro, baina Bilbon lorturiko garaipenak kemena indartu eta estatu liberalari bultzada berri bat eman zion. Baldomero Esparterori dagokionez, garaipenak geroago hasiko zuen ibilbide politikoaren bultzada erabakiorrena suposatu zuen. Horrez gain, Esparterok Biilboaldean izandako garaipenekin harreman zuzena zuten noblezia titulu batzuk ere eskuratu zituen: Banderaseko bizkondea eta Lutxanako kondea."}
{"id": "130553", "revid": "512", "url": "https://eu.wikipedia.org/wiki?curid=130553", "title": "Arenas de San Pedro", "text": "Arenas de San Pedro \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 6.830 biztanle zituen."}
{"id": "130555", "revid": "105290", "url": "https://eu.wikipedia.org/wiki?curid=130555", "title": "Salisbury", "text": "Salisbury Erresuma Batuko Ingalaterrako hego-mendebaldean dagoen Wiltshire konderriko hiria da. Bertan Salisburyko katedrala kokatzen da."}
{"id": "130556", "revid": "512", "url": "https://eu.wikipedia.org/wiki?curid=130556", "title": "Arevalillo", "text": "Arevalillo \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 118 biztanle zituen."}
{"id": "130557", "revid": "11782", "url": "https://eu.wikipedia.org/wiki?curid=130557", "title": "Laudioko Aldaiko Irristaketa Kirol Taldea", "text": ""}
{"id": "130559", "revid": "119347", "url": "https://eu.wikipedia.org/wiki?curid=130559", "title": "Ar\u00e9valo", "text": "Ar\u00e9valo \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 8.074 biztanle zituen."}
{"id": "130560", "revid": "119347", "url": "https://eu.wikipedia.org/wiki?curid=130560", "title": "Aveinte", "text": "Aveinte \u00c1vilako udalerria da.\n2009ko urtarrilaren 1eko erroldaren arabera 106 biztanle zituen."}
{"id": "130561", "revid": "119347", "url": "https://eu.wikipedia.org/wiki?curid=130561", "title": "Ely", "text": "Ely Erresuma Batuko Ingalaterrako erdialdean dagoen Cambridgeshire konderriko hiria da."}
{"id": "130562", "revid": "119347", "url": "https://eu.wikipedia.org/wiki?curid=130562", "title": "Avellaneda (\u00c1vila)", "text": "Avellaneda \u00c1vilako udalerria da, Alto Tormes eskualdean dagoena.\n2009ko urtarrilaren 1eko erroldaren arabera 31 biztanle zituen."}
{"id": "130563", "revid": "512", "url": "https://eu.wikipedia.org/wiki?curid=130563", "title": "Barrom\u00e1n", "text": "Barrom\u00e1n \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 223 biztanle zituen."}
{"id": "130564", "revid": "512", "url": "https://eu.wikipedia.org/wiki?curid=130564", "title": "Becedas", "text": "Becedas \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 300 biztanle zituen."}
{"id": "130565", "revid": "10891", "url": "https://eu.wikipedia.org/wiki?curid=130565", "title": "Kingston upon Hull", "text": "Kingston upon Hull edo Hull Erresuma Batuko Ingalaterrako ekialdean dagoen Ekialdeko Yorkshire konderriko hiria da. Humberreko itsasadarrean kokatuta dago.\n260.645 biztanle zituen 2018an."}
{"id": "130573", "revid": "512", "url": "https://eu.wikipedia.org/wiki?curid=130573", "title": "Becedillas", "text": "Becedillas \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 133 biztanle zituen."}
{"id": "130574", "revid": "512", "url": "https://eu.wikipedia.org/wiki?curid=130574", "title": "Bercial de Zapardiel", "text": "Bercial de Zapardiel \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 245 biztanle zituen."}
{"id": "130575", "revid": "336", "url": "https://eu.wikipedia.org/wiki?curid=130575", "title": "Winchester", "text": "Winchester Erresuma Batuko Ingalaterrako hego-ekialdean dagoen Hampshire konderriko hiria da.\nGeografia.\nAldiriak.\nHiriguneaz gain, hiriak honako aldiriak ditu:"}
{"id": "130576", "revid": "512", "url": "https://eu.wikipedia.org/wiki?curid=130576", "title": "Bernuy-Zapardiel", "text": "Bernuy-Zapardiel \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 152 biztanle zituen."}
{"id": "130577", "revid": "512", "url": "https://eu.wikipedia.org/wiki?curid=130577", "title": "Berrocalejo de Aragona", "text": "Berrocalejo de Aragona \u00c1vilako udalerria da.\n2009ko urtarrilaren 1eko erroldaren arabera 50 biztanle zituen."}
{"id": "130578", "revid": "512", "url": "https://eu.wikipedia.org/wiki?curid=130578", "title": "Blascomill\u00e1n", "text": "Blascomill\u00e1n \u00c1vilako udalerria da.\n2009ko urtarrilaren 1eko erroldaren arabera 224 biztanle zituen.\nJaiak eta ospakizunak.\nHerriko jaiak San Mill\u00e1nen omenez ospatzen dira azaroaren 12an."}
{"id": "130579", "revid": "105290", "url": "https://eu.wikipedia.org/wiki?curid=130579", "title": "Lancaster", "text": "Lancaster Erresuma Batuko Ingalaterrako ipar-mendebaldean dagoen Lancashire konderriko hiria da."}
{"id": "130580", "revid": "512", "url": "https://eu.wikipedia.org/wiki?curid=130580", "title": "Blasconu\u00f1o de Matacabras", "text": "Blasconu\u00f1o de Matacabras \u00c1vilako udalerria da.\n2009ko urtarrilaren 1eko erroldaren arabera 295 biztanle zituen."}
{"id": "130581", "revid": "105290", "url": "https://eu.wikipedia.org/wiki?curid=130581", "title": "Lincoln (Ingalaterra)", "text": "Lincoln Erresuma Batuko Ingalaterrako ekialdean dagoen Lincolnshire konderriko hiria da. 2001eko erroldaren arabera, Lincoln-en hiri-ingurune osoak 120.779 biztanle zituen."}
{"id": "130582", "revid": "105290", "url": "https://eu.wikipedia.org/wiki?curid=130582", "title": "Lichfield", "text": "Lichfield Erresuma Batuko Ingalaterrako erdialdean dagoen Staffordshire konderriko hiria da."}
{"id": "130583", "revid": "512", "url": "https://eu.wikipedia.org/wiki?curid=130583", "title": "Blascosancho", "text": "Blascosancho \u00c1vilako udalerria da.\n2009ko urtarrilaren 1eko erroldaren arabera 133 biztanle zituen."}
{"id": "130584", "revid": "512", "url": "https://eu.wikipedia.org/wiki?curid=130584", "title": "Bohoyo", "text": "Bohoyo \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 354 biztanle zituen."}
{"id": "130585", "revid": "512", "url": "https://eu.wikipedia.org/wiki?curid=130585", "title": "Bonilla de la Sierra", "text": "Bonilla de la Sierra \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 136 biztanle zituen."}
{"id": "130586", "revid": "512", "url": "https://eu.wikipedia.org/wiki?curid=130586", "title": "Brabos", "text": "Brabos \u00c1vilako udalerria da.\n2009ko urtarrilaren 1eko erroldaren arabera 60 biztanle zituen."}
{"id": "130587", "revid": "512", "url": "https://eu.wikipedia.org/wiki?curid=130587", "title": "Bularros", "text": "Bularros \u00c1vilako udalerria da.\n2009ko urtarrilaren 1eko erroldaren arabera 85 biztanle zituen."}
{"id": "130588", "revid": "512", "url": "https://eu.wikipedia.org/wiki?curid=130588", "title": "Burgohondo", "text": "Burgohondo \u00c1vilako udalerria da.\n2009ko urtarrilaren 1eko erroldaren arabera 1.278 biztanle zituen."}
{"id": "130589", "revid": "512", "url": "https://eu.wikipedia.org/wiki?curid=130589", "title": "Cabezas de Alambre", "text": "Cabezas de Alambre \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 181 biztanle zituen."}
{"id": "130590", "revid": "512", "url": "https://eu.wikipedia.org/wiki?curid=130590", "title": "Cabezas del Pozo", "text": "Cabezas del Pozo \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 106 biztanle zituen."}
{"id": "130591", "revid": "512", "url": "https://eu.wikipedia.org/wiki?curid=130591", "title": "Cabezas del Villar", "text": "Cabezas del Villar \u00c1vilako udalerria da.\n2009ko urtarrilaren 1eko erroldaren arabera 359 biztanle zituen.\nInguru naturala.\nHerri hontatik Marga\u00f1\u00e1n ibaia igarotzen da."}
{"id": "130592", "revid": "512", "url": "https://eu.wikipedia.org/wiki?curid=130592", "title": "Cabizuela", "text": "Cabizuela \u00c1vilako udalerria da.\n2009ko urtarrilaren 1eko erroldaren arabera 121 biztanle zituen."}
{"id": "130593", "revid": "512", "url": "https://eu.wikipedia.org/wiki?curid=130593", "title": "Canales", "text": "Canales \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 52 biztanle zituen."}
{"id": "130594", "revid": "119347", "url": "https://eu.wikipedia.org/wiki?curid=130594", "title": "Candeleda", "text": "Candeleda \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 5.166 biztanle zituen."}
{"id": "130595", "revid": "512", "url": "https://eu.wikipedia.org/wiki?curid=130595", "title": "Cantiveros", "text": "Cantiveros \u00c1vilako udalerria da.\n2009ko urtarrilaren 1eko erroldaren arabera 151 biztanle zituen."}
{"id": "130596", "revid": "512", "url": "https://eu.wikipedia.org/wiki?curid=130596", "title": "Carde\u00f1osa", "text": "Carde\u00f1osa \u00c1vilako udalerria da.\n2009ko urtarrilaren 1eko erroldaren arabera 532 biztanle zituen."}
{"id": "130597", "revid": "512", "url": "https://eu.wikipedia.org/wiki?curid=130597", "title": "Casas del Puerto de Villatoro", "text": "Casas del Puerto de Villatoro \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 118 biztanle zituen."}
{"id": "130598", "revid": "512", "url": "https://eu.wikipedia.org/wiki?curid=130598", "title": "Casasola (\u00c1vila)", "text": "Adanero \u00c1vilako udalerria da.\n2009ko urtarrilaren 1eko erroldaren arabera 295 biztanle zituen."}
{"id": "130599", "revid": "512", "url": "https://eu.wikipedia.org/wiki?curid=130599", "title": "Casavieja", "text": "Casavieja \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 1.599 biztanle zituen."}
{"id": "130600", "revid": "512", "url": "https://eu.wikipedia.org/wiki?curid=130600", "title": "Castellanos de Zapardiel", "text": "Castellanos de Zapardiel \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 109 biztanle zituen."}
{"id": "130601", "revid": "512", "url": "https://eu.wikipedia.org/wiki?curid=130601", "title": "Cepeda la Mora", "text": "Cepeda la Mora \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 104 biztanle zituen."}
{"id": "130602", "revid": "1545", "url": "https://eu.wikipedia.org/wiki?curid=130602", "title": "Collado de Contreras", "text": "Collado de Contreras \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 220 biztanle zituen."}
{"id": "130603", "revid": "1545", "url": "https://eu.wikipedia.org/wiki?curid=130603", "title": "Collado del Mir\u00f3n", "text": "Collado del Mir\u00f3n \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 44 biztanle zituen."}
{"id": "130604", "revid": "512", "url": "https://eu.wikipedia.org/wiki?curid=130604", "title": "Constanzana", "text": "Constanzana \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 138 biztanle zituen."}
{"id": "130605", "revid": "512", "url": "https://eu.wikipedia.org/wiki?curid=130605", "title": "El Barco de \u00c1vila", "text": "El Barco de \u00c1vila \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2013ko urtarrilaren 1eko erroldaren arabera 2.653 biztanle zituen."}
{"id": "130606", "revid": "512", "url": "https://eu.wikipedia.org/wiki?curid=130606", "title": "Cuevas del Valle", "text": "Cuevas del Valle \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 535 biztanle zituen."}
{"id": "130607", "revid": "512", "url": "https://eu.wikipedia.org/wiki?curid=130607", "title": "Diego del Carpio", "text": "Diego del Carpio \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 192 biztanle zituen."}
{"id": "130608", "revid": "512", "url": "https://eu.wikipedia.org/wiki?curid=130608", "title": "Donjimeno", "text": "Donjimeno \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 104 biztanle zituen."}
{"id": "130609", "revid": "512", "url": "https://eu.wikipedia.org/wiki?curid=130609", "title": "Donvidas", "text": "Donvidas \u00c1vilako udalerria da.\n2009ko urtarrilaren 1eko erroldaren arabera 295 biztanle zituen."}
{"id": "130610", "revid": "512", "url": "https://eu.wikipedia.org/wiki?curid=130610", "title": "El Bohod\u00f3n", "text": "El Bohod\u00f3n \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 156 biztanle zituen."}
{"id": "130611", "revid": "512", "url": "https://eu.wikipedia.org/wiki?curid=130611", "title": "El Hoyo de Pinares", "text": "El Hoyo de Pinares \u00c1vilako udalerria da.\n2009ko urtarrilaren 1eko erroldaren arabera 2.401 biztanle zituen."}
{"id": "130612", "revid": "512", "url": "https://eu.wikipedia.org/wiki?curid=130612", "title": "Casillas (\u00c1vila)", "text": "Casillas \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 853 biztanle zituen."}
{"id": "130613", "revid": "512", "url": "https://eu.wikipedia.org/wiki?curid=130613", "title": "Chamart\u00edn (\u00c1vila)", "text": "Chamart\u00edn \u00c1vilako udalerria da.\n2009ko urtarrilaren 1eko erroldaren arabera 93 biztanle zituen."}
{"id": "130614", "revid": "119347", "url": "https://eu.wikipedia.org/wiki?curid=130614", "title": "Cebreros", "text": "Cebreros \u00c1vilako udalerria da, Burgohondo - Cebreros - El Tiemblo eskualdean dagoena.\n2009ko urtarrilaren 1eko erroldaren arabera 3.501 biztanle zituen."}
{"id": "130615", "revid": "512", "url": "https://eu.wikipedia.org/wiki?curid=130615", "title": "Cill\u00e1n", "text": "Cill\u00e1n \u00c1vilako udalerria da.\n2009ko urtarrilaren 1eko erroldaren arabera 124 biztanle zituen."}
{"id": "130616", "revid": "512", "url": "https://eu.wikipedia.org/wiki?curid=130616", "title": "Cisla", "text": "Cisla \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 154 biztanle zituen."}
{"id": "130617", "revid": "1340", "url": "https://eu.wikipedia.org/wiki?curid=130617", "title": "St Davids", "text": "St Davids (galeseraz \"Tyddewi\") Galesko hego-mendebaldean dagoen udalerri bat da, Pembrokeshire lurraldean. 2011ko erroldaren arabera 1.841 biztanle zituen."}
{"id": "130619", "revid": "59723", "url": "https://eu.wikipedia.org/wiki?curid=130619", "title": "Norwich", "text": "Norwich Erresuma Batuko Ingalaterrako ekialdeko Norfolk konderriko hiria da."}
{"id": "130622", "revid": "105290", "url": "https://eu.wikipedia.org/wiki?curid=130622", "title": "Peterborough", "text": "Peterborough Erresuma Batuko Ingalaterrako ekialdean dagoen Cambridgeshire konderriko hiria da. Izen bereko barrutiko hiriburua, Nene ibaiaren ertzean dago. Apezpiku egoitza. Aipagarriak dira , besteak beste, XII-XIII. mendeetako katedral berritua, Katalina Aragoikoaren hilobia, San Joan eliza (1407). Nekazaritza, merkataritza eta industria (ehungintza, janari industria, mekanika eta elektrika industria) dira ekonomia jarduera nagusiak."}
{"id": "130625", "revid": "105290", "url": "https://eu.wikipedia.org/wiki?curid=130625", "title": "Preston", "text": "Preston Erresuma Batuko Ingalaterrako ipar-mendebaldean dagoen Lancashire konderriko hiria da. Hiriak 2008ko erraoldaren arabera berez 132.000 biztanle zituen, halere bere hirigune osoak 365.000 biztanle barne hartzen ditu."}
{"id": "130626", "revid": "119347", "url": "https://eu.wikipedia.org/wiki?curid=130626", "title": "Mendigorriko gudua", "text": "Mendigorriko gudua 1835eko uztailaren 15ean, Mendigorriaren hegoaldean gertatu zen gudua izan zen, Lehen Karlistaldiko gudurik handiena. Espainiako gobernuaren tropak, liberalak, atera ziren garaile.\nGudua.\nZumalakarregiren heriotzaren eta Bilboko lehenengo setioaren ondoren, liberal eta karlistek Nafarroa izango dute berriro borroka gune. Buruzagi berriak zituzten. Gonzalez Moreno karlistek, Luis Fernandez de C\u00f3rdova liberalek. Aurrez aurre 24.000 karlista \u2014ia Don Karlosen armada osoa\u2014 eta 36.000 liberal. Ez zen Karlistaldian tamaina horretako beste borrokarik eman.\nMorenoren soldaduak Mendigorria inguruan kokatuak zeuden, C\u00f3rdovarenak Larraga eta Artaxoako bideetatik eraso egin zutenean. 1835eko uztailaren 15a zen. Soldatu karlisten artean zen Jose Mari Iparragirre, artean 14-15 urte zituela.\nDon Carlos bera Mendigorrian zegoen eta larri ibili zen ihes egiterakoan, karlistek Arga ibaia bizkarrean baitzuten eta erretiratzeko Larragako zubia besterik ez.\nLiberalen erasoa ezkerretik hasi zen Esparteroren agindupean. Erdian Fernandez de C\u00f3rdova berak zuzendu zuen. Karlisten defentsa oso gogorra izan zen, baina amore eman behar izan zuten, eta atzera-egitea nahiko nahasia izan zen.\nVillarreal karlista brigadierraren arabarrek zubiaren defentsa itzela egin zuten, erregegaiaren ihesa eta karlisten gehiengoarena bermatuz. Guzti horren ondorioz, karlistek 1.500 bat gizon galdu zituzten, hildako, zauritu eta preso eroritakoen artean. Liberalek, berriz, 1.000 bat. Dena den, liberalek aukera galdutzat hartu zuten batailaren emaitza, karlista armada ia osorik txikitzeko eta Don Karlos bera atxilotzeko paradari ez baitzioten probetxurik atera."}
{"id": "130627", "revid": "105290", "url": "https://eu.wikipedia.org/wiki?curid=130627", "title": "Lugarizko gudua", "text": "Lugarizko gudua edo Aieteko borroka 1836ko maiatzaren 5ean, Lehen Karlistaldian, Donostiako Antiguo auzoko Lugaritz muinoaren inguruan izandako gudua da.\nGudua.\nKarlistek 1835 urtearen hondarretik Donostia blokeatu zuten. Blokeoaren ardura Joxemiel Sagastibeltza jeneralaren gain zegoen. Bera hiria erasotu eta hartzen saiatzearen aldekoa zen. Egia jenerala, karlisten buruzagi militar nagusia, berriz, erasorik gabe blokeoa mantentzearen aldekoa. Donostiarrek C\u00f3rdova liberalen buruari laguntza eskatu zioten eta honek Legio Britainiarra bidali zuen bertara. Sagastibeltzak, hau ikusirik, Egiari indar gehiago eskatu zion, baina honek tropa guztien beharra zuenez ez zion soldadurik igorri.\nMaiatzaren 5ean 4.500 britainiar eta 1.500 liberal, Lacy Evans jeneralaren agindupean hiritik irten eta karlisten posizioetara oldartu ziren. Karlistek atzera egin zuten Lugaritz, Munto eta Puioko posizioetara.\nAieten gogor eutsi zioten karlistek, hiru kanoiekin britainiarren erasoa geldituz. Bitartean, Antiguoko komentua utzi eta Lugaritzen gotortu ziren karlistek jasan zuten britainiarrek baionetaz egindako erasorik bortitzena. Galera handien ostean, azken hauek amore eman eta atzera egin behar izan zuten. Britainiarren itsas-armadako bi untzik, \"HMS Phoenix\" eta \"HMS Salamander\", bere kanoiak karlisten posizioetara zuzendu zituzten, Lugaritz baserria errez. Gainera, karlisten zoritxarrerako, Sagastibeltza jenerala, baionetaz egindako karga bat zuzentzen ari zela, bala batek buruan jo eta bertan hil zen.\nBritainiarrek berriro ekin zioten erasoari, arestian ontzietan iritsitako beste 1.300 soldaduek indar berrituta, karlistak Oriamendira atzera araziz.\nBorroka liberalek irabazi zuten, baina blokeoa zertxobait zabaltzea besterik ez zuten lortu, Donostian pozez ospatu bazuten ere. Britaniar legio laguntzaileak 150 hildako eta 600dik gora zauritu izan zituzten eta bertako liberalek beste 100 gizonen galera. Karlistek, berriz, 60 hildako eta 200 zauritu, baina Sagastibeltzaren galera pisu handikoa izan zen. Dena den, Donostiak blokeatuta jarraitu zuen eta hurrengo urteko martxoan eman zen inguruetako borrokarik gogorrena, Oriamendi."}
{"id": "130631", "revid": "7398", "url": "https://eu.wikipedia.org/wiki?curid=130631", "title": "Solanum melongena", "text": ""}
{"id": "130632", "revid": "336", "url": "https://eu.wikipedia.org/wiki?curid=130632", "title": "Arbi biribil", "text": "Arbi biribila (\"Brassica rapa\") barazki gisa erabiltzen den sustrai eta hosto jangarridun landarea da. Hainbat barietate ditu, tartean arbia, bomdonga, txinatar aza, arbi-gara edo komatsuna."}
{"id": "130633", "revid": "7398", "url": "https://eu.wikipedia.org/wiki?curid=130633", "title": "Ardantze", "text": ""}
{"id": "130634", "revid": "7398", "url": "https://eu.wikipedia.org/wiki?curid=130634", "title": "Zea mays", "text": ""}
{"id": "130635", "revid": "1545", "url": "https://eu.wikipedia.org/wiki?curid=130635", "title": "Panicum milliaceum", "text": ""}
{"id": "130636", "revid": "7398", "url": "https://eu.wikipedia.org/wiki?curid=130636", "title": "Dacus carota", "text": ""}
{"id": "130637", "revid": "448", "url": "https://eu.wikipedia.org/wiki?curid=130637", "title": "Arlabango gudua", "text": "Arlabango gudua Arlaban mendatean \u2014Eskoriatza (Gipuzkoa) eta Arratzu-Ubarrundia (Araba) artean\u2014 egindako hiru guduren izena da:"}
{"id": "130638", "revid": "119347", "url": "https://eu.wikipedia.org/wiki?curid=130638", "title": "Arlabango lehen gudua", "text": "Arlabango lehen gudua 1836ko urtarrilaren 16tik 18ra Leintz Gatzagan dagoen Arlaban mendate inguruan gertatu zen gudua izan zen.\nGudua.\nArlabango lehen gudua 1836ko urtarrilean eman zen. C\u00f3rdova general liberala, urtarrilaren 16 eta 17an Gasteiztik atera eta karlisten eskutan zeuden Arlabango gainak menperatzen saiatu zen. Eskubian Lacy Evansen Lejio Britainiarra zihoan, Gebarako gaztelurantz, erdian Bernellen Lejio Frantsesa Arlabango gaineruntz eta ezkerrean Espartero, Legutio hartzeko asmoz. Parean Egia zegoen karlisten buru, Bruno Villarreal brigadierraren laguntzaz. Bi egunez gogor borrokatu ondoren, urtarrilaren 16 eta 17a, gauzak bere hortan geratu ziren, liberalek Legutio eta Arlabango gainak hartu baizituzten, baina urtarrilaren 18an Gasteiza itzuli. Karlistek 300 baja sufritu zituzten, liberalek 600.\nUrte bereko maiatzean berriro alde biek borrokatu zuten Arlaban mendatean."}
{"id": "130639", "revid": "119347", "url": "https://eu.wikipedia.org/wiki?curid=130639", "title": "Eusko Kontseilu Nagusia", "text": "Eusko Kontseilu Nagusia Euskal Autonomia Erkidegoko autonomiaren aurretiko erakundea izan zen, 1978ko urtarriletik 1980eko apirilera bitartean existitu zena. 1979ko Gernikako Estatutua onartu eta lehen hauteskundeak egin ondoren, Eusko Kontseilu Nagusia desegin zen, eta frankismoaren osteko lehen Eusko Jaurlaritza eratu.\nAurrekariak.\n1977ko maiatzean euskal indar politiko ugarik (Eusko Alderdi Jeltzalea, Euskadiko Alderdi Sozialista, Euskal Sozialistak Elkartzeko Indarra, Euskadiko Alderdi Komunista, Euskal Kristau Demokrazia eta Eusko Abertzale Ekintza) \"Konpromiso Autonomikoa\" sinatu zuten, zeinetan adostu zen Hego Euskal Herriko autonomia estatutua hauteskunde konstituziogileetan aukeratutako euskotar legebiltzarkide horien artean idatziko zela.\n1977ko hauteskunde konstituziogileetan Konpromisoa sinatu zuten alderdi ugari (EAJ, PSE-PSOE eta ESEI) batera aurkeztu ziren Senatura Fronte Autonomikoa izeneko zerrendapean. Hauteskunde horiek ospatu ostean, 1977ko ekainaren 19an Eusko Legebiltzarkideen Biltzarra osatu zen eta bertan Hego Euskal Herriko lau herrialdeetako diputatu eta senatari hautetsiak bildu ziren, Nafarroako UCDkoak izan ezik. Azken horiek Nafarroa Euskal Autonomiara batzearen aurka zeuden eta guztira hiru diputatu eta hiru senatari ziren; Nafarroak guztira lau parlamentari eta bost senatari aukeratzen zituelarik. Hauteskunde horietan, bestalde, argi geratu zen abertzaletasunak (EAJ eta KAS mugimenduak) Araba, Gipuzkoa eta Bizkaian zuen indar ukaezina eta baita ere Nafarroakoa, nahiz eta hein txikiagoan izan.\nAdolfo Suarezen gobernuak ez zuen autonomiarik eratzea nahi Konstituzioa onartu aurretik eta horregatik, autonomia-aurreko erakundeak sortzea ahalbidetu zuen, zeinak zenbait eskumen Konstituzioa onartu aurretik jaso zituzten. Zenbait hilabetetan zehar Legebiltzarkideen Biltzarra autonomia-aurreko proiektu bat prestatzen aritu zen, aurrez aipatutako autonomia-aurreko erakunde bat sortzeko asmoarekin. Erakunde hori sortzeko Biltzarrak proiektua onesteaz gain, Gobernuaren onarpena ere beharrezkoa izan zen. Proiektua (\"Euskal Herriarentzako Erregimen Aurreautonomiko Iragankorraren Lege-Dekretua\") 1977ko irailaren 17an onartu zuen Legebiltzarkideen Biltzarrak PSE-PSOE eta EAJren aldeko botoekin eta orduan hasi ziren negoziazioak Gobernuarekin. Erakunde berriaren eraketan sortu zen oztopo nagusia Nafarroa izan zen, UCDk bertan ordezkarien gehiengoa lortu izanak zaildu egin baitzituen negoziazioak. Alderdi horrek Nafarroa Euskal Erkidegora batzeko aukera onartu behar izan zuen eta trukean EAJk onartu zuen batze hori gauzatzeko Nafarroan eratuko zen foru-erakundearen onespena behar izateaz gain, erreferendum baten oniritzia ere beharko zela.\nEra horretan, 1978ko urtarrilaren 4an Eusko Kontseilu Nagusia eratu zen lege-dekretu bidez, erakunde aurreautonomiko bezala, Kataluniako Generalitatea erbestetik itzuli eta hiru hilabete ingurura. Dekretu horretan kontseilura batzeko aukera eman zitzaien Hego Euskal Herriko lau herrialdeei eta hori izan zen ondorengo erakunde autonomikora batzeko lehen pausoa. Kontseilura batzeko ardura probintzia bakoitzetik hautatzen ziren diputatuei zegokien, baina horien nahiak Batzar Nagusiek berretsi behar zituzten aurrera egin zezaten. Batzar Nagusietarako lehen hauteskundeak 1978ko Konstituzioa onartu ondoren (Araba, Bizkaia eta Gipuzkoan ez zuen onespenik izan) egin ziren, 1979ko udal-hauteskundeekin batera eta bertatik osatu ziren lehen aldiz demokrazia garaian Nafarroako Batzar Nagusiak eta Nafarroako Parlamentua, besteak beste. Araba, Bizkaia eta Gipuzkoako ahaldunek Eusko Kontseilu Nagusira batzea adostu zuten, baina Nafarroakoek ez.\nFuntzioak eta osaketa.\nKontseilua sortzea ahalbidetu zuen Errege Dekretuaren arabera, hau honela osatzen zen:\nKontseiluak botere betearazlea bakarrik zuen. Kontseiluak garatu zituen gairik garrantzitsuenak honakoak izan ziren:\nLehen Eusko Kontseilu Nagusiaren osaketa (1978-1979).\n1977ko ekaineko hauteskundeetatik irten zen lehen Kontseilu honek berez seina ordezkari eman zizkien Espainiako Alderdi Sozialistari eta Eusko Alderdi Jeltzaleari eta beste hiru Zentro Demokratikoaren Batasunari. Alabaina, Euskadiko Ezkerrak ordezkari bat izan zezan itun batera heldu ziren PSOE eta EAJ. Lehen Eusko Kontseilu Nagusiaren helburuak kontzertu ekonomikoan, Nafarroaren egoeran eta autonomia estatutuan oinarritu ziren. Gainera, Kontseiluak ikurri\u00f1a bandera ofizialtzat berrezarri zuen, 1939an kolpistek debekatu ostean. Euskal Poliziaren berrezartzea ahalbidetzeko helburuarekin zenbait euskal ordezkari negoziatzaile izendatu zituen: Juan Mar\u00eda Bandr\u00e9s, Jos\u00e9 Mar\u00eda Benegas, Enrique Casas, Jos\u00e9 \u00c1ngel Montoya, Juan Jos\u00e9 Pujana Arza eta Jes\u00fas Mar\u00eda Viana. Gainera, zenbait adierazpen ere egin zituen, horien artean nabarmena lehena: 1977ko hauteskundeak euskal eta espainiar gizartea demokratizatzeko lehen pauso izan zitezela beharrezko ikusten zuen, eta Espainiako herri desberdinei autogobernua emateko aukera ematen zuen Konstituzio bat idatz zedila adierazi zuen, bortizkeria oro gaitzesteaz gain. Lehen Eusko Kontseilu Nagusiak frankismoaren errepresio gordinaren garaian oposizioaren sinbolo izan zen Euskadi Ta Askatasuna talde armatuaren adarrekin hitz egin zuen eta gizarte demokratiko eta bakezale bat era zedin lagun zezaten eskatu zien. ETA politiko-militarrak bide horri ekin zion, baina ez ETA militarrak.\nLehen Eusko Kontseilu Nagusia 1978ko otsailaren 17an eratu zen Ram\u00f3n Rubial sozialistaren presidentziapean. Honakoa zen osaketa:\nBigarren Eusko Kontseilu Nagusiaren osaketa (1979-1980).\n1979ko ekainean eratu zen Bigarren Eusko Kontseilu Nagusia, urte bereko udal- eta foru-hauteskundeak eta orokorrak ospatu ondoren. Urte hartako hauteskundeetan euskal abertzaletasunak indar handiagoa hartu zuen eta hainbat alderdi abertzalek osatu zuten Kontseilua. Horien artean nagusia eta hauteskundeen garailea EAJ izan zen, zeinak Lehen Eusko Kontseilu Nagusian PSOEk zituen hainbat ordezkari bereganatu zituen. Ezkerreko indar abertzaleen artean zatiketa gertatu zen, alde batetik Euskadiko Ezkerrak bide autonomistagoa eta baketsua aldarrikatzen zuen eta bestetik, Herri Batasuna azaldu zen, KASen ondorengoa, zeinak erabateko independentzia aldarrikatzen zuen eta Espainian eratu zen erregimen demokratiko berria txarresten zuen.\nBigarren Eusko Kontseilu Nagusia 1979ko ekainean eratu zen eta Carlos Garaikoetxea jeltzalea izan zen lehendakari."}
{"id": "130641", "revid": "1340", "url": "https://eu.wikipedia.org/wiki?curid=130641", "title": "Ram\u00f3n Rubial Cavia", "text": ""}
{"id": "130642", "revid": "448", "url": "https://eu.wikipedia.org/wiki?curid=130642", "title": "Juan Mar\u00eda Bandr\u00e9s Molet", "text": ""}
{"id": "130643", "revid": "6327", "url": "https://eu.wikipedia.org/wiki?curid=130643", "title": "Juan Ajuriaguerra Ochandiano", "text": ""}
{"id": "130644", "revid": "1340", "url": "https://eu.wikipedia.org/wiki?curid=130644", "title": "Juan Jos\u00e9 Pujana Arza", "text": ""}
{"id": "130646", "revid": "336", "url": "https://eu.wikipedia.org/wiki?curid=130646", "title": "Arlabango bigarren gudua", "text": "Arlabango bigarren gudua 1836ko maiatzaren 22 eta 26 artean Leintz Gatzagan dagoen Arlaban mendate inguruan gertatu zen gudua izan zen.\nGudua.\nArlabango lehen gudua irabazle barik bukatu ondoren, maiatzean C\u00f3rdovak berriro Arlabango gainak bereganatzeko ahaleginari ekin zion. Lau egunez luzatu ziren borrokak oraingoan. Liberalek karlisten arma fabrika erre zuten Araian. Aurrera eta atzera ibili ziren Leintz Gatzaga batzuen eta besteen eskutatik igaroz. Espartero izan zen , oraingoan ere, liberalen artean nabarmendu zena, Villarreal karlisten artean. Maiatzaren 26an liberalak Gasteiza erretiratu ziren, bide batez menpean izan zuten Legutio eta inguruko zenbait baserri errez.\nGalerak orekatuak izan ziren, 600 soldadu alde bakoitzeko. Era berean bi aldeek garaipentzat izan zuten borroka hau, baina, baten batek irabaztekotan karlistak izan zirela esan behar, Arlabango posizioak galdu ondoren beraien menpe geratu baitziren azkenean. Narv\u00e1ez koronela, urte batzuk beranduago Esparteroren etsai politikoa izango zena, borroka honetan zauritua izan zen."}
{"id": "130650", "revid": "119347", "url": "https://eu.wikipedia.org/wiki?curid=130650", "title": "G\u00f3mezen espedizioa", "text": "G\u00f3mezen espedizioa, 1836an eta Lehen Gerra Karlistaren barnean, Miguel G\u00f3mez Damas jeneral karlistak zuzendutako kanpainia izan zen.\nBilakaera.\nLehenengo Karlistadaren borroka gune nagusiak Katalunia, Aragoi eta, batez ere, Euskal Herria ziren. Euskal lurraldeetan egon zen Don Karlos eta bere gortea, euskal herritarrak jasan zutelarik gerraren zama astunena. Karlistek, zama hau arintzearren, gerra penintsulan zehar zabaltzeko ahalegin desberdinak egin zituzten. Hauen artean luze eta garrantzitsuena Gomezen espedizioa izan zen.\nGomez 1836ko ekainaren 26an irten zen Amurriotik, 2.700 oinezko, 180 zaldun eta bi kanoiekin. Asmoa Asturias eta Galizia aldean gerra sustatzea zen, baina 6 hilabete beranduago espedizioa Euskal Herriratu zenean penintsula osoa korritua zuen, hasierako helburua bete gabe ordea. Oviedo, Santiago Compostelakoa, Le\u00f3n, Palentzia, Albacete, Kordoba, Almad\u00e9n, C\u00e1ceres eta Algeciras menperatu zituen, batzuetan borroka gogorren ostean, bestetan tirorik bota gabe.\nBaina hiri guztietan, Gomezen soldaduak alde egin bezain laster, liberalak nagusitu ziren berriro, espedizioaren helburutzat zuten gerraren hedatzea lortu gabe.\nSei hilabete hauetan borroka ugari egin zuen Gomezek, atzetik zebilzkion liberalekin. Tello eta Lopez menperatu zituen Baranda eta Matillan, Alaix eta Esparterok erretiratzera behartu zuten Escaro eta Villarrobledon. Rodil eta Narv\u00e1ez jeneralak ere atzetik ibili zituen Gomezek. Zenbait momentutan 25.000 liberal mugi arazi zituen bere 6.000 soldaduen atzetik -bidean batu zitzaizkion karlistak kontuan hartuz, Cabrerarekin ere bildu baizen-, baina alperrik, ez baitzuten maiz iragarri zuten espedizioaren suntsiketa lortu.\nDena den, Stendhalek bere eleberri batean idatzi zuen lez, Gomezen espedizioak gauza bat utzi zuen agerian: Espainiarrak ez zirela ez karlista, ez liberal. Karlistak izan balira, ia penintsula osoa menperatu ostean gerra irabazia zutelako eta ez zen hori gertatu. Liberalak izan balira, ez zioten 3.000 karlistek osatutako talde bati honelako ibilbidea egiten utziko.\nGomezen porrotaren adierazgarri Euskal Herrira iritsitakoan karlistek egin zioten epaiketa. Agindutakoa ez betetzea leporatzen zioten, alegia, Asturias eta Galizian gerra hedatu beharrean penintsula osoa bere kabuz zeharkatzea, jasotako instrukzioei jaramonik egin gabe. Prozesua karlistada bukatu arte luzatu zenez, ez zuen zigorrik jaso."}
{"id": "130651", "revid": "1545", "url": "https://eu.wikipedia.org/wiki?curid=130651", "title": "Gomezen espedizioa", "text": ""}
{"id": "130653", "revid": "119347", "url": "https://eu.wikipedia.org/wiki?curid=130653", "title": "Fernando Amarika", "text": "Fernando Amarika Medina (Gasteiz, 1866ko ekainaren 1a \u2014 Gasteiz, 1956ko azaroaren 6a) margolari inpresionista arabarra izan zen. Euskal Herriko margolaritzaren figura nagusietakotzat jotzen da.\nPaisaiagintzaren alorra jorratu zuen, batik bat, 500 bat margolan eginez.\nArabako Arte Ederretako Museoan bere lana erakusten duen erakusketa iraunkorra dago, bigarren solairuan.\nBizitza eta obra.\nArgitasun handiko paisaia pintore honek Gasteizko Arte eta Lanbide Eskolan ekin zion marrazteari 1885 urtean; handik bi urtera zuzenbideko ikasketak Valladolideko Unibertsitatean bukatu zituen, 21 urte bakarrik zituela lizentziatuz. Hala ere, ez zuen inoiz abokatu gisa lan egin.\nXIX. mendearen azken hamarkadan hasi zen margotzen modu jarraituan, 1893tik aurrera. Hasierako eraginik handiena Ignacio Diaz de Olano bere lagun eta margolari gasteiztarrak sortu zion. Pinturari erabat emanik, Florentzia, Venezia, Milan eta Napoli ezagutu zituen. 1898an, berriz, Madrilera joan zen, Joaqu\u00edn Sorolla inpresionista ezagunaren ikasle. Bere lehen obrak Parisko Aretoan (1903) eta Marseillako Erakusketan (1905) azaldu zituen.\n1923an Madrilgo Palacio de Bibliotecas y Museos delakoan egin zuen bere lehen erakusketa handia, eta arrakasta handia izan zuen. Han aurkezturiko ikuspegiez osaturiko erakusketa egin zuen Gasteizko Arte eta Lanbide Eskolan 1924an, bere hirikideen miresmena jasoz. Handik lau urtera, 1928an, bere obren bilduma aurkeztu zuen Bilboko Delcraux Aretoan.\nHarrez gero, pintura eta literatura lanak tartekatuko zituen, eta 1950ean liburu bat argitaratu zuen: \"Desde mi molino\".\nBi urte geroago, ikusmena galdurik, buruz jarraitu zuen pintatzen.\nHiltzean, sorterriari utzi zion bere obra guztia, laurehun koadrotik gorakoa. Haren izena daraman Fundazioan berrehun koadroz goiti daude gordeta. Erakusketa antologikoa ikusi ahal izan zen Gasteizen (1986), Bilbon (1987) eta Donostian. Madrilen ere erakusketa antologikoa egin da (1989). Haren koadro ezagunenen artean hauek aurkitzen dira: \"Alava\", \"Escalando al cielo\", \"Desnudo\", \"Autorretrato\" (1887), \"Tarde de Septiembre\", \"Tres puentes\", \"La vuelta del Zadorra en Villodas\" (1898)."}
{"id": "130655", "revid": "7398", "url": "https://eu.wikipedia.org/wiki?curid=130655", "title": "Brassica oleracea var. bullata", "text": ""}
{"id": "130656", "revid": "14836", "url": "https://eu.wikipedia.org/wiki?curid=130656", "title": "Erbi artikoa", "text": ""}
{"id": "130657", "revid": "28807", "url": "https://eu.wikipedia.org/wiki?curid=130657", "title": "Fernando de Am\u00e1rica", "text": ""}
{"id": "130659", "revid": "15795", "url": "https://eu.wikipedia.org/wiki?curid=130659", "title": "Euskal artistak", "text": ""}
{"id": "130661", "revid": "880", "url": "https://eu.wikipedia.org/wiki?curid=130661", "title": "Echoko ibarra", "text": ""}
{"id": "130662", "revid": "119347", "url": "https://eu.wikipedia.org/wiki?curid=130662", "title": "Errege espedizioa", "text": "Errege espedizioa, 1837an eta Lehen Gerra Karlistaren barnean, karlisten kanpainia izan zen. Karlos Maria Isidro Borboikoak zuzenduta, helburua Madril konkistatzea eta Elisabet II.a tronutik kentzea zuen.\nBilakaera.\nEspedizioa ez zen arrazoi militarrengatik antolatu, arrazoi politikoengatik baizik. Maria Kristina erreginordea Don Karlosekin negoziatzen hasia zegoen, matxinatu ondoren Cadizeko Konstituzioa onarrarazi zioten erradikalen beldurrez. Napoliko erresumaren bidez, adiskidetze dinastikoa proposatu zion koinatuari, bere alaba Elisabet Don Karlosen premuarekin ezkontzearen bidez. Horretarako, erregegaiak hiriburura joan eta erreginordearekin bildu beharko zuen.\n1837ko maiatzaren 20an, 11.000 oinezko soldaduk eta 1.200 zaldunek Ebro zeharkatu zuten Don Karlosi jarraiki eta Don Sebastian infantea armada haren buru zela. Handik egun gutxira, Huescan eta Barbastron armada liberalekin borrokatu ziren, eta mendean hartu zituzten. Ekainean Kataluniara eta uztailean Valentziara pasa ondoren, espedizioak Maestrazgo zeharkatu zuen, eta bidean borrokaldi txiki batzuk izan ondoren, irailaren 12an Madril inguruetara iritsi ziren. Hiriburuko giro politikoa aldatuta zegoen ordurako eta Maria Kristinak ez zuen adostutakoa bete. Don Karlos ez zen hiria menderatzen saiatu, Esparteroren tropak hara iristear zirelako.\nOrdutik aurrera, espedizioak bidea jarraitu eta Gaztela zeharkatu zuen. Aranda de Dueron Zaratiegi jeneralak gidatutako beste espedizio karlista batekin bat egin zuen. Esparteroren tropen jazarpenaren ondorioz, Don Karlosek bitan zatitu zuen bere espedizioa: batzuk Don Sebastian infantearen agindupean gelditu ziren eta bere agindupean besteak.\nUrriaren 26an, Erregegaia karlisten lurraldean sartu zen 5.000 soldadurekin batera, eta amaiera eman zion horrela espedizioari. Don Karlosek espedizio hark arrakastarik ez izatearen erantzuletzat jo zituenen aurka hartutako errepresaliak karlisten proiektuak porrot egitea eragingo zuten barne zatiketen hazia izango ziren. Errepresalia haiei jarraiki, On Sebastian Infantea armadako buruzagitzatik kendu zuten, eta Zaratiegi, Simon de la Torre, Villarreal, Elio eta Egia konfinatu eta espetxeratu egin zituzten."}
{"id": "130663", "revid": "1545", "url": "https://eu.wikipedia.org/wiki?curid=130663", "title": "Expedici\u00f3n Real", "text": ""}
{"id": "130664", "revid": "1545", "url": "https://eu.wikipedia.org/wiki?curid=130664", "title": "Errege-espedizioa", "text": ""}
{"id": "130671", "revid": "1340", "url": "https://eu.wikipedia.org/wiki?curid=130671", "title": "Belgikako Leopoldo II.a", "text": ""}
{"id": "130672", "revid": "15795", "url": "https://eu.wikipedia.org/wiki?curid=130672", "title": "Belgikako Balduino I.a", "text": ""}
{"id": "130673", "revid": "6950", "url": "https://eu.wikipedia.org/wiki?curid=130673", "title": "Lutxanako gudua", "text": "Lutxanako gudua, Lehen gerra Karlistan (7 urteko gerra edo lehen gerra zibila deitu izandakoa ere) gertatutako gudua izan zen. 1836ko abenduaren 23tik 24ra Erandioko Lutxana auzoan gertatu zen gudua izan zen, Bilboko bigarren setioa amaitu zuena. Alde batean karlistak zeuden. Hauek, Karlos Maria Isidro Borboia erregea zela defendatzen zuten eta beraien kontra Isabelinoak zituzten. Isabel II.a erregina izatea espero zuten. Momentu horretan umea zen eta bere ama Maria Kristina Borboia defendatzen zuten.\nAurrekariak.\nKarlistek ez zuten dirurik gerra jarraitzeko 1836ko urte hasieran eta diru bila Londonera joatea erabaki zuen Juan Bautista Errok. Errok, Ignacio Lardizabal bidali zuen Londonera. Milioi bat erreal eskuratu nahi zituzten baina ez zioten dirua eman Lardizabali, eta Bilbo eskuratuta kreditua emango ziotela uste zuten Karlistek. Setioa egitea Durangon erabaki zuten urriaren 14ean. Nazario Egia general karlistak Bruno Villarreali eman zion setioa burutzeko ardura. Bonbardaketa 25ean hasi zuten. Egun horretan, Espartero general Isabelinoa Villarcayon zegoen, Bilbotik 90 km-ra. Esparteroren tropa batzuk Portugaletera ailegatu ziren 26an, Santanderretik. Esparterok suministro arazoak zituen eta ez zuen Bilborako bidea hasi azaroaren 25a arte. Bi egun pasa ostean Bilbora ailegatu zen 14.000 soldadurekin. Bilbora sartzen saiatu zen baina karlistek ausardiaz defendatu zuten eta Esparterok baja asko izan zituen. Honegatik, Nerbioi ibaiaren beste aldetik erasotzea pentsatu zuen. Bilboko bigarren setioak hilabete eta erdiz iraun ostean, bertako biztanleak estu eta larri zebiltzan. Bonbardaketak batetik eta blokeoak eragindako elikagaien eskasia bestetik, bilbotarrek itxaropen guztia kanpotik zetorren laguntzarengan jarria zuten.\n1836ko abenduaren 22an, Espartero Lutxanako zubiaren inguruetan maniobratzen hasi zen. Britainiar itsas-armadako bi ontzien laguntzaz -hauetatik egindako bonbardaketak erabakiorrak izan ziren- Lutxanako zubi gaineko posizioak erasotzeari ekin zion.\nGudua.\nAbenduaren 23an Galindo erreka gainetik txalupaz egindako zubia zabaltzea lortu zuen, tropa liberalen eraso mugimendua arinduz. Baina helburua Lutxanako zubia zen, karlistek moztua eta tropa liberalak Bilbora inguratzeko berreraiki beharrekoa.\nBerriro guda-ontzi britainiarren laguntzaz baliaturik, liberalak Lutxanako zubiaren bi aldeetako posizioak eskuratzen saiatu ziren, abenduaren 24ko arratsaldean, txalupa eta gabarretan igarotako tropen bitartez, helburua lortuz. Borrokarik gogorrenak gabon gauean eman ziren. Oraa jeneralak zuzentzen zituen tropa liberalak Lutxanako zubi gaineko posizioak bereganatzeko sekulako ahaleginak egin zituzten, baina karlistak eraso guztiei eusten zieten.\nGaua oso iluna zen eta elurra mara-mara ari zuen, egoera larriki gogortuz. Espartero bera jarri zen eraso liberalen buruan, baina Egiaren karlistek ez zuten amore ematen. Bi aldeetako soldaduek neka-neka eginda zeudenean, Oraak erretiradarako doinua eman zezan eskatu zion korneta bati. Honek, nahastuta, erasorako deia jo zuen. Hau entzunik, karlistek beste eraso bati aurre egin ezinean, atzera jo zuten, liberalen garaipena bermatuz. Karlistak hiriaren setioa amaitutzat eman zuten, Espartero Bilbon sartzen zen bitartean. Espainia guztian ospatu zuten liberalek Lutxanako garaipena, Bilbo, bere erresistentziagatik, euskal liberalen ikur bihurtuz.\nEraginak.\nIsabelinoak 25ean bertan sartu ziren Bilbora. Karlisten artean nahasmena nagusi zen. Traizioa egon zela pentsatu zuten askok. Hau guztia gainera, tropen morala asko murriztu zuen.\nVitoria-Gazteizera 29an ailegatu zen berria, eta handik Espainia osora hedatu egin zen. Liberalen aldean, Espartero Lutxanako Konde izendatu zuten. Karlisten aldean, Egia eta Vilarreal bere aginteak galdu zituzten. Antonio Aymerich Ortiz de Pinedo, Jos\u00e9 Aimerichen semea, hil egin zen. Antonio, momentu horretan gerraren ministroa zenaren semea zen.\nZalantzak.\nEgiak eta Vilarrealek ez zuten ezer idatzita utzi haien mugimendu motel eta ezohikoak azaltzeko. Zergatik ez ziren Bilbotik abiatu Portugaletera Esparteroren tropak suntzitzera Azaroaren 26ean? Esparteroren tropak etorri berriak ziren itsasuntziz eta momentu aproposa zen. Beste galdera bat ere badago: zergatik ez zuten Esparteroren tropak erasotu abenduaren 5ean edo hurrengo egunetan, Nerbioi ibaian jarritako txalupez egindako zubia ekaitzagatik suntsituta zegoenean?"}
{"id": "130674", "revid": "1545", "url": "https://eu.wikipedia.org/wiki?curid=130674", "title": "Irungo gudua", "text": "Irungo gudua eta San Martzialeko gudua zenbait guduen izena izan da, guztiak herrian bertan eginikoak:"}
{"id": "130675", "revid": "119347", "url": "https://eu.wikipedia.org/wiki?curid=130675", "title": "Irungo gudua (1837)", "text": "Irungo gudua Lehen Karlistaldiko borrokaldia izan zen, 1837ko maiatzaren 17an Irunen gertatu zena.\nGudua.\nArmada karlistako soldadu gehienak Errege espedizioan joanak zirela aprobetxatuz, Donostiako goarnizio liberaleko tropek, Lacy Evans Britainiar Legio Laguntzaileko komandanteak gidatuta, erasoaldi bati ekin zioten 1837ko maiatzean, hiria eta Frantziako muga lotzen zituen korridorea mendean hartzeko asmoz. Portugaleten ontziratutako soldaduen laguntza iritsi berria zen, eta 20.000 gizon inguru abiatu ziren Donostiatik, hilaren 14an eta 15ean, Lezo, Errenteria, Astigarraga eta Hernani konkistatzeko.\nEspartero Hernanin finkatu zen Evansen soldaduek Oiartzun eta Bidasoaren bokale aldera hasitako erasoaldia babesteko. Jauregi \"Artzaia\"ren dibisioa gerturatzen ikusita, Oiartzundik alde egin zuten karlistek, baina Irunen aurre egitea erabaki zuten.\nGoarnizio hark \u201cParke\u201d gotorlekuan oinarrituta zuen bere defentsa, baita udaletxean bertan ere, gotortuta baitzeukaten propio. 500 bat soldadu eta boluntario karlista elkartu ziren Evansen 12.000 gizonen erasoaldiari aurre egiteko. Haien artean, egun batzuk lehenago Oriamendiko guduan lotsagarri gelditutako 5.000 britainiar zeuden. Maiatzaren 16ko arratsaldean britainiar artilleroen bonbardaketa batekin hasi zen erasoa, baina harresiaz kanpoko etxeak baino ez zituzten konkistatu.\nMaiatzaren 17ko egunsentian berriro ekin zioten erasoari, eta egun osoan iraun zuen, karlisten defentsa amorratuaren eraginez. Liberalen kanoiek ez zuten indar handirik, eta horren ondorioz infanteriak etxez etxe eraso zuen herria, hildako ugari utziaz. Azkenean, udaletxean eta gotorlekuan zeudenek ilunabarrean eman zuten amore.\nHerri hartzeko izandako nekeen eta jasandako hildako ugarien ondorioz liberalek -britainiarrek bereziki- herria arpilatu zuten. Biharamunean Hondarribia errenditu zen, erresistentziarik jarri gabe. Gipuzkoako muga liberalen esku gelditu zen orduan."}
{"id": "130676", "revid": "1545", "url": "https://eu.wikipedia.org/wiki?curid=130676", "title": "San Martzialeko gudua", "text": ""}
{"id": "130677", "revid": "98928", "url": "https://eu.wikipedia.org/wiki?curid=130677", "title": "Zuriza", "text": "Zuriza Aragoiko Huescako probintziaren ipar-ekialdean dagoen Ans\u00f3 ibarreko haran bat da. Euskal Herria eta Nafarroa Garaiko Erronkaribar eskualdearekin muga egiten du.\nBertan, akanpalekua dago, euskal herritar ugariren oporraldi lekua dena. Bestalde, Linzako aterpera joateko nahiz Hiru Erregeen Mahaia eta Petretxema mendietara igotzeko ohiko abiapuntua ere bada."}
{"id": "130678", "revid": "6327", "url": "https://eu.wikipedia.org/wiki?curid=130678", "title": "Zuriza bailara", "text": ""}
{"id": "130679", "revid": "448", "url": "https://eu.wikipedia.org/wiki?curid=130679", "title": "Bailara", "text": ""}
{"id": "130680", "revid": "8367928", "url": "https://eu.wikipedia.org/wiki?curid=130680", "title": "Andoaingo gudua", "text": "Andoaingo gudua 1837ko irailaren 14an Andoain herrian gertatu zen gudua izan zen.\nGudua.\n1837ko irailean, tropa karlisten zati handiena Madril inguruan zebilenean Errege espedizioaren barruan, O'Donnell jeneral Liberalak Donostiatik abiatu eta Hernani eta Urnieta eraso zituen, arrakasta handiz. Karlistak Oria ibaiaren beste aldean babestu ziren, Andoaindik gertu. Tropa liberalek posizio haiek menderatzeko egindako saioak oso gogorrak izan ziren, 120 baserritik gora erre zituzten. Sute gehienak Britainiar Legio Laguntzaileak egin omen zituen.\nHilaren 9 eta 13 bitartean, bi armadak elkarri begira egon ziren, Liberalak Andoaingo erdigunean eta Karlistak ibaiaren beste aldean, tarteka elkarri tiro batzuk botaz. Jose Uranga, Iparraldeko tropa karlisten burua, Nafarroatik etorri zen bere soldaduei laguntzera eta, aurkariek baino soldadu gutxiago zituzten arren, O\u2019Donnellen posizioak erasotzea erabaki zuen, hilaren 14an. Borrokaldi izugarri baten ondoren, Liberalek aurretik eraman zituzten Karlistak, eta Donostiarako bidean sakabanatu ziren O\u2019Donnellen gizonak.\nKarlistek orduan izugarrizko sarraskia egin zuten, britainiarren artean bereziki, baserria galdu zuten baserritar askok haiekin bat egin eta presoak hiltzen ibili zirelako, mendeku hartzeko. Karlistek borroka\u2011zelaitik alde egitean, 620 liberal baino gehiago aurkitu zituzten hilda. O\u2019Donnellek berak nekez lortu zuen handik ihes egitea eta Donostia babestea."}
{"id": "130685", "revid": "880", "url": "https://eu.wikipedia.org/wiki?curid=130685", "title": "Echo", "text": ""}
{"id": "130686", "revid": "105290", "url": "https://eu.wikipedia.org/wiki?curid=130686", "title": "Ozako oihana", "text": "Ozako oihana () Echo Ibarrean kokaturik dago, Aragoiko Pirinioen mendebaldeko aldean. Arag\u00f3n Subord\u00e1n ibaiaren urek igaroetako inguru natural bat da eta 2.300 eta 2.700 metro inguruko mendiek inguraturik dago. Horien artean Pe\u00f1a Forca (2.390 m.), Ag\u00fcerri (2.450 m.), Castillo de Acher (2.384 m.) eta Bisaurin (2.668 m.) dira nagusiak.\nOihanean, halaber, hiru dolmen daude, eta baita Antonino Pioren erromatar galtzada zaharren arrastoak ere. Bide hori Santiago de Compostelarako bide gisa erabili izan da.\nLandaredia.\nOihana izeiz osaturik dago batez ere, horiekin batera pinuak eta hartzak ere izanik. Bertan aurki daitezkeen beste espezie batzuk haginak, astigarrak eta urkiak dira. Gainera, sastrakadia oso ugaria da, zeinean ezpela nagusi den, onddo, fruitu eta lore hainbatekin batera.\nFauna.\nOzako oihanean hartzak, hudoak, sarrioak, orkatzak, basurdeak, azkonarrak, lepahoriak, azeriak, urtxintxak eta igarabak ugariak dira. Hegalariei dagokienez, ugatzak, putreak eta arranoak ikus daitezke.\nIbaietako fauna dagokionez, Arag\u00f3n Subord\u00e1n ibaian izokina ugaria da."}
{"id": "130689", "revid": "336", "url": "https://eu.wikipedia.org/wiki?curid=130689", "title": "Britainiar Legio Laguntzailea", "text": "Britainiar Legio Laguntzailea (ingelesez: \"British Auxiliary Legion\"; gaztelaniaz: \"Legi\u00f3n Auxiliar Brit\u00e1nica\") 1835ean Erresuma Batuak Maria Kristina Borboikoak eskatuta Lehen Karlistaldian liberalak laguntzeko bidali zuen unitate militarra izan zen.\nIbilbidea.\nEspainiako Gobernu liberalak 1834ko apirilean sinatutako Aliantza Laukoitza zela medio (Europako potentzia liberalekin sinatutakoa, britainiar, frantziar eta portugaldarrekin alegia), Britainiar itsas armadak Kantauriko kostaldea zaintzen zuen karlisten arma lehorreratzeak eragoztearren. Baina Zumalakarregiren arrakasta militarrak aliatuen partaidetza sakonagoa eskatzera eraman zuen Madrilgo gobernua. Britainiarrek, 1835eko ekainean, partaidetza zuzena ukatu arren, bolondresek osatutako guda talde bat bidaltzea erabaki zuten: Legio Laguntzailea.\nUztailean iritsi zen Donostiara lehenengo batailoia eta abuztu erdirako bertan zegoen 10.000 soldaduk osatutako Legioa. Hilabete honen hondarrean Hernaniren aurkako ekintza batean parte hartu zuten estreinako porrota jasanez.\nLegioaren buru George Lacy Evans, esperientzia luzeren jabe zen militarra, izendatu zuten. Don Karlosek Durangoko dekretua zabaldu zuen, non Elliot Hitzarmenetik kanpo uzten ziren liberalekin borrokatzen zuten atzerritar guztiak, alegia, denak fusilatzeko agindua ematen zuen. Fernandez de C\u00f3rdova liberalen buruak Britainiar Legioa Gasteizen kokatzea erabaki zuen eta abendurako bertan zegoen.\nOso negu gogorra jasan zuten Gasteizen, martxorako 800dik gora hildako izan baitzituzten, gehienak gaixotasunen eraginez. Bitartean karlistentzat lanean ari zen okina atxilotu zuten, britainiarren ogia pozoitzeagatik \"garrote vil\" pairatzea kondenatu zutelarik.\nMaiatzean berriro Donostiara itzuli zen Britainiar Legioa, iritsi bezain laster hiria setiatzen zuten karlisten aurkako borroka arrakastatsuan parte hartuz. Pasaiako portua liberalentzat eskuratu zuten egun batzuk beranduago, Donibane gainean gotorleku bat eraikiz.\nUrrian legioko 2000 gizon Portugaletera bidali zituzten, Bilboko setioa hausteko ahaleginetan lagunduz, Lutxanako guduan ere partaidetza izan zutelarik. 1837ko martxoan, aitzitik, karlistaldian jaso zuten jipoirik handiena jasan zuten Oriamendin On Sebastian Infantearen eskutik. Maiatzean, berriz, Donostiatik Bidasoarainoko herriak menperatu zituzten. Erresistentzia gogorrena Irunen aurkitu zuten, garaipenaren ostean herritarrenganako basakeri ugari burutuz.\nBritainiarrek bi urtetarako zerbitzua sinatua zutenez, 1837ko uztailean gehiengoak erretiratzea erabaki zuen, Lacy Evans, barne, gaizki hornituak eta berandu ordainduak izan baitziren. Dena den, 1700ek geratzea erabaki zuten, O\u00b4Conell koronelaren agintaritzapean Legio Berria osatuz. Irailean, Andoaingo borrokan Urangaren karlisten aurrean 100dik gora britainiarrek galdu zuten bizia, Legio Berria ia ia deseginez. Abenduan O\u00b4Conellek Legio Berria deuseztea erabaki zuen, ardura guztia gobernuari egotziz, ez baitzitzaizkien hornidura eta soldatak garaiz iristen. Balantze gisa, esan daiteke Lehen Karlistaldian parte hartutako 10.000 britainiarretik laurdenek bertan utzi zutela bizia. Baina 2.500 hildako haietatik erdiak ez ziren borroken eraginez zendu, gaixotasunengatik baizik."}
{"id": "130690", "revid": "1545", "url": "https://eu.wikipedia.org/wiki?curid=130690", "title": "British Legion", "text": ""}
{"id": "130692", "revid": "119347", "url": "https://eu.wikipedia.org/wiki?curid=130692", "title": "Frantziako Atzerritar Legioa", "text": "Frantziako Atzerritar Legioa () Frantziako indar armatuen eliteko infanteriako unitate militarra da. Luis Filipe Frantziakoak 1831n sortu zuenetik, hainbat gerratan hartu du parte, besteak beste mundu gerra bietan.\nLehen Karlistaldia.\n1834ko apirilean sinatutako Aliantza Laukoitzaren hitzarmenari jarraiki, Frantziak eta Britainia Handiak babesa emango zieten Portugalgo eta Espainiako Gobernu liberalei beren gerra zibiletan. 1834ko abuztuan, Espainiak hitzarmen hartan baldintza bat eranstea lortu zuen, Frantziak karlistei mugak ixteko konpromisoa hartuz. Hori ez zen aski izan, ordea, eta 1835ean, Mart\u00ednez de la Rosaren gobernuak zuzenean gudarosteak bidaltzeko eskatu zuen. Frantziarrak eta britainiarrak karlistaldian zuzenean ez parte hartzen saiatu ziren, eta horretarako boluntarioen tropa bereziak edo Atzerritar Legioa bidali zituzten.\nAtzerritar Legioa Aljeriako gerran zaildua zegoen, eta nazionalitate askotako abenturazale bitxi bezain diziplinatuek osatzen zuten. 1835eko ekainaren 27an Aljertik abiatu ziren eta, Mallorcan berrogeialdia egin ondoren, Legioa osatzen zuten 5.000 gizonak Tarragonara iritsi ziren abuztuaren 16an.\nBernelle jenerala zen Legioaren agintari nagusia, baina haren izaera ahularen ondorioz, Joseph Conrad alsaziar ofizial eta Bernelleren hurrengoa zen benetako buruzagia. Bere soldaduek asko maite eta miresten zuten Conrad. Barbastron hil zen 1837ko maiatzean, karlisten erasoaldi baten ondoren bere legionarioen ihesaldia eragozten zebilenean.\nFrantziako Atzerritar Legioak egindako lehen ekintza Lleidako Guimer\u00e1 gaztelukoa izan zen, 1835eko irailean. Gaztelua defendatzen zeuden 80 karlistek amore ematea lortu ondoren, fusilatu egin zituzten. Karlistek ez zieten hori sekula barkatu, eta beren esku erortzen ziren legionario guztiak bertan fusilatzen zituzten.\n1835eko abenduan legioak Zangoza aldera jo zuen, eta hurrengo hilaren hasieran Gasteiz aldera. Arlabango ekintzan parte hartu zuten, Britainiar Legio Laguntzailearekin batera, eta han jasandako galera handien ondorioz, Gasteiza itzuli behar izan zuten.\n1836an zehar, Frantziako Atzerritar Legioak gorriak ikusi zituen. Jan edan eta arropa gutxi zuten, ordainketak berandu iristen ziren eta guduek, lizentziamenduek eta desertzio ugariek eragindako galerak osatzea gaitza zitzaien. Legionario askok eta askok desertatu eta karlistekin bat egin zuten, eta haietako 850ekin batailoi bat osatu zuten: Aljeriar batailoia.\n1837ko martxoan, Atzerritar Legioa karlistekin borrokatu zen Larraintzarren eta Aizpitarten. Handik bi hilabetera, Errege espedizioan, Huescako eta Barbastroko guduak borrokatu ziren. Azken hori oso gogorra izan zen Legioarentzat, Aljeriar Batailoiko desertoreen aurka borrokatu behar izan baitzuen, eta Conrad buruzagia galtzeaz gain, ia erabat suntsituta gelditu zen.\nUztailean Legioa berrantolatu eta zalditeria eta artilleria espainiar armadaren barruan gelditu ziren. Atzerritar Legioko gainerako gorputzak gainbeheran sartu ziren, harik eta 1838ko abenduan behin betiko desegin zen arte."}
{"id": "130693", "revid": "6327", "url": "https://eu.wikipedia.org/wiki?curid=130693", "title": "L\u00e9gion \u00e9trang\u00e8re", "text": ""}
{"id": "130694", "revid": "6327", "url": "https://eu.wikipedia.org/wiki?curid=130694", "title": "L\u00e9gion \u00c9trang\u00e8re", "text": ""}
{"id": "130695", "revid": "336", "url": "https://eu.wikipedia.org/wiki?curid=130695", "title": "Txapelgorri (Lehen Karlistaldia)", "text": "Txapelgorriak Lehen Karlistaldian liberalek osatutako infanteriazko batailoia izan ziren. Izan ere, Fernando VII.a hil ondoren karlisten aurka eta Isabel II.aren tronuaren alde jardun zuten Gipuzkoako Boluntarioak direlakoei txapelgorri izena ematen zitzaien, uniformean txapel gorria zeramatelako. Don Karlosen jarraitzaileek, berriz, (\u00abpezetazale\u00bb) esaten zieten, Gobernu liberalak egunean pezeta bat ordaintzen zielako. Etsaiek izugarrizko gorrotoa zieten, beti zeudelako borrokatzeko prest eta karlistek bezain ondo ezagutzen zituztelako bazterrak. Ezagupen horrek ezabatu egiten zuen karlistek armada erregularrarekin borrokatzean zuten abantaila.\nBoluntario gehienak hirietatik zetozen, eta Donostia, Tolosa, Ordizia eta Eibar izan ziren soldadu gehien eman zituzten hiriak. Dena den, Gipuzkoan bertan behar beste boluntariorik lortu ez zutenez, beste leku batzuetako jendea ere errekrutatu zuten, tartean frantses asko. Errekrutatutako ofizialak behintzat bertakoak izateko agindu zuen Aldundiak.\nIbilbidea.\nGaspar Jauregi \"Artzaia\", Gipuzkoan Napoleonen aurka aritutako gerrillako buruzagi ohia izan zen haien lehen komandantea, Frantziatik itzuli baitzen ardura horretan aritzeko. Lehenbiziko hilabeteetan, herrialde osoan ibili zen txapelgorrien batailoia, gaizki samar antolatuta zeuden karlista tropen atzetik zebiltzan tropen abangoardian nabarmenduz.\nIparraldeko tropa liberalen buruzagitzan Quesadaren lekua hartu zuen Rodil jeneralarekin batera ibili ziren 1834ko udan erregegaiaren atzetik, eta Arantzazuko santutegia erretzen parte hartu zuten. Historialari gehienek sute hartatik errugabetu egiten dituzte txapelgorriak, sute hura Don Karlos harrapatzerik izan ez eta, bere iritziz, fraide frantziskotarrak karlistekin elkar hartuta zeudelako amorratzen zegoen Rodilek agindu zuela esanez. Ekintza horretan Anselmo I\u00f1urrigarro bigarren komandantearen aginduetara jardun zuen txapelgorrien batailoiak.\nFrancisco Lersundi ere gorputz horretan ibili zen. Bertan hasi zuen bere ibilbide militar luze bezain distiratsua, gerora hainbat gobernutako buru eta alderdi moderatuko buruzagi izango zen politikari eta estatugizon horrek. Rafael Etxague donostiar militar eta politikaria ere txapelgorriekin aritu zen.\n1835eko amaieran, Arabara bidali zuten txapelgorrien batailoia, I\u00f1urrigarro buru zutela, eta liskar handia izan zuten han Esparterorekin. Urrian lapurreta batzuk egon ziren Bastidako, Subillako, Uribarriko eta Haroko zenbait elizetan, eta txapelgorriei bota zieten errua. Gometxan biltzeko agindu zien Esparterok eta errudunak aurkitu ez zituenez, zozketa egin eta hamar txapelgorri fusilatu zituen, haien batailoi osoaren aurkako salaketa izugarri larriak boteaz. I\u00f1urrigarrok nahigabetuta Joaquin Maria Ferrer Gipuzkoako diputatuaren babesa eskatu zuen. Ferrerek Esparteroren jarduna salatu zuen Gorteetan, fusilamentuak agintzean arinegi ibili zela eta txapelgorri saiatuen aurka oinarririk gabeko salaketak bota zituela esanez.\nFusilatutakoen artean Lezoko alkatea zegoen, I\u00f1urrigarrok oso maite zuen boluntarioa berau. Beste gipuzkoar bat, bizkaitar bat, gaztelau bat, bi nafar eta lau frantses ziren gainerako fusilatuak, beraz, argi ikusten da armada hartako kideak leku askotakoak zirela.\nMu\u00f1agorriren hilketa.\nGerra bukatuta, txapelgorri askok Espainiako Armadako kide izaten jarraitu zuten. Haietariko batzuek, Espartero jeneralaren jarraitzale sutsuak izaki, 1841an haren aurkako euskal liberal moderatuen altxamendua zapuzten lagundu zuten. Altxamenduak porrot egin zuen eta Esparterok euskal foruak indargabetu zituen. Altxamendu hartan ustez Jose Antonio Mu\u00f1agorrik parte hartu zuen, Lehen Karlistaldian Bakea eta Foruak aldarrikapenaren aldeko matxinada bultzatzen saiatu zena. Mu\u00f1agorri Baionan babestu zen baina 1841eko altxamenduak porrot egin ondoren bere negozioetara itzuli zen. Eratsunen zuen Sumarrieta burdinolan zela Esparteroren jarraitzaile amorratua zen txapelgorrien teniente batek atxilotu zuen. Berehala fusilatu zuten, 1841eko urrian."}
{"id": "130697", "revid": "119347", "url": "https://eu.wikipedia.org/wiki?curid=130697", "title": "Armada liberala (Lehen Karlistaldia)", "text": "Armada liberala Lehen Karlistaldian liberalismo eta Elisabet II.a Espainiakoaren eskubideen alde borrokatu zuen armada izan zen.\nInfanteria.\nArmada liberala Fernando VII.ak zeukan berbera izaten jarraitu zuen, Zumalakarregi eta haren antzera agintetik kendutako ofizial gutxi batzuk kenduta, errege hori hil aurretik kide absolutistak kanporatu egin baitzituzten. Horrekin batera, erbestean zeuden zenbait militar ere, Espoz Mina nafarra adibidez, armadan sartu ziren, Maria Kristina erreginordeari altxamendu karlistari aurre egiten laguntzeko.\nElisabet II.ak tronurako zuen eskubidea defendatzen ibilitako soldaduen kopurua kalkulatzea ez da erraza, gerrak iraun zuen bitartean armadara joateko hainbat deialdi egin zituztelako, baina 300.000 gizon inguru mobilizatu omen zituzten denera. Noski, den denak ez ziren aldi berean gobernu liberalaren esanetara egon.\nIparraldeko armadak, euskal lurraldeetan borrokatu zenak alegia, 18.000 soldadu besterik ez zituen gerra hasi zenean eta 1835ean, aldiz, 120.000tik gora. Bitartean kopuru horrek gorabehera handiak izan zituen, gobernuen kudeaketa txarraren ondorioz, gehienbat. Nolanahi ere, gehiengo kopuru hori lortu zenetik aurrera Don Karlosen jarraitzaileak menderatzeko ahaleginetan ibilitakoen kopurua ez zen inoiz 70.000tik jaitsi.\nArmada hark gehienak aurka zituen herri batean borrokatu behar izateaz gain, kudeaketa politiko ezin txarragoaren ondorioz, horniduren eskasia eta ordain murritzak jasan zituen gerra osoan zehar. Fern\u00e1ndez de C\u00f3rdova gerrako ministroak honela azaldu zuen egoera 1835eko azaroan:\nBestalde, armada liberalean ibilitako Milizia Nazionaleko boluntarioak, txapelgorriak alegia, eta nazioartetik iritsitako laguntza ere gogoan izan behar ditugu. Azken horien artean Britainiar Legio Laguntzailea, Frantziako Atzerritar Legioa eta Antaseko baroiak gidatutako portugaldar gudarostea zeuden.\nZalditeria.\nGerraren hasieratik bertatik, gobernuak garrantzi handia eman zion zalditeria handitzeari. Honela osatuta zegoen zalditeria: lerroko bost errejimentu zeuden, zortzi arin eta Madrilen zegoen eskuadroi solte bat, gehi Erreginaren Guardiako lau erregimentuak. 1835ean onartutako errege dekretu batez geroztik, errejimentu bakoitzak 800 soldadu eta 700 zaldi inguru izango zituen.\n1836ko urrian, Madrilgo, Mantxako eta Cuencako zaldi erabilgarri guztiak konfiskatzeko agindu zen, bai zalditeria liberalean erabiltzeko, bai karlisten eskuetan erortzea galarazteko.\n1837ko abenduan, zalditeriak 10.600 gizon eta 9.000 zaldi inguru zituen. Agintari liberalek zaldiak konfiskatzen jarraitu zuten 1838ko urrian eta hurrengo urteko urtarrilean, eta beste 4.000 zaldi inguru gehiago lortu zituzten horrela.\nGerra honetako gorputz militar garrantzitsuena ez zen zalditeria izan, gerraren kokaleku nagusiak aurrera egitea oztopatzen ziolako. Halere, zalditeriaren ekintza nagusietako batzuk aipatuko ditugu hemen. Nafarroan izan zen eraginkorren gorputz militar hori.\nErregearen Guardia zalditeria karlistarekin Vianan borrokatu zen lehenbiziko aldiz, 1834ko uztailean, eta haien mende gelditu ziren Zumalakarregik berak gidatutako erasoaldi baten ondoren. 200dik gora zaldun galduta, Logro\u00f1on babestu behar izan zuten.\nMendigorriko gudua izan zen gerrako borrokaldirik handiena erabilitako tropa kopuruagatik, eta zalditeria liberalaren nagusitasunari esker haiek irabazi zuten gudua.\nAzkenik, espedizio karlistek -G\u00f3mezena 1836an eta Errege espedizioa hurrengo urtean- penintsulan izandako porrotak ere zalditeria liberalak karlistenaren aurrean zuen nagusitasunari zor izan zitzaizkion, hein batean.\nArtilleria.\nArtilleria izan zen gerra honetan eboluziorik handiena izan zuen arma. Gerra hastean ez zegoen mendiko artilleriarik Espainian, baina handik hamar hilabetera armada liberalak 16 pieza zeharo osatuak zituen. Zortziko kanoiak eta zazpiko obusak ziren pieza haiek, suntsitzeko indar handirik gabekoak guztiak ere.\nEuskal frontea hornitzeko, arma lantegi bat eratu zen Burgosen, eta Gasteizen, Logro\u00f1on, Bilbon eta Donostian lantegi haren atal txikiagoak jarri zituzten.\nArtilleriako gorputzean izandako aldaketa handienak 1838an gertatu ziren, Alaix jeneralaren agintaldian. Hamabiko obusen erabilera ezarri zen, Frantziako Atzerritar Legioak erabiltzen zituenak bezalakoak.\nGerra amaitzear zegoenean, armada liberalak pieza arin ugari, bizkar gaineko artilleriako 104 pieza eta herrestan eramateko 64 pieza zituen.\nPieza finko gehien gehienak liberalek zituzten, goarnizio militar nagusiak haien esku egon baitziren gerra osoan zehar.\nArtilleria liberalaren nagusitasunak berebiziko garrantzia izan zuen Bilboko setioen porrotean eta gerraren garapen osoan ere, hiriaren babesleek setiatzaile karlistek beraiek baino artilleria hobea izan baitzuten beti."}
{"id": "130702", "revid": "119347", "url": "https://eu.wikipedia.org/wiki?curid=130702", "title": "Armada karlista (Lehen Karlistaldia)", "text": "Armada Karlista Lehen Karlistaldian foru eta Karlos Maria Isidro Borboikoaren eskubideen alde borrokatu zuen armada izan zen.\nInfanteria.\n1833ko urrian gerra hasi zenean, ez zegoen armada karlistarik berez, gobernuaren neurrien ondorioz desagertzear zeuden milizia errealistetako zenbait militar taldek eta, Fernando VII.aren erregealdiaren amaierako garbiketen ondorioz, aginterik ez zuten ofizialek gidatutako gaizki armatutako nekazariek egindako altxamendu bat izan baitzen ordukoa.\nHor zehar sakabanatutako matxinatuen talde haiek askoz zailduagoa zegoen armada liberala hirietan gotorraraztea izan zen Zumalakarregiren lorpenik handiena. Dena den, euskal lurretan borrokatu ziren soldadu karlisten kopurua infanteria liberalak zituena baino askoz murritzagoa izan zen beti. Oso zaila da kopuru zehatzik ematea, gorabehera handiak zeudelako baina, halere, 1834ko uztailean Don Karlos gerraren erdigunera iritsi zenean han aurkitu zituen 16.000 soldadu ingurutik 1836tik aurrera armada karlistak izango zituen 35.000 soldaduen artean egon zen kopuru hura.\nAsko idatzi da armada karlistako boluntarioen inguruan. Zumalakarregik gidatutako gerraren lehen fasean egia da boluntarioak zebiltzala, baina erregegaia iritsi zenetik, mutil gazteen errekrutatze orokorrak egin ziren, eta desertzioak eragozteko xedapen ugari onartu ziren halaber. Beraz, agintari karlistek arazoak zituzten beren tropen artean diziplina ezartzen. Arazo hori larriagotuz joan zen gerraren iraupen luzearengatik. Egia da, bestalde, desertore liberal ugarik karlistekin bat egin zutela.\nGerra hastean, karlisten arazo handiena boluntarioentzako armak eta hornigaiak lortzea izan zen. Armada liberala bera izan zen karlisten iturri nagusia, haien konboiei egindako erasoei esker. Horrez gain, ekintza arrakastatsuetan armak berreskuratzen zituzten askotan eta Frantziako kontrabandoaren bitartez ere lortzen zituzten. Schwazenberg austriar boluntarioak idatzitako testu honetan karlisten gabeziak azaltzen zaizkigu:\nArmada liberalak izugarri ekipo astun eta deserosoa zuen. Zumalakarregik, ordea, egoerara moldatzearren, motxilak beharrean olanazko zakuak eta kaskoen ordez gerora tropa karlisten bereizgarri nagusia izango zen txapela erabiltzea bultzatu zuen. Horrekin batera, bere gizonak batailoietan antolatu zituen, talde horiek liberalen erregimentuak baino txikiagoak izanik, gidatzeko eta maniobratzeko errazagoak baitziren.\nIparraldeko armada karlista sendotu ondoren, bakoitzaren jatorriaren araberako dibisioetan banatu zen infanteria. 1839an nafar dibisioak hamahiru batailoi zituen, arabarrak zazpi, gipuzkoarrak zortzi, bizkaitarrak bederatzi, kantabriarrak hiru eta Gaztelakoak lau.\nZalditeria.\nZumalakarregi zalditeria gorputz txiki bat osatuz joan zen, zaldunak lantzaren erabileran trebatuz. 1834ko irailean jarri zituen lanean lehenbiziko aldiz, Vianan.\nCarondelet liberalak Erregearen Guardiako 300 zaldun zituen 200 lantzari nafarrek eraso ziotenean, karlisten buruzagia bera buru zutela. Bi oldarraldi gogorren ondoren, zalditeria liberaleko eliteko talde batek ihesari eman eta Logro\u00f1on babestu zen.\nZalditeria karlistako arduradun bikainenetako bat Carlos O'Donnell izan zen. Henningsenek dioenez, hura iritsi arte, lantzari nafarrak \"beduino tropel bat bezain diziplinarik gabe eta ez jakinak izan ziren beren ekintza militar guztietan\". Halere, 1835ean O'Donnell hil zenean, erregimentu hura ezin hobeto hornituta eta diziplinatuta zegoen, eta erreginaren armadarik onena bezain ederki maniobratzeko gai zen.\nZalditeria karlistak ez zuen inoiz pisu handirik izan euskal lurraldeetako gerran. Ez geografiak ez tradizioak ez zuen horretara bultzatzen. Halere, zenbait eskoadroi eta errejimentu antolatu zituzten, nafar lantzariez gain. Arabarrek Arlabango husarrak sortu zituzten, eta gipuzkoar eskuadroi bat ere osatu zen. Gaztelan eskuadroi asko antolatu zituzten, espedizioen garaian bereziki, eta hauek nabarmendu ziren bereziki: Printzearena, Maroto jeneral burua zenean eskolta ematen ziotenak; Printzesarena, Kantabriar eskuadroia izandakoa; eta Ontoriako husarrenak, Balmasedak sortuak.\nDena den, zaldiak lortu ezina ere armada karlistaren egoera larriaren adierazgarri bihurtzen da. Hala nola, zalditeriaren barruan \"zaldirik gabeko\" bi konpainia zeuden, kostazain lanez arduratuta.\nPenintsulako espedizioen aldian izan zuen protagonismorik handiena zalditeria karlistak. Gorputz hori ezinbestekoa zen mesetako zabaldietan ondo maniobratzeko. 1837ko maiatzean, 1.200 zaldun inguru Errege espedizioan abiatu ziren, erregegaiarekin batera. Saiakera hark porrot egin zuen, hondamen handirik jasan ez zuten arren, baina porrot haren ondorioz halako ekimenak bertan behera utzi zituzten, eta gorputz militar hark protagonismoa galdu zuen.\nArtilleria.\nGerraren hasieran karlistek Gasteizko Boluntario Errealistenak ziren lau kanoi zituzten arren, handik egun gutxitara galdu egin zituzten, boluntarioak sakabanatzean. 1834ko amaiera arte ez zen berez artilleria karlistarik izan, harik eta Dulantzin O'Doyleri bi kanoi lapurtu eta pieza berriak egiten ibiliko zen Vicente Reina karlisten lerroetan sartu zen arte.\nBizkaiko hondartza batean kanoi zahar bat zegoela jakinarazi zioten Zumalakarregiri eta hark Urbasara eramateko agindu zuen, aukera hobeak zeudenerako lurperatuz han. Karlistek aurreneko hilabeteetan egindako gerra mota zela eta, ezin zuten kanoiekin batera eta bestera ibili, eta horregatik lurperatu egiten zituzten hurrengo aukera sortu arte. Boluntarioek Bizkaiko kanoia aurkitu zutenean, zeharo lizunduta eta herdoilduta zegoen, eta \"aitona\" izena jarri zioten beraz. \"Aitona\" Reinak egindako kanoiekin batera erabili zuten Etxarri Aranatz, Trebi\u00f1u eta Ordizia hartzeko guduetan. Lehertu egin zen hainbatetan, baina konpondu egiten zuten aldiro aldiro. Pieza berriak lortzean \"aitona\" erabiltzeari utzi zioten karlistek Bilboko lehendabiziko setioaren ondoren.\n1835ean Joaqu\u00edn Montenegro artilleriako brigadierra batu zitzaien karlistei. Artilleria gorputza antolatzeaz arduratu zen eta haien arduraduna izan zen gerra osoan zehar. Zubillagako arma lantegi eta galdategia sortu zuen O\u00f1atin, eta artilleroentzako eskola bat ere antolatu zuen. Haren antolakuntza gaitasunei esker, karlistek 60-70 kanoi izan zituzten gerrako hilabete gehienetan zehar. Halere, Don Karlosen jarraitzaileek ez zuten inoiz Iru\u00f1ea edo Donostia bezalako gotorlekurik menderatzeko adina artilleria sendorik izan, eta Bilboko setioetan artilleria liberalaren azpitik ibili ziren.\nMunizioari dagokionez, gerra hastean bolbora eta bala fabrikak ibiltariak izan ziren, eta 1836tik aurrera Tolosan, Legution eta Ameskoaetan finkatu ziren. Dena den, karlistek armada liberaletik lortzen zituzten arma eta munizio gehienak. 1834ko urtarrilean, adibidez, Zumalakarregik Orbaitzetako arma fabrika konkistatu eta kanoi bat eta 50.000 kartutxo bereganatu zituen.\nOsaera.\nIparraldeko tropa karlista\nAragoi, Valentzia eta Murtziako errege-armada"}
{"id": "130704", "revid": "1545", "url": "https://eu.wikipedia.org/wiki?curid=130704", "title": "Gatzaren altxamendua", "text": ""}
{"id": "130706", "revid": "1545", "url": "https://eu.wikipedia.org/wiki?curid=130706", "title": "Lepus arcticus", "text": ""}
{"id": "130709", "revid": "512", "url": "https://eu.wikipedia.org/wiki?curid=130709", "title": "Crespos", "text": "Crespos \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 591 biztanle zituen."}
{"id": "130711", "revid": "512", "url": "https://eu.wikipedia.org/wiki?curid=130711", "title": "El Losar del Barco", "text": "El Losar del Barco \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 127 biztanle zituen."}
{"id": "130712", "revid": "512", "url": "https://eu.wikipedia.org/wiki?curid=130712", "title": "Gallegos de Altamiros", "text": "Gallegos de Altamiros \u00c1vilako udalerria da.\n2009ko urtarrilaren 1eko erroldaren arabera 67 biztanle zituen."}
{"id": "130717", "revid": "512", "url": "https://eu.wikipedia.org/wiki?curid=130717", "title": "Gallegos de Sobrinos", "text": "Gallegos de Sobrinos \u00c1vilako udalerria da.\n2009ko urtarrilaren 1eko erroldaren arabera 81 biztanle zituen."}
{"id": "130718", "revid": "512", "url": "https://eu.wikipedia.org/wiki?curid=130718", "title": "Garganta del Villar", "text": "Garganta del Villar \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 52 biztanle zituen."}
{"id": "130719", "revid": "512", "url": "https://eu.wikipedia.org/wiki?curid=130719", "title": "Espinosa de los Caballeros", "text": "Espinosa de los Caballeros \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 111 biztanle zituen."}
{"id": "130720", "revid": "42829", "url": "https://eu.wikipedia.org/wiki?curid=130720", "title": "El Tiemblo", "text": "El Tiemblo \u00c1vilako udalerria da.\n2009ko urtarrilaren 1eko erroldaren arabera 4.337 biztanle zituen.\nEtimologia.\nLeku izenari dagokionez \"tiemblo\" gazteleraz lertxuna esan nahi du. Herriaren izena beraz zuhaitz honetatik dator."}
{"id": "130721", "revid": "119347", "url": "https://eu.wikipedia.org/wiki?curid=130721", "title": "Fuente el Sauz", "text": "Fuente el Sa\u00faz \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 230 biztanle zituen."}
{"id": "130722", "revid": "4380", "url": "https://eu.wikipedia.org/wiki?curid=130722", "title": "Fuente el Sa\u00faz", "text": ""}
{"id": "130724", "revid": "512", "url": "https://eu.wikipedia.org/wiki?curid=130724", "title": "El Mir\u00f3n", "text": "El Mir\u00f3n \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 172 biztanle zituen."}
{"id": "130725", "revid": "512", "url": "https://eu.wikipedia.org/wiki?curid=130725", "title": "El Fresno", "text": "El Fresno \u00c1vilako udalerria da.\n2009ko urtarrilaren 1eko erroldaren arabera 550 biztanle zituen."}
{"id": "130726", "revid": "119347", "url": "https://eu.wikipedia.org/wiki?curid=130726", "title": "El Hornillo", "text": "Adanero \u00c1vilako udalerria da, Valle de Ti\u00e9tar eskualdean dagoena.\n2009ko urtarrilaren 1eko erroldaren arabera 359 biztanle zituen."}
{"id": "130727", "revid": "512", "url": "https://eu.wikipedia.org/wiki?curid=130727", "title": "El Barraco", "text": "El Barraco \u00c1vilako udalerria da, Valle del Alberche eskualdean dagoena.\n2009ko urtarrilaren 1eko erroldaren arabera 2.152 biztanle zituen."}
{"id": "130728", "revid": "512", "url": "https://eu.wikipedia.org/wiki?curid=130728", "title": "El Arenal (\u00c1vila)", "text": "El Arenal \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 1.046 biztanle zituen."}
{"id": "130729", "revid": "119347", "url": "https://eu.wikipedia.org/wiki?curid=130729", "title": "Fresnedilla", "text": "Fresnedilla \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 104 biztanle zituen."}
{"id": "130730", "revid": "512", "url": "https://eu.wikipedia.org/wiki?curid=130730", "title": "Fuentes de A\u00f1o", "text": "Fuentes de A\u00f1o \u00c1vilako udalerria da.\n2009ko urtarrilaren 1eko erroldaren arabera 154 biztanle zituen."}
{"id": "130731", "revid": "119347", "url": "https://eu.wikipedia.org/wiki?curid=130731", "title": "Flores de \u00c1vila", "text": "Flores de \u00c1vila \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 364 biztanle zituen."}
{"id": "130732", "revid": "512", "url": "https://eu.wikipedia.org/wiki?curid=130732", "title": "El Parral", "text": "El Parral \u00c1vilako udalerria da, Mora\u00f1a eskualdean dagoena.\n2009ko urtarrilaren 1eko erroldaren arabera 115 biztanle zituen."}
{"id": "130737", "revid": "512", "url": "https://eu.wikipedia.org/wiki?curid=130737", "title": "El Oso (\u00c1vila)", "text": "El Oso \u00c1vilako udalerria da.\n2009ko urtarrilaren 1eko erroldaren arabera 295 biztanle zituen."}
{"id": "130738", "revid": "90799", "url": "https://eu.wikipedia.org/wiki?curid=130738", "title": "Angurri", "text": "Angurria edo sandia (\"Citrullus lanatus\") \"Citrullus\" generoko eta Cucurbitaceae familiako landare-espezie bat da. Bere fruitua 25 cm-ko diametroa izan dezakeen esfera-elipsoide formakoa da. Azala, berde-zuri kolorekoa eta zurruna da; mamia, berriz, gorri edo hori kolorekoa eta bigunagoa da. Mamia jan daiteke eta zapore gozoa du. Normalean gordin kontsumitzen da. Angurria urez, bitaminez eta mineralez hornituta dagoen jakia da. Hala ere, kaloria gutxiko elikagaia da.\nDeskribapena.\nAngurria denboraldiko landarea da. Hiru metroko luzera izan dezaketen zurtoin finak ditu. Bere hostoek 60-200 mm arteko luzera eta 40-150mm arteko zabalera dute. Normalean hiru lobulu nagusi eta bigarren mailako lobulu bikoitzak dituzte. Landare arrak edo emeak izanik, angurriak lore hori-berdeak ditu. Izan ere, landare berak lore arrak zein emeak garatzen ditu (monoikoa). Tenperatura eta prezipitazio kopuruak modu egokian heldu ahal izateko kontuan hartu behar diren faktoreak dira. Landarearen fruta, Angurri edo Sandia izenez ezaguna da, eta esfera edo elipsoidearen antzeko forma du.\nAngurri basatiek 20 cm inguruko diametroa izan dezakete. Gizakiak ekoitzitako angurriak, berriz, 60 cm-koak izatera ailega daitezke. Fruituak meloiaren antza du, baina mamia gorri kolorekoa dauka eta hazi beltzak ditu. Azalean, berde argi eta ilun arteko tonuak dituzten lerroak ikus daitezke.\nTaxonomia.\nAngurria ofizialki 1753. urtean aurkitu zen. Carl Linnaeus-ek Cucurbita citrullus izena eman zion. 1836an generoa Citrullus izatera pasa zen, Citrullus vulgaris izenpean. Heinrich Adolf Schrade botaniko alemaniarrak eman zion izen berria.\nGarrantzi ekonomiko eta kulturala.\nNutrizio propietateak.\nFruituak % 6 inguru azukre eta % 90 ura ditu pisuan. C bitaminaren iturri ona da, beste fruta asko bezala.\nZitrulina aminoazidoa \"Citrullus lanatus\" fruitutik atera, eta aztertu zen lehen aldiz. \"Citrullus lanatus\" fruituak zitrulina kopuru handia dauka, eta, hainbat kilogramo kontsumitu ondoren, odol-plasman kontzentrazio handia neurtu izan da. Hori zitrulinemiarekin edo urearen zikloko beste nahaste batzuekin nahas daiteke. Fruituaren azalak, normalean berdeak edo zuriak, jangarriak dira, eta, batzuetan, barazki gisa jaten dira. Fruitua apur bat diuretikoa da, eta karotenoideak ditu kantitate handietan. Haragi gorriko barietatea likopeno iturri esanguratsua da, 100 gramoko 4.532 \u00b5g eskaintzen ditu.\nMedikuntza tradizionalean erabilerak.\nMexikoko hainbat tokitan eta bere medikuntza tradizional enpirikoaren arabera, \"Citrullus lanatus\" fruituak sendagai gisa erabiltzeko egokia egiten duten hainbat propietate ditu. Pueblan, malaria tratatzeko gomendatzen da, eta, Sonoran, erreuma, idorreria, giltzurrunetako arazoak, hezueria eta gernu-aparatuko nahasteak.\nMichoacanen, erredurak sendatzeko, kanpotik aplikatutako fruitu xerra erabiltzen da, eta, Oaxacan, elgorriaren tratamenduan erabiltzen da. Hala ere, ez dago ebidentzia zientifikorik angurriak baldintza horiek sendatzen dituenik, eta pertsonen hobekuntza arreta orokorrari eta gaixotasunaren historia naturalari egotzi liteke. XX. mendean, Mexikoko Medikuntza Institutu Nazionalak antiblenorrea eta diuretiko gisa izendatzen du. Maximino Martinezek giltzurruneko gaixotasunentzako eta malariaren aurkako gisa aipatu izan du. \nFarmakologia.\nHazietan, kukurbitazina terpenoidea detektatu da.\nSinbologia.\nFruitu hori ikono nazionala bihurtu da Mexikon, Mexikoko banderaren 3 koloreak ordenatuta dituelako. Mexikoko banderaren diseinurako, Guerrero eta Iturbide sandia xerraren koloreetan inspiratu zirela uste da. Inspirazio objektu ere suposatu zuen herrialdeko margolarientzat, hala nola Frida Kahlo, Diego Rivera eta Rufino Tamayorentzat.\nHistoria.\nNahiz eta taxonomia formala ez zitzaion 1753. urterarte eman, angurriaren historia askoz luzeagoa dela frogatu da.\u00a0 Izan ere, arkeologoek aurkitutako angurri hazi zaharrenak (neolitokoko denboraldikoak) Egipton agertu ziren. Egipziarren zibilizazioaren 20. edo 21.(ez dago argi) dinastiaren Nibsoni in Deir el Bahari apaizaren hilobian aurkitu ziren. 2004an, 5000. urte inguruko angurri hazi batzuk aurkitu zituzten Kalahari basamortuan. Beraz, Angurriak Afrikako erdialde-hegoaldean duela jatorria uste da.\nHala ere, angurriak ez daude bakarrik Afrikan. VII.mendean, Indian, angurriak lantzen zituzten. X. mendean, Txinara iritsi ziren. Mende berean, musulmanek Europara eraman zituzten (Espainara, hain zuzen). XVI. mendean kolonoek Amerikara eraman zituzten.\nLaborantza.\nAngurriak hazteko klima beroa behar duten landareak dira. 25\u00a0\u00b0C baino gehiagoko inguruneetan landatu behar dira. Etxeko baratzeetan, hasieran loreontzi batean landatzen dira, gero ondo ureztatutako lurzoru batera pasatzeko. Lurzoruaren pH-a 5.5 eta 7 artekoa izan behar da eta lurrak nitrogeno kopuru moderatu bat izan behar du.\nAngurrian agertu daiteken izurri nagusiak Aphidoideak, Frutaren euliak eta Meloydogyneak dira. Hezetazun askorekin landatuz gero, zurina edo \u201cSquash Mosaic Virus\u201d-a agertu daiteke. \u00a0\nProdukzioa.\n2017ko produkzio datuek diotenez, mundu osoko angurri produkzio industriala 118 milioi tonakoa da. Gehien produzitzen duen herrialdea Txina da, Iran, Turkia eta Brasilek jarraituta.\nElikadura eta nutrizioa.\nKontsumitzeko moduak.\nAngurria zapore gozoa duen fruta da. Normalean gordinik kontsumitzen da. Ohikoa da postre bezala edo entsaladetan ikustea. Zukua beste fruten zukuarekin nahas daiteke ardoa egiteko. Angurriaren erabilera ohikoa da \u201cSangr\u00eda\u201d espaniar edari alkoholikoan. Haziak jateko lehor eta txigor daitezke, edo baita irin bihurtu ere. Txinan, adibidez, angurriaren haziak jaten dituzte urte berri txinatarra ospatzeko.\nNutrizio-informazioa.\nAngurriaren konposizio nutrizionala hau da:\n100 g angurrik 30 cal (125KJ) eta egunean beharrezkoa den C bitaminaren % 10 ematen dute."}
{"id": "130739", "revid": "7398", "url": "https://eu.wikipedia.org/wiki?curid=130739", "title": "Citrullus lanatus", "text": ""}
{"id": "130740", "revid": "7398", "url": "https://eu.wikipedia.org/wiki?curid=130740", "title": "Angurria", "text": ""}
{"id": "130741", "revid": "512", "url": "https://eu.wikipedia.org/wiki?curid=130741", "title": "Fontiveros", "text": "Fontiveros \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 882 biztanle zituen."}
{"id": "130742", "revid": "512", "url": "https://eu.wikipedia.org/wiki?curid=130742", "title": "Gavilanes", "text": "Gavilanes \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 631 biztanle zituen."}
{"id": "130743", "revid": "336", "url": "https://eu.wikipedia.org/wiki?curid=130743", "title": "Meloi", "text": "Meloia (\"Cucumis melo\") \"Cucumis\" generoko eta \"Cucurbitaceae\" familiako landare-espezie bat da. Meloiaren jatorria iparraldeko Indian dagoela uste dute.\nDeskribapena.\nHostoak handiak ditu, eta lore horiak. Angurriaren antza baina mami eta hazi horiak ditu.\nMeloiaren fruituak 1-4 kilokoak izan ohi dira. Meloiaren forma oso aldakorra da, esferikotik luzangaraino; azala zimurtsua da. Mami gorri, laranja kolorekoa dauka, trinkoa, ehundura sendokoa eta zapore gozokoa.\nMeloi landarea monoikoa da, hau da, lore arrak eta emeak ditu ale berean. Lore distiratsu eta koloretsuak dauzka, baina bizitza laburrekoak: zenbaitetan egun batez besterik ez dira irekitzen."}
{"id": "130744", "revid": "7398", "url": "https://eu.wikipedia.org/wiki?curid=130744", "title": "Cucumis melo", "text": ""}
{"id": "130745", "revid": "7398", "url": "https://eu.wikipedia.org/wiki?curid=130745", "title": "Meloia", "text": ""}
{"id": "130746", "revid": "7398", "url": "https://eu.wikipedia.org/wiki?curid=130746", "title": "Sandia", "text": ""}
{"id": "130747", "revid": "512", "url": "https://eu.wikipedia.org/wiki?curid=130747", "title": "Gemu\u00f1o", "text": "Gemu\u00f1o \u00c1vilako udalerria da.\n2009ko urtarrilaren 1eko erroldaren arabera 169 biztanle zituen."}
{"id": "130748", "revid": "512", "url": "https://eu.wikipedia.org/wiki?curid=130748", "title": "Gil Garc\u00eda", "text": "Gil Garc\u00eda \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 40 biztanle zituen."}
{"id": "130749", "revid": "7398", "url": "https://eu.wikipedia.org/wiki?curid=130749", "title": "Espezie (biologia)", "text": ""}
{"id": "130750", "revid": "5772", "url": "https://eu.wikipedia.org/wiki?curid=130750", "title": "Novak \u0110okovi\u0107", "text": "Novak \u0110okovi\u0107 \u2014; abizena Djokovic idazten da \"\u0111\" eta \"\u0107\" letrak idazterik ez dagoenean\u2014 (Belgrad, Serbia, ) tenislari profesionala da. Bigarrena da munduko tenislarien ATP sailkapenean, luzaroan lehena izan eta gero. Inoizko tenislaririk hoberenen artekotzat jotzen da. Askotan, Novak izenaren ohiko hipokoristiko Nole izenaz deitzen diote.\n2008. urtean, Grand Slamgo bere lehen txapelketa irabazi zuen: Australiako Irekia. Grand Slamgo txapelketa bat irabazi duen lehen serbiarra da, eta Australiako Irekia irabazten 4. tenislaririk gazteena izan zen. Berriro irabazi zuen Australiako Irekia 2011n. Urte horren hasieran, 41 partidu segidan irabazi zituen, Roland Garrosko finalerdietan Roger Federerren aurka galdu zuen arte, eta 7 titulu lortu zituen, haien artean; Australiako Irekia eta Indian Wells, Miami, Madrid eta Erromako masterrak. Tarte horretan 4 garaipen lortu zituen Nadal-en kontra, 3 Federerren kontra, eta 2 Murrayren kontra. Historiako bigarren hasiera onena da. Wimbledongo txapelketaren finalera iritsi ondoren, ATP zerrendako lehenengoa da. Final horren txapeldun Rafael Nadal garaitu ondoren, bere lehen Wimbledon txapelketa izan zen."}
{"id": "130752", "revid": "512", "url": "https://eu.wikipedia.org/wiki?curid=130752", "title": "Gilbuena", "text": "Gilbuena \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 93 biztanle zituen."}
{"id": "130753", "revid": "336", "url": "https://eu.wikipedia.org/wiki?curid=130753", "title": "Radomo", "text": "Radomoa, telekomunikazio ingeniaritzan, antena bat babesteko erabiltzen den estalkia da. Estalkiak ez du propietate elektromagnetikoetan eraginik izan behar eta era berean, irrati uhinentzako gardena izan behar du. Halaber, radomoak, kanpoaldeko radarrak haizetik, euritik, txingorretik, elurretik eta beste faktore meteorologikoetatik babesten ditu eta hauek eragindako zaraten efektua murrizten du."}
{"id": "130754", "revid": "512", "url": "https://eu.wikipedia.org/wiki?curid=130754", "title": "Gimialc\u00f3n", "text": "Gimialc\u00f3n \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 94 biztanle zituen."}
{"id": "130755", "revid": "512", "url": "https://eu.wikipedia.org/wiki?curid=130755", "title": "Gotarrendura", "text": "Gotarrendura \u00c1vilako udalerria da.\n2009ko urtarrilaren 1eko erroldaren arabera 196 biztanle zituen."}
{"id": "130756", "revid": "512", "url": "https://eu.wikipedia.org/wiki?curid=130756", "title": "Grandes y San Mart\u00edn", "text": "Grandes y San Mart\u00edn \u00c1vilako udalerria da.\n2009ko urtarrilaren 1eko erroldaren arabera 41 biztanle zituen."}
{"id": "130757", "revid": "512", "url": "https://eu.wikipedia.org/wiki?curid=130757", "title": "Gutierre-Mu\u00f1oz", "text": "Gutierre-Mu\u00f1oz \u00c1vilako udalerria da.\n2009ko urtarrilaren 1eko erroldaren arabera 100 biztanle zituen."}
{"id": "130758", "revid": "512", "url": "https://eu.wikipedia.org/wiki?curid=130758", "title": "Hernansancho", "text": "Hernansancho \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 210 biztanle zituen."}
{"id": "130759", "revid": "512", "url": "https://eu.wikipedia.org/wiki?curid=130759", "title": "Herrad\u00f3n de Pinares", "text": "Herrad\u00f3n de Pinares \u00c1vilako udalerria da.\n2009ko urtarrilaren 1eko erroldaren arabera 560 biztanle zituen."}
{"id": "130760", "revid": "512", "url": "https://eu.wikipedia.org/wiki?curid=130760", "title": "Herreros de Suso", "text": "Herreros de Suso \u00c1vilako udalerria da.\n2009ko urtarrilaren 1eko erroldaren arabera 171 biztanle zituen."}
{"id": "130761", "revid": "512", "url": "https://eu.wikipedia.org/wiki?curid=130761", "title": "Higuera de las Due\u00f1as", "text": "Higuera de las Due\u00f1as \u00c1vilako udalerria da, Valle de Ti\u00e9tar eskualdean dagoena.\n2009ko urtarrilaren 1eko erroldaren arabera 328 biztanle zituen."}
{"id": "130762", "revid": "512", "url": "https://eu.wikipedia.org/wiki?curid=130762", "title": "Horcajo de las Torres", "text": "Horcajo de las Torres \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 619 biztanle zituen."}
{"id": "130763", "revid": "512", "url": "https://eu.wikipedia.org/wiki?curid=130763", "title": "Hoyocasero", "text": "Hoyocasero \u00c1vilako udalerria da, Valle del Alberche eskualdean dagoena.\n2009ko urtarrilaren 1eko erroldaren arabera 360 biztanle zituen."}
{"id": "130764", "revid": "512", "url": "https://eu.wikipedia.org/wiki?curid=130764", "title": "Hoyorredondo", "text": "Hoyorredondo \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 91 biztanle zituen."}
{"id": "130765", "revid": "512", "url": "https://eu.wikipedia.org/wiki?curid=130765", "title": "Hoyos de Miguel Mu\u00f1oz", "text": "Hoyos de Miguel Mu\u00f1oz \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 45 biztanle zituen."}
{"id": "130766", "revid": "512", "url": "https://eu.wikipedia.org/wiki?curid=130766", "title": "Hoyos del Collado", "text": "Hoyos del Collado \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 38 biztanle zituen."}
{"id": "130767", "revid": "512", "url": "https://eu.wikipedia.org/wiki?curid=130767", "title": "Hoyos del Espino", "text": "Hoyos del Espino \u00c1vilako udalerria da, Barco de \u00c1vila - Piedrah\u00edta eskualdean dagoena.\n2009ko urtarrilaren 1eko erroldaren arabera 469 biztanle zituen."}
{"id": "130768", "revid": "512", "url": "https://eu.wikipedia.org/wiki?curid=130768", "title": "Hurtumpascual", "text": "Hurtumpascual \u00c1vilako udalerria da\n2009ko urtarrilaren 1eko erroldaren arabera 81 biztanle zituen."}
{"id": "130769", "revid": "512", "url": "https://eu.wikipedia.org/wiki?curid=130769", "title": "Junciana", "text": "Junciana \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 84 biztanle zituen."}
{"id": "130770", "revid": "119347", "url": "https://eu.wikipedia.org/wiki?curid=130770", "title": "La Adrada", "text": "La Adrada \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 2.734 biztanle zituen."}
{"id": "130771", "revid": "512", "url": "https://eu.wikipedia.org/wiki?curid=130771", "title": "La Aldehuela", "text": "La Aldehuela \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 210 biztanle zituen."}
{"id": "130772", "revid": "512", "url": "https://eu.wikipedia.org/wiki?curid=130772", "title": "La Carrera", "text": "La Carrera \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 214 biztanle zituen."}
{"id": "130773", "revid": "512", "url": "https://eu.wikipedia.org/wiki?curid=130773", "title": "La Colilla", "text": "La Colilla \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 325 biztanle zituen."}
{"id": "130774", "revid": "512", "url": "https://eu.wikipedia.org/wiki?curid=130774", "title": "La Hija de Dios", "text": "La Hija de Dios \u00c1vilako udalerria da.\n2009ko urtarrilaren 1eko erroldaren arabera 81 biztanle zituen."}
{"id": "130775", "revid": "512", "url": "https://eu.wikipedia.org/wiki?curid=130775", "title": "La Horcajada", "text": "La Horcajada \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 605 biztanle zituen."}
{"id": "130776", "revid": "512", "url": "https://eu.wikipedia.org/wiki?curid=130776", "title": "La Serrada", "text": "La Serrada \u00c1vilako udalerria da.\n2009ko urtarrilaren 1eko erroldaren arabera 128 biztanle zituen."}
{"id": "130777", "revid": "512", "url": "https://eu.wikipedia.org/wiki?curid=130777", "title": "Lanzah\u00edta", "text": "Lanzah\u00edta \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 969 biztanle zituen."}
{"id": "130778", "revid": "119347", "url": "https://eu.wikipedia.org/wiki?curid=130778", "title": "Las Berlanas", "text": "Las Berlanas \u00c1vilako udalerria da.\n2009ko urtarrilaren 1eko erroldaren arabera 356 biztanle zituen."}
{"id": "130779", "revid": "119347", "url": "https://eu.wikipedia.org/wiki?curid=130779", "title": "Las Navas del Marqu\u00e9s", "text": "Las Navas del Marqu\u00e9s \u00c1vilako udalerria da, Valle del Alberche eskualdean dagoena.\n2009ko urtarrilaren 1eko erroldaren arabera 5.784 biztanle zituen."}
{"id": "130781", "revid": "17", "url": "https://eu.wikipedia.org/wiki?curid=130781", "title": "Ludismo", "text": ""}
{"id": "130783", "revid": "75584", "url": "https://eu.wikipedia.org/wiki?curid=130783", "title": "Itziar Mendizabal", "text": "Itziar Mendizabal (Hondarribia, Gipuzkoa, 1981eko abenduaren 14a) euskal ballet-dantzaria da.\nBiografia.\nDantzari ibilbidea.\nLau urte zituenean Elvira Ubiernaren dantza eskolan ikasten hasi zen. 1995ean, 14 zituela, Victor Ullatek Madrilen duen eskolara joan zen ikastera. 1998an Victor Ullate-Comunidad de Madrid konpainiarekin dantzan hasi eta 2002ra arte jardun zen. 2002 eta 2006 bitartean, Heinz Spoerlik zuzendutako Zuricheko Baletean dantza egin zuen. 2006tik Leipzigeko Baleteko dantzari bakarlaria izan zen eta 2008tik dantzari nagusia.\n2010ean Londresera joan zen eta Royal Ballet konpainia entzutetsuan lehen bakarlari dihardu. Honako paperak egin ditu konpainia honetan: Firebird, Tatiana (Onegin), Princesa Epine (El Pr\u00edncipe de las Pagodas), Tsarina (Anastasia), Reina de Corazones (Alicia en el Pa\u00eds de las Maravillas), Paulina (El Cuento de Invierno), Madame Moritz (Frankenstein) , Gypsy Girl (Las Dos Palomas), Myrtha (Giselle), Lilac Fairy and Bluebird (La Bella Durmiente), Helena (The Dream), Sugar Plum Fairy (El Cascanueces), Th\u00e9r\u00e8se Pozzi (Strapless) eta honakoetan ere parte hartu du The Vertiginous Thrill of Exactitude, Woolf Works, Polyphonia, 'Emeralds' (Jewels), The Four Temperaments, DGV: Danse \u00e0 grande vitesse, Woolf Works, After the Rain eta Multiverse.\nSariak.\n2009an Gipuzkoako Dantza Profesionalen Elkarteak Errebelazio saria eman zion."}
{"id": "130788", "revid": "56334", "url": "https://eu.wikipedia.org/wiki?curid=130788", "title": "Simon Bernardo Zamakola", "text": "Sim\u00f3n Bernardo Iza-Zamakola Ozerin (Dima, Bizkaia 1759 - \"ib.\", 1809) bizkaitar politikaria izan zen.\nBiografia.\nJuan Antonio Zamakola historialari ezagunaren anaia zen. Manurgan, Araban ezkondu zen 1785eko abenduaren 4ean, Maria Diaz Basurto Ortiz de Zaraterekin. Diman eraiki zuten etxea. Dokumentu batzuetan \"Sibario etxea\" zeukan izena besteetan \"Cruz de Cilbario etxea\". Dimako errege eskribaua izan zen eta gero eta kargu garrantzitsuagoak izan zituen: Arratiako haraneko alkate, ahaldun Gernikako Batzarretxean, Jaurerriko errejidore eta justiziako idazkari. 1793. urtean Bilbon egin zen Merindadeetako Batzordeak Zamakola eta Francisco de Aranguren izendatu zituen Jaurerriko altxorra aztertzeko eta frantsesen gudarosteen aurkako plana antolatzeko. 1801. urtean Gernikako Batzarretxeak, Zamakolaren irizpideei jarraituz, Abandon edo Olabeaga aldean merkataritza libreko portuaren proiektua onartu zuen, baina Bilboko eskudunak erabaki horren aurka agertu ziren, Madrilek proiektua onartuz gero Bilboko portua hiltzera kondenatzen baitzen. Horren guztiaren ondorioz Jaurerriaren eta Bilboko hiriaren arteko gatazka sortu zen, Zamakolada deitua. Jaurerriak proiektua gauzatzeko batzordea izendatu zuen eta 1801eko abenduaren 31n Abandoaldean portua eraikitzeko baimena jaso zuen Batzarretxeak. Godoyekin adostu zuen lorpen hau. 1804. urtean etorkizuneko portuari buruzko erakusketa xehea egin zuen Gernikan baina handik gutxira matxinadak izan ziren Batzarretxeak derrigorrezko soldadutza onartu zuenean. Harrezkero etsai ugari izan zituen Zamakolak eta Nafarroako lurretara erbesteratu zen matxinada zapaldu eta deuseztatu zen arte. Geroago Bizkaiko Jaurerriko Batzorde Nagusiak Madrilgo Gortera bidali zuen ordezkari, Bizkaiko Foruak berriro ere indarrean jar zitezen, baina Fernando VII.ak Bizkaiko Foruak onartu zituenerako buruko eritasunak jota zegoen Zamakola.\nZamakoladaren ostean horrelako bertsoak entzuten ziren:\nAzken urteak Diman bere etxean bizi zen, burua galdurik."}
{"id": "130789", "revid": "1545", "url": "https://eu.wikipedia.org/wiki?curid=130789", "title": "Novak Djokovic", "text": ""}
{"id": "130798", "revid": "119347", "url": "https://eu.wikipedia.org/wiki?curid=130798", "title": "Amortizazio", "text": "Ekonomian eta kontabilitatean, amortizazioa aldi ezberdinetan zehar balio iraunkor baten zatiketa adierazten duen termino bat da, balio osoa kuota ezberdinetan estaltzeko helburuarekin. Bi arlo ezberdinetan erabiltzen da, esanahi ezberdinekin:"}
{"id": "130801", "revid": "105290", "url": "https://eu.wikipedia.org/wiki?curid=130801", "title": "Balio-galtze", "text": "Enpresan eta zehatzago kontabilitatean, aktibo finko baten balio-galtzea bere bizitza erabilgarrian zehar jasaten duen zaharkitze eta higadura direla eta, aktiboak duen balioaren gutxitzea da. Balio-galtze fisikoa kontabilitatean aldiro jaso beharreko den gertaera bat da, estaldura egoki baten bitartez, amortizazio izenekoa. Balio-galtzea fisikoa (denbora igarotze soilagatik gertatzen dena), funtzionala (aktiboa erabiltzeagatik gertatzen den higadura) edo ekonomikoa (aktiboa erabiltze-egoera onean egon arren, zaharkitua geratzen denean) izan daiteke.\nBalio-galtzearen kalkulua.\nBalio-galtzearen kalkulua aldagai hauen gainean burutzen da:"}
{"id": "130802", "revid": "12654", "url": "https://eu.wikipedia.org/wiki?curid=130802", "title": "Ereinotz koroa", "text": ""}
{"id": "130813", "revid": "105290", "url": "https://eu.wikipedia.org/wiki?curid=130813", "title": "Ripon", "text": "Ripon Erresuma Batuko Ingalaterrako ipar-mendebaldean dagoen Iparraldeko Yorkshire konderriko hiria da."}
{"id": "130818", "revid": "512", "url": "https://eu.wikipedia.org/wiki?curid=130818", "title": "The Hurt Locker", "text": "The Hurt Locker 2008ko Kathryn Bigelow estatubatuarrak zuzendutako gerra film bat da. Istorioa Mark Boalek idatzi zuen, Irakeko gudan aritutako \"freelance\" kazetaria. Filmak 2009ko sei Oscar sari irabazi zituen, nabarmenki Film onenaren Oscar saria, Zuzendari onenaren Oscar saria eta Jatorrizko gidoi onenaren Oscar saria.\nSinopsia.\n2004an Irakeko inbasioa eta gero, William James sarjentua Bravo konpainiaren EOD (\"Explosive Ordinance Disposal\") edo bonba desaktibatzailearen buru bilakatzen da, Matt Thompson Bagdaden hildako sarjentua ordezkatuz. J.T. Sanborn sarjentua eta Owen Eldridge espezialistarekin batera lehergaiak desaktibatzeari ekiten dio."}
{"id": "130825", "revid": "512", "url": "https://eu.wikipedia.org/wiki?curid=130825", "title": "Los Llanos de Tormes", "text": "Los Llanos de Tormes \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 93 biztanle zituen."}
{"id": "130826", "revid": "512", "url": "https://eu.wikipedia.org/wiki?curid=130826", "title": "Madrigal de las Altas Torres", "text": "Madrigal de las Altas Torres \u00c1vilako udalerria da, Ar\u00e9valo eskualdean dagoena.\n2009ko urtarrilaren 1eko erroldaren arabera 1.677 biztanle zituen."}
{"id": "130827", "revid": "512", "url": "https://eu.wikipedia.org/wiki?curid=130827", "title": "Malpartida de Corneja", "text": "Malpartida de Corneja \u00c1vilako udalerria da, Valdecorneja eskualdean dagoena.\n2009ko urtarrilaren 1eko erroldaren arabera 148 biztanle zituen."}
{"id": "130828", "revid": "512", "url": "https://eu.wikipedia.org/wiki?curid=130828", "title": "La Torre", "text": "La Torre \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 287 biztanle zituen."}
{"id": "130829", "revid": "512", "url": "https://eu.wikipedia.org/wiki?curid=130829", "title": "Langa (\u00c1vila)", "text": "Langa \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 536 biztanle zituen."}
{"id": "130830", "revid": "512", "url": "https://eu.wikipedia.org/wiki?curid=130830", "title": "Maello", "text": "Maello \u00c1vilako udalerria da.\n2009ko urtarrilaren 1eko erroldaren arabera 747 biztanle zituen."}
{"id": "130831", "revid": "512", "url": "https://eu.wikipedia.org/wiki?curid=130831", "title": "Mamblas", "text": "Mamblas \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 230 biztanle zituen."}
{"id": "130832", "revid": "512", "url": "https://eu.wikipedia.org/wiki?curid=130832", "title": "Mancera de Arriba", "text": "Mancera de Arriba \u00c1vilako udalerria da\n2009ko urtarrilaren 1eko erroldaren arabera 101 biztanle zituen."}
{"id": "130833", "revid": "512", "url": "https://eu.wikipedia.org/wiki?curid=130833", "title": "Manjab\u00e1lago", "text": "Manjab\u00e1lago \u00c1vilako udalerria da.\n2009ko urtarrilaren 1eko erroldaren arabera 44 biztanle zituen."}
{"id": "130834", "revid": "512", "url": "https://eu.wikipedia.org/wiki?curid=130834", "title": "Marl\u00edn (\u00c1vila)", "text": "Marl\u00edn \u00c1vilako udalerria da.\n2009ko urtarrilaren 1eko erroldaren arabera 40 biztanle zituen."}
{"id": "130835", "revid": "512", "url": "https://eu.wikipedia.org/wiki?curid=130835", "title": "Martiherrero", "text": "Martiherrero \u00c1vilako udalerria da.\n2009ko urtarrilaren 1eko erroldaren arabera 274 biztanle zituen."}
{"id": "130836", "revid": "6327", "url": "https://eu.wikipedia.org/wiki?curid=130836", "title": "Alemaniaren Bateratzea", "text": ""}
{"id": "130837", "revid": "6327", "url": "https://eu.wikipedia.org/wiki?curid=130837", "title": "Lehen gerra arabiar-israeldarra", "text": ""}
{"id": "130838", "revid": "1340", "url": "https://eu.wikipedia.org/wiki?curid=130838", "title": "Vietnamgo gerra", "text": ""}
{"id": "130839", "revid": "1340", "url": "https://eu.wikipedia.org/wiki?curid=130839", "title": "1991ko Moskuko estatu kolpea", "text": ""}
{"id": "130846", "revid": "512", "url": "https://eu.wikipedia.org/wiki?curid=130846", "title": "Mart\u00ednez (\u00c1vila)", "text": "Mart\u00ednez \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 169 biztanle zituen."}
{"id": "130847", "revid": "15251", "url": "https://eu.wikipedia.org/wiki?curid=130847", "title": "Ubaldo Uhalde", "text": "Ubaldo Uhalde Martin (????, Izaba - 1967ko uztailaren 31, Izaba) Izaba udalerriko Erronkariera euskalkiaren gizonezko azken hiztuna izan zen, azken hiztuna Antonia Anaut (-1976) izan zelarik. Ubaldo Uhalde Esandi etxean jaio zen."}
{"id": "130848", "revid": "448", "url": "https://eu.wikipedia.org/wiki?curid=130848", "title": "Txamorro (hizkuntza)", "text": "Txamorroa (txamorroz: \"\") austronesiar hizkuntza bat da, Marianetan hitz egiten dena (uharte horietan, koofiziala da ingelesarekin batera).\nMarianak 1521tik 1898ra Espainiako Erresumaren menpe egon ziren eta, ondorioz, gaztelaniaren eragin handia du. Esaterako, txamorroaren alfabetoan \"\u00f1\" hizkia erabiltzen da. Lexikoan gaztelaniaren eragina oso nabarmena da, baina gramatika austronesiarra da oinarrian. 1898az geroztik, Marianak Ameriketako Estatu Batuenak dira; hala, bada, ingelesak gero eta eragin handiagoa du txamorroan.\nHiztun kopurua gero eta txikiagoa da. Ingelesaren eraginez, txamorro gazteak beren hizkuntza baztertzen ari dira. Gaur egun 50.000 hiztun inguru dira. Uharte horietatik Estatu Batuetara joandako askok txamorroa erabiltzen dute oraindik.\nEzaugarriak.\nHizkuntza aglutinatzailea da: hitz erroek hizki asko jaso ditzakete, horrela haien esanahiak eta funtzioak aldatuz. Esaterako, \"In manmasanganen\u00f1aihon gui\" (\u00abhitz egin genion denbora pixka batean\u00bb) elementu hauek ditu:\nHizkuntza honek ezaugarri mistoak ditu: espainieratik soinu batzuk eta hitz asko (%\u00a050) hartu ditu, eta Mikronesiako hizkuntzen elementu asko ere baditu.\nAlfabetoa.\nTxamorroaren alfabetoak letra hauek ditu: \u0294 (herskari glotistzarra), A, \u00c5, B, Ch, D, E, F, G, H, I, K, L, M, N, \u00d1, Ng, O, P, R, S, T, U, Y.\nLetra horien soinu korrespondentziak ez dira beti gaztelaniazkoak. \"Y\" /dz/ ahoskatzen da. N eta \u00d1 ez dira bereizten. \"CH\" digrafoa /ts/ ahoskatzen da. Hizkuntza idatziko \"A\" eta \"\u00c5\" ez dira ondo bereizten."}
{"id": "130849", "revid": "512", "url": "https://eu.wikipedia.org/wiki?curid=130849", "title": "Mediana de Voltoya", "text": "Mediana de Voltoya \u00c1vilako udalerria da.\n2009ko urtarrilaren 1eko erroldaren arabera 109 biztanle zituen."}
{"id": "130851", "revid": "512", "url": "https://eu.wikipedia.org/wiki?curid=130851", "title": "Medinilla (\u00c1vila)", "text": "Medinilla \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 140 biztanle zituen."}
{"id": "130852", "revid": "512", "url": "https://eu.wikipedia.org/wiki?curid=130852", "title": "Mengamu\u00f1oz", "text": "Mengamu\u00f1oz \u00c1vilako udalerria da.\n2009ko urtarrilaren 1eko erroldaren arabera 67 biztanle zituen."}
{"id": "130854", "revid": "15795", "url": "https://eu.wikipedia.org/wiki?curid=130854", "title": "Chamorroa", "text": ""}
{"id": "130855", "revid": "512", "url": "https://eu.wikipedia.org/wiki?curid=130855", "title": "Mesegar de Corneja", "text": "Mesegar de Corneja \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 82 biztanle zituen."}
{"id": "130856", "revid": "512", "url": "https://eu.wikipedia.org/wiki?curid=130856", "title": "Mijares", "text": "Mijares \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 834 biztanle zituen."}
{"id": "130857", "revid": "512", "url": "https://eu.wikipedia.org/wiki?curid=130857", "title": "Mingorr\u00eda", "text": "Mingorr\u00eda \u00c1vilako udalerria da. Euskal toponimoa.\n2009ko urtarrilaren 1eko erroldaren arabera 444 biztanle zituen."}
{"id": "130858", "revid": "512", "url": "https://eu.wikipedia.org/wiki?curid=130858", "title": "Mironcillo", "text": "Mironcillo \u00c1vilako udalerria da.\n2009ko urtarrilaren 1eko erroldaren arabera 119 biztanle zituen."}
{"id": "130859", "revid": "512", "url": "https://eu.wikipedia.org/wiki?curid=130859", "title": "Mirue\u00f1a de los Infanzones", "text": "Mirue\u00f1a de los Infanzones \u00c1vilako udalerria da.\n2009ko urtarrilaren 1eko erroldaren arabera 127 biztanle zituen."}
{"id": "130860", "revid": "119347", "url": "https://eu.wikipedia.org/wiki?curid=130860", "title": "Worcester", "text": "Worcester Erresuma Batuko Ingalaterrako erdialdean dagoen Worcestershire konderriko hiria da."}
{"id": "130861", "revid": "512", "url": "https://eu.wikipedia.org/wiki?curid=130861", "title": "Mombeltr\u00e1n", "text": "Mombeltr\u00e1n \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 1.220 biztanle zituen."}
{"id": "130862", "revid": "512", "url": "https://eu.wikipedia.org/wiki?curid=130862", "title": "Monsalupe", "text": "Monsalupe \u00c1vilako udalerria da.\n2009ko urtarrilaren 1eko erroldaren arabera 63 biztanle zituen."}
{"id": "130863", "revid": "512", "url": "https://eu.wikipedia.org/wiki?curid=130863", "title": "Moraleja de Matacabras", "text": "Moraleja de Matacabras \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 50 biztanle zituen."}
{"id": "130864", "revid": "512", "url": "https://eu.wikipedia.org/wiki?curid=130864", "title": "Mu\u00f1ana", "text": "Mu\u00f1ana \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 527 biztanle zituen."}
{"id": "130865", "revid": "512", "url": "https://eu.wikipedia.org/wiki?curid=130865", "title": "Mu\u00f1ico", "text": "Mu\u00f1ico \u00c1vilako udalerria da.\n2009ko urtarrilaren 1eko erroldaren arabera 127 biztanle zituen."}
{"id": "130866", "revid": "512", "url": "https://eu.wikipedia.org/wiki?curid=130866", "title": "Mu\u00f1ogalindo", "text": "Mu\u00f1ogalindo \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 408 biztanle zituen."}
{"id": "130867", "revid": "105290", "url": "https://eu.wikipedia.org/wiki?curid=130867", "title": "Wolverhampton", "text": "Wolverhampton ( ahoskatua) Erresuma Batuko Ingalaterrako erdialdean dagoen Mendebaldeko Midlands konderriko hiria da. Black Country konurbazioaren parte da."}
{"id": "130868", "revid": "512", "url": "https://eu.wikipedia.org/wiki?curid=130868", "title": "Mu\u00f1ogrande", "text": "Mu\u00f1ogrande \u00c1vilako udalerria da.\n2009ko urtarrilaren 1eko erroldaren arabera 77 biztanle zituen."}
{"id": "130869", "revid": "512", "url": "https://eu.wikipedia.org/wiki?curid=130869", "title": "Mu\u00f1omer del Peco", "text": "Mu\u00f1omer del Peco \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 151 biztanle zituen."}
{"id": "130870", "revid": "512", "url": "https://eu.wikipedia.org/wiki?curid=130870", "title": "Mu\u00f1opepe", "text": "Mu\u00f1opepe \u00c1vilako udalerria da.\n2009ko urtarrilaren 1eko erroldaren arabera 104 biztanle zituen."}
{"id": "130871", "revid": "512", "url": "https://eu.wikipedia.org/wiki?curid=130871", "title": "Mu\u00f1osancho", "text": "Mu\u00f1osancho \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 114 biztanle zituen."}
{"id": "130872", "revid": "512", "url": "https://eu.wikipedia.org/wiki?curid=130872", "title": "Mu\u00f1otello", "text": "Mu\u00f1otello \u00c1vilako udalerria da.\n2009ko urtarrilaren 1eko erroldaren arabera 92 biztanle zituen."}
{"id": "130873", "revid": "512", "url": "https://eu.wikipedia.org/wiki?curid=130873", "title": "Narrillos del Rebollar", "text": "Narrillos del Rebollar \u00c1vilako udalerria da.\n2009ko urtarrilaren 1eko erroldaren arabera 51 biztanle zituen."}
{"id": "130874", "revid": "512", "url": "https://eu.wikipedia.org/wiki?curid=130874", "title": "Narrillos del \u00c1lamo", "text": "Narrillos del \u00c1lamo \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 101 biztanle zituen."}
{"id": "130875", "revid": "512", "url": "https://eu.wikipedia.org/wiki?curid=130875", "title": "Narros de Saldue\u00f1a", "text": "Narros de Saldue\u00f1a \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 140 biztanle zituen."}
{"id": "130876", "revid": "512", "url": "https://eu.wikipedia.org/wiki?curid=130876", "title": "Narros del Castillo", "text": "Narros del Castillo \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 181 biztanle zituen."}
{"id": "130877", "revid": "512", "url": "https://eu.wikipedia.org/wiki?curid=130877", "title": "Narros del Puerto", "text": "Narros del Puerto \u00c1vilako udalerria da.\n2009ko urtarrilaren 1eko erroldaren arabera 41 biztanle zituen."}
{"id": "130878", "revid": "512", "url": "https://eu.wikipedia.org/wiki?curid=130878", "title": "Nava de Ar\u00e9valo", "text": "Nava de Ar\u00e9valo \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 906 biztanle zituen."}
{"id": "130879", "revid": "119347", "url": "https://eu.wikipedia.org/wiki?curid=130879", "title": "Nava del Barco", "text": "Nava del Barco \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 115 biztanle zituen."}
{"id": "130880", "revid": "512", "url": "https://eu.wikipedia.org/wiki?curid=130880", "title": "Navacepedilla de Corneja", "text": "Navacepedilla de Corneja \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 113 biztanle zituen."}
{"id": "130881", "revid": "512", "url": "https://eu.wikipedia.org/wiki?curid=130881", "title": "Navadijos", "text": "Navadijos \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 60 biztanle zituen."}
{"id": "130882", "revid": "512", "url": "https://eu.wikipedia.org/wiki?curid=130882", "title": "Navaescurial", "text": "Navaescurial \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 58 biztanle zituen."}
{"id": "130883", "revid": "512", "url": "https://eu.wikipedia.org/wiki?curid=130883", "title": "Navahondilla", "text": "Navahondilla \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 335 biztanle zituen."}
{"id": "130884", "revid": "512", "url": "https://eu.wikipedia.org/wiki?curid=130884", "title": "Navalacruz", "text": "Navalacruz \u00c1vilako udalerria da.\n2009ko urtarrilaren 1eko erroldaren arabera 262 biztanle zituen."}
{"id": "130885", "revid": "512", "url": "https://eu.wikipedia.org/wiki?curid=130885", "title": "Navalmoral", "text": "Navalmoral \u00c1vilako udalerria da, Alberche eskualdean dagoena.\n2009ko urtarrilaren 1eko erroldaren arabera 464 biztanle zituen."}
{"id": "130886", "revid": "512", "url": "https://eu.wikipedia.org/wiki?curid=130886", "title": "Navalonguilla", "text": "Navalonguilla \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 329 biztanle zituen."}
{"id": "130887", "revid": "512", "url": "https://eu.wikipedia.org/wiki?curid=130887", "title": "Navalosa", "text": "Navalosa \u00c1vilako udalerria da.\n2009ko urtarrilaren 1eko erroldaren arabera 394 biztanle zituen."}
{"id": "130888", "revid": "512", "url": "https://eu.wikipedia.org/wiki?curid=130888", "title": "Navalperal de Pinares", "text": "Navalperal de Pinares \u00c1vilako udalerria da.\n2009ko urtarrilaren 1eko erroldaren arabera 966 biztanle zituen."}
{"id": "130889", "revid": "512", "url": "https://eu.wikipedia.org/wiki?curid=130889", "title": "Navalperal de Tormes", "text": "Navalperal de Tormes \u00c1vilako udalerria da.\n2009ko urtarrilaren 1eko erroldaren arabera 122 biztanle zituen."}
{"id": "130890", "revid": "512", "url": "https://eu.wikipedia.org/wiki?curid=130890", "title": "Navaluenga", "text": "Navaluenga \u00c1vilako udalerria da, Alto Alberche eskualdean dagoena.\n2009ko urtarrilaren 1eko erroldaren arabera 2.245 biztanle zituen."}
{"id": "130891", "revid": "512", "url": "https://eu.wikipedia.org/wiki?curid=130891", "title": "Navaquesera", "text": "Navaquesera \u00c1vilako udalerria da.\n2009ko urtarrilaren 1eko erroldaren arabera 32 biztanle zituen."}
{"id": "130892", "revid": "512", "url": "https://eu.wikipedia.org/wiki?curid=130892", "title": "Navarredonda de Gredos", "text": "Navarredonda de Gredos \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 461 biztanle zituen."}
{"id": "130893", "revid": "119347", "url": "https://eu.wikipedia.org/wiki?curid=130893", "title": "Navarredondilla", "text": "Navarredondilla \u00c1vilako udalerria da.\n2009ko urtarrilaren 1eko erroldaren arabera 246 biztanle zituen."}
{"id": "130894", "revid": "119347", "url": "https://eu.wikipedia.org/wiki?curid=130894", "title": "Navarrevisca", "text": "Navarrevisca \u00c1vilako udalerria da, Alto Alberche eskualdean dagoena.\n2009ko urtarrilaren 1eko erroldaren arabera 340 biztanle zituen."}
{"id": "130895", "revid": "119347", "url": "https://eu.wikipedia.org/wiki?curid=130895", "title": "Navatalgordo", "text": "Navatalgordo \u00c1vilako udalerria da, Alto Alberche eskualdean dagoena.\n2009ko urtarrilaren 1eko erroldaren arabera 279 biztanle zituen."}
{"id": "130896", "revid": "512", "url": "https://eu.wikipedia.org/wiki?curid=130896", "title": "Navatejares", "text": "Navatejares \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 74 biztanle zituen."}
{"id": "130897", "revid": "512", "url": "https://eu.wikipedia.org/wiki?curid=130897", "title": "Neila de San Miguel", "text": "Neila de San Miguel \u00c1vilako udalerria da.\n2009ko urtarrilaren 1eko erroldaren arabera 93 biztanle zituen."}
{"id": "130898", "revid": "512", "url": "https://eu.wikipedia.org/wiki?curid=130898", "title": "Niharra", "text": "Niharra \u00c1vilako udalerria da, Valle Ambles eskualdean dagoena.\n2009ko urtarrilaren 1eko erroldaren arabera 170 biztanle zituen."}
{"id": "130899", "revid": "512", "url": "https://eu.wikipedia.org/wiki?curid=130899", "title": "Ojos-Albos", "text": "Ojos-Albos \u00c1vilako udalerria da.\n2009ko urtarrilaren 1eko erroldaren arabera 65 biztanle zituen."}
{"id": "130900", "revid": "512", "url": "https://eu.wikipedia.org/wiki?curid=130900", "title": "Orbita (\u00c1vila)", "text": "Orbita \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 96 biztanle zituen."}
{"id": "130901", "revid": "119347", "url": "https://eu.wikipedia.org/wiki?curid=130901", "title": "Padiernos", "text": "Padiernos \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 258 biztanle zituen."}
{"id": "130902", "revid": "119347", "url": "https://eu.wikipedia.org/wiki?curid=130902", "title": "Pajares de Adaja", "text": "Pajares de Adaja \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 295 biztanle zituen."}
{"id": "130903", "revid": "512", "url": "https://eu.wikipedia.org/wiki?curid=130903", "title": "Palacios de Goda", "text": "Palacios de Goda \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 455 biztanle zituen."}
{"id": "130904", "revid": "512", "url": "https://eu.wikipedia.org/wiki?curid=130904", "title": "Papatrigo", "text": "Papatrigo \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 268 biztanle zituen."}
{"id": "130905", "revid": "512", "url": "https://eu.wikipedia.org/wiki?curid=130905", "title": "Pascualcobo", "text": "Pascualcobo \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 36 biztanle zituen."}
{"id": "130906", "revid": "119347", "url": "https://eu.wikipedia.org/wiki?curid=130906", "title": "Pedro Bernardo", "text": "Pedro Bernardo \u00c1vilako udalerria da, Mora\u00f1a eskualdean dagoena.\n2009ko urtarrilaren 1eko erroldaren arabera 1.017 biztanle zituen."}
{"id": "130907", "revid": "512", "url": "https://eu.wikipedia.org/wiki?curid=130907", "title": "Pedro-Rodr\u00edguez", "text": "Pedro-Rodr\u00edguez \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 221 biztanle zituen."}
{"id": "130908", "revid": "119347", "url": "https://eu.wikipedia.org/wiki?curid=130908", "title": "Peguerinos", "text": "Peguerinos \u00c1vilako udalerria da.\n2009ko urtarrilaren 1eko erroldaren arabera 342 biztanle zituen."}
{"id": "130909", "revid": "512", "url": "https://eu.wikipedia.org/wiki?curid=130909", "title": "Pe\u00f1alba de \u00c1vila", "text": "Pe\u00f1alba de \u00c1vila \u00c1vilako udalerria da.\n2009ko urtarrilaren 1eko erroldaren arabera 133 biztanle zituen."}
{"id": "130910", "revid": "512", "url": "https://eu.wikipedia.org/wiki?curid=130910", "title": "Piedrah\u00edta", "text": "Piedrah\u00edta \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 2.055 biztanle zituen."}
{"id": "130911", "revid": "512", "url": "https://eu.wikipedia.org/wiki?curid=130911", "title": "Piedralaves", "text": "Piedralaves \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 2.250 biztanle zituen."}
{"id": "130912", "revid": "512", "url": "https://eu.wikipedia.org/wiki?curid=130912", "title": "Poveda", "text": "Poveda \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 70 biztanle zituen."}
{"id": "130913", "revid": "512", "url": "https://eu.wikipedia.org/wiki?curid=130913", "title": "Poyales del Hoyo", "text": "Poyales del Hoyo \u00c1vilako udalerria da, Valle del Ti\u00e9tar eskualdean dagoena.\n2009ko urtarrilaren 1eko erroldaren arabera 607 biztanle zituen."}
{"id": "130914", "revid": "512", "url": "https://eu.wikipedia.org/wiki?curid=130914", "title": "Pozanco", "text": "Pozanco \u00c1vilako udalerria da.\n2009ko urtarrilaren 1eko erroldaren arabera 58 biztanle zituen."}
{"id": "130915", "revid": "512", "url": "https://eu.wikipedia.org/wiki?curid=130915", "title": "Pradosegar", "text": "Pradosegar \u00c1vilako udalerria da.\n2009ko urtarrilaren 1eko erroldaren arabera 156 biztanle zituen."}
{"id": "130916", "revid": "119347", "url": "https://eu.wikipedia.org/wiki?curid=130916", "title": "Puerto Castilla (\u00c1vila)", "text": "Puerto Castilla \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 122 biztanle zituen."}
{"id": "130917", "revid": "512", "url": "https://eu.wikipedia.org/wiki?curid=130917", "title": "Rasueros", "text": "Rasueros \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 258 biztanle zituen."}
{"id": "130918", "revid": "512", "url": "https://eu.wikipedia.org/wiki?curid=130918", "title": "Riocabado", "text": "Riocabado \u00c1vilako udalerria da.\n2009ko urtarrilaren 1eko erroldaren arabera 194 biztanle zituen."}
{"id": "130921", "revid": "42829", "url": "https://eu.wikipedia.org/wiki?curid=130921", "title": "Rith", "text": "Rith gaeleradunek abiatutako ekimen herrikoia da, Korrikak inspiraturik beste hiztun komunitate batzuetan gertatu den bezala. Bi urtetik behin antolatzen dute irlandarrek ere, eta lasterketaren ezaugarriak Korrikaren oso antzekoak dira.\nLehenengo edizioa 2010ekoa izan zen, martxoaren 9tik 17ra 9 egunetan zehar Belfasten hasi eta Galwayn bukatu zen, 1.600 kilometro eginez, 250 udalerri, 15 konderri eta lau probintzietatik (Ulster, Leinster, Munster and Connacht) igaro ondoren.\nGaelikoaren Astearekin (\"Seachtain na Gaeilge\") eta Patri Donearen jaiarekin bat eginda, bildutako dirua hiztunen sustapenerako dedikatu zuten. AEKko kide batzuk Dublinen bat egin zuten lasterketarekin.\n2012an bigarren Rith-a antolatu zuten. Martxoaren zazpian hasi eta hamazazpian bukatu zen. Hamar egunez zazpirehun kilometro egin zituzten.\n2012an bostehun talde ezberdinen partaide ziren 25.000 lagunek parte hartu zuten amaierako festan. Bertan (eta Korrikan gertatzen den bezala), ikur batean mezu bat gordeta zegoen. Eskuz esku eta kilometroz kilometro eramandako mezu sekretu hau Michael D. Higgins Irlandako lehendakariak irakurri zuen Inis M\u00f3reko Arann uhartean jaialdiko azken egunean.\nHurrengo Rith-ak bi urtetik behin antolatu dituzte.\nKorrikarekin ezberdintasun batzuk.\nKorrikarekin antzekotasun ugari ditu, baina baditu berezitasunak. Rith ez da etenik gabeko lasterketa, ez doa herriz herri atsedenik gabe. Egunez egiten dute soilik, ez gauez. 2016an, gainera, aldatu egin dute planteamendua. Aurreko hiru aldietan herri batetik besterako bidea korrika egiten zuten, Euskal Herrian Korrikan egiten den moduan. Aurten, baina, herrietan eta hirietan egingo dute soilik korrika. \u00abSegurtasuna eta osasuna ziurtatzeko hartu dugu erabakia\u00bb.\nBoluntarioen lanaren onura.\nRith lasterketa izen bereko elkarteak antolatzen du; independentea da, eta ez du loturarik inongo gobernurekin. Gaelikoaren aldeko elkarteak dira haren babesle nagusiak: Conradh na Gaeilge eta Glor na nGael. \u00abBi horiek dira Rithen diru sarrera nagusia; horiez gain, parte hartzaileek ere egiten dute ekarpena, eta zenbait udalek laguntza txikiak ematen dituzte\u00bb, adierazi du Ruairik. 2016an laguntzeko modu bat Internet bidez kilometroa erostea zen, www.rith.ie atarian. 100 euro balio zuen bakoitzak.\n2016an, boluntarioen lana goraipatu zuen Ruairik. Antolatzaileen kalkuluen arabera, \u00abehun bat lagun\u00bb ariko ziren boluntario lanetan, baina herri eta konderri askotan ekitaldi paraleloak antolatu zituztenez, handiagoa zen kopurua. Lasterketa dagoeneko hiru aldiz antolatu izana onuragarria izan zen, elkarteko lehendakariaren iritziz: \u00abRith esperientzia bakoitza desberdina izan da; boluntarioek ekitaldian egindako esfortzuari esker, hizkuntzaren aldeko konpromiso iraunkorragoa eta egituratuagoa dute orain hainbat herrik\u00bb.\nIrlandarren laguntza ez ezik, atzerriko hainbat komunitateren sostengua ere du Rith lasterketak. Besteak beste, Euskal Herriko, Galesko eta Bretainiako jendeak parte hartu izan du aurreko hiru aldietan. Horiez gain, Kanadan bizi diren gaeliko hiztunek ere babestu zuten 2014an. Ruairiren arabera, \u00abaurten ere sostengatuko gaituzte\u00bb.\nGaelikoaren astea.\nSeachtain na Gaeilge (Gaelikoaren astea) jaialdiaren barruan antolatutako ekitaldia da Rith, eta horregatik egiten dute martxoan. Izan ere, gaelikoaren aldeko festarik garrantzitsuena da Seachtain na Gaeilge; bi aste irauten du, eta San Patrizio egunaren \u2014Irlandako festa nazionalaren\u2014 inguruan pentsatua dago. Martxoaren 17an da San Patrizio eguna.\nGaelikoaren inguruko \u00abkontzientzia\u00bb hedatzea da jaialdiaren helburua. Ehunka ekitaldi antolatzen dituzte: kontzertuak, elkarretaratzeak... eta ikastetxeek, kirol elkarteek eta komunitateek parte hartzen dute. Herri mailako ekintzak dira horietako asko. Irlandatik at ere antolatzen dituzte, handia baita komunitatea zenbait lekutan.\nIngelesarekin batera herrialde osoko hizkuntza ofiziala izan arren, hizkuntza gutxitua da gaelikoa; hiztunak ez dira bi milioira iristen. Mendebaldean hitz egiten dute bereziki. Gaelikoaren egoera laburbildu du Ruairik: \u00abIrlandarron hizkuntza zabalduz doa herrietan eta hirietan. Immigrazioaren eta agintari batzuen axolagabekeriaren ondorioz presiopean jarraitzen du tradizionalki gaelikoz hitz egin den eremuetan. Nolanahi ere, komunitatea baikorra da etorkizunari begira\u00bb."}
{"id": "130922", "revid": "336", "url": "https://eu.wikipedia.org/wiki?curid=130922", "title": "Sarajevoko setioa", "text": "Sarajevoko setioa indar armatu serbiarrek Bosniako Gerran Sarajevo hiriburuan egindako setioa izan zen, gerragintza modernoko luzeena, 1992ko apirilaren 5etik 1996ko otsailaren 29ra iraun baitzuen.\nBosnia Herzegovinak Jugoslaviatik independentzia aldarrikatu ondoren, serbiarrek Sarajevo inguratu zuten, Srpska Errepublika serbiarra eratu nahian Bosnia Herzegovinako lurraldean. Serbiarrek 18.000 gizoneko armada kokatu zuten inguruko muinoetan, eta handik eraso zuten artileria, gerra-gurdiak, hegazkinak, tiratzaileak eta abar erabiliz. Bosniako gobernuaren tropak 40.000 izatera iritsi ziren, baina kaskar hornituta ezin zuten setioa gainditu.\nEstimatzen da 10.000 lagun inguru hil zirela edo falta direla, tartean 1.500 ume. Horretaz gain, 56.000 zauritu ere eragin zuen setioak. 1995erako, hilketek eta derrigorrezko migrazioak 334.663 biztanlera murriztu zuten hiriaren populazioa, gerra aurrekoaren %64.\nGerra ondoan, Lehengo Jugoslaviarako Nazioarteko Epaitegi Kriminalak bi jeneral serbiar zigortu zituen setioan gizateriaren kontrako krimenak egiteagatik: Stanislav Gali\u0107 eta Dragomir Milo\u0161evi\u0107. Bizitza osorako eta 33 urteko gartzela zigorra jaso zuten hurrenez hurren. Radovan Karad\u017ei\u0107 Srpska Errepublikako buru ohiaren kontrako salaketa bat ere setioagatik doakio."}
{"id": "130925", "revid": "119347", "url": "https://eu.wikipedia.org/wiki?curid=130925", "title": "Kitridiomikosi", "text": "Kitridiomikosia anfibioei eragiten dien gaixotasun kutsagarri bat da. Gaixotasunaren eragilea onddo bat da, \"Chytridiomycota\" \"Batrachochytrium dendrobatidis\" (Bd) taldearen barne dagoena. Anfibio bat honekin kutsatutzen denean bihotza geldiarazi eta hil egiten dira. Kitridiomikosia izan daiteke Ipar Amerika, Erdialdeko Amerika, Hego Amerika eta Australiaren ekialdean gertatutako desagerpenen kausa. Ez da existitzen neurri eraginkorrik gaixotasuna kontrolatzeko basa-populazioan.\nUste da gaixotasun honek mundu osoko zenbait igel-motaren desagerpena eragin duela, hain zuzen %30 azken 15 urteetan."}
{"id": "130927", "revid": "1712", "url": "https://eu.wikipedia.org/wiki?curid=130927", "title": "Quitridiomikosia", "text": ""}
{"id": "130928", "revid": "119347", "url": "https://eu.wikipedia.org/wiki?curid=130928", "title": "Baso-sute", "text": "Baso-suteak landare ugariko gune naturaletan gertatzen diren suteak dira, gizakiaren eraginez edo berez sortuak.\nBaldintzak eta kausak.\nKausa ez izanik ere, landaredia lehorra da baso-suteen agerpen eta zabalpena errazten duen faktore garrantzitsuena. Eguzkiaren berotasunak eta inguruko hezetasun faltak, lurzoruaren eta bertako landareen deshidratazioa eragiten du. Izan ere, lurraren hezetasuna biziki apala denean (%30 inguru edo gutxiago denean), landareak ez dira gai lurretik ura hartzeko. Honen ondorioz, pixkanaka-pixkanaka lehortuz joango dira.\nHezetasunak konbustioa zailtzen duenez, landaredia lehorrak eta airean hezetasun gutxi egoteak sute-arriskua nabarmen handitzen du. Gainera, lehortze prozesuan diren landareek etilenoa askatzen dute atmosferara, produktu sukorra berau. Horren ondorioz, inguratzen duen airea suharbera bihurtzen da erraz, eta suteen arriskua biderkatu egiten da. Baldintza hauei tenperatura altuak eta haize bortitzak gehitzen baldin badizkiogu, txinparta sinple batek sute bat eragiteko probabilitatea oso handia izango da.\nBaldintzak nolanahikoak izanagatik, sute bat gertatzeko hasierako txinparta edo tenperatura bereziki altua duen toki bat behar da. Tximistak eta sumendiak izan ohi dira kausa naturalak, baina gizakiaren ondorioz hainbat su-iturri berri agertu dira (zigarrokinak, kristalezko lenteak, gailu elektrikoak, mendian sukaldatzea, baso garbiketak...). Zenbait kasutan, gainera, sute horiek nahita sortutakoak ere izan daitezke.\nSute baten faseak.\nSute batek hiru fase ezberdin ditu: hasiera, hedakuntza eta itzaltzea.\nHasiera.\nSute baten hasiera berotasun handiko puntu baten inguruan sorturiko sugarrak berez itzali ordez hazi egiten direnean gertatzen da. Sua hasteko materia organikoak bere sugar-puntua gainditu behar du (egurrarentzat 300 eta 400\u00a0\u00b0C artean egon ohi da, baina apalagoa izan daiteke hosto eta landare belarkarentzat).\nAtmosferak, jakina, ez ditu tenperatura altu horiek berez hartzen eta ezohiko elementu baten ondorio dira. Basoko sute asko kausa naturalek eragindakoak dira, esaterako, tximista baten eraginez sortutakoak. Hala ere, gaur egungo sute gehienak gizakiak eragindakoak dira, zuhurgabetasun bat dela eta sorturikoak, edota kontrakoa, apropos eragindakoak.\nHedapena.\nHedapena hasierako su garrek indarra hartu eta inguruko landaredia erretzen hasten denean gertatzen da, berehala gelditzen ez den prozesu batean. Hedapen hori gertazeko baldintza jakin batzuk gertatu behar dira, lehortasuna, landaredia ugaria, eta abar. Hain zuzen, suteak, normalean, bero egiten duen eta klima lehorrak dituzten tokietan ematen dira, mediterraneoan adibidez, sutea hedatzeko baldintza onak diren tokietan. Gainera, badaude zuhaitzak, pinua esaterako, zeinen izerdiak sua elikatzen baitu, eta honek sutea gehiago eta azkarrago zabaltzen laguntzen du. Haizeak ere sutearen hedapenean laguntzen du, garrak zabaltzeaz gain airearen oxigenoa berritzen baitu.\nSuaren zabalkuntza edo hedatzea, egoera atmosferikoaren, gertatzen den tokiaren topografiaren eta horren landaretzaren araberakoa izango da. Sutearen hedakuntza eta landaretza kontuan hartuta, honela sailkatzen dira suteak:\nBukatzeko, desertizazioa edo basamortuak bihurtzen dira zonalde horiek.\nItzaltzea.\nFase honetan suak indarra galtzen du eta errekuntzaren abiadura moteldu egiten da. Hori honako hiru arrazoiengatik gertatzen da:\nSute bat berez itzaltzen ez denean, suhiltzaileek oinarri horiek erabiltzen dituzte sutea itzalarazteko.\nPrebentzioa.\nSute baten prebentzioa bi modutan eman daiteke: batetik, basoko suteak gertatzea ekiditen ahalegintzea eta bestetik, haien ondorioak gutxitzea behin sute bat izanda. Honako hauek dira hartu beharreko neurri motak:\nSuteen itzalketa.\nSute bat berez itzaltzen ez denean, eta batez ere ondorio larriak ekar ditzakeenean, beharrezkoa da berau itzalaraztea. Suteen itzalketaz suhiltzaileak arduratu ohi dira, larrialdia biziki handia edo sutea biziki zabala denean laguntzaileak izan baditzakete ere.\nOinarriak.\nSute baten itzalketa emateko, suaren triangelua apurtzea da egin beharreko lehenengo gauza. Sua prozesu kimiko bat da, erregai eta errekariaren arteko erreakzio exotermiko bat. Suaren triangelua errekuntza gertatzeko beharrezkoak diren elementuek osatzen dute, eta elementu horietako bat edo gehiago ahulduz gero, sutea moztu egingo da. Horrela sua ez da gehiago zabalduko eta lekuan bertan geldituko da.\nSuaren triangelua lehen aipaturiko hiru elementuek osatzen dute: energia termikoa, errekaria eta erregaia. Sua itzaltzeko metodoak hiru elementuen ezabaketan oinarritzen dira.\nBeroaren ezabaketa.\nErrekuntza prozesua mantentzeko tenperatura jakin bat egon behar du, bestela ez baita erreakzio kimikoa gauzatzen. Honela, tenperatura apaltzea erreakzioa mozteko moduetako bat da. Beroaren ezabaketan, beraz, erreakzio exotermikoarekin bukatzea da helburu nagusia, errekor diren gasen igorpena atzeratuz. Hau soilik sortu daiteke erregaian \"gai pausatuak\" deiturikoak aplikatzen badira.\nGehien ezagutzen den produktu pausatua ura da, eta bi eratara erabiltzen da:\nTenperatura apaltzeaz gain, hezetasuna handitu eta erregaia eta errekariaren arteko harremana mozten du urak. Hala ere, prozedura honen erabilera nahiko eskasa izaten da, huraren eskuragarritasuna nahiko urria delako mendietan, batez ere.\nErrekariaren itzalketa.\nErrekuntza prozesuan bi elementu motak hartzen dute parte: errekariak eta erregaiak. Errekaria oxigenoa da, eta errekuntza geldiarazteko modu eraginkorra da oxigenoaren presentzia moztu edo gutxitzea. Suaren guztizko ezabaketa ezinezkoa da, baina oso eskala txikian burutu daiteke, bi prozeduraren bitartez:\nErregaiaren ezabaketa.\nDefentsa lerroak eraiki eta hauekin basoko sutea geldiaraz daiteke. Suak erregai berria eskuragarri ez izatea da helburua. Erregai eskuragarririk ezean, sutea berez itzaltzen da.\nEraso metodoak.\nZuzeneko erasoa.\nSutea bere ertzetatik edo bere oinarritik erasotzea da metodo honen helburu nagusia. Horretarako, hainbat tresna edo metodoren erabilera ematen da: adarrekin sua amatatzen saiatu, pala batekin lurra hartuz eta suaren gainean jaurtiz, edo barnean ura edukitzen duten motxilak erabiliz. Azken metodo hau ez da batere praktikoa, izan ere zaku horiek gehienez 16 litro baino ezin dituzte garraiatu.\nMetodo hau modu ez-zuzena baino askoz segurtasun gutxiagokoa da, sutera hurbiltzea eskatzen baitu. Dena den eraso zuzenak baditu bere abantailak ere: baso edo mendi gutxiago erretzen da. Ur nahikoa eta sarbide onak baditu, metodorik onena da, baina adibidez ura bukatzen bada, lehenengo lerroan lan egiten ari direnak arriskuan gertatuko dira. Sua amatatzeko erremintak soilik erabiliko dira, suaren garrek baimentzen badute.\nEraso ez-zuzena.\nEraso mota honetan, helburu nagusia suari aurre egitea da, baina segurtasun distantzia bat mantenduz. Kasu honetan, motozerrarekin, kortaitzurrarekin edo aizkorarekin lan egiteko segurtasun osoa badute soilik egingo da. Metodo honekin, defentsa-lerro bat egiten da eta honek ez dio utziko suari aurrera egiten.\nUreztodiak.\nMotouhagen edo suteen aurkako ibilgailuen erabilpenean ureztodi askoren beharra dago. Ureztodiak lurrean jartzerakoan, honako gauza hauek kontuan hartu behar dira:\nUreztodiak lurrean uzteko orduan, nahiko adi ibili behar da, marruskadura, arrastatzeak eta bestelakoak saihesteko.\nUnitate esku-hartzaileak.\nItzalketarako neurriak, orokorrean bi multzotan banatuta daude: lehorreko neurriak eta airetiko neurriak.\nLehorreko neurriak.\nOrokorki, neurri mota hauetan hamabi kidetako taldeak osatzen dira. Gainera, taldeak osatzen dituztenak, normalean, lekuaren ezagutza zehatza dute. Suteetan haien parte hartzea oso garrantzitsua da, honako arrazoiengatik batez ere: sute bat amatatzeko orduan duten mugikortasun handia, sutea handitzea ekidinez. Horregatik denbora laburrean egin behar dute lan. Baina, suhiltzaileen beharra ere badago. Hauek, mota askotako erremintekin lan egiten dute: motoponpa ibilgailuak, makineria astuna...\nSute aktibo baten presentzia egonez gero, suaren itzalketa-taldeen lehen zeregina sutearen kontrola da. Sute bat ezin denean gehiago zabaldu edo hedatu, orduan esan daiteke kontrolpean dagoela. Hori lortzeko sutea erregai gutxiko lekuetara bideratzen saiatzen da.\nAskotan esaten da hamabiko talde hauek suhiltzaileak baino lan hobea egiten dutela. Batez ere, profesionalki oso ondo kualifikatuta daudelako eta prestakuntza ikaragarria dutelako.\nAiretiko neurriak.\nHauek, basoko suteen kontra egiten dute airetiko borroka baten bidez. Helikopteroak, hegazkin arinak... erabiltzen dituzte. Sutearen intentsitatea edo indarra oso handia bada hartzen dituzte airetiko neurriak.\nNeurri horiek elementu hauez osatuak dira: hidrohegazkin eta helikopteroak. Hauek sua itzaltzeko bereziki prestatuak daude. Eta neurri hauek aski ez direnean soilik, indar armatuen laguntza jasotzen dute."}
{"id": "130929", "revid": "6950", "url": "https://eu.wikipedia.org/wiki?curid=130929", "title": "Espezieen iraungipen", "text": "Biologian eta ekologian, iraungipena espezie bateko kide guztiak galdu izana da. Galera hori gertatzen da espezieko azken kidea hil denean. Halaber, sexu bidez ugaltzen diren animalietan, ale bakarra edo sexu bereko aleak besterik ez geratzean, ezin saihestuzkoa da galera.\nEboluzioari esker espezie berriak sortzen dira espeziazioaren bidez. Hala ere, beste espezie asko iraungitzen dira baldintzen zein beste lehiakideen aurrean ezin direlako biziraun. Normalki, espezie baten iraungipena agertu eta 10 milioi urte baino lehenago gertatu ohi da, baina fosil bizidunak deritzonak aldiz, aldaketarik gabe bizi ohi dira milioika urtez. Iraungipena gertakari naturaltzat hartuta dago. Estimatzen da, existitu izan diren espezien %99,9a gaur egun iraungi direla.\nIraungipen masiboak gertakari arraroak ziren gizakien hedapeneko garaian. Baina duela 100.000 urte gizakien hazkundearekin batera iraungipena ere asko areagotu da.\nDefinizioa.\nEspezie bat iraungi egingo da espezie horretako azken kidea hiltzean. Kide gutxi gelditzean eta ugaltzea ezinezkotzat ematean ere esan daiteke espezie hori iraungia dagoela.\nEkologian, iraungipena ere esan ohi zaio eremu batean gertatutako espeziearen galerari, beste leku batean espezie horrek bizirik jarraitzen badu ere. Iraungi gabeko espeziei izatedun deitzen zaie, iraungitzeko arriskuan daudenei mehatxatuta, arriskuan edo arrisku larrian, egoeraren arabera. Gizakiek arriskuan dauden espezieak bizirik ateratzeko ahaleginak egiten dituzte hainbat zoologiko eta edo beste edozein giro artifizialean ezarriz.\nEspezie baten iraungipenak bere bizilekuan parte hartzen duten beste espezien iraungipena ekar dezake, iraungipen kateatua deritzon gertakariari bide emanez.\nApurkakoak eta osokoak.\nIraupenaren edo denboraldiaren arabera, bi iraungitze mota izan daitezke:\nKausak.\nSinpleena ugaltzeko ezintasuna edo beste habitat batetara aldatu ezina litzateke. Espezien iraungipenaren beste kausa nabarmenena gizakiaren esku-hartzea da. Horien adibide dira: ehiza, kutsadura, habitaten deuseztapena etab.\nGizakiaren iraungipenari buruz hitz egitean klima aldaketa eta edo teknologia hondamendi \"Our Final Hour\" (2003) Martin Reesen liburuan agertzen den moduan. Honi aurre egiteko hainbat gobernuk eta ingurugiroarekin erlazionatutako hainbat taldek kontserbazio programa ugari egin dituzte kausa hauei aurre egiteko.\nFenomeno demografiko eta genetikoak.\nPopulazioaren genetika eta fenomeno demografikoek eboluzioari eragiten diote, ondorioz espezie baten galerari ere. Populazio txikietan eragin handiagoa dute efektu hauek. Espezien hautespen naturalak onurarik gabeko alderdi genetikoak alde batera uzten ditu eta onuragarri direnak mantendu.\nKutsadura genetikoa.\nHistorikoki eta naturalki gune batean hazi diren espezieak kutsadura genetikoaz mehatxatuta egon daitezke kanpotik sartutako beste espezie batez aldea atera baitzezakeen lehenengoa homogeneizatu bada. Espezie arraroetan errazago eman daiteke, gutxiengo direnak gehiengoarekin nahastean bere ezaugarriak galdu baititzakete, espeziea iraungiz.\nHabitaten degradazioa.\nBizitzeko baldintzak aldatzera eraman dezake habitaten degradazioak, honela espezieek bizirauteko arazoak dituzte. Ondorioz, galdu ohi dira. Eremua biziezina bihurtzea edo lehengaien murrizketa dira honen eragin nabarienak.\nBerotze globala.\nLurrazaleko, aireko eta ozeanoetako batez besteko tenperaturaren igoera da berotze globala, azken hamarkadetan eta bere aurreikusitako jarraipena.\nLurrazaletik hurbil batez besteko aireko tenperatura orokorra 0,74 \u00b1 0,18 \u00ba C igo da azken mendean. Klima Aldaketari Buruzko Gobernu Arteko Taldearen arabera \u201cantzemandako tenperaturaren gehienezko igoera XX. mende erdialdetik, gizakiak isuritako berotegi-gasetan oinarrituta bide dago\u201d. Honek lurrazala eta behe atmosferaren beroketa eragiten du, berotegi-efektua handitzen.\nIkerketa batzuek diotenez, ondorioz urtero animalia eta landareen laurdena galtzen da.\nIraungipen masiboak.\nBost iraungipen masibo antzematen dira historian zehar gure munduan: Ordovizikoan, Devon aroan, Permikoan, Triasikoan, eta Kretazikoan. Permikoan gertatu zen bizitzaren historiako hondamendi larriena: garai hartako itsas bizitzaren %96 galdu zen. Orduan iraungitako talde garrantzizko bat Trilobiteak dira, Paleiozoikoko animalia ezaugarrienak, hain zuzen. Mesozoikoan, Triasikoaren azkenean gertatu zen lehen iraungitze prozesu handia. Narrastietako 19 ordena eta azpiordenatatik 8 galdu ziren. Kretazikoan berriz, dinosauroak, amoniteak, belemniteak eta soinberetako beste zenbait talde galdu ziren. Ia Permikokoak bezainbateko eragina izan zuen taxonomian. Zenozoikoan gertatutako iraungialdi handi bakarra Pleistozenoan agitu zen.\nLehorreko ugaztun ugari galdu zen orduan.\nDinosauroen iraungitzea.\nKretazikoaren amaierako iraungitze aldi handiak sekulako eragina izan zuen dinosauroetan, baina ez dago hura esplikatzen duen arrazoi absoluturik. Bi teoriaren oinarrian, Kretazikoaren eta Zenozoikoaren arteko mugan aurkitu den iridio ugaritasun normalaz gainetikoa dago, oso bakana baita elementu hori lurraren azalean. Lehenengo teoriaren arabera, garai hartako sumendi erupzio eskergek atera bide zuten iridioa Lurraren sabeletik azalera. Bigarrena, Luis Alvarezek eta bere ekipoak plazaratua, meteorito ikaragarri batek Lurraren aurka egindako talkan oinarritzen da (Chicxulub kraterra), eta kasu honetan kanpoko espaziotik letorke iridioa. Talkaren ondorioz, planeta osoa estali zuen hautsezko laino ikaragarri bat sortu bide zen, agian urteak iraun zituen denboraldi batez eguzkiaren izpiak estali zituena, eta ondorioz, hoztu egin bide zen Lurra. Planetako kliman sekulako eragina izango zuen horrek eta taxon ugari galdu ziren horregatik.\nGizakia eta iraungipena.\nZenbait autoreren iritziz, bilakaeraren azken kate mailak eman duen harrapari bat izan da \u2013gizakia, alegia\u2013 mota askoren iraungitzea eragin duena. Gizakiok, beste ezein animaliak ez bezala, ingurugiroa aldarazteko gaitasuna dugu. Gizakiaren jarduerak sortarazitako ingurugiro aldaketa sakonaren eraginez \u2013kutsadura eta habitaten desegitea, bereziki\u2013, minutuko lau izaki bizi mota galtzen direla kalkulatzen da. Hala, gaurko iraungitze indizea gizakia lurrean agertu aurretikoa baino 10.000 aldiz handiagoa izango litzateke.\nZenbaitek diotenez, planetako animalia moten erdiak galduko dira datorren mendearen erdi alderako, eta horrek guztiz desberdin bilakaraziko du mundua. Iraungitzeko zorian dauden animalia mota asko zooetan bestetan ez dago aurkitzerik. Organismo bat galtzen denean, galera kalkulaezina da zientziaren ikuspuntutik, betirako galtzen baita organismo hura \u2013eta Lurrean hark hartzen duen tokia\u2013 aztertzetik lor daitekeen ezagutza.\nGaur egun, aintzat hartzeko beste iraungitze arrazoietako bat ondoren azaltzen den hau da: gizakiak zenbait mota arrotz sartu ditu toki jakin batzuetan, eta toki horietako organismoek ez dute defentsarik gizakiak sartutakoei aurre egiteko. Esandakoaren adibide argiak europarrek kolonizatutako herrialdeetan gertatu dira. Izan ere, eraman dituen zenbait animalia (batzuk nahita, katu, zerri, zakur, e.a., eta beste batzuk nahi gabe, arratoiak, e.a.) bertakotu eta basapiztia bihurtu baitira.\nGainera, gizakiarentzako kaltegarriak ez diren teknologia batzuk animalia askoren galera eragin dezakete, DDTa adibidez.\nPlanifikatutako iraungipena.\nGizakiak espezie askoren iraungipenean lan egin du gogor, birus eta bakteria asko, gaixotasun asko deuseztatze arren.\nOlivia Judson biologoak adibidez, beste zientifiko batzuekin batera, espezie zehatz batzuen iraungipenaren alde egin du, \"Anopheles\" eltxoa adibidez, malaria eta \"Aedes\" gaixotasunak transmititzen baitituzte."}
{"id": "130932", "revid": "6327", "url": "https://eu.wikipedia.org/wiki?curid=130932", "title": "Animalien desagerpena", "text": ""}
{"id": "130933", "revid": "1545", "url": "https://eu.wikipedia.org/wiki?curid=130933", "title": "Sute forestalak", "text": ""}
{"id": "130936", "revid": "119347", "url": "https://eu.wikipedia.org/wiki?curid=130936", "title": "Udako ordutegi", "text": "Udako ordutegia (DST) eguzki ordu gehiago erabiltzeko sortutako ordu aldaketa da. Modu honetan egunean zehar eguzki argi gehiago izango dugu nahiz eta goizean murrizten den, horrela energia gehiago aurreztea lortzen dugu. Udaberri hasieran ordu bat aurreratzen da eta udazkenean aldiz, ordu bat atzeratzen da. Antzinako zibilizazio askok, aldiz, udan eguzki argiko orduak luzatzen zituzten.\nGaur egungo udako ordutegia Benjamin Franklinek proposatu zuen lehen aldiz eta geroago, 1907. urtean, William Willettek berritu zuen. Erabili zen lehen aldia, 1916. urtean izan zen I. Mundu Gerra bitartean ikatza aurrezteko asmoz. Arazo asko egon arren lurralde askotan ordutegi aldaketa hau erabiltzen da ordutik. Aldaketaren xehetasunak herriaren araberakoak izaten dira eta denboran zehar aldaketak jasaten ditu.\nJatorria.\nAntzinako zibilizazio batzuk, egiptoarra eta erromatarra esaterako, beraien ordutegia eguzkiarekiko egokitzen zuten gaur egungo udako aldaketa baino ordu-malgutasun handiagoarekin, normalean eguzki argia iraupen bereko hamabi ordutan banatzen zuten eta modu horretan argi orduak luzeagoak ziren udan zehar.\n1784. urtean Benjamin Franklinek anonimoki gutun bat argitaratu zuen. Bertan, esaten zuen Frantziako jendeak kandeletan aurrezten zutela goizean ohi baino lehenago esnatuz eta modu horretan eguzki argi hobeto erabili ahalko zituzten. Franklinek proposatu zuena zera zen: leiho-tapei zerga ezartzea, kandelak mugatzea eta herritarrak egunero goizago esnatzea elizetako dorretako kanpaiak joz. Antzinako Erromak bezala XVIII. mendeko Europak ere ez zituen ordutegi finkoak. Hau ez zeukaten arren, denbora gutxian aldatuko zen, trenbidearen eta komunikazio sareen poderioz denbora estandar bihurtzeko beharra sortu zen.\n1905. urtean William Willet eraikitzaile ingelesak udako ordutegia sortu zuen ez zitzaiolako golfean jolasten zegoen bitartean gelditu behar izatea gustatzen, eguzki argirik gabe geratzen zelako. Bi urte geroago bere proposamena argitaratu zuen baina hau ez zen momentuan martxan jarri. Alemania, bere aliatuak eta Alemaniak okupatzen zituen lurraldeak izan ziren udako ordutegia ezartzen lehenak, 1916ko apirilaren 30ean. Ingalaterrak, gudan zeuden lurralde gehienak eta ia Europako lurralde gehienek jarraitu zioten. Errusiak eta beste lurralde batzuk urte bat itxaron zuten aldaketa egiteko eta Estatu Batuek, ez zuten ezarri 1918. urtera arte. Ordutik aurrera proposamen, doiketa eta kontraerabaki asko egon dira.\nAbantailak eta desabantailak.\n1907. urtean Willettek egindako proposamena aisialdiko aktibitateak egiteko ahalmena pairatzen du eguzki argi gehiagorekin. Baina noski honek ez du egunaren iraunpena aldatzen: egunak luzeagoak izango dira udako solstiziotik urbilago daudenak, egun hauetan, goizean aprobetzatzen ez diren orduak arratzaldera pasatzean datza.\nEnergiaren erabilpena.\nGoizean ordutegia atzeratzean eta arratzaldean luzatzean, energia ere aurrezten da ez delako hainbeste energia gastatu behar argiztapen artifizialean eguzki argia izanez gero. Egunean zehar eguzki argia gehiago erabili ahalko dugu udako ordutegian eta ez dugu eguzki argi pixka bat ere xahutuko. Adibidez Estatu Batuetan 1975. urtean ikusi zuten aldaketa hau eginez gero martxoan eta apirilean energiaren %1a aurrezten zutela. Teknologia Institutu Nazionala aldiz, urte bat geroago egindako ikerketan ikusi zuen energia kopuru hori ez zela aurrezten eta energia kantitate berdina erabiltzen zela. Australian 2000. urtean udako ordutegia erabiltzen hasi ziren negua amaitzear zegoenean baina goizean erabilitako elektrizitatearen kontsumoa zein honen prezioak gora egin zuten. Estatu Batuetan, 2007.urtean ez zegoen egon energia aurrezketa esanguratsurik baina gasolinaren kontsumo %1ean igo zen.\nZenbat eta ekuatoretik urbilago egon orduan eta justifikazio gutxiago du ordu aldaketak. Izan ere, eguzki orduak berdintsuan dira udan zein neguan.\nOsasuna.\nUdako ordutegiak osasunean zenbait efektu eragiten ditu. Lanerako ordutegi finkoa duten gizarteetan ordutegi aldaketak arratzaldean argi gehiago ekartzen du eta honekin batera, kalean ariketak egiteko aukera gehiago. Eguzkiarekiko erakusketa aldatzen du; baina abantaila edo desabantaila bat dela ezateko denbora eta pertsona kontutan hartu beharra dago, izan ere, eguzki argiak D bitamina jaurtitzen ditu azalera, baina gehiegizko erakusketak azaleko minbizia izatera eraman gaitzake.\nEguzki argiak zerikusi zuzena du neguko depresioekin. Udako ordutegiak mota honetako depresioa duten pertsonei lagundu diezaieke, pertsona hauek lehenago jeikiaraziz baina halere badaude pertsonak kontrako sintomak jasaten dituztenak. Honetaz aparte, beste desabantaila batzuk ere badaude, esaterako, ordu aldaketak arazoak sortzen dituzte lo egiterako orduan, loaren efikazia eta iraupena murriztuz."}
{"id": "130937", "revid": "90799", "url": "https://eu.wikipedia.org/wiki?curid=130937", "title": "Kate trofiko", "text": "Kate trofikoa (grezieratik: \"thophe\", \u00abelikadura\u00bb), elikakatea edo elikadura katea elikadura sare batean diren loturen sekuentzia lineala da, sareko beste espezierik jaten ez duen espezie batetik hasi eta sareko beste inork jaten ez duen espezieraino iristen dena. Espezie horietako bakoitza bere aurreko organismoaz elikatzen da; eta, era berean, hurrengoaren elikagaia da . Ekosistema bateko espezieen artean nutrizioari loturik dagoen energia eta elikagaien korrontea dela ere esan daiteke .\nMaila trofikoak.\n1. Kate bakoitza landare batekin, ekoizle edota organismo autotrofo batekin hasten da. Hauek norbere produktuak sortzen ditu gai organikoak inorganikoetatik sintetizatzen, fotosintesi izeneko prozesuaren bidez. Sintetizazio honen lehengaia edo energia ekoizlea eguzkiaren argia da.\n2. Katearen beste osagai edo kideei kontsumitzaileak deitzen zaie. Izan ere, ekoizletik elikatzen direnak lehen mailako kontsumitzaileak dira, eta aldi berean, lehen mailakoetatik elikatzen direnak bigarren mailako kontsumitzaileak deritze eta horrela elkarren segidan. Beraz, lehen mailako kontsumitzaileak belarjaleak dira eta bigarren eta hirugarren mailakoak haragijaleak.\n3. Beste azken maila bat ere badago, deskonposatzaileena. Azken hauek, organismo hilen gain eragiten dute, materia organikoa degradatuz eta hau berriro materia inorganikoa eratuz. Bakterioak eta onddoak dira deskonposatzaile gehienak. Materia inorganiko hau (nitratoak, nitritoak, ura, etb.) lurrera eta (karbono dioxidoa) atmosferara bueltatuz.\nEkosistema trofiko baten maila trofikoak.\nBeraz, biozenosi edo komunitate biologiko batean elementu trofiko hauek daude:\nPiramide trofikoa.\nAskotan kate trofikoetan parte hartzen duten elementuak (ekoizleak, lehen mailako kontsumitzaileak, bigarren mailako kontsumitzaileak, etab.) irudikatzeko piramide bat erabiltzen da. Piramide horren oinarrian organismo ekoizleak daude, hots, landareak. Hauen gainetik lehen mailako kontsumitzaileak, eta gero bigarren mailakoak. Hirugarren mailako kontsumitzaileak, ehiztari handiak alegia, piramide goiko aldean daude \nPiramide trofikoek biomasa edo energia-fluxua irudikatu dezakete. Adibidez, maila trofiko desberdinen energia laukizuzen moduan adieraztean (bata bestearen gainean jarriz)\nEnergiaren piramideetan kontuan hartu behar da maila trofiko batean pilatutako energiaren zati txiki bat besterik ez dela pasatzen hurrengo mailara. Hori gertatzen da organismoek energia horren zati handi bat gastatzen dutelako euren bizi-prozesuak burutu ahal izateko. Gutxi gorabehera, energiaren %10 pasatzen da maila trofiko batetik hurrengora. Hots, belarrak fotosintesiaren bidez eguzkitik hartzen duen energiaren hamarrena pasatzen da animalien belarjaleen ehunetara. Eta hauen energiaren beste %10 soilik pasatzen da animalia belarjale horiek jaten dituzten haragijaleengana. Horrenbestez, zenbat eta maila trofiko gehiago egon ekoizle eta kontsumitzailearen artean, orduan eta jatorrizko energiaren kopuru txikiagoa geratuko da \nEnergia eta maila trofikoen arteko erlazioa.\nOrganismo bat elikatzen den eta jaten duten faseen segida horretan, energia, hala, nibel trofiko batetik bestera igarotzen da. Landare berdeek edo fotosintesia erabiltzen duten beste organismoek eguzki-energia erabiltzen dute karbohidratoak sortzeko beren beharretarako. Energia kimiko horren zatirik handiena metabolismoan prozesatzen da, eta, arnasaldian, bero gisa galtzen da. Landareek, gainerako energia, biomasa bihurtzen dute, lur gainean egur eta belar ehun gisa eta lur azpian sustrai gisa. Azkenik, biltegiratutako energia den material hori larre-belarjaleak, deskonposatzaileak eta detritu-elikatzaileak biltzen dituen bigarren nibel trofikora pasatzen da.\nBigarren nibel trofikoan asimilatutako energia gehiena, arnasaldian, bero moduan, berriro galtzen den arren, zati bat biomasa bihurtzen da. Nibel trofiko bakoitzean, organismoek jasotzen dutena baino energia gutxiago bihurtzen dute biomasa. Beraz, zenbat eta urrats gehiago eman ekoizlearen eta azken kontsumitzailearen artean, orduan eta energia gutxiago geratzen da eskuragarri.\nElika-sare batean, gutxitan daude lau maila edo bost nibel baino gehiago. Denborarekin, nibel trofikoetatik igarotzen den energia guztia bero moduan galtzen da. Energiak lan erabilgarria egiteko gaitasuna galtzen duen prozesuari, entropia deitzen zaio.\nLandareek, fotosintesiaren bidez, eguzkitik zuzenean lortzen dute energia. Animaliek, berriz, jaten duten elikagaietatik lortzen dute energia, dela landarea edo animalia. Arnasketaren bidez, landareek zein animaliek energia aprobetxatzen dute, baina horren zati bat bero moduan xahutzen dute, kanpoko ingurunera pasatzen dena. Beraz, ekosistema batean zehar, energia-fluxua norabide bakarrekoa da.\nMikroorganismo batzuek gatz mineral bihurtzen dute hildako materia organikoa. Gatzak autotrofoek erabiltzen dituzte, eta autotrofoak heterotrofoek jaten dituzte. Ondoren, organismo autotrofoak zein heterotrofoak hiltzen dira, eta haien aztarnak mikroorganismoek eraldatzen dituzte, zikloa berriro hasiz. Horrela, materiak ekosisteman zirkulatzen du, modu ziklikoan."}
{"id": "130938", "revid": "201", "url": "https://eu.wikipedia.org/wiki?curid=130938", "title": "Mugikortasun iraunkor", "text": "Mugikortasun iraunkorra ingurumenean inpaktu txikia duten mugikortasun moduen multzoari deritzo. Pertsonen zein ondasunen joan-etorriez aritzean, batez ere jasangarritasunaren alorrean, gero eta gehiago hitz egiten da mugikortasunaz eta ez garraio hutsaz, oinezkoen bidaiak ere kontuan hartzen dituen kontzeptu zabalagoa baita lehena.\nEzaugarriak.\nMugikortasunaren jasangarritasuna ebaluatzeko elementuak hainbat dira: lurretik, uretatik zein airetik mugitzeko erabiltzen den ibilgailua edo modua, energia iturria, mugikortasuna bideratzeko erabiltzen den azpiegitura (errepidea, trenbidea, ubidea edo beste edozein), etab. Mugikortasuna nola gauzatzen den baldintzatzen dituzten eragiketak eta logistika ere kontuan hartu behar da. Mugikortasunaren jasangarritasuna neurtzeko, sistemen eraginkortasuna zein haiek ingurunean duten inpaktua ezagutu behar dira.\nMugikortasunaren jasangarritasuna hobetzeko moduen artean, badaude epe laburrekoak diren neurriak, gehien bat erregaia modu eraginkorragoan erabiltzera eta ibilgailuen igorpenak murriztera zuzenduta egon ohi direnak, zein epe luzekoak, esaterako erregai fosiletan oinarritutako garraio moduak beste alternatiba batzuekin ordezkatzea, bai energia berriztagarrietatik sortutako indarra erabiliz bai bizikleta bezalako beste ibilgailu batzuetara igaroz. Neurri sakonagoetara joz, hirigintzaren ikuspuntutik egindako hautuek ere asko baldintzatzen dute mugikortasun eredua: hiri trinkoagoek, esaterako, mugikortasun mekanizatu gutxiago behar dute (ibilgarriagoak dira), oinez egin baitaitezke eguneroko betebeharrak asetzeko behar diren joan-etorri gehienak.\nGarraioaren plangintza tradizionalaren helburu nagusia mugikortasuna azkartzea da, batez ere ibilgailuentzako, eta ez du mugikortasuna osotasunean kontuan hartzen. Garraio sistemek inpaktu nabarmena dute ingurumenean, eta munduko energia kontsumoaren eta karbono dioxido igorpenen %\u00a020 eta %\u00a025 artean suposatzen dute. Maila lokalean, berriz, tokiko aire kutsaduraren erantzule nagusietako bat dira. Gizarte kostuei dagokienez, istripuak, gaixotasunak eta jarduera fisikoaren gabezia eragiten dituzte jasangarriak ez diren mugikortasun moduek. Zirkulazioaren buxadurek, berriz, kostu ekonomikoak sortzen dituzte langileen denbora galerengatik eta ondasun eta zerbitzuen banaketan gertatzen diren atzerapenengatik."}
{"id": "130940", "revid": "17", "url": "https://eu.wikipedia.org/wiki?curid=130940", "title": "Kutsadura erradioaktibo", "text": ""}
{"id": "130941", "revid": "336", "url": "https://eu.wikipedia.org/wiki?curid=130941", "title": "Dioxina", "text": "Dioxinak klorodun konposatu organikoak erretzean sortzen diren osagai kimikoak dira. Toxikotasun maila ezberdina dute, eta batzuk oso toxikoak dira.\nLiposolugarriak dira eta animalien gantz-ehunetan edo hostoetan pilatzen dira. Arnasketaz gain, kutsatutako elikagai horiek jaterakoan ere dioxinak izaki batetik bestera igarotzen dira. Dioxinek minbizia sor dezakete.\nSorlekua eta presentzia.\nElikagaietan \"traza\" moduan agertzen dira, hau da, nanogramoaren eta pikogramoaren kantitate hurrenkeran kilogramoarekin konparatuta.\nDioxinen agerpena oso lotua dago giza-jarduera industrialarekin. Era naturalean gutxitan sortzen badira ere (sumendien erupzioetan eta naturako suteetan) jarraian aipatzen diren jardueretan eratzen dira batik bat:\nDioxina gehienak toxikoak ez diren arren, badaude hauetako batzuk substantzia toxikoenen artean kokatzen ditugunak.\nOso egonkorrak direnez, lurzoruaren bakterioek ez dituzte degradatzen. Gibelak ere, beste gai toxikoak degradatzen dituena, ezin ditu metabolizatu. Horren ondorioz naturan zein gorputzean pilatzen dira etengabe.\nDioxinen katea industria ekoizleetan hasten da. Hortik aldameneko zelaietara eta pentsuetara pasatzen dira, animalia belarjaleek jaten dituztenak. Animalia horien gantz-ehunetan pilatzen dira, eta animalia horiek jaterakoan gizakia kutsatzen da.\nGizakiari eta ingurumenari lotutako eraginak.\nPertsona bat, nahigabean, dioxinaren kontzentrazio altuen aurrean egon denean, osasun arazo desberdinak jasaten ditu, baina ia guztiak epe motz batean desagertu egiten dira, akne mota berezi bat izan ezik. Dosi handitan kalterik sortzen ez badute ere, arriskutsuagoa da epe luzeko kutsadura dosi txikitan. Bigarren kasu honetan kutsadura hain nabarmena ez izan arren, denbora asko irauten duen kutsadura isilak ondorio oso kaltegarriak dakartza: immunitate-sistema ahultzen du, ugalkortasuna gutxitzen du eta ikerketapean dago bere ustezko eragina minbiziaren sorreran.\nMinbizi arazoak.\nLaborategiko animaliengan frogatua dago dioxinek minbizia sor dezaketela, baina haien eragina gikakiengan ez dago hain argi. Eztabaida handia dago ikertzaileen artean. Hala ere, dioxina gehienak minbizi sortzaile gisa sailkatuta daude.\nUgalketa arazoak.\nDioxinek ugalketa probabilitatea gutxitu egiten dute eta ondorioz arazoak sortu daitezke, hala nola, pisu gutxiko enbrioien jaiotza, haur-galtzeak...Arazo hauek emakumea dioxinekin kontaktuak jartzean bakarrik gertatzen dira, gizonezkoaren kasuan ez dago arazorik, beraz honek ez du DNArekin zer ikusirik, enbrioiaren garapenarekin baizik.\nBaina, gehienetan , ikerketak egin ondoren ez da ugalketa arazoekin zerikusirik duten ziurtasunik aurkitu."}
{"id": "130942", "revid": "119347", "url": "https://eu.wikipedia.org/wiki?curid=130942", "title": "Sismologia", "text": "Sismologia geofisikaren adarra da, lurrikaren eta hauek sortzen duten uhin sismikoen ikasketan oinarritzen dena. Uhin sismiko hauek lurraren barnean nahiz lurrazalean gertatzen dira.\nSismologiaren barnean, beste fenomeno batzuk aurkitzen dira. Hauen artean honako hauek daude: itsasikaren edo tsunamien eta itsas handien ikasketa eta sumendi baten erupzioaren aurretik sortzen diren uhin sismikoen ikasketa. Gehienetan lurrikarak plaka tektonikoen mugetan sortzen dira, hauen arteko tentsioaren ondorioz.\nUhin sismikoa.\nUhin sismikoak sismo edo leherketa baten ondoren Lurraren materialen arteko mugimenduak sortzen diren uhinak dira. Darda hauek, uhin modura mugitzen dira Lurra alde batetik bestera zeharkatuz. Uhin sismikoak lurrikaren ondorioz aparte, modu artifizialean sortu ahal dira ere bai, hain zuzen ere lehergarrien bidez. Lurrikarak bi motatako uhinak igortzen ditu: P uhinak edo uhin primarioak eta S uhinak. P uhinak barreiatze-norabidearekiko paralelo hedatzen direnak eta likidoetan barreiatzeko gai direnak dira eta S uhinak hedapenaren norabidearekiko zeharka hedatzen direnak eta likidoetan zehar barreiatzeko gai ez direnak dira. P uhinak S uhinak baino azkarrago iristen dira sismografoetara eta honen ondorioz sismoarekiko distantzia jakin daiteke.\nP uhinen bigarren espeziea.\nBioten teoriaren esanez, leku porotsu batean, hedatzen diren uhinak honako hauek dira: Uhin errotazional bat eta bi uhin konprimitu. Uhin konprimituak lehenengo espezieko P uhina eta bigarren espezieko P uhina taldeetan banatzen dira. Bigarren espezieko uhinak lehenengo espezieko uhinak baino motelago hedatzen dira, honen ondorioz Biot beste izen bat jarri zien uhin hauei: motelak eta azkarrak. Uhin motelak sakabanatu egiten dira eta bere anplitudea oso azkar gainbeheratu egiten da.\nS uhinak.\nS uhinen desplazamendua hedapenaren zeharkakoa da eta bere abiadura motelagoa da P uhinekin konparatuz. Uhin hauek lurraren mugimendua eragiten dute eta honen ondorioz, kalte handiena eragiten dutenak dira. S uhinen ez dira likidoa zeharkatzeko gai, bakarrik solidoa zeharkatzen dute.\nErdi isotropo eta homogeneo diren lekuetan S uhinen hedapena dentsitatearen eta \u03bc moduluaren menpe dago:\nP uhinak.\nP uhinak uhin longitudinalak dira, hau da, lurra konprimitu eta dilatatu egiten da hedakuntzaren norabidean. Uhin hauek S uhinak baino 1,73 aldiz azkarrago bidaiatzen dute eta edozein material motatik zehar bidaiatzeko gai dira. Uretan 1450m/s-ko abiaduran joaten da normalean eta 5000m/s-ko abiaduran granitoan.\nLeku erdi isotropo eta homogeneo batean P uhinen hedapenaren abiadura honako hau da:"}
{"id": "130943", "revid": "119347", "url": "https://eu.wikipedia.org/wiki?curid=130943", "title": "Olatu-energia", "text": "Olatu-energia itsasoko olatuen energia aprobetxatuz energia metatzeko metodoari esaten zaio. Gaur egun ugariak dira energia berriztagarrirako erabil ditzakegun baliabideak eta horietako bat olatu-energia da.\nHaizeak indarra egiten du uraren gainean eta olatuak osatzen dira. Hauen mugimendua, ordea, ez da aurrera edo atzerakoa(luzerara) baizik eta gora eta beherako mugimendua egiten dute.Halaber, energia kantitate handia pila dezakete olatuek. 3m tako olatuek 25 edota 40 Kw/m ko ekoizten dituztelarik.\nOlatuengandik energia lortzea, ordea, ez da gauza berria eta helburu hori lortzeko asmoz asko izan dira aurkeztutako patenteak.Esate baterako, 350 patente bildu izan dira Britania Handian 1890-a eta gero.\nOlatu bihurgailuak.\nOlatuengandik energia lortzeko modu asko daude baina honako hauek dira nagusiak: olatu bihurgailuak. Hauek gainera finkoak edo flotagarriak izan daitezke eta era berean, itsas ondoan finkatuta edo kostaldean kokatuta egon daitezke. Hala ere, olatuen energia potentziala (altuerak ergindakoa) eta energia zinetikoa(mugimenduak eragindakoa)normalean modu berean erabiltzen da. Turbina bat mugiarazten da, olatuak hutsa dagoen gorputz baten gainean egindako presioak likido edo gas bat konprimatzean.\nItsaso zabalean lortutako energia 3-8 aldiz handiagoa da kostaldean baino.Hala ere, energia hori kostaldera garraiatzea lan eta gastu ugari ekar ditzakeenez, gehienak kostaldean kokatuta daude.\nEnergia olatuengandik lortzeko modua.\nHaize olatuen arteko elkar eragina, marruskadura, dela eta itsasoko edo gainazal handiko ur masa handian bihurgune txikiak eratzen dira. Marruskadura horrek jarraitzen badu eta ur gainazala leuntzen ez bada, olatuak tamainaz handituko dira poliki-poliki. Olatuen altuera zenbat eta altuagoa izan, orduan eta energia gehiago lortzen da. Behin olatua eratu dela, olatuak ez du haizearen behar handirik eta bere grabitateaz baliatuta metatzen du energia. Olatuen energia lortzeko sistema guztiek olatuen hiru fenomenoz baliatzen dira: olatuaren bultzatzeko ekintza, olatuaren altuera aldaketa eta ur gainazal azpiko presio aldaketa.\nOlatu- energia motak.\nEnergia atenaduadoreak.\nHainbat gorputz ur gainazal gainean flotatzen daude eta olatuaren norabidearekiko paralelo kokatuta daude.Bere luzeera 150 m-koa da eta 3.5 m-ko diametroa du.\"Pelamis\" da famatuena.Pelamisek lortutako energia itsas azpiko kable sistema bati transferitzen zaio eta kostaldeko elektrizitate sare nagusira eramaten da.Gainazaleko gorputz edo bloke bakoitza bisagra bati dago lotuta energia elektrikoa sortzeaz arduratzen dena.Bisagra hauek bertikalki mugitzeaz gain horizontalki ere mugitzen dira.Horrela blokeen barneko bonba hidraulikoak mugimenduan hasten dira presio handi baten azpian dagoen barneko likido bat zirkuitu batean mugiaraziz. Likido honek sorgailu elektriko bat aktibatzen du eta 250Kw-eko energia sor daiteke.\nArkimedes efektua.\nItsaso azpian, gainazaletik 40 eta 100 metroko sakoneran zilindro itsurako buia bat kokatzen da.Horri esker baldintza metereologikoek ez diote eragiten.Buia oinarri sendo baten bitartez dago itsas ondoari lotuta.Olatuak gora egitean, ur zutabeak ere gora egiten du eta beraz buia gainean egiten duen presioa ere handiagoa da.Olatua jeisterakoan, ordea, efektua kontrakoa da eta presioa jeitsi egiten da.Presio hau dela eta, buiaren zilindro zati flotadore batek behera egiten du eta konprimatutako aire sistemak berriro bultzatzen du gorantza olatua pasatutakoan.Mugimendu bertikal horren bitartez eskuratzen da energia,imanak dituen motore generadore eta bobina baten bitartez.Sistema honen bitartez,1,2MW lor daitezke.\nUrtegi betearazle sistema.\nBi beso erraldoiz osatutako mekanismoa da.Itsas hondoan finkatuta dago eta olatu handiak hartzeko prestatuta dago.\"Wave Dragon\" energia bihurtzailea Danimarkako kostaldean dago 2004. urtetik.\nLehenengo modeloak 58 m-ko zabalera zuen baina aurrerago 390m-takoak diseinatu izan dira.Olatuak urtegi txiki bat osatzen duenaren aldea zeharkatu ondoren, ura urtegian metatzen da.Gero, ur hori itsasora bueltatzen da eta ekintza horretan turbina bat mugiarazten da.\nPuntu xurgatzailea.\nOlatuen energia bertikalak bultzatuta ur gainazalean kokatutako buia baten mugimendua du oinarri.\"Powerbuoy\"da teknologia honen adibide.Sistema osoa itsas ondoan finkatuta dago eta guztira 14 m-ko luzera du.Barneko zilindro hidraulikoak likido bat konprimatzen du eta honek elektrizitatea sortzen duen generadore bat girarazten du.\nAldeko eta kontrako argumentuak.\nOlatu-energiak ez du inolako gas kutsagarrik isurtzen eta bere eragina ingurugiroan oso txikia da.Hau da,ez du paisaiaren itxura gehiegi kaltetzen, ez du soinu txarrik sortzen eta ez du aldaketa estruktural handirik suposatzen.Hala ere, mantenimendurako koste handia suposatzen du, energia kopurua handiagoa baita itsaso zabalean eta energia hori kostaldera garraiatzeko itsas azpiko kable sistemak konponketa eta instalazio koste handiak sortzen ditu.\nOlatu-energia Euskal Herrian.\nItsas energien artean olatu energia da Euskal Herrian ustiapen bideragarriena duena. Gainerako baliabideei dagokienez,ezin da behar besteko probetxua atera. Euskal Herrian munduan aitzindariak izan diren bi egitasmo garatu dira.Mutrikun,kaia babesteko dike berria eraikitzear zeudela, beste proiektu bat jarri zen martxan: olatu-energia aprobetxatzeko planta eraikitzea.Plantaren sistema,\"Zutabe kulunkariko bihurgailua\" da eta 300kW-eko potentzia sor dezake.16 ekipo turbosorgailu ditu eta dikean 100 metro hartu ditu instalazioaren eraikuntzak. Bizkaiko Armintzako kostaldean olatu bihurgailuak probatzeko egitasmoa planteatu zen. Ikerguneak \" bimep- Biscay Marine Energy Platform \"\nizena du eta 20MW-eko sorkuntza ahalmena izateko prestatua dago, baita probak egiteko ere garapen teknologikoan.2011 urterako abian jartzea aurreikusten da."}
{"id": "130946", "revid": "119347", "url": "https://eu.wikipedia.org/wiki?curid=130946", "title": "Ingurumen", "text": "Ingurumena naturako izaki bizidun guztiak eta inguru fisikoa biltzen duen eremua da. Ez da bakarrik bizitza gertatzen den espazioa, baizik eta alderdi edo faktore desberdinen eraginaren emaitza; uraren, haizearen eta lurzoruaren eraginaren emaitza, hain zuzen ere.\nIngurumenaren Nazioarteko Eguna ekainaren 5ean ospatzen da.\nKontzeptua.\nSistema orokorren teorian, inguru bat sistema baten gainean eragiten duten eta bere bilakaera eta bizitza mugatzen duten kanpoko alderdiek sortutako gunea da. Inguru bat multzo handitzat hartu daiteke, non emandako sistema azpimultzo bat den. Inguru batek parametro bat baino gehiago izan ditzake, fisikoak zein beste natura batekoak. Sistema baten inguruak beharrezkoa du izaki bizidunekin elkarri eragitea.\nKanpoko alderdi horiek hurrengoak dira:\nAlderdi kaltegarri eta onuragarriak.\nGaur egun bada gizakiak sortutako kutsadura kopuru handia, baina gizakiak ez ezik badira ere onuragarriak izateaz gain ingurumena kaltetzen duten alderdi naturalak:\nIzaki bizidunak: badira artzaintza animaliak landaretzarako onuragarriak direnak, behiak, esaterako, bere gorotzarekin lurra ongarritzen du. Hala ere, beste animalia batzuk bere jateko moduarekin eta bere apatxekin lurra erasotzen dute, antxumeak hain zuzen.\nKlima:\nErliebea: badira onuragarriak diren erliebeak, zuhaitzez betetako mendiak, hain zuzen ere. Hala ere, sumendiak bezalako erliebeak kaltegarriak dira lurrazalerako, bai bere errautsagatik bai bere leherketa arriskuagatik.\nDeforestazioa: zalantzarik gabe, deforestazio lurrazala gehien eragiten duen alderdietako bat da; izan ere, landareak eta zuhaitzak denbora asko behar dute berriro hazteko eta ingurumenerako oso garrantzitsuak dira.\nGainforestazioa: dakigunez, bi muturrak txarrak dira. Landare eta zuhaitz gehiegi egoteak, horiek hazteko behar duten mineralak xurgatzea eragin dezake.\nBaso suteak: deforestazio mota antzeko bat dela esan daiteke. Sutearen eraginpean egon den lurrazaleko zatia milaka urte behar ditu berriro erabilgarria izateko.\nGarapen iraunkorra.\nGarapen iraunkorra garapen mota bat da (ekonomien, hirien, gizarteen eta abarrena), ondorengo belaunaldien garapena ez duena eragozten, baliabide naturalen eta ondarearen kalitatea eta kantitatea gordez.\nHelburua hiru \"zutabe\" hauek bateratzea da:\nBateratze hau hiru \"zutabeen\" edo kontzeptuen arteko harremanean datza. Harreman hau \"3 B\" kontzeptua da:\n\"3 B\" hauek betetzen badira, Garapen Iraunkorra beteko da.\nIngurumenaren Nazioarteko Eguna.\nIngurumenaren Nazioarteko Eguna ekainaren 5ean ospatzen da. Hau Nazioarteko Biltzar Nagusiak finkatu zuen 1972. urtean. Egun hau Nazioarteko Erakundeak ingurumenarekiko ardura eta eragin politikoa handitzea eragiten duen kausa nagusia da."}
{"id": "130947", "revid": "124047", "url": "https://eu.wikipedia.org/wiki?curid=130947", "title": "Argi kutsadura", "text": "Argi kutsadura iturri artifizialeko argi emisio ezegokiari ematen zaion izena da. Gaizki diseinatutako eta eraginkortasun gabeko kanpo argiztapenak, kanoi laser eta proiektoreen erabilpenak, eta argien itzaltzeko ordutegiaren erregulazio txarrak eragiten dute, orokorrean, argi kutsaduraren arazoa.\nArgi kutsaduraren ebidentzia argiena zeruak jasaten duen gaueko distiraren handipena da, argi artifizialak gas eta aire partikuletan sortutako islapen eta barreiapenaren ondorioz. Islapen eta barreiapen horrek zeruak egoera naturalean duen kalitatea aldatu egiten du, izarren eta beste zeruko objektu batzuen distira ezin ikustea eragin dezake.\nDudarik gabe, kale-argiak beharrezkoa diren lorpena da, argiztapen honek gaueko hainbat jarduera egiteko ahalmena ematen baitigu, baina ezinbestekoa da argiztapen hau era egokian erabiltzea. Adibidez, atmosferara argia zuzenki igortzea galarazi behar da, eta argia kalea ikusteko nahitaezkoa den tokietan bakarrik jarri. Horrez gain, alboetara, gora edo ikusteko beharrezkoa ez dugun tokietara bidaltzen den argiak, argia eta dirua alferrik galtzea bakarrik ekartzen du.\nArazo larri horretaz, orain arte, gizartea ez da asko konturatu, arazo horrek ondorio larriak izan ditzakeen arren (energia eta diru gastuaren igoera, argi intrusioa, hegazkin eta kotxeek gidatzeko arazoak izatea, arazoak gaueko ingurumenetan, zeruaren hondaketa\u2026).\nKalte guzti horiek ez dira gertatzen kutsadura sortzen den tokian bakarrik (hiriak, poligono industrialak, errepideak\u2026), baizik eta argia atmosfera guztian zehar hedatzen da, eta efektuak bere sorkuntza lekutik ehunka kilometrora ere hedatzen dira.\nDefinizioa.\nEz dago argi kutsadura zehazten duen definizio bateraturik. Ingurunean kalteak eragiten dituen argi emisio bezala defini daiteke, baina baita soilik ordutegi eta toki desegokietan eta intentsitate, banaketa espektral eta norabide ezegokian aplikatzen den argi bezala ere. Lehen definizioaren arabera, argi kutsadura ingurunean duen efektuaren arabera neurtzen da soilik (argi zikloak aldatzeak organismoetan eragin kaltegarriak baititu), bigarren definizioaren arabera argiztapen desegoki oro litzateke argi kutsadura.\nEraginak.\nEragina ingurumen naturalean.\nArgiak organismoen bioerritmo naturalari eragiten dio, eta horrek ondorio kaltegarriak ditu. Eragin hori argi kopuruaren gehikutzaren, argi-ilun zikloaren aldaketaren eta atmosferako polarizazioaren aldaketekin lotua da.\nEragina osasunean.\nGizakia animalia gautarra ez den arren, gaueko gehiegizko argiak eragin kaltegarria ukan dezake guretzat ere. Loaren zikloa aldatzea eta horrekin batera zenbait eragin sikologiko tartean egon daitezkeela uste da.\nEragina zeruko objetuen ikusgarritasunean.\nGauean zeruko objetuak ezin ikusteak izarren ikerketa zailtzen die astronomoei. Bestale, nabarmena da hirietatik hurbil izarrak ikusteko ezintasuna, arazo praktikoa baino estetikoa eta kulturala den arren.\nArgi kutsaduraren kontrako neurriak.\n1980. urtearen hasieratik argi kutsaduraren kontrako hainbat talde sortu zituen arazo horregatik kezkatuta zegoen jendeak, eta argi kutsadura saihesteko kanpainak bultzatzen hasi ziren. Kutsadura mota honen kontra honako neurriak proposatu dira:\nMurtzian, adibidez, jendea gauero kutsatzen den zeru baten azpian bizi da, argi kutsadura bertan oso bortitza baita. Hartara, eskualde hartako biztanleen %\u00a075ari gaur egun ezinezkoa zaio Esne Bidea begi hutsez ikustea."}
{"id": "130948", "revid": "58701", "url": "https://eu.wikipedia.org/wiki?curid=130948", "title": "Bhopaleko istripua", "text": "Bhopaleko istripua 1984ko abenduaren 2tik 3ra Bhopal hirian, Madhya Pradeshen (Indian), gertatutako hondamendi larria izan zen, non Union Carbide enpresaren planta kimikoak metil isozianatoko nahigabeko isurketa bat egin zuen segurtasun neurri faltagatik batez ere. Bhopalen 1984an bizi ziren 894.539 biztanleetatik 559.835 pertsona zuzenki isurketaren eraginpean zeuden, eta hauetatik 3000-15.000 inguru hil egin ziren istripua gertatu eta aste batzuen buruan, beste 100.000-200.000 pertsonak oraindik kalte larriak jasaten dituzten bitartean. Gaur egun ez dago oraindik argi zeintzuk izan ziren gertakari latz honen eragileak, ezta haren biktimen kopuru zehatza. \"Mende batez ikertu beharko da benetan zer gertatu den jakiteko\" izan ziren polizia agente baten hitzak. Bitartean, Union Carbide edo ondoren enpresa erosi zuen Dow Chemical Company multinazional erraldoiek ez dute beraien errua onartu eta ezer gutxi egin dute egoera hobetzeko.\nGertakariak.\nUnion Carbide India Limited (UCIL) sozietate mugatuak Bhopal hirian zuen plantak karbaril pestizida ekoizten zuen Sevin izen komertzialarekin. Karbarila industrialki sortzeko metil isozianatoa erabiltzen da, eta produktu hau gordetzeko eraikinean gertatu zen isurketa. Lantegi kimiko honek 6,8 hektareako azalera du eta milaren bat langile ari ziren lanean han. Batzuk azpikontrataturik zeuden eta gehienek ez zuten mendebaldeko teknologia erabiltzeko nahiko prestakuntzarik.\nAbenduaren 2an, arratsaldeko bederatziak aldera langile batzuk metil isozianatoaren biltegi baten irispidea garbitzen ari ziren. Langileek kasu hauetan martxan jarri behar diren itzuleraren kontrako balbulak ez zituzten ipini. Horregatik, gaueko hamarrak inguruan ura 610 biltegian sartzen hasi zela uste da, non 42 tona MIC (metil isozianato)zeuden, eta erreakzio exotermiko bortitz bat hasi zen. Erreakzio hauetan energia askatzen denez, biltegi barneko tenperatura 200\u00a0\u00b0C-koa izatera heldu zen.\nHorrez gain kontuan izan behar da hasieran biltegiko tenperatura 15-20\u00a0\u00b0C-koa zela, normalean metil isozianatoa egoera likidoan mantendu behar bada ere (0\u00a0\u00b0C-tan), 2,6 bar-eko nitrogeno-presiopean. Bitartean, kontrol gelatik etengabe kontrolatzen zen presioa eta abenduaren 2ko arratsaldean, arrazoi ezezagunengatik, 0,14 bar-eko presioa erregistratu zen, txikiegia. Gaueko 11etan, biltegiaren presioa 0,69 bar-ekoa zen eta etengabe igotzen ari zela ikus zitekeen. Gasa ateratzen hasi zen 2,76 bar-eko presio gaindtzean. Hori dela eta, 00:15etan zaindariek produkzio-arduraduna jakinaren gainean jarri zuten eta orduan upela hozteko egindako saiakerak alferrikakoak suertatu ziren, haien sistemen eraginkortasun ezagatik. Azkenik, leherketaren beldur (erregistroek diotenez, momentu hauetan presioa 13,79 bar-ekoa izatera heldu zen), langileek alarma jo eta 00:30etan lantegia utzi zuten. Presio handi honek gasa eguratsera heda zedila ahalbideratu zuen.\nGuztira plantan 67 tona MIC zeuden gordeta, kopuru nahiko adierazgarria kontuan izanik Europan gehienez 0,5 tona MIC biltegiratzeko baimena baino ez dagoela.\nBitartean, kanpoan dagoeneko isurketaren efektuak nabariak ziren gaueko 11:00etatik aurrera, arduradunek lantegian isurketa bat egon zela ezeztatu bazuten ere. Hemendik aurrera eta hiru ordutan zehar biltegiko 42 tonak hustuz joan ziren, hiri osoan zehar hedatuz eta herritarrengan eztula, begietako narritadura, goragalea eta asfixia eraginez.\nKaltetutako Bhopaldarretako askok momentuan edo ospitalera bidean hil ziren. Bigarren eguneko heriotza kopuru ofiziala 350ekoa zen eta abenduaren 5ean, kopuru hori 1000 baino handiagoa zela esaten zen. Mundua dagoeneko hunkituta zegoen abenduaren zazpian hildakoen zenbakia 2000 pertsonakoa zela jakin zenean eta abenduaren 8rako 3000 hildako aipatzen ziren.\nKausak.\nIstripu larri hau batez ere segurtasun arauak ez betetzeagatik eman zen. Modu laburrean kausa nagusiak honako hauek direla esan daiteke:\nSegurtasun sistema zaharkituak.\nBhopaleko plagizida plantaren balantzeek eraginkortasunaren etengabeko beherakada erakusten dute. Lantegiak 5250 tona/urte fabrikatzeko diseinatua izan zen. 1982an produkzioa 2308 tonakoa izan zen eta 1983an 1657 tonakoa. Urteko galerek (4-5 milioi dolarrekoak) Union Carbideko zuzendaritza kostuak murriztera behartu zuten; pertsonal sailean eta batez ere segurtasun-mailan murriztera hain zuzen. Honen ondorio zuzena ditugu segurtasun sistemetan izan ziren hurrengo arazoak :\nOndorioak.\nMICz gain, eguratsera kanporatutako gasak hurrengo konposatuak zituen:\nEragin handia izan zuen istripuak jendearengan, gas guzti hauen dentsitatea airearena baino handiagoa zenez, gasa lurrazalean metatu zelako.\nOsasunean.\nLehenengo efektuak eztula, begi eta eztarri narritadura, goragalea eta asfixia ziren . Efektu hauek jendea ohetik altxarazi zuen. Gauean, autoz zihoazenak ez zuten airearekin horrenbesteko kontaktua izan eta ihes egitea lortu ahal izan zuten, oinez zihoazenek ez bezala.\nJazotako heriotza ugariengatik hainbat gorpu lurperatu ziren edo baita ibaira bota ere. 170.000 pertsonak ospitaletara jo zuten eta animalia anitz zendu ziren eta lurperatu zituzten. Horrez gain, landareetako hostoak usteldu, zimeldu eta erori egin ziren istripua gertatu eta egun batzuetara. Elikagai banatzaileek, aldiz, ez zuten hiria janariz hornitu kutsadurak sortutako beldurragatik eta arrantza debekatu zenez, janari urritasun nabarmena egon zen Bhopalen.\nHilda jaiotako umeen kopurua hirukoiztu egin zen egun hauetan, eta erditzean hildako emakumeena berriz, bikoiztu.\nEpe luzean, aldiz, hainbat ondorio latz pairatu behar izan dituzte Bhopaleko biztanleek. Esate baterako, biriketako arazoak, ugaltzeko ezintasuna, begietako gaixotasunak, malformazioak umeetan, sistema immunologikoko eta neurologikoko arazoak eta beste hainbat. Guztira 200.000 kaltetu daudela esan daiteke.\nIngurumenean.\nIngurumenak pairatutako kalteak erabatekoak dira. Alde batetik, lantegia oraindik han dago eta produktuak geratzen dira barnean, arriskutsuak izan daitezkeenak. Horrez gain, lantegiaren materialak deskonposatzen ari dira.\nAipatu beharrekoa da 30.000 pertsonak ur kutsatua edaten dutela gaur egun Bhopalen. Ur horrek hainbat produktu kimiko kaltegarri ditu eta lurzorua ere guztiz kutsatuta dago.\nUnion Carbideren erantzukizuna.\nUnion Carbidek ez du oraindik ere bere erantzukizuna guztiz onartzen eta enpresaren ustetan, sabotaje bat izan zen eragile bakarra, ez baitagoelako beste azalpenik haien aburuz. Hala ere, hainbat laguntza ekonomiko eman izan dituzte eta ospitale bat ere eraiki dute, baina kontuan izan behar da neurri guzti hauek ez direla nahikoak izan, diru-laguntzak murriztuak baitira.\nGaur egungo egoera.\n25 urte pasa baldin badira ere, oraindik ez dago kalteak bere gain hartuko dituenik. Biktimentzat, baina, bada errudunik; isuria izan zuen enpresak ez zuela behar bezala jokatu uste dute. Union Carbidek zigorra jaso zuen auzitegien eskuetatik; 1989an 7.500 milioi errupia (470 milioi dolar inguru) ordaintzera zigortu zuen Auzitegi Gorenak, baina kargu zibil eta penal guztietatik libre utzi zuen. Protesta eta mobilizazio ugari egin ziren auzitegiaren ebazpenari erantzuteko. Kaltetuek salatu izan dutenez, 600.000 kalte eskaera aurkeztu izan dituzte auzitegietan; 29.000 besterik ez dituzte onartu."}
{"id": "130949", "revid": "58701", "url": "https://eu.wikipedia.org/wiki?curid=130949", "title": "Erradiazio-kutsadura", "text": "Kutsadura erradiaktiboa esaten zaio energia nuklearrak eragiten duen kutsadurari. Kutsadura hau isotopo erradioaktibo artifizial zein naturalek eragindakoa izan daiteke.\nEnergia nuklearrak erradiaktibitate handiko hondakinak sortzen ditu, desintegratzeko 600 eta 2 130 000 urte bitartean behar dituztenak. Batzuk milaka urtez sor dezakete erradiaktibitatea. Erradiaktibitatearen ondorioak kaltegarriak izan ohi dira, luzez jasaten badira edo intentsitate handikoak baldin badira.\nDenboran zehar organismo batzuetatik besteetara transmiti daitezke substantzia erradiaktiboak kate trofikoaren bidez, azkenik goi mailako organismoetan eta baita gizakiengan ere metatuz. Plutonio gramo batek milioi bat pertsonatan minbizia sortzeko ahalmena du. Erradiaktibitate isurketek ondorio larriak izan ditzakete inguruan bizi diren pertsonen osasunean: abortuak, mutazio genetikoak, leuzemia, tiroide minbizia, psikologia-arazoak...\nKutsadura posibleak.\nKutsadura motak:\nErradiakzioak hainbat jatorri izan ditzake: naturala (radona kasu) edo artifiziala (plutonioa, esaterako).\nIsotopo erradiaktiboetaz hiz egiten denean ez da kutsadura naturala aipatzen, baina artifiziala denean bai. Eta izan daiteke:\nOhartaratzeko simboloak erradiazioari buruz.\nErradiazioaz ohartaratzeko erbiltzen den simboloa hiru hostoko hirusta da.\nIkur honek esan nahi du kutsatzeko edo irradiatzeko arriskua dagoela, eta horrez gain ohar gehiago agertzen ohi dira."}
{"id": "130951", "revid": "119347", "url": "https://eu.wikipedia.org/wiki?curid=130951", "title": "Zuhaitz sintetiko", "text": "Zuhaitz naturalak baino CO2 bi bider gehiago xurgatzen duten zuhaitz artifizialak dira, beraz ez dute inolako elikagaiak behar, ez eguzkirik ez urik. Klaus Lackner (New York-eko geofisika unibertzitateko ikertzailea) diseinatutako zuhaitz hauek atmosfera garbitzen dute, erregai fosilen erreketa kantitatea jeisten eta berotegi efektuaren kontra egiten.\nFuntzionamendua.\nMakina hauek teknolegia askoko dorreak bezala estrukturartuta daude, material xurgatzaile bereziekin. Zuhaitz hauek pinuak dituen adar berdintsuak ditu eta orratzak material plastiko berezi batekin eginak daude, hidroxido sodikoarekin, hauek dira karbono dioxidoa xurgatzen dutenak airearen trantzizioarekin.\nCO2-a xurgatzeko filtroak erabiltzen ditu, zuhaitz bakoitza 30 filtro izango lituzke, guztira 2.5 metroko luzeerarekin eta metro bateko zabalerarekin. Filtro horietan gelditzen da CO2-a konprimituta likido egoeran, eta horrela, lurrean lurperatuta geldituko litzateke betirako.\nCO2 Xurgapen kantitatea.\nCO2-aren xurgarze prozesua hau zuhaitz naturalak ere egiten dute, baina hauek 1000 bider azkarrago. Hala ere prozesu hau ez da guztiz garbia, karbono dioxidoa xurgatzearen prozesua egiteko, energia behar du eta beraz karbono dioxidoa izuri, xurgatzen duen 1000 gramotik 200 izuriko lituzke.\nProdukzio Bideragarria.\nZuhaitz sintetiko bakoitza tona bat korbono dioxido eguneko xurgatu dezake, 20 auto produzitzen dutena egun bakoitzean. Arazo handiena makina hauek fabrikatzeko kostea da, horrelako unitate bakoitza 21.500 euro ingurukoa baita. Kostea oso altua den arren zilegi dela esaten dute zientzialariek.\nGaur egun.\nZuhaitz hauek edozein leku irekian jarri ahal daitezke, haize errotak bezala, eta arrapatzen duten CO2-a hodi batzuetatik eraman beharko lirateke, geroago lurperatzeko. Beraz leku falta ez da makina hauek jartzearen kontra dagoen arazoa.\nMunduak urtero produzitzen duen karbono dioxido kopurua 3.6 gigatona bitartean dago, eta urteak pasa ahala igotzen ari den datua da. Karbono dioxido kantitate hori xurgatzeko 10 milloi zuhaitz sintetiko beharko lirateke, eta beraz 215 milloi euro.\nZientzialarien esanetan, proiektua bideragarria izan daiteke, baina puntu bateraino. Zuhaitz sintetikoak instalatu ahal daitezke, baina ez zenbaki handietan, bakarrik beste soluzio bat bilatzen duten arte."}
{"id": "130952", "revid": "58701", "url": "https://eu.wikipedia.org/wiki?curid=130952", "title": "Ezkutuko ehiza", "text": "Ezkutuko ehiza edo isileko ehiza legez kanpo egiten den ehiza da. Ehiza legez erregulaturiko egoeretan, ehiza mota hau legez kontrakoa da, ondorengo arrazoi hauetako batengatik edo gehiagorengatik:\nOhar bedi ezkutuko ehiza animalia basatien kasuan soilik aplikatzen dela. Besteren animalia etxekotuak ehizatzea ere legez kanpokoa da, baina ez da ezkutuko ehizatzat jotzen, lapurretatzat baizik.\nAlderdi historikoak.\nErdi Aroan, ezkutuko ehiza txiroek bizirauteko era bakarra zen, bereziki ehiza nobleziari eta pertsona dirudunei gordetako pribilegioa zenean. XVI. mendean, adibidez, orein bat hilez gero (Europako zenbait lekutan erregetasun handiko animaliatzat hartua) heriotza-zigorra jaso zezakeen horretarako eskubiderik ez zuen ehiztariak.\nGarai haietan txiroek ehizatutako animaliariarik ugarienak untxiak ziren, bereziki lakioak eta falkadak erabiliz ehizatuak. Benetako ehiza edo ehiza handia burutzeko armak, habilezia eta denbora librea eskatzen zituen eta hauek ez ziren txiroek zituzten baliabideak. Horregatik, baserritar arruntarentzat oso zaila zen jaunari omen zegokion oreina ehizatzea. Hala ere, goseteek eta miseriak isilpeko ehizara bultzatzen zuten jende ugari. Erdi Aroan animalia basatiak ziren gosea asetzeko baliabide bakarrak, janaria lortzeko beste iturri batzuk agortu egiten baitziren garai haietan hain ohikoak ziren goseteen ondorioz, eta honakoagatik egiten zuen ezkutuko ehizak gora. Lehen aipatu bezala, orein bat ehizatzea delitutzat hartzen zen, isileko edo ezkutuko ehizatzat hain zuzen ere.\nGaur egun, gehienetan isilpeko ehiza ez da nobleziaren pribilegioei lotua, batez ere ekosistema babesteko arau multzoen ondorio baizik.\nEzkutuko ehizaren ondorioak.\nEhiza erregulatzeko arrazoi nagusiak ekologiari lotuak dira, eta beraz, ezkutuko ehizaren ondorioak ekologikoak izaten dira nagusiki. Ondorio nagusiak hauek dira:\nEzkutuan ehizaturiko animaliarik ohikoenak.\nPangolinak.\nPangolinak bereziki Asia inguruan ehizaturiko animaliak dira Malasia, Indonesia, Thailandia, Laos, Vietnam, Nepal eta India herrialdeetan hain zuzen ere. Animalia honen salerosketa 2000. urteko Nazioarteko Arriskuan dauden Espezieen Salerosketa Hitzarmenak debekatu arren, txinatar askok haren haragia oraindik \"delicatessen\"tzat hartzen dute. Haren ezkatak ere kutiziatuak dira, medikuntza munduan oso ospetsuak baitira bere propietate sendagarriengatik. Ezkatez gain pangolinaren gernua eta odola ere sendagarritzat erabiltzen dira, honako gaitzen kontra erabilgarriak direlakoan: artritisa, asma, sukarrak, alergiak, larruazaleko gaitzak eta baita ere prostata-minbizia, hemofilia edo sexu harremanen bidez jasotako gaixotasunak.\nPangolinak desagertzeko zorian dauden animaliak dira eta lehen aipatu bezala, hauen salerosketa guztiz debekatuta dago. Hala ere, merkatu beltzean animalia exotiko hauen eskaera oso handia da. 2008. urteko urtarrilean bi gizon txinatar heriotz-zigorraz zigortuak izan ziren animalia hauekin trafikatzeagatik, Pekinen delitu honen aurka gogor egiten dutelaren seinale. Bi gizon hauek harrapatuak izan aurretik 3,2 milioi Yen inguru irabazi zituzten ( 2,1 milioi euro gutxigorabehera) sei hilabetetan soilik.\nTigreak.\nAnimalia hauek India, Nepal, Myanmar eta Errusiatik trafikatzen dira nagusiki. 90ko hamarkadaren hasieran, tigreen salerosketa debekatu zenean, hauen hezurrak sendagaiak, ardoa, igeltsua edo gel-a ekoizteko erabiltzen zituzten 200 enpresa txinatar baino gehiagok. Tigreen larrua ere oso estimatua da Asiako zenbait tradiziotan. Adibidez, Tibeten ugaztun hauen larruazalarekin egiten dituzte ausardia adierazten duten sei jatziak: goiko eta beheko jantziak, lepokoa, kapa, zela eta manta. Azken hau larru komunago batez ekoiz zitekeen, hala nola igaraba larruz, baina zonalde honek jasandako hazkunde demografikoak katuki hauen eskaera nabarmenki igotzea eragin du.\nArlo honetan industria-teknikak izugarri garatu dira azken hamarkadetan eta honen ondorioz tigreen populazioak izugarri egin du behera. Munduan 2.500 tigre inguru daudela kalkulatzen da, desagertzeko arriskuan daudelarik. 2007. urteko abenduan isileko ehiztarien talde bat desegin zuen Indiar poliziak, zeintzuek tigreen larrual bakoitza 4.500 eurotan saltzen zuten eta txinatar merkatuan 50.000 eurotara igotzeko asmoa zuten. \nHartzak.\nBereziki Errusia, Ipar Amerika eta Hego Amerikan trafikatzen dute ugaztun hauekin. Erregositako hartz-hanka sukaldaritza txinatarraren berezitasun bat da, eta larrua, gantza, bizkarrezurra, garunak, hezurrak eta atzaparrak medikuntza tradizionalean erabiltzen dira. Halere, bere atalik preziatu edo estimatuena xixkua da, merkatu txinatarrean 40.000 dolarrengatik sal daitekeena. Behazuna 100 sendagai baino gehiagotan erabiltzen da heste, bihotz eta gibeleko gaitzak tratatzeko.\nHartzen salerosketa ilegalak animalia hau desagertzeko zorian egotea eragin du nahiz eta hartzen gatibu-hazkundea asko garatu den. \nZibetak.\nAsiako hego-ekialdean ehizaturiko ugaztunak dira zibetak. Osagai garrantzitsutzat dauzkate dragoi, tigre edo fenix delakoaren zopa prestatzeko (sugea, zibeta eta oilaskoz osaturiko platera). Plater hau Txinako jaki ospetsu bat ez ezik sendagaia ere bada, artritisa sendatu, odol fluxua hobetu edo libidoa handitzen duela uste baita.\nZibeten salerosketaren ondoriorik latzena, ironikoki, giza-osasunerako kaltegarria izan daitekeela da. Izan ere, zenbait ikerlanek abiar-gripearekin lotu dituzte animalia hauek, eta baita 2002ko SARS agerraldiarekin ere. Gertakari hauen ondorioz txinatar Gobernuak animalia hauen salerosketa debekatu zuen 2003. urtean, baina debeku hau lau hilabetetara baliogabetu zuen, saltzaileen presioak eraginda. 2004an berriz gaixotasun kasuak agertu zirenean, txinatar Gobernuak berriro animalia hauen salerosketa debekatu zuen eta 10.000 zibeta hiltzeko agindua eman zuen.\nBaleak.\nBereziki Antartikan, Norvegian eta Islandian egiten den legearen aurkako ehiza da baleena. Gaur egun baleak ehizatzearen arrazoi nagusia haragia lortzearena da, antzina beste arrazoi batzuk bazeuden ere, hala nola erregaia lortzea (koipeen bidez) edo produktu kosmetiko eta produktu farmazeutikoak egiteko lehengaiak lortzea.\nEgun erabilitako tresna nagusiak baleak ehizatzeko arpoiak dira, arpoi leherkorrak bereziki, zeintzuek animaliaren larrua zeharkatu eta barruan eztanda egiten duten. Behin animalia geldiarazita, itsasontzi batera igotzen dute, han odolustu eta zatikatzeko.\nKonponbideak.\nZenbait parkezain erakundeek \"animalia robotikoak\" erabiltzen ari dira ikuspen handiko zonaldetan ehiztariak kokatu eta atxilotu ahal izateko haiei tiro eginez gero."}
{"id": "130953", "revid": "105290", "url": "https://eu.wikipedia.org/wiki?curid=130953", "title": "Lurreko ekosistema", "text": " Lurreko ekosistema animalia zein landareetan bizi direnak lurrean edo airean. Izan ere, bertan aurki dezakete behar duten guztia.\nLurreko ekosistema %25 baino ez du hartzen izan ere, ureko ekosistema %75 koa da. %25 horretan nabari direnak intsektuak dira 900000 intsektuekin. Bigarren moduan egongo lirateke hegaztiak gutxi gorabehera 8500 hegazti izanda. Landareen inguruan, mota asko hartu ditzakegu besteak beste, angiospermoak 224000 landare izanda.\nEsan daiteke lurreko ekosistemak beste ekosistemekin konparatuz, kontuan izanda faktore asko daudela ekosistema hori aurrera eramaten duena. Faktore hauengatik, bizidun eta bizigabeak bere ezaugarri arraroenak plazaratzen dira.\nLurreko ekosistemak Biosferan lurreko azaleko geruzan ematen direnak dira. Lurreko ekosistema proportzionalki ureko ekosistemekin konparatuz gutxiago daude.\nLur- eta ur-ekosistemen arteko ezberdintasunak.\nIzan ere, lurrekoak %75 urekoak,aldiz,%25a. Lurreko ekosistemen taldeak handiena intsektuak dira izan ere, 900000 espezie daude. Animalien barruan bigarren talde hegaztiak 8500 espeziekin eta hirugarren talde ugaztunak 4100 espeziekin. Landareen barruan aurki ditzakegu angiospermak, hauek gehien dauden espezieak dira 224000 espezie izanda eta briofitoak 24000 espezie izanda bigarren taldean kokatu ditzakegu.\nLurreko ekosistema ematen dira ezaugarri fisikoak dituztelako, dituzten faktore kopurua handiago denez honela dela esan daiteke kontuan izanda faktore gehienetan espeziak bizi daitezkeela bere baitan, faktore guztiak produzitzen dute mota askotako ekozonak edo biogeografikoak diren herrialde non elementu animatuak edo inanimatuak beraien ezaugarri berezienak suposatzen dute.\nLurreko ekosistemen abantailak.\nLurreko ekosistemak argiaren erabilpen handiagoa dute, kontuan izanda atmosferan gardenagoa dela argia ura baino. Baita ere, beraientzako dute hainbat gas, besteak beste: karbono dioxidoa, nitrogenoa eta oxigenoa. Hauek erabiltzen ohi dute lurreko mikroorganismoa eta landaretan aprobetxatu eta gero.\nUraren garrantzia lurreko ekosistemetan.\nNahiz eta lurraren garapena egon animalien eta landareen artean ezinbestekoa dute uraren erabilera bizi ahal izateko. Ondorioz, derrigorrez izan behar dute beraientzako iturri bat non likidoa eman behar duen organismoak hidratatzeko. Landareak lurreko urarengatik eta bakoitzaren zurtoinaren bitartez hostoetara eramaten dute eta elikagaia lortzen dute. Guztia hau determinatzen du garapen bat hauek ingurumena egokitzeko gaitasuna izanda.\nArazorik garrantzitsuena landareak aurre egiteko lehorketa da. Ingumeneko hezetasuna hartzen duten landareak dispositibo batean horrela hortik ura pasa dadin. Hostoak, aldiz. Lurreko landareetan hartu ditzakegu sabel moduko balbula batzuk espezie batzuetan non hortik gasen sarrera eta irteera izanik. Horien bitartez landareak karbono dioxidoa hartzen dute eta oxigenoa askatzen dute. Aldi berean, irekitzerakoan ura kanporatzen dute eta prozesuari transpirazioa deritzo. Uraren gehiegizko galera ematen denean landareek beraien zabelak ixteko ahalmena dute."}
{"id": "130957", "revid": "9304485", "url": "https://eu.wikipedia.org/wiki?curid=130957", "title": "Arkitektura iraunkor", "text": "Arkitektura iraunkorra edota ekologikoa ingurumenarekin errespetu handiz jokatzen dutenak dira eta energiaren erabilpen iraunkorra egiten dute. Honetaz aparte, energia berriztagarrietan ikertzera behartzen dute, material batzuk naturarekin duten eragina aztertzearekin batera. Energia kontsumo minimoa lortu nahi duten eraikin motak dira, eta honekin batera, beste helburu nagusia, material ekologikoak eta erraz birziklatzekoak erabiltzea da.\nEraikuntza iraunkorrak honako alderdiak hartzen ditu kontuan:\nBeharraren arrazoiak.\nGaur egun, hazkunde demografikoa izugarria da eta baliabide naturalen erabilpena horrela jarraitzen badu, ondorengoentzako baliabide hauen potentzia nabarmen jaitsiko da. Orain naturan biziki gertatzen ari diren hainbat fenomeno, adibidez: negutegi efektua, euri azidoa...\nEskema.\nHauek dira jorratu beharreko arloak:\nUraren tratamendua: Ura aurreztea etxebizitza ekologikoen helburu nagusietako bat da. Badago modu erraz bat hori egiteko. Ura hainbat aldiz erabiltzea, zirkuitu desberdinetatik basaraziz edo errazago, ur zikina ere zenbait gauzatarako erabilgarria da. Euria egiten duenean ere, eraikuntza altuetan, azotean geratzen den ura gainontzeko solairuetan erabiltzeko, hoditeria sistema baten bidez. Ureztatzeko, komunerako edota garbiketarako erabilgarria da.\nEguzki-energiaren bidezko energia lorpena: Eguzki-energia oso baliagarria da, ura berotzeko eta berogailua pizteko energia adina lortzeko. Konexio orokorrean elektrizitaterik gabe geratzen bazarete ere energia kantitate hori sortzeko gai izan daiteke. Legalki, badago lege bat Eguzki-energia defendatzen duena eta etxe berrietan kontsumitzen den energiaren portzentaia bat honen bidez lortu behar dela alegia.\nBerogailua eta errefrigerazioa: Erregaiaren kontsumoa jaitsi daiteke era berogailuan zein errefrigerazioan, horretarako badago modu erraz bat: Bero-ponpa deritzo, Elektrizitatearen bidez funtzionatzen du eta galdarak baino emaitza hobeagoak ematen ditu. Aipatutako bi funtzioetarako guztiz erabilgarria da.\nMaterialak: Material ekologikoen zerrenda nagusia.\nBadaude azken honekin prozesu batzuk ere:\nAdibideak:\nMaterial ekologikoak zenbait ezaugarri bete behar dituzte. Garrantzitsuenak:\nArkitektoak.\nHona hemen arkitektura iraunkorra egiten duten hainbat arkitekto:"}
{"id": "130958", "revid": "201", "url": "https://eu.wikipedia.org/wiki?curid=130958", "title": "Lens culinaris", "text": ""}
{"id": "130959", "revid": "7398", "url": "https://eu.wikipedia.org/wiki?curid=130959", "title": "Helianthus annuus", "text": ""}
{"id": "130960", "revid": "7398", "url": "https://eu.wikipedia.org/wiki?curid=130960", "title": "Glycyrrhiza glabra", "text": ""}
{"id": "130962", "revid": "6327", "url": "https://eu.wikipedia.org/wiki?curid=130962", "title": "Etxebizitza ekologikoak", "text": ""}
{"id": "130965", "revid": "44278", "url": "https://eu.wikipedia.org/wiki?curid=130965", "title": "Baigura (argipena)", "text": "Baigura Euskal Herriko bi mendiren izena da:"}
{"id": "130966", "revid": "6327", "url": "https://eu.wikipedia.org/wiki?curid=130966", "title": "Cichorium endivia", "text": ""}
{"id": "130967", "revid": "7398", "url": "https://eu.wikipedia.org/wiki?curid=130967", "title": "Stipa tenacissima", "text": ""}
{"id": "130968", "revid": "6327", "url": "https://eu.wikipedia.org/wiki?curid=130968", "title": "Triticum aestivum subp.spelta)", "text": ""}
{"id": "130969", "revid": "7398", "url": "https://eu.wikipedia.org/wiki?curid=130969", "title": "Cicer arietinum", "text": ""}
{"id": "130971", "revid": "7398", "url": "https://eu.wikipedia.org/wiki?curid=130971", "title": "Hordeum vulgare", "text": ""}
{"id": "130972", "revid": "6327", "url": "https://eu.wikipedia.org/wiki?curid=130972", "title": "Kutsadura erradioaktiboa", "text": ""}
{"id": "130974", "revid": "6327", "url": "https://eu.wikipedia.org/wiki?curid=130974", "title": "Mugikortasuna", "text": ""}
{"id": "130975", "revid": "1712", "url": "https://eu.wikipedia.org/wiki?curid=130975", "title": "Kate trofikoa", "text": ""}
{"id": "130976", "revid": "1982", "url": "https://eu.wikipedia.org/wiki?curid=130976", "title": "Ingurunea", "text": ""}
{"id": "130977", "revid": "1712", "url": "https://eu.wikipedia.org/wiki?curid=130977", "title": "Zuhaitz sintetikoak", "text": ""}
{"id": "130978", "revid": "119347", "url": "https://eu.wikipedia.org/wiki?curid=130978", "title": "Srebrenicako sarraskia", "text": "Srebrenicako sarraskia edo Srebrenicako genozidioa 8.000 gizon-mutil bosniakoren hilketa izan zen, 1995eko uztailean Srebrenican (Bosnia-Herzegovina) gertatua eta Srpska Errepublikako armadaren unitateek egina, Ratko Mladi\u0107 jeneralaren agindupean. 1993an NBEk Srebrenica eremu segurutzat jo zuen, Nazio Batuen babespean. Hala ere, Babes Armadak, UNPROFOR-ek, ezin izan zuen ekidin sarraskia, Herbehereetako 400 soldadu ongi hornituak bertan bazituen ere.\nSrebrenicakoa izan zen, Bigarren Mundu Gerraz geroztik, Europan gertatutako sarraskirik handiena. 2004an, Hagan egoitza duen Lehengo Jugoslaviako Nazioarteko Epaitegi Kriminalak ebatzi zuen Srebrenicako sarraskia genozidioa zela. Theodor Meron epaiburuak adierazi zuen:\nHildako gehienak gizonezko helduak edo mutil nerabeak izan ziren, baina tartean zeuden 15 urtetik beherako umeak eta 65 urtetik gorako gizonak ere. Zenbait emakume eta neska ere hil zituzten. Egun (2009ko uztaila) 6186 biktima daude identifikaturik, eta 3647 ehortzi dira Poto\u010dariko Oroimen Gunean."}
{"id": "130980", "revid": "201", "url": "https://eu.wikipedia.org/wiki?curid=130980", "title": "Lenteja", "text": ""}
{"id": "130981", "revid": "56334", "url": "https://eu.wikipedia.org/wiki?curid=130981", "title": "Eskola jazarpen", "text": "Eskola jazarpena () ikasle batek bere eskolan beste ikasleen eskutik jasaten duen jazarpen eta eraso-egoera jarraitua da. Jazarriak gutxiespenak, irainak, txantxak, iseka, kolpeak eta bestelako eraso fisiko eta psikologikoak pairatzen ditu eskola jazarpenean, erasotzaileen botereari edo indarrari aurre egin ezinik, eta azkenik jazarria mendekotasun-egoera batera doa.\nEskola jazarpenaren ondorioak larriak dira biktimentzat: estresa, estutasuna, beldurra eta depresioa ere jasaten dituzte eta kasu batzuetan biktimak suizidiora ere heldu dira. Eskola jazarpena betidanik gertatu bada ere, Dan Olweus suediar irakaslea hasi zen arazoa aztertzen Suediako eskoletan 1970eko hamarkadan. Antzina, eskoletako ohiko fenomeno \"naturala\" edo zela uste bazen ere, XX. mendeko bukaeratik egindako ikerketek eta jazarpen-kasu jakinetan hedabideek jarri duten arreta gizartean kezka berezia sortu duen arazo bilakatu da, mundu osoko eskoletako arazoa dela frogatzearekin batera. Horretaz jabeturik, anitz dira arazoari aurre egiteko ekimenak hezkuntza-arduradunen aldetik.\nKontzeptualizazioa.\nEskola erakunde hezitzaile moduan zabaldu zen XIX. mendetik jasotzen dira eskola jazarpenari buruzko erreferentziak. Esaterako, 1857 urteko \"Tom Brown's Schoolday\" eleberriak (\"Tom Brownen eskola-egunak\", euskaraz) eskola-jazarpena du gaietako bat. Hala ere, 1970eko hamarkadara arte gaiari ez zitzaion arreta berezirik jarri. Hain zuzen, 1969 urtean Peter Paul Heinemann suediar medikuak zabalkuntza handia izan zuen eskola jazarpenari buruzko artikulu idatzi zuen, arrazakeriaren inguruan. Artikuluan \"mobbing\" hitza erabili zuen egoera horretarako, espezie batzuetan animalia-saldok banako baten aurka burutzen zuen erasoa izendatzeko Konrad Lorenz etologoak baliatuz zuen terminoa hartuz. Dan Olweus suediar ikerlariak gaia sakontasunez aztertu eta 1978 urtean bere ikerketaren ingelesezko itzulpenean \"bullying\" terminoa baliatu zuen eskola jazarpena izendatzeko; izan ere, \"mobbing\" egoera ez bezala, \"bullying\", \"school bullying\" edo eskola jazarpena egoera jarraitua, nahita eta propio egindakoa eta ikasle bakar edo bakan batzuek eragindakoa izaten baita.Nazioartean ere, maiz erabiltzen den terminoa da ingelesezko \"bullying\", herrialde jakin batzuetan arazoak ezaugarri bereziak dituen arren; esaterako, Japoniako eskola jazarpenaren berezitasunak direla eta, hango eskola jazarpenari buruzko erreferentzia egitean japoniera jatorritzat duen \"ijime\" terminoa erabiltzen da.\nEskola jazarpenari aurre egiteko politikak behar bezala diseinatu, arazoak sorrarazi duen gizarte kezka eta eragin mediatikoa direla eta ikaslearen egoera behar bezala mugatzearren, beharrezkoa da fenomenoaren definizio zehatza egitea da. Egun hau da onartzen den definizioa: eskola jazarpena \"ikasle baten aurkako eraso eta jokabide negatibo iraunkorra da, beste ikasle bat edo batzuen aldetik, nahita eta modu kontzientean eragindakoa, mendekotasunezkoa eta asimetrikoa (jazarritako ikasleak horri aurre egiteko ahalmen gutxitua du) eta biktimizazio ondorioak dituena\". Horrela, ez dira eskola jazarpentzat hartu behar, larriak ere izan daitezkeen arren, haurren arteko borrokaldiak, txantxak, lapurretak eta legez kanpoko eraso puntualak.\nEskola jazarpena gizartean gertatzen diren beste indarkeria mota batzuekin harremana baduela defendatu izan da.\nJokabideak eskola-jazarpenean.\nAnitz dira eskola jazarpenean barne hartzen diren jokabide motak. Tratu txar eta indarkeria maila desberdinekoak badira ere (indarkeria fisiko zuzenetik tratu txar subliminalagoetara), horien helburua beti berdina da: kideak diren haur eta gazteen artean mendekotasun-harreman bat ezartzea. Jokabide aniztasun horretan jazarpen fisikoa, hitzezkoa eta bazterketazkoa bereizten dira alde batetik; beste alde batetik, agerikoa (jazarpena agerian burutzen denean eta jazarlea zein den jakina denean) eta zeharkakoa (jazarpena ezkutuan egiten denean) izan daiteke; azkenik, jazarpen zuzena (jazarpena pairatzen duena zuzenean erasotzen denean) eta harremanezko jazarpena (jazarpena pairatzen duenaren difamazioa eta haren bazterketa soziala bilatzen denean):\nErasoen azpiko edukiari dagokionez ere, jazarpen mota bereziak daude:\nEskola jazarpenaren maiztasuna.\nEskola jazarpena ohiko arazoa da eskoletan. Areago, fenomeno orokorra da eta ia ikasle guztiak jazarpen egoera bateko partaide edo lekuko izan direla egiaztatu mundu osoko hainbat ikerketetan. Hala ere, leku batetik bestera jazarpenaren prebalentzia oso aldakorra dela egiaztatu da. Inoiz eskola jazarpena jasan duten lehen eta bigarren hezkuntzako ikasleak %40-%80 bitartean direla ere jaso da. Une jakin batean jazarpen-egoera pairatzen dutenen ikasleen portzentajea %9tik %32ra bitartekoa dela zenbatetsi da toki batzuetan, %4-%27ak jazarleak ziren bitartean.\nAdinaren arabera.\nEskola jazarpena lehen eta bigarren hezkuntzako edozein mailatan gertatzen bada ere, 13 urte inguruan gertatzen da maiztasun handienaz, biktima nahiz jazarleen aldetik. Adin horretatik aurrera, gazteek jazarpenari aurre egiteko baliabide gehiago izaten dituzte, jazarlearen aurrean nola jokatu hobeto dakielako, bere kabuz nahiz eskolako eragileei laguntza eskatuz. Erasotzaileen aldetik ere, adin horretatik aurrera gazteak indarkeriaren aurkako jarrera barneratzen joaten direla baieztatu da, adin altuetan jazarpen mota subliminalagoak izateko joera izaten dutela egiaztatu bada ere. \nPartaideak eskola jazarpenean.\nHainbat partaide bereizten da eskola jazarpenean. Alde batetik, jazarle edo erasotzaileak daude; bestetik, jazarpenaren biktimak. Bigarren mailako partaideak badaude: ikasle lekukoak eta helduak, askotan modu pasiboak jokatzen badute ere, jazarpenari aurre egiterakoan ardura handia dutenak.\nJazarleak.\nJazarlea eragile menderatzailea da, biktima modu jarraituan erasotzen duena. Haur guztiek une jakinetan indarkeria erabiltzen badute ere, nabarmendu behar da jazarleak modu jarraituan burutzen dituela erasoak. Erasoetan parte hartzeko modu anitz dago, ordea, eta beraz jazarle tipologia ere era daiteke:\nHala ere, batzuetan taldekako erasoetan ere parte hartzen dute, liderrak erasoa egiteko erabakiari jarraiki.\nJazarlearen ikuspuntutik, erasoen tipologia ere eratu da: \"eraso proaktiboak\" daude alde batetik, helburu jakin bat lortzeko burutzen direnak (ospea, mesede edo abantaila bat, kontrola...), eta \"eraso erreaktiboak\", egoera bati aurre egiteko burutzen direnak, ustezko \"defentsa\" moduan, maiz errealitatearen ikuspuntu oker batetik abiarazita.\nJazarleen ezaugarriei buruz, bereziki jazarle aktiboari dagokionean, oldartsua, enpatia eta erruduntasun-sentimenduen eza, erasokorrak eta autoestimu handikoak izaten direla aipatu da. Aldi berean, ezaugarri psikologikoak garrantzitsuagotzat jotzen badira ere, ezaugarri fisikoak ere jaso dira: erasotzaileak biktimak baino indartsuagoak izaten dira. Jazarleek ezaugarri sozial nabarmenak ere izaten dituzte: eskolan integratu gabeak, errendimendu akademiko eskasarekin, hautsi diren edo beste arazoak dituzten familia etorriak, familiako hezkuntza desegokia eta indarkeriaren kulturan sartua.\nBiktimak.\nJazarpenaren biktimak jazarpena osatzen duten irainak, iseka, umiliazioak, mehatxuak eta gainerako erasoak pairatzen dituena da. Gehienetan jazarleak biktima bera baino ahulago ikusten duelako aukeratzen du. Biktimek ere ezaugarri fisiko, psikologiko eta sozial bereziak izaten dituzte, ezaugarri horiek beti agertzen ez badira ere. Biktimen ezaugarri psikologikoei dagokienean, biktimak haur eta gaztetxo ahulak, sentikorrak, lasaiak, zuhurrak, herabeak, aise nahigabetzen direnak, autoestimu eskasekoak, heldugabeak eta euren burua defendatzeko gai ez direnak izaten dira.\nBiktimen sexuaren garrantziari buruz eztabaida dago: mutilak jazarpen fisikoago baten biktima izaten dira, neskek jazarpen psikologikoa pairatzen duten bitartean, beste batzuen arabera mutilak izaten dira gehienetan biktimak, Japonian ezik non \"ijime\" motako jazarpenaren biktimak neskak diren maiztasun handiagoaz.\nBiktimak ezaugarri fisiko bereziak izaten ditu erasotzaileen ikuspegitik: txikia edo lodia izatea, betaurrekoak izatea, azalaren kolorea, janzkera, ilea edo bestelako hazpegi bereziak. Ikerlari batzuen ustez (Dan Olweus, kasu) ezaugarri fisiko berezi hauek ez dira jazarpenaren abiarazleak, bitartekoak baizik, biktima besteen aurrean barregarri uzteko hain zuzen\nEzaugarri sozialei dagokienean, ikaskideekin harreman eskasak izaten dituzte, lagun gutxi dituzte \u2014hain zuzen, ez dira babesa emango liekeen talde baten partaide izaten\u2014, talde-jardueretan gutxi parte hartzen dute, etxezuloak izaten dira eta maiz gurasoen babes handia izaten dute, babes hau jazarpenaren kausa nahiz efektu dela baieztatu bada ere. Batzuetan, biktimak errendimendu akademiko bikaina eta trebezia berezi bat dutenak dira, inbidiaz, euren burua gutxietsita ikusteagatik edo besterik gabe \"aparteko\" ikasleak direlako erasotzaileak jomugatzat hartzen dutenak. Beste batzuetan, arestian aipatutako ezaugarriez haraindi, uneko gertakari batek abiarazten du jazarpena (pixa soinean egitea, esaterako).\nBeste alde batetik, biktima \"pasiboek (isilak, herabeak eta erasoari erantzuten ez diotenak) gehiengoa osatzen badute ere, badira biktima \"erreaktiboak, erasotzaileari aurre egiten diotenak; kasu horietan, erasotzaileak jomuga \"errazagoak\" bilatu eta jazarpena bertan behera utzi egiten du gehienetan. Biktima \"erasokorrak ere badaude, euren jazarpenari beste batzuei jazarpena eginez erantzuten diotenak. Azkenik, badira biktima \"probokatzaileak, beste ikasleen artean erreakzio negatiboak bilatzen dituztenak eta antsietatez eta erasokortasunez jokatzen dutenak..\nIkusleak.\nIkusle edo lekukoak jazarpenaren berri dutenak dira, jazarle eta zuzeneko biktima izan gabe. Jazarpenari aurre egiteko funtsezkoa da multzo honen parte hartzea eta laguntza jazarpen-egoerak hauteman eta horiei aurre egiteko. Zeharkako biktimatzat jo daitezke batzuetan, jazarleak egiten dituenak ikusita beldurra eta mendekotasuna ere pairatzen baitituzte zenbait kasutan. Beste egoera batzuetan, jazarpena iraunarazi egiten dute, erasoak jazarlearen balentriatzat edo gertakari arrunt, hutsal eta barregarri moduan hartuz; izan ere, jazarleak erasoak beste ikasleek ikus ditzaten burutzen ditu, bere nagusitasuna argi gera dadin, izuaz nahiz mirespenaz. Horrela, jazarpena bi aldeko ez baizik eta hiru aldeko fenomenoa dela baieztatu da: biktima(k), jazarlea(k) eta lekukoa(k). Areago, ikusle eta lekukoen rola ezinbestekotzat jotzen da jazarpen egoera iraunarazi nahiz horri amaiera emateko.\nIkusleen multzoan jokamolde zenbait bereizten dira jazarpenaren aurrean:\nAurreko tipologia ezin da zehatz eta modu finko eta esklusiboan aplikatu, ikusle jarrera konkretu batek berezitasunak eta \u00f1abardurak. Tipologia zabalagoak ere ezarri dira. Bestalde, badago arriskua ikusle pasibo izatetik ikusle amoral izatera iragateko. Ikusle amoral izatetik jarraitzaile izatera ere iragaten dira ikasleak, erasotzailea lider edo nagusi moduan, zigorgabe eta menderatzaile, ikusita. Era beretsuan, badago joera ikusle pasibo moduan jarduteko, besteek ere modu horretan jokatzen dutela ikusten bada.\nPrebentzioa, \"probentzioa\".\nEskola sistemaren ardura nagusietako bat izan beharko luke eskola jazarpenari aurrea hartzea eta aurre egitea. Eskola sistemak elkarbizitza zaintzeko eta etengabe hobetzeko neurriak hartu beharko lituzke; bazterkeriak saihesteko, lagun-giroa, lankidetza, auzolana, kooperazio-giroa sustatzeko neurriak.\nBalizko eskola jazarpena egon den kasuetan protokoloak egon beharko lirateke eta jazarpen kasuak ez gertatzeko, prebenitzeko, etengabeko lana egin beharko litzateke.\nGaiari buruzko ikerketak EAEn.\nISEI-IVEI erakundeak eskola jazarpenari buruzko hainbat txosten argitaratu ditu.\nKanpo estekak.\n[[Kategoria:Eskola]]\n[[Kategoria:Abusua, jazarpena eta tratu txarrak]]"}
{"id": "130985", "revid": "103793", "url": "https://eu.wikipedia.org/wiki?curid=130985", "title": "Areta (argipena)", "text": "Areta zenbait leku eta pertsonaren izena da."}
{"id": "130986", "revid": "105290", "url": "https://eu.wikipedia.org/wiki?curid=130986", "title": "St Albans", "text": "St Albans Erresuma Batuko Ingalaterrako hego-ekialdean dagoen Hertfordshire konderriko hiria da.\nHiri honetan San Albans katedrala kokatzen da."}
{"id": "130988", "revid": "56334", "url": "https://eu.wikipedia.org/wiki?curid=130988", "title": "110. Street-eko geltokia", "text": "110. Street-eko geltokia I\u00f1aki Zabaleta nafarrak argitaratutako genero beltzeko eleberria da. Eleberriak New Yorkera arrazoi politikoengatik ihes egindako Joseba gazte euskalduna du protagonista. Han bizimodu gogorra du. Sukaldari lanetan dabilela, ugazabaren xantaiaz droga trafikoan nahastuta ibiliko da. Aldi berean, kartel batean jarritako mezuen bitartez Angie neska gaztea ezagutu eta harekin maiteminduko da. Josebak xantaia ukatu eta trafiko sarea uztea erabakitzen duenean, sareko kide batek hil egingo du.\nIstorioa.\nI. atala.\nJoseba mutil nafarra da, 1973 urtean New York hirian bizitzera joango da eta ikurrina jarri eta manifestazioetan ibilita espainiar polizia atzetik zebilkiolako Euskal Herritik ihes egin duena. Hiru urte eman ditu New Yorken. Han legez kanpoko immigrantea da eta bizimodu latza izan du. Gaur egun, kafetegi bateko sukaldari moduan egiten du lana. Etorkinentzako hotel merke batean bizi da Harlem auzo txiroan. Hara joateko, metroa hartzen du eta 110. kaleko geltokian jaisten da. Hotelera iristen da egun batean, bere gelan lo hartu eta Gregory izeneko gizon beltz zaharrak, II. Mundu Gerrako gerrako beteranoa denak, jotzen dio atea, Josebarekin hitz egiteko ohi bezala. Euskaldunak jatorrak direla iritzita, Parisen egon zeneko pasadizo bat kontatzen dio, non Baiona ondoko herri batekoa zen prostituta batekin oheratu zen, Marie izenekoa, bere bizitza kontatu ziona, nola gurasoen etxetik alde egin zuen eta Parisen lana aurkitu ezinik prostituzioan sartu zen. Gregoryk Marierengana joan zen behin eta berriz, harekin maitemindu eta berarenganako amodioa ere aitortu zion baina neskak euskaldun batekin soilik ezkonduko zela esan zion. Ondoren, Josebak Gregoryrekin eztabaidatzen du kultura desberdineko bikoteen harremanei buruz, Marierekikoa nola bukatu zen kontatzen du: egun batean putetxera joan haren bila eta atezainak bertan ez zegoela esan zion, alde egina zela etxe hartatik; beste neskak ere aukeran dituela adierazi arren, Gregoryk alde egiten du. Joseba nekaturik dago eta biharamunean lanera joateko lo egin duela esanda, Gregoryk alde egiten du, baina aurretik dolar batzuk eskatuta. Leihotik begira, Josebak anbulantziak eta polizia autoak ikusten ditu pasatzen, auzoan gertatutakoak irudikatuz.\nII. atala.\nAngie ere Harlem-en bizi da. Goiz batean lanera joateko txirrinak esnatu eta Margaret pisukidearekin batera gosaldu ondoren, kalera abiatzen da eta 110. kaleko geltokian metroa hartzen du Manhattanera joateko. Han egiten du lana publizitate-bulego batean. Atsegin du bere lana.\nAldi berean, Joseba bere lanpostuan dago, hau ere Manhattanen, bezeroentzako gosariak azkar prestatzen. Urtebete darama lanpostu horretan. Catherine ugazaba berarengana joan eta Estatu Batuetan legalki ote dagoen galdetzen dio, ziur baitago paperik gabe ari dela lanean. Josebak ez du egoera ongi ulertzen, emakumea berarekin ligatu nahian ibili izan baita. Poliziari deituko diola eta berriz ere Espainiara bidaliko dutela mehatxu eginez, bi pakete garraiatzeko lana agintzen dio azkenik, dirutzaren trukean. Josebak susmo txarra hartzen dio lanari, baina espainiar poliziaren torturen beldurrez onartu egiten du. Biharamunera bere etxera joateko adierazten dio ugazabak.\nAngieren ugazabak irrati kate bati buruzko publizitate kanpainaren ardura ematen dio. Metro geltokietan jarriko den kartela ere diseinatu behar du. Lan hori guztia egun gutxitan egin behar du. Berarekin ligatu nahian dabilen Tom lankide biziari deitu eta honek lortzen du azkenean Angierekin egin behar duen bilera kanpoan afari moduan egitea.\nLana bukatu eta Joseba Gregory egoten den Harlemeko tabernara sartzen da. Harekin topatu eta ugazabak proposatutako kontatzen dio. Gregoryk kokaina garraioa egin behar duela uste du. Josebak aterabiderik gabe ikusten du bere burua, Espainiara deportatua izatea eta negozio zikinetan sartzea baititu aukeran. Mozkortuta biak, hotelera heltzen dira azkenik.\nIII. atala.\nTom eta Angie Broadwayko jatetxe batera doazen bitartean, Joseba ugazabaren etxera doa, paketea jasotzera. Nahi gabe etorri da eta lana egiteagatik jasotzen duen dirua eskuratu bezain laster alde egingo duela esaten dio bere buruari. Catherinen etxera sartu eta emakumea Joseba seduzitzen saiatzen da baina Josebak muzin egiten dio.\nJatetxean, karteletan marraztutako irrati esatariak jartzea proposatzen du Angiek, metroan ibiltzen den jendeak edozer gauza idazteko hutsune batekin batera, irrati kateak jendearen iritzien berri izan dezan. Tomek jendeak zentzugabekeriak jarriko dituela esaten du; ondoren, hiriko bakardadeari buruz hitz egiten dute biek.\nAldi berean, bere sexu-grina asetzeko ezezkoan, Catherinek emigrazio zerbitzura deitzeko mehatxua egiten dio Josebari. Horren aurrean, Josebak emakumearen eskakizuna onartu eta bere gorputza ferekatzen du orduetan zehar, bera ere berotu arte. Orduan, paketeak eramateko xehetasunak eskatzen dizkio Catherineri. Atlantic Cityko kasino batera joan behar du eta han pertsona batek emango dion paketea ekarri behar dio; hurrengo batean, bigarren pakete bat ekarri beharko dio. Lanak egindakoan Catherinek berak ordainduko dio. Noiz egin behar duen abisatuko dio aurrez. Etxera itzultzean, Gregoryrekin topatu eta gertatutakoa kontatzeko tabernara doaz.\nBitartean, Catherinek Walter izeneko bati deitu eta garraiolaria badutela adierazten dio, konfiantzazkoa dela eta harrapatuta dutela bi edo garraio gehiago egiteko.\nIV. atala.\nBiharamunean Catherine kafetegira azaltzen da, Josebari hitzik esan gabe. Auzoko tabernan, Gregoryrekin elkartu eta honek Anthony zaharra aurkezten dio. Gaztetasunari eta zahardadeari buruzko gogoetak egiten dituzte. Goiko solairutik, Nikos grekoaren zalaparta eta oihuak entzuten dira, eta azkenean, Josebari bezala, poliziari deitzeko mehatxua egiten diote goitik bertatik.\nAngie, Tom eta Mr. James ugazabak bilduta daude publizitate kanpaina antolatzeko. Kartelen zirriborroak erabaki eta Angiek plangintza aurkezten du, non jarriko diren kartelak, nola eta noiz jasoko diren mezuak eta horien txostena noiz emango den irratiz.\nCatherinek Atlantic Cityra joateko eguna iritsi dela adierazten dio Josebari. Josebak amildegiaren ertzean ikusten du bere burua. Ordu zehatz batean azalduko ez balitz, poliziari deitzeko eskatzen dio Gregoryri, hari bere dokumentazioa ematearekin batera. Autobusa hartu eta txikitan Iru\u00f1era autobusez joaten zeneko oroitzapenak datozkio, Ezkurrako baserriko eta Iru\u00f1eko eskolako eszenekin batera. Kasinora heldu eta Walter izenekoaren bila doa, black jack jokoko mahai baten inguruan. Catherinek emandako kontrazeinua bi aldiz esan, baina inork ez dio kasurik egiten. Azkenean, mahaiko karta-emailea bere atzetik joan eta Walter bera dela eta berarekin joateko esaten dio. Aparkalekuan paketea entregatu eta non, noiz eta nori entregatu behar duen adierazten dizkio, paketean zer dagoen argi esan gabe. Autobusa hartzen du, galtzeko zorian egon den arren eta paketea beti eskutan; aldameneko andre zaharra hasten zaio hizketan, lo hatu gabe. Joseba, ordea, erne eta urduri dago, goizaldean autobusa New Yorkera heldu arte. Etxegabeak han eta hemen, hotelera heldu eta Gregoryrekin hitzerdi bat egin ondoren, paketea azpian duela lo hartzen du.\nV. atala.\nAngie eta Tom metro geltokietan jarritako kartelak ikustean jendeak nolako erreakzioa duen ikusteko geratu dira goizean goizetik. Bitartean, Gregoryk Joseba esnatu eta Bronxera joateko metro geltokiraino laguntzen du; han entregatu behar du paketea. Hoteleko sarreran lurrean etzanda egoten den emakumearen istorio tristea kontatzen dio. Metroan ere giro eta ilun eta tristean murgilduta egiten du bidaia. Bronx auzo txirora heldu Walterrek paketea entregatu behar zueneko elikagai denda aurkitzen du. Paketea entregatuta alai sentitzen bada ere, berehala tristurak eta etsipenak hartzen dute berriz.\nLaneko etenaldi batean, Angie eta Tom jendearen erreakzioaz mintzo dira. Mezu bat bakarra idatzi dute, txantxa kutsukoa eta irratiarekin zerikusirik ez duena gainera.\nItzulerako bidaian, Joseba neska bati begira geratzen da eta hura ezagutzeko gogoa pizten zaio, baina zaila egiten zaio hurreratzea harremanak eragozten dituen hiri horretan, Euskal Herrian ere jendea ezagutzea zaila dela aitortzen badu ere. Metrotik jaitsi eta Angieren kartel batean Jean Genet idazlearen aipu baten hasiera idazten du, bakardadeari buruzkoa.\nAhituta, Angie etxerantz doa metroz. 110. kaleko geltokian jaitsi eta Josebak idatziriko aipua irakurtzen du berak diseinaturiko kartel batean. Aspaldiko maitale batek oihukatzen zion aipu berdina da eta hark idatzirikoa dela pentsatzen du, idazkera desberdina badu ere; gero Tomek idatzi ote duen pentsatzen hasten da, jatetxeko afarian aipu horrena kontatu ziolako; hari deitu eta Tomek bera ez dela izan esaten dio. Bitartean, Catherine Walterrekin eta elikagai dendako Joerekin hitz egiten du telefonoz, Josebak lana ongi egin duela ziurtatzeko.\nVI. atala.\nBiharamunean Angie aipua berriz ere ikusi eta Kelly maitale ohiaren idaztankera hartzen dio. Aipuaren jarraipena idaztea bururatzen zaio baina ez da gogoratzen eta bere literatura irakasle-ohiari deitzen dio galdetzeko. Irakasleak zein liburutan aurkituko duen adierazten dio. Tomekin elkarrizketan, Kelyyrena bukatu baina berriz ere ikusi nahi duela aitortzen dio. Bitartean, Josebak, muturtuta, hitzartutako dirua eskatzen dio Catherineri baina honek hurrengo garraioan emango dizkiola esaten dio.\nAngie liburutegian liburuaren aipu osoa aurkitzen du. 110. kaleko geltokira joan eta jarraipenaren zati bat idazten du, egun hartako datarekin batera. Biharamunean eta hurrengo egunetan ere ez du inongo berririk ikusten kartelean eta Kelly berriz ere topatzeko itxaropena galtzen du.\nCatherineren etxerako bidea, metroa hartu eta kartela ikusten du Angiek idatzitako aipuaren jarraipenarekin. Aipuaren jarraipena idatzi eta Catherineren etxera doa. Honek arropa arina jantzita egiten dio harrera eta besarkatu egiten du, baina Josebak muzin egiten dio. Eztabaida gogorrean hasten dira biak, Josebak frustrazioa aurpegiratuz Catherineri eta honek azkenik Josebak mespretxatuz. Josebak dirua hartu eta hurrengo garraiorako xehetasunak jasotzen ditu Catherinerengandik.\nVII. atala.\nMetroarekin amesgaiztoa izan ondoren, Angie lanera doa. Kartelaren aurretik pasatzen da etsirik eta Josebaren jarraipena ikusten du. Pozik, aipuaren jarraipena eta hurrengo egun baterako kafetegi baterako hitzordua idazten du, bere izenarekin batera. Lanean, Tomi mezuarena kontatu eta barruan zerbait ernatu zaiola aitortzen du, hau beti bezala txantxetan dabilkion bitartean. Josebak ustekabez eta ilusioz irakurtzen du Angiek kartelean hitzordua. Hitzordua baino lehenago, kafetegira sartzen da, neskarekin egoteko oso denbora gutxi izango duela kezkarekin, hitzordua eta berehala bigarren garraioa egin behar baitu.\nAngiek lanetik atera eta kafetegira autobusez joatea erabakitzen du. Geltokian minituak pasa eta autobusik ez da ageri. Kafetegian bere ustez topatu behar duen Kellyrekin gogoratuz, urdurituta, taxi bat hartzea lortzen du. Kafetegian, bitartean, Joseba Angie ez den neska batengana jotzen du. Angieren taxia, bere aldetik, oso mantso dabil. Azkenean, Angie heldu, taxitik jaitsi eta kafetegirantz doa. Aldi berean, paketearen garraioa egin behar duela eta, Josebak kafetegitik alde egin Angiek utzi berri duen taxia hartzen du. Ez dute elkar topatu. Angie zai geratzen da kafetegian; denbora pasa eta etsiak hartuta alde egiten du.\nJoseba, aurrekoan bezala, Atlatin Cityko kasinora joan eta Walterrek paketea ematen dio, arazorik gabe. Azken paketea izango dela erabakitzen du. Bueltan, New Yorken, paketea soinean, bere hotelaren ondoan polizia ikusten du. Polizia batek karneta eskatzen dio eta Josebak gabe ibiltzen dela esaten dioi, baina hoteleko gelako giltza erakusten dio. Gelara igo eta Gregoryrekin topatzen dira. Poliziaren adiskidea da. Gregoryri esker, poliziak bakean uzten du Joseba. Hoteleko Nikos grekoaren bila etorri dira, hotelean zalapartaka dabilena; azkenean, eraman egiten dute. Goizean, elikagai dendako Joeri paketea eman eta lasaia hartzen du Josebak, lan zikinak amaitu baitira beretzat. Etxera itzultzean, 110. kaleko geltokian, hitzordu bat idazten du Angieren kartelean, berarekin topatzeko. Tom Angieri deitu eta honek Kelly ez dela azaldu kontatzen dio. Tomek ateratzeko proposatzen dio baina Angie triste dago eta bakarrik egon nahi du. Kalera ateratzen da buelta bat emateko eta hasieran nahi ez badu ere, kartelera hurbildu eta Josebaren iganderako hitzordua ikusten du, Joseba izenarekin sinatuta, ustekabez eta pozik.\nVIII. atala.\nJoseba igandean jaiki, gosaldu, egunkaria irakurri eta igande beste zereginak egiten ditu. Arratsaldean poliki abiatzen da kafetegira. Angie, aurrekoan ez bezala, ordua baino lehenago iritsi eta Joseba ezezagunaren zain geratzen da. Joseba sartu eta topatu egiten dira. Elkarrekin eseri eta bere buruak aurkezten dituzte. Josebak Geneten aipua bakarrik sentitzen zelako idatzi zuela kontatzen du; Angiek bera Kelly zela uste zuela. Bien artean begikotasuna sortzen da. Elkarrekin afaldu eta Josebak etxera laguntzen du ondoren. Aipua eraldatuz, orain berarekin bakarrik ez dagoela esaten dio hunkigarriro. Antzerkira elkarrekin joateko geratzen dira. Gelara itzulita, Gregoryri Angie neska zoragarria dela esaten dio.\nGoizean, jatetxean, Catherinek garraio gehiago egiteko esaten dio. Josebak ukatu egiten du. Catherinek mehatxatu egiten du eta dirua jasotzeko bere etxera joateko hitzordua ematen dio. Angiek, berriz, Josebarena kontatzen dio Tomi. Lanean gogoz dabil eta publizitate kanpainako txostenak bukatzen dituzte. Buruak zorionak eman eta beste lan baterako ardura eskaintzen dio.\nAntzerkian Josebak Angieren eskua hartzen du; laster elkar ferekatzen hasten dira.\nCatherinek droga banatze lanetan dabilen Joeri deitu eta Josebari zelata egiteko agindua ematen dio. Bitartean, Josebak Catherineren etxera berarekin joateko eskatzen dio Gregoryri, emakumeak larrua jotzera derrigortu ez dezan. Elkarrekin azaltzen dira haren etxera eta Catherinek dirua ematen dio. Josebak azken lana izan dela berresten dio eta beretzat sukaldari moduan ere ez dela arituko. Etxerako bidean, Joe dute atzetik.\nJoseba pozik eta bizimodu berri bat hasteko ilusioarekin jaikitzen da goizean. Angieri deitzen dio biharamunean elkarrekin geratzeko. Euskal Etxera lan bila joateko planak egiten ditu eta Euskal Herrira itzultzeko desioa pizten zaio. Biharamunean, bere burua apaindu eta kalera jaisten da Angierekin topatzeko. Joe du atzetik. Metroan, ordea, Joe bere aurka oldartu eta labainkatu egiten du. Larri zauriturik, ospitalera eramaten dute baina han hiltzen da. Bitartean, Angie lanetik ateratzen da Josebarekin elkartzeko ilusioarekin. Joseba ez da kafetegira heltzen, ordea . Angiek, etsirik eta haserre, alde egiten du.\nIX. atala.\nJosebaren gauzen artean hoteleko giltza aurkitu eta hara abiatzen da polizia. Han Gregoryri gertatutakoa kontatzen dio. Gregoryk Joebaren agendatik Angieiri deitu eta Joseba hilik dagoela esaten dio.\nHitz-atzea.\nIdazleak lehenengo pertsonak gaineratutako atala da. Bertan, 2003 urtean New Yorkera egindako bisita batean Joseba Telleriaren hilobiaren bila hilerri batera nola joan zen kontatzen du, baina ez zuen aurkitu. Joseba bezala, euskal iheslariak ditu gogoan idazleak."}
{"id": "130990", "revid": "1659", "url": "https://eu.wikipedia.org/wiki?curid=130990", "title": "Salford", "text": "Salford Erresuma Batuko Ingalaterrako ipar-mendebaldean dagoen Manchester Handia metropolitar konderrian. City of Salfordeko hirigunea da."}
{"id": "130991", "revid": "105290", "url": "https://eu.wikipedia.org/wiki?curid=130991", "title": "Gantt diagrama", "text": "Proiektuen kudeaketan, Gantt diagrama proiektu edo lan-andana bateko bilakaera agertzen duen aurreikuspen bat da, lanen arteko bateragarritasunak eta ondorengotasunak kontuan harturik, azkenean proiektu osoaren iraupen minimoa emateko. Aldi berean, egutegia agertzen duen ardatz batean zehar eta proiektuaren hasiera-data finkaturik, egin beharreko lanak noiz hasi eta bukatu behar diren azaltzen du, lanen denbora-planifikazioa zehaztuz horrela. Henry Gantt estatubatuar ingeniariak asmatu zuen 1910eko hamarkadan, taylorismoaren printzipioak jarraituz."}
{"id": "130992", "revid": "17", "url": "https://eu.wikipedia.org/wiki?curid=130992", "title": "Gantten diagrama", "text": ""}
{"id": "130993", "revid": "448", "url": "https://eu.wikipedia.org/wiki?curid=130993", "title": "Iraungipen (argipena)", "text": "Iraungipen izenak adiera hauek ditu:"}
{"id": "130997", "revid": "7398", "url": "https://eu.wikipedia.org/wiki?curid=130997", "title": "Secale cereale", "text": ""}
{"id": "130998", "revid": "7398", "url": "https://eu.wikipedia.org/wiki?curid=130998", "title": "Lactuca sativa", "text": ""}
{"id": "130999", "revid": "7398", "url": "https://eu.wikipedia.org/wiki?curid=130999", "title": "Cichorium intybus", "text": ""}
{"id": "131000", "revid": "7398", "url": "https://eu.wikipedia.org/wiki?curid=131000", "title": "Eragrostis tef", "text": ""}
{"id": "131001", "revid": "512", "url": "https://eu.wikipedia.org/wiki?curid=131001", "title": "Te (landarea)", "text": "Te (\"Camellia sinensis\"), \"Camellia\" generoko eta Theaceae familiako landarea.\nEspezie honetako landareen hostoekin egiten da te-infusioa. Te zuria, berdea, beltza eta Oolong tea, denak egiten dira espezie honekin. Haien arteko aldea honetan datza: modu diferentean prozesatzen dira, eta oxidazio-maila desberdinetara heltzen dira.\n\"Camellia\" izena Georg Kamel (1661\u20131706) jesuitarengandik datorkio. Farmazialaria ere bazen, eta misiolari gisa joan zen Filipinetara. Lineok Kamelen izena hautatu zuen 1753an genero honentzat, jesuitak botanikari egin zion ekarpena ohoratzeko. \"Sinensis\" hitzak, berriz, \"txinakoa\" esan nahi du latinez.\nLau barietate onartzen dira, eta horietatik \"C. sinensis\" sinensis barietatea eta \"C. sinensis\" assamica barietatea erabiltzen dira gehien tea egiteko.\nJatorriz, Txina kontinentalekoa eta Asiaren hego eta hego-ekialdekoa da espezie hau. Gaur egun, ordea, mundu osoko lurralde tropikal eta subtropikaletan landatzen da.\nZuhaixka hostoiraunkorra da, eta normalean ez zaio uzten 2 m-ko garaiera gainditzen; libre utziz gero, zuhaitz bihurtuko litzateke. Lore zuri-horixkak ditu (2,5-4 cm-koak), eta 7-8 petalo. Hostoak 4\u201315 cm luze eta 2\u20135 cm zabal izan ohi dira, eta berde kolore distiratsua izaten dute. Hosto jaioberriak argiagoak izaten dira, eta nahiago izaten dira tea egiteko. Hosto-adinaren araberakoa izaten da te-kalitatea, konposizio kimiko desberdina izaten baitute (hosto jaioberriek % 4 kafeina izan ohi dute). Kimua eta lehen bi edo hiru hostoak eskuz biltzen dira, astean behin edo bi astean behin.\nLokalizazioa.\nTe planta Txinako hegoaldetik eta Asiako hego-ekialdetik dator, baina gaur egun mundu osoan landatzen da, bai eskualde tropikaletan bai subtropikaletan. Txina, India, Zeilan, Japonia, Indonesia, Kenia eta Taiwan dira produktorerik handietan. Txinako medikuntza tradizionalean erabiltzen diren oinarrizko 50 belarretako bat da.\nEtimologia.\nSinensis terminoak \"Txinakoa\" esan nahi du latinez. Gaur egun zaharkituta dauden espezie honen antzinako izen zientifikoak thea bohea, thea sinensis eta thea viridis dira.\nTxinerazko tea [\u8336] da, pinyinera transliteratua, ch\u00e1 bezala jotzen duena, eta, antzinako transliterazio batean, Peh-oe-ji deitua, normalean, Txina hegoaldeko euskalkietarako erabiltzen zena. Txa forma, ziuraski, portugesekin sartu zen Europan, takar forma, herbeheretarrekin egin zuen bitartean, biak Asiako merkatari handiak, herrialde ezberdinetan eta euren hizkuntzetan zabalduz.\nDeskribapena.\nZuhaixka edo zuhaitz txiki (1-9 m) iraunkorra da, sustrai nagusi sendoa duena; zuhaitza, normalean, moztu egiten da, hostoetatik tea egiteko landatzen denean 2 metrotik gorakoa izan ez dadin. Hosto, glabra eta ertz zerratuak 4-15 cm luze eta 2-5 cm zabal dira. Loreak, besapeak, bakartiak edo 3ko taldeetan, 5 sepalo, 6-8 petalo eta estamin ugari dituzte, zuri-horixka kolorekoak dira eta 2-4 cm-ko diametroa dute. Obulutegia, trilokulatua, globosoa da, trinko iletsua edo glabreszentea. Haziak zentimetrikoak dira eta kolore arrekoak.\nErabilera.\nTe hostoei bildu eta erabili aurretik tratamendu desberdinak ematen zaizkie. Tratamendu horien ( hartzitu edo artzitu gabeak) harabera tea desberdinak lortzen dira, berdea, beltza, zuria, Pu-erh edo gorria, horia, oolong...\nHostoek % 4 inguru kafeina dute. Bildutako hostoen ezaugarriek eta konposizio kimiko desberdinek, adinaren arabera, te mota ezberdinak sortzen dituzte. Hostorik zaharrenak berde ilun kolorekoak dira. Xamurrak, berde zurbilak eta barrean zaparrada zuri motz bat dutenak dira gustukoenak.\nBarietate erabiliena assam (batzuetan C. sinensis assamica edo C. assamica deitua) eta Txinako landarea (C. sinensis sinensis deitua) dira, baita bi hauen zenbait gurutzaketa ere.\nTe motak jasotako tratamenduaren arabera..\nTe beltza: Hostoen lehorketa fase baten ondoren, kiribildu eta hartzitu egiten dira. Ondoren aire beroarekin hartzitzea mozten da 30 minutuz. Amaitzeko hostoak sailkatu egiten dira.\nTe gorria, erdi hartzitua edo oolong: Te beltzaren prozedura berdina du baino hartzitzea denbora motzagoa da. Te berde eta beltzaren arteko infusioa da. Bereziki Formosako uhartean produzitzen da. Zapore arinagoa eta kolore gorrixka izaten dute.\nTe berdea: Te hostoak lurrinekin bigundu eta kiribildu ondoren lehortu egiten dira, hartzitzen utzi gabe. Zapore garratzekoa da, Txinan eta herrialde musulmanetan kontsumitzen dira bereziki.\nTe txuria: Te hostoak bildu eta naturalki lehortzen diren hostoak dira. Tratamendu eta oxidazio mailarik baxuena duen te mota da. Zaporez arinena. Txinan du jatorri eta bertakoa da produkzioa.\nIstanteko tea: Te beltzaren deshidratazioak eman ondoren lortzen den produktu, likido beroetan diluitu daitekeena.\nLurrin desberdina duten teak: Normalean te berdea izaten dute oinarri, eta hauei bestelako gehigarri zaporetsu eta lurrintsuak, loreak, (jasmin, arrosa, menda, ..) espeziak, (kanela, banilla, erregaliz...) eta fruitu lehorrak ( laranja, limoia, anana, pomeloa, mangoa...) gehitzen zaizkie.\nTe prestaketak.\nArau orokorrak.\nJarri teontzian anoa bateko poltsatso edo postre koilarakada 1 te lehor.\nUr beroa gehitu teontzian.\nTapatu eta dagokion infusioaren arabera utzi dagokion denbora.\nKatilu batean zerbitzatu.\nTe prestaketa desberdinak.\nTea limoiarekin.\nTe prestaketa bi limoi xerrarekin aurkeztuko da.\nTea esnearekin edo Ingalaterrako eran.\nTea esne pittar txiki batekin aurkeztuko da.\nTe mendarekin.\nTea mendabeltz hosto freskoekin prestatuko da.\nTe amerikarra.\nTe hostoak esne berotan lurrinduko dira.\nTe shalimar.\nTea laranja azal edo xerra batekin hornitzen da.\nTe hotza.\nAldez aurretik prestatu eta hoztutako tea, azukre ilunarekin eta limoi azal edo zukuz hornitua.\nEverest.\nTe hotzaren moduan baina sagar zatiak eta mendafinarekin hornitua."}
{"id": "131003", "revid": "7398", "url": "https://eu.wikipedia.org/wiki?curid=131003", "title": "Glycine max", "text": ""}
{"id": "131004", "revid": "105290", "url": "https://eu.wikipedia.org/wiki?curid=131004", "title": "Bide Kritikoaren Metodoa", "text": "Proiektuen kudeaketan, CPM, ingelesez Critical Path Method, euskaraz Bide Kritikoaren Metodoa, lan ezberdinek osatzen duten proiektu bat burutzean proiektuaren iraupena ez luzatzeko garaiz burutu beharreko lanen segida edo \"bide kritikoa\" aurkitzeko metodo algoritmikobat da. Horretarako, proiektua garatzeko garatu beharreko lanen zerrenda, beraien arteko bateragarritasun- eta ondorengotasun-erlazioak eta lan bakoitzarne iraupena zehaztu bhear dira. 1950eko hamarkadan DuPont Corporation enpresak garatu zuen, aldi berean, helburu berdinez baina ezberdintasun metodologiko zenbaitekin, PERT metodoa garatzen zen bitartean."}
{"id": "131005", "revid": "17", "url": "https://eu.wikipedia.org/wiki?curid=131005", "title": "CPM", "text": ""}
{"id": "131006", "revid": "7398", "url": "https://eu.wikipedia.org/wiki?curid=131006", "title": "Allium ampeloprasum", "text": ""}
{"id": "131007", "revid": "17", "url": "https://eu.wikipedia.org/wiki?curid=131007", "title": "Critical Path Method", "text": ""}
{"id": "131008", "revid": "7398", "url": "https://eu.wikipedia.org/wiki?curid=131008", "title": "Solanum tuberosum", "text": ""}
{"id": "131009", "revid": "7398", "url": "https://eu.wikipedia.org/wiki?curid=131009", "title": "Avena sativa", "text": ""}
{"id": "131010", "revid": "336", "url": "https://eu.wikipedia.org/wiki?curid=131010", "title": "Mate (landarea)", "text": "Mate (, ahoskatua; ahoskatua; ; \"Ilex paraguariensis\") Aquifoliaceae familiako zuhaitza da.\nOso ezaguna da bertatik matea, \"chimarr\u00e3o\", tererea eta beste edari batzuk ateratzen dituztelako Hego Amerikan. Europarrak agertu baino lehen guaraniek eta tupiek ustiatzen zuten.\nFAOren arabera, Brasil ekoizlerik handiena da (434.727 tona, %53a), Argentina bigarrena (300.000 tona, %37a) eta Paraguai hirugarrena (76.663 tona, %10a)."}
{"id": "131011", "revid": "7398", "url": "https://eu.wikipedia.org/wiki?curid=131011", "title": "Chenopodium quinoa", "text": ""}
{"id": "131012", "revid": "105290", "url": "https://eu.wikipedia.org/wiki?curid=131012", "title": "Stoke-on-Trent", "text": "Stoke-on-Trent Ingalaterrako erdialdean dagoen Staffordshire konderriko hiria da."}
{"id": "131013", "revid": "512", "url": "https://eu.wikipedia.org/wiki?curid=131013", "title": "Sunderland", "text": "Sunderland (ingelesez ahoskatua) Ingalaterrako ipar-ekialdean dagoen Tyne eta Wear konderriko hiria da. City of Sunderlandeko hirigunea da. Wear ibaiaren bokalean dago, Newcastle upon Tynetik 16 kilometrotara.\nSunderland AFC hiriko futbol-taldea da.\nAuzoak.\nSunderlandeko aldirietako kaleak (batez ere modernoak) hizki beretik hasten diren izenak dituzte. Hona hemen hiriko aldiriak:"}
{"id": "131014", "revid": "105290", "url": "https://eu.wikipedia.org/wiki?curid=131014", "title": "Wakefield", "text": "Wakefield Ingalaterrako ipar-erdialdean dagoen Yorkshire eta Humber konderriko hiria da. City of Wakefield metropolitar barrutiko hirigunea eta administrazio zentroa da."}
{"id": "131016", "revid": "15795", "url": "https://eu.wikipedia.org/wiki?curid=131016", "title": "Api\u00f1aniz", "text": ""}
{"id": "131017", "revid": "880", "url": "https://eu.wikipedia.org/wiki?curid=131017", "title": "Birgara Barren", "text": ""}
{"id": "131018", "revid": "880", "url": "https://eu.wikipedia.org/wiki?curid=131018", "title": "Birgara Goien", "text": ""}
{"id": "131019", "revid": "880", "url": "https://eu.wikipedia.org/wiki?curid=131019", "title": "Muxitu", "text": ""}
{"id": "131022", "revid": "1340", "url": "https://eu.wikipedia.org/wiki?curid=131022", "title": "El Salvadorreko Gerra Zibila", "text": ""}
{"id": "131024", "revid": "58701", "url": "https://eu.wikipedia.org/wiki?curid=131024", "title": "Zaborren berreskurapen informal", "text": "Zaborren berreskurapen informala edo besterik gabe zaborretan ibiltzea kaleko zaborrontzi eta zabortegietan lehengai birziklagarriak (metalak, papera, kartoia, ...) eta aprobetxagarriak diren bestelako produktuak (altzariak, arropak, ...) jasotzeko jarduera ekonomiko informalari deritzo, zirkuitu ofizial eta legezkoetatik at. Gehienetan, baliabide eskasak dituzten pertsonek egiten duten jarduera da, gai eta produktu horiek salduz diru-sarrera osagarriak lortzeko asmoz.\nHondakin-biltzaileak.\nHondakin biltzaileak beste batzuek botatako material berrerabilgarriak edo birziklagarriak saltzeko edo kontsumo pertsonalerako berreskuratzen dituen pertsona bat da. Mundu mailan milioika hondakin-biltzaile daude, nagusiki garapen bidean dauden herrialdeetan, baina gero eta gehiago industria post-herrialdeetan ere.\nAntzinatik hondakinak biltzeko hainbat modu praktikatu dira, baina hondakinak biltzeko tradizio modernoak XIX. mendeko industrializazioan errotu ziren. Azken mende erdian, hondakinen bilketa izugarri hedatu da garapen bidean dagoen munduan, urbanizazioaren, kolonialismo toxikoaren eta hondakinen munduko merkataritzaren ondorioz. Hiri eta eskualde askok hondakin solidoak biltzea baino ez dute ematen, baina ez tratamendua. Ondorioz, zabortegietan berreskuratu daitezkeen materialak aurki daitezke eta hondakin biltzaileak horien bila aritzen dira.\nDatu fidagarri gutxi daude mundu osoko hondakin biltzaileen kopuruari eta demografiari buruz. Hondakin biltzaileei buruzko ikerketa akademiko gehienak kuantitatiboak baino gehiago kualitatiboak dira. Eskala handiko datuak sistematikoki biltzea zaila da, lanbidearen izaera informala, mugak, urtaroen araberako lan-indar gorabeheratsua eta lan-gune mugikor eta oso sakabanatuak direla eta. Gainera, ikertzaile askok ez dute datu kuantitatiboak ekoizteko asmorik, agintariek langile horien aurkako errepresioa justifikatzeko erabiliko diren beldur direlako. Beraz, eskala handiko zenbatespenak dira, batez ere, jatorrizko ikerketa-lagin oso txikietan oinarritutako estrapolazioak.\nAurrekariak.\nKontsumo-gizarteak zaborren bolumenaren hazkunde handia ekarri du. Askotan baliozkoak diren gai eta produktuak bota egiten dira, hiri handietako etxebizitzen tamaina txikiarengatik edota gai horiek berreskuratzeko antolakuntza finkorik ez dagoelako. Hirugarren munduan eta, baita ere, lehenengo munduko hiri handietan, pobrezia handiko giza-taldeak sortu dira, lanpostu eta diru-sarrera finkorik gabeak. Hauentzat, zaborretan jardutea diru-osagarri garrantzitsua da, inbertsio handirik eskatzen ez duena eta denboran zehar jarraipenik behar ez duena. Zaborren berreskurapen informala zaborren bilketarako zirkuitu desegokiak dauden hiri eta eskualdeetan maizago gertatzen dela ere baieztatu da. Orobat, krisi ekonomikoen garaian anitz dira jarduera honetara biltzen diren pertsonak. Gaiak berreskuratzeko asmoarekin zaborretan ibiltzea, nolanahi ere, historiako garai guztietan eta non-nahi egin izan da, gizarte-taldetzat urbanizazioarekin batera osatu bada ere. Parisen, esaterako, Erdi Arotik agertzen dira \"chiffonnier\" edo trapu-biltzaileak, beste gaietako biltzaileekin batera, kale eta etxeetatik gaikako bilketa eginez. Erdi Aroan euren elkarte eta ermandadeak ere osatu zituzten, beste lanbideetan bezala. Izaera ofiziala izatera ere heldu ziren XIX. mendean eta \"chiffonnier\" bakoitzak hiriko eremu jakin bat zuen esleituta, bere identifikazio-plaka eta guzti.\n1885 urtean, Parisko udalak hondakinen bilketa bere gain hartzea erabaki zuenean, \"chiffonnier\" haien matxinada lehertu zen. Haien eskakizunak kontuan hartu ziren azkenik; lortu zuten zabor-bilketarako zerbitzu publikoak ez igarotzea \"chiffonnier\"rek euren lana bukatu arte. Frantzian ezagunak dira, baita ere, nekazaritza munduan eta Erdi Arotik \"glanage\" egiten duten \"glaneurs\" eta \"glaneuses\" pertsonak: uzta ondoren, lurrean geratu diren kondarrak hartzeko baimena duten haiek dira.\nLan metodoa.\nAnitz dira zaborretan ibiltzeko moduak, puntu komun zenbait badaude ere. Oro har, gehienetan bakarrik edo familian egiten den jarduera da. Gizarte-klase apaleko jendea izaten da zeregin hauetan ibiltzen dena, kultura maila eskasekoa kasu askotan eta horrek zaildu egiten du pertsonen arteko harremana lan-antolakuntza bat definitzeko. Indibidualtasun honek elkartasuna eragotzi eta zaborretako bilatzaileen arteko konkurrentzia handia ekartzen du gainera. Bestalde, lehenengo munduko hiri handietan gizartean gaizki ikusitako jarduera denez, ezkutuan eta bakardadean jarduten da, gauez askotan. Bi dira berreskurapenerako eremu nagusiak: zabortegiak, legezkoak (non zerbitzu publikoek jasotako zaborrak botatzen diren) zein legez kanpokoak, hirugarren munduko hiriguneetan batez ere, eta kaleko zaborrontziak. edo hirietan bizilagunek zaborrak noiz bota).\nZaborrak berreskuratzeko jarduerak hainbat aldi ditu:\nLanerako erabiltzen tresnak denetarikoak dira: txikizkako bilketan ibiltzen direnek poltsa edo saski arrunt bat erabil dezakete; handizka jarduten dutenek (kalean uzten diren etxetresna elektrikoak edota txatarra biltzen) tamaina ertaineko kamioiak erabil ditzakete; tartean orgatilak eta bestelako ibilgailuak izanik. Funtsezko lanabesa kakoa da, zaborrontzi barruko poltsak desegin eta edukia ikusi edota zaborrontzi barruko gaiak aiseago eskuratzeko. Imana ere elementu garrantzitsua da, burdina eta beste metalak bereizteko. Gailuen garbiketarako bestelako erreminta arruntak ere erabiltzen dituzte, labanak, bihurkinak eta abar.\nBildutako gaiak.\nAprobetxagarria, birziklagarria eta diru-balioa, eskasa izanik ere, duen gauza oro bilatzen da zaborretan. Birziklagarriak diren gaietan metalak diren gehien bilatzen direnak, balio zuzen eta berehalako handiagoa dutelako. Balio handienetik txikienera ordenaturik, kobre garbia, brontzea eta latoia (txorrotak), kobre-haria PVC plastikoan bildurik, altzairu herdoilgaitza, aluminioa, zinka, beruna, ibilgailu motordunen bateriak eta burdina azkenik. Papera, kartoia, plastikoak, beira eta trapuak (berrerabilgarriak ez diren arropak) ere bil daitezke, baina balio eskasagoa dute, paper zuria ezik. Eraikuntzarako materialak ere berreskuratzen dira, adreiluak kasu. Hirugarren munduko herrialdeetan denetariko gaiak biltzen badira ere, lehenengo munduan ohikoagoa gai guztietatik balio handiagoa duten metalak bakarrik biltzea.\nJanariak ere bilatzen dira zaborretan. Praktika hau arriskutsua da, egoera txarrean, beste hondakinekin batera, edo gutxienez iraungipen-dataz kanpoko elikagaiak aurkitzen direlako zaborretan. Hirugarren munduan, ohikoa da gai organiko hauek berreskuratzea abereei eman edo ongarri moduan erabiltzeko. Lehenengo munduan, gauez supermerkatu eta hipermerkatuen kanpo aldeko zaborrontzietan miatzen duten pertsonak ugaldu dira, iraungipen-data bete berria edo betetzear duen janari bila. Askotan, zaborretako bilatzaileak zai egoten dira saltoki hauetako kanpo aldean, produktuak noiz botako zain. Estatu Batuetan mugimendu bat sortu da janariak dohainik eskuratzeko modu honen inguruan, \"freegan\" deritzen pertsonez osaturik.\nBeste alde batetik, berrerabilgarriak diren produktuak ere biltzen dira zaborretan: arropak, altzariak, tresnak, jostailuak eta bestelako gaiak. Batzuetan berri berriak diren produktuak aurkitzen badira ere, garbiketa arrunta eta konponketa sinplea behar duten produktuak ere biltzen dira. Produktu hauek zaborretako bilatzaileak berak berrerabili (anitz dira zaborretatik euren lanetarako denetariko gaiak biltzen ditizten artistak, oholak edo bestelako osagaiak) edo saldu egin ditzake, zuzenean (bigarren eskuko azoketan esaterako) edo bitartekarien bitartez (brokanteak, esaterako). Objektu baliotsuak ere aurkitu dira zaborretan, artista ezagunen margolanak, zaharkinak eta abar.\nBerreskuratzaileen soziologia.\nHirugarren mundua.\nHirugarren munduan zaborren berreskuratzaile informalak agertzea, erabateko pobreziak eta zaborretako doako baliabideek dakarte. Garapen bidean dauden herrialdeetan, hirietako biztanleen %1 berreskurapen informalean aritzen dira; guztira 15 milioi lagun, gutxi gorabehera, 2007. urteko datuen arabera. Gehienak Txinan (6 milioi) eta Indian (milioi bat) dira, emakumeak eta haurrak proportzio handi batean Zaborren berreskurapenerako ez da inbertsio ekonomikorik behar, aparteko trebeziarik ere ez eta batzuetan bitartekariek erraztasunak eskaintzen dizkiete lanean aritzearen trukean (janaria, bizilekua). Gehienetan landatik hirira etorritako familiak dira lan honetan hasten direnak, berehalako bizimodua eskaintzen duen jarduera baita, gizarteko integraziorik behar ez duena. Horrela, gehienetan zaborretako miaketan ere ibiltzen den jendearekin batera bizi dira txabola-auzoetan bizitzen dira. Gizarteko beste taldeekin ez dago ia harremanik, bitartekariekin ez ezik. Honek guztiak zaildu egiten du gizarte-talde hauen integrazioa eta horrela ohikoa da gutxiespena eta bazterkeria beste gizarte-taldeen eskutik. Batzuetan, estatu-erakundeen erasoak jasan ere egin behar dituzte, lanbidean aritzeko oztopoak pairatuz (isunak, debekuak, eta batzuetan eraso fisikoak ere bai), baina euren egoerari irtenbidea emateko aukerarik eman gabe. Emakumezkoak sexu-erasoen biktima izaten dira. Adibide moduan Indiako Mumbai, Delhi eta beste hiri handiak har daitezke. Inguruko nekazaritza-lurraldeetatik etorkinen migrazio handia izan duten hiriak dira eta asko dira, pobrezia gorrian, \"slum\" (ingelesez) edo txabola-auzoetan bazterturik, zabor bilketa lanari ekin behar diotenak:\nBerreskuratzaile hauen egoeraren hobetzea gizarte osoaren onespenetik etorri behar da, burutzen duten lana oso garrantzitsutzat joaz, hiri-hondakinen bolumena era nabarmen batean murriztu eta gai kopurua handia birziklatu egiten delako beraiei esker. Hortik aurrera, botere publikoen ekimena eta lankidetza ere oso garrantzitsua da, berreskuratzaile informalen antolakuntza eta hezkuntza sustatuz.\nHerrialde aberatsak.\nLehenengo munduko herrialdeetan berreskuratzaile informalaren tipologia guztiz ezberdina da. Fenomeno urbanoa da guztiz, hiriko kale edo periferiako lantegietara mugatu ohi dena eta pobrezia eta bazterkeriak eragindakoa gehienetan, hirugarren munduan bezalaxe, baina hirugarren munduan kolokan dagoena biziraupena den iraupena, herrialde aberatsetako hiri handietan diru-sarrera osagarriak lortu edota, euren bazterketa-egoeran etsirik, laguntza eske gizarte-zerbitzuetara jo nahi ez duten pertsonek aurrera eramaten duten jarduera da. Hirugarren munduan baino askoz ere jende gutxiago ere aritzen da. Bakardadean edo familia eta lagun-giro txikian egiten den jarduera da gainera, gizarteak jarduera horietan aritzea gaitzetsi egiten baitu. Arloteak eta eskaleak dira kasu askotan, bizimodu justua berdindu nahian, zaborrontzietan etekina edo baliozkoa izan daitekeen gauzaren bat bilatzen dituztenak, kontuan harturik gainera kalean pasatzen dituztela ordu gehienak. Arazo hauek ez dituzten pertsona antolatuagoak ere aritzen dira lan hauetan, automobil, furgoneta edo kamioi txiki batez, kaleak zeharkatuz botata dauden gai eta gauzak bilduz. Modu sistematikoagoan aritzen direnez, azken hauek etekin handiagoak lortzen dituzten jarduera honetatik. Azkenik, zaletasunez, han-hemenka eta noizean behin, ibiltzen diren pertsonak ere badaude, gauza erabilgarri edo baliozkoak aurkitu nahian, batzuetan lan artistikoetarako lehengai gisa erabiltzeko. Estatu Batuetan, esaterako, ez da hain nabarmena jarduera hauei egiten zaien mesprezua; sektore anitzek bizitzeko duten beste aukera bat besterik ez da.\nBotere publikoak, legea eta berreskurapen informala.\nHirugarren munduan gehienetan \"utzi\" egiten da jarduera hau aurrera eramaten, kontuan harturik lan hauetan aritzen direnek hiri hondakinen zati nabarmen berreskuratzen dituzten gaiak birziklatu egiten direla, hondakinen arazoa arinduz. Gainera, horren inguruan balio-kate garrantzitsua osatzen da bertako ekonomietan, bitartekariekin hasi eta gaiak birziklatzen dituzten lantegiekin zikloa osatu arte. Giza-talde hauek lan egiten duten eremuetan proiektu urbanistiko edo bestelakoak egiten direnean, ordea, eskasak dira langile hauei eskaintzen zaizkien aukerak eta askotan besterik gabe euren etxe xumeetatik erauziak dira. Bestela ere, egunerokoan poliziaren aldetik mehatxu eta xantaien biktima izaten dira, legezko inongo arrazoirik gabe Ez dira jazartzen, ordea, lan hauetan aritzen diren haurren egoera larriak, nazioarteko erakundeetatik behin eta berriz salatzen badira ere. Egoera hauek gainditzeko, Gobernuz Kanpoko Erakundeetatik berreskurapen informaleko jarduera hauek legeztatu eta bultzatzeko gomendioak egin dira, kooperatiben sorrera bultzatuz eta mikrokredituak emanez. Brasil da arlo honetan nabarmendu den herrialdeetako bat, neurri handi batean haurrak zeregin hauetatik kanpo uztea lortu baitu, hainbat programaren bitartez.\nLehenengo munduko hirietan, berriz, berreskurapen informalak sortzen dituen arazoak guztiz bestelakoak dira eta kaleetako garbitasunarekin loturik agertzen dira. Hiri askotan debekaturik dago zaborrontzietan miatzea. Donostian esaterako, espresuki jasota dago gizalegezko portaerari buruzko udal ordenantzan, debekatuta dagoela \u00abhondakin urbanoak eta zaborrak eskukatzea edo aukeratzea, horiek zabalduta, bilketa oztopatuta edo ontzikiak aldatuta\u00bb Madrilen, esaterako, 750 euroko isuna jar diezaiokete zabol-poltsak ireki edo zaborrontzietatik gauzak ateratzen dituen pertsonari.. Espainian txatarra kalean modu informalean biltzea guztiz debekatu zuen 2011ko uztailean indarrean sartu zen \"Hondakin eta Kutsatutako Zoruen Legeak\": txatar biltzaileei debekatu egin zitzaien kalean modu informalean txatarra biltzen zutenei txatarra erostea; ondorioz, Atzerakada Handia dela eta aurreko urteetan ugaldu ziren txatar biltzaile informalak desagertu egin ziren kaleetatik. Estatu Batuetan legala da, hiriko aginteak espresuki debekatzen ez duen bitartean. Dena den, malgutasunez aplikatzen den araua izaten da eta ez da arazorik zaborrontzietan miatu eta poltsak ateratzeko, baldin, bildu beharrekoak bildu ondoren, gainerako zaborrak zaborrontzira itzultzen badira. Herrialde aberatsetako zabortegien kasuan, legezko zabortegiak publikora itxita egoten dira eta erabat debekatuta egoten da sartu eta bertan zaborretan aritzea.\nEkonomia.\nPobrezia egoeratik ateratzeko nahikoa ez bada ere, berreskurapen informala ezinbesteko diru-iturria da hirugarren munduko hirietako familia askorentzat. Mumbai hirian esaterako, urtero 1000 milioi dolarreko ekoizpena sortzen duen jarduera da. eta toki askotan batez besteko errentatik gorako etekinak ematen dituela egiaztatu da. Jarduera honek eraginkortasun-arazo asko erakusten ditu bere ekonomia-prozesuan. Berreskuratutako gaien gorabeherak, berreskuratzaileen sakabanaketa eta beraien arteko konkurrentziak aurkituko diren gai-kopuruari eta, beraz, lortuko den etekinari buruz aurresanak egitea zaildu eta beraz, lanbide finkoek dakarten egonkortasuna zaildu egiten du. Horrek produktibitatea gehitzeko egin litezkeen inbertsioak (kamioiak, esaterako) eragotzi ere egiten du. Balio-katean bitartekari gehiegi daudela ere egiaztatu da, berreskuratzaileei azkenean ordaintzen zaien prezioa murriztuz. Irtenbidetzat, jarduera horiek onerako sustatzen dituzten ekimenak eratu dira. Horrela, langileen irabaziak gehitzen dituzte, eta muturreko pobrezia modu egonkorrean ezabatu. Hiru taldetan sailka daitezke egoera hauek: berreskuratzaileen kooperatibak, mikroenpresak eta botere publikoekiko lankidetzarako ekimenak, zabor bilketa eta kudeaketa berreskuratzaile hauek sortutako enpresen esku utziz. Antolakuntza modu hauek gaiak birziklatzen dituzten lantegiekin harreman zuzena ahalbidetzen dute, bitartekariak kenduta eta gaiak saltzerakoan negoziazio-botere handiagoa emanda.\nGizarte osoarentzat gainera onuragarria da jarduera hauen garapen eraginkorra, hondakinen bolumena murrizteaz gainera, plastiko, paper eta metalen inportazio gutxiago egin behar izatea ahalbideratzen dutelako, prezio garestiagoetan askotan eta horrela bertako lantegien lehiakortasuna gehituz. Sarri, zabor guztiaren %50-%80 bitarte jasotzen da berreskurapen mota honen bitartez. Jarduera informal hauek formal bihurtzeak gainera, ekonomia ezkutuaren atal bat azaleratzen du, zerga bidez ekarpen handiagoak lortuz.\nHerrialde aberatsetan ere, berreskurapen informala jende pobre eta baztertuarentzat diru-osagarri eta produktu eta janari-iturri garrantzitsua izan daiteke, baina bere eragin ekonomikoa txikiagoa da. Gainera, berreskurapen-enpresa eta elkarte formalak sortu dira hiri askotan (Donostian, esaterako, Emausko Traperoak elkarteak baliozko gai eta produktuen bilketa sistematikoa burutzen duena). Zabor bilketarako zerbitzu publikoek, bestalde, aldiro pasatzen dira kaleetan utzitako altzari eta gailuak jasotzen eta gai birziklagarrietarako gune bereziak (Garbiguneak, kasu) ohikoak dira. Honek guztiak mugatu eta eragotzi egiten du banakako berreskurapen informala. Berreskurapen informalaren bitartez hiri hondakinen kudeaketan ugaltzen ari den industrializazioa eta mekanizazioaren aldean, non gai eta objektu guztiak birziklatzera bideratzen diren, horiei bigarren erabilera emateko aukerarik eman gabe, berreskurapen eta aprobetxamendu informalak eraginkorragoak direla egiaztatu da.\nBerreskurapen informala eta osasuna.\nUrtero 5 milioi pertsona hiltzen da hegoaldeko herrialdeetan, zaborren berreskurapen lanetan. Lan hauekin sorturiko osasun-arriskuak hauek dira:\nOsasun arazo hauek areagotu egiten dira haurren kasuan, euren defentsa-mekanismoak eskasagoak direla, status sozioekonomiko xumeagoa eta arriskuen informazio eskasagoa dutela kontuan harturik. Egindako ikerketek zabor-miaketan aritzen diren haurrek gaixotasun eta osasun-arazoen intzidentzia altuago izaten dutela egiaztatzen dute.\nOsasun-arazo hauek ekiditeko nahikoa ez bada ere, gutxienez eskularru egokiak eta maskara erabiltzea gomendatzen da, zaborrontzietan miatu edo zabotegietan gaiak biltzeko. Botere publikoen parte hartzea ere oso garrantzitsua arazo hauen prebentzioan, zabortegietarako sarrera debekatuz, zabor-bilketarako zerbitzu egokiak eratuz eta lan hauetan ibiltzen den jendeari berreskurapen-jardueran aritzeko beste aukerak emanez, bilketa jatorrian (etxez etxe edo lantegietan) egitea ahalbideratuz, zabor bihurtu baino lehen.\nBerreskurapen informalaren erakusgarriak munduan zehar.\nEuskal Herrian.\nEuskal Herriko historian, traperoak izan dira berreskurapen informalaren pertsonaia nagusia. Herriz herri eta baserriz baserri, astoz eta gurdiz, denetariko gaiak erosteari ekiten zioten: trapuak, hezurrak, espartinak, botilak, artilea, latak. XIX. mendetik ezaguna da Jose Maria Iparragirrek lagun zuen Ramon Batista Alegiako traperoaren omenez egindako abestia:\n1960ko hamarkadatik aurrera, traperoa desagertzen joan den ofizioa izan da, eta horrek bidea zabaldu die kamioiez lantegiz lantegi txatarra eta bestelako gaiak biltzen edo lokal itxietan txatar salerosle gisa metalak erosten dituzten profesionalei. Azken hamarkadetan ijitoak nabarmendu dira berreskurapen informalean aritzeagatik, pobreziak eta gizarte-bazterkeriak bultzaturik. XX. mendearen bukaeratik giza-talde hauek jasotzen dituzten gizarte-laguntzak (gizarte-soldata, esaterako) jaso arren, txatar bilketan jarraitu dute, gizarte-laguntzak galdu gabe diru-iturri osagarri eta ezkutua lortzeko aukera ematen dielako batzuetan, gizarte-zerbitzuek horren berri izan gabe, eta laguntzak bizimodua ateratzeko nahikoak ez direlako besteetan. 2002. urtetik, Europar Batasuneko mugak ireki zitzaizkienean, Hego Euskal Herrira heldutako errumaniar etorkinek osatu dute zaborren berreskurapen informalean aritzen den azken giza-talde nagusia. Etxebizitza eta lanposturik gabe, kasu batzuetan aire libreko kanpamenduak eraikitzaeri ekin zioten han eta hemen zaborretan aurkitutako gaiak berrerabiliz. Bizimodua ere zaborren berreskurapenetik ateratzen dute kasu askotan, kalez kale zaborrontzietan metalak eta bestelako produktuak bilatuz, kakoa eta aurkitutako gauzak sartzeko erosketa-gurditxoa harturik.\nHalaber, bestelako arrazoiengatik zaborretako gauzak biltzen dituen jende arrunta ere bada. Gizartean zabor-kopurua murriztu eta berreskurapenerako kultura zabaldu da eta horrela asko dira kalean botatako altzariak edo bestelako objektuak jasotzen dituztenak. Horrela, ohikoa da kaleetan zaborrontzi ondoan utzitako arropak, liburuak , altzariak edo gailuak ikustea, horiek jaso nahi dituen jendeak besterik gabe eraman ditzan. Azken aldi honetan, gainera, produktu hauek saldu eta erosteko bigarren eskuko azokak antolatu dira. Dena den, oraindik ere gizarte-sektore gehienen aldetik gaizki ikusia dagoen jarduera da.\nBeste alde batetik, arazo psikiko bati dagokion jokaera izan daiteke zaborretan miatu eta gauzak hartzekoa. Gauzak pilatzeko jokaera edo silogomania eta agureak erasaten dituen Diogenes sindromea dira zaborretatik denetariko gauzak hartzearekin lotzen diren gaixotasunak. Alkoholismoak bultzatzen duen jarduera ere izan daiteke. Euskal Herrian ere, ohikoa izan ez arren, hirietako kaleetan jende zaharra zaborrontzietan gauzak bilatzen ikus daiteke batzuetan. Askotan, ordea, gaixotasun psikiko batetik urrun, agureek gauzak aprobetxatzeko duten jarrerarekin lotu behar da jarduera hau, batez ere bizitzan zehar bizimodu zaila izan badute. Donostian esaterako, oso ezaguna zen Txantxillo pertsonaia, beti poltsaz gainezka, zaborretatik gauzak biltzen ibiltzen zena.\n\"Cartoneo\" jarduera Argentinan.\nBetidanik, berreskurapen informala ohiko jarduera izan bada ere, Argentinan 2001 urtean lehertutako krisialdi ekonomiko eta sozialak \"cartoneo\" izeneko jardueraren hazkunde itzela eragin zuen. Ordura arte lanpostu finkoa eta soldata egonkorrak zituzten langileak pobrezia gorrian geratu ziren denbora gutxian. Ondorioz, langile hauek kalez kale, etxez etxe ibili eta kartoiaren eta paperaren bilketari ekin eta horrela \"cartoneo\", hertsiki kartoiaren berreskurapen informala, bilakatu zen familia askoren sostengu nagusia. Egindako kalkuluen arabera, 40.000 \"cartonero\" edo kartoi-biltzaile ibiltzen ziren 2006 urtean Buenos Aires hirigunean eta horietatik erdiak krisi aurretik lanpostu finkoa zuten. \"Cartoneo\" edo \"cirujeo\" lanetan ibiltzen zirenen erdiak adin txikikoak ziren. Bizilagunekin adostuta lan egiten dute askotan, paper zuria (gai preziatunea), kartoia eta bestelako gaiak ia bereizita jasotzeko. Denetariko ibilgailuak erabiltzen dituzte: erosketa orgak, zaldi-gurdiz, edo erremolkedun bizikletaz. Buenos Aireseko periferiako katoneroek erdigunera joateko \"Tren Blanco\" izeneko tren berezi famatua hartu zuten 2002-2008 urte bitartean, eserlekurik gabea, euren ibilgailuak aise sartzeko.\nLaster biltzaileak koooperatibetan antolatu ziren, antolakuntza, eraginkortasuna eta bitartekarien gehiegizko irabaziak berreskuratzeko. Hala ere, biltzaileen %90ek bere kabuz lan egiten jarraitzen dute, modu informalean. Zabor bilketaren zerbitzu publikoek errekuperatutako tonako kobratzen zutenez erakude publikoetatik, tirabirak sortu ziren zerbitzu hauekin. Negoziazio luzeen ondoren, \"cartonero\"ek zaborretan ibili eta gaiak jasotzearen gainean zegoen debekua bertan behera uztea lortu zuten 2003 urtean. Langileen antolakuntzaz, kooperatibetan bilduta esaterako, lan-segurtasunerako hobekuntzak lortu dira (eskularruen banaketa, gaixotasunen aurkako txertaketak, ...), kolore ezberdinetako poltsak banatu zaizkie bizilagunei, \"cartonero\"ek poltsak puskatu eta kaleetan zaborra sakabanatu behar izan ez dezaten, eta polizien gehiegikeriei buruzko postakutxa anonimoa, haurtzaindegiak, jantoki kolektiboak eratu dituzte. Politikan sartzeko aukerak izan badituzte ere, \"cartonero\"en sindikatu bat sortuz esaterako, erantzun orokorra ezezkoa izan da. \"Cartonero\" kooperatiba bateko kide baten hitzetan:\nKairoko \"zabbaleen\" jendea.\nKairo hiriko \"zabbaleen\" edo zabor-jendea da zaborren berreskurapen informalean aritzen den giza-talde nagusia: XIX. mendearen bukaeran \"wahiya\" edo oasis-jendea Goi Egiptotik Kairora mugitu zen eta bizimodu ateratzeko hiriko zaborretaz arduratzen hasi ziren, modu formal batean bizilagunekin adostuta, diru-trukean. 1930-1940 urteetan beste giza-talde bat heldu zen Kairora, zabor bilketa modu informalago batean egiteko. \"Zabbaleen\" izenez, haien ondorengoak dira egun ere berreskurapen lanetan jarduten dutenak, \"wahiya\" jendea bitartekari gisa eta zaborretarako sarbidea kontrolatzen aritzen den bitartean. Egiptoar gizarteko beste sektoreekin harremanik izan gabe, \"Zaborraren Hiria\" deritzon euren auzo propioan itxita bizi dira. Guztira 20.000 mila inguru \"zabbaleen\" bizi da Kairoko Muqqatam inguruan, txabola-auzo batean pobrezia gorrian eta osasun-arazo larriekin. Hala ere, \"zabbaleen\" jendeek euren etxeak eraiki, mikroenpresak eratu eta inbertsioak egin dituzte euren negozioak hobetzeko, debekatutako asto-gurdietatik kamioetara aldatuz adibidez. Denetariko gaiak biltzen dituzte, organikoak barne, txerrientzako janari moduan ere erabiltzen dituztenak, turisten hotelei saltzeko (jakina denez, musulmanek ez dute txerrikirik jaten), %85eko birziklapen-tasak lortuz eta beste milaka pertsonentzako lanpostuak sortuz gaien birziklapenaren arloan. Birziklapen arloan duten trebezia eredugarritzat jo da mundu osoan.\nHala ere, \"zabbaleen\" jendeari baimenak kendu eta zabor-bilketaren sistema multinazionalen eskuetan uzten joan dira azkenik botere politikoak, 2003. urtetik aurrera. Protesten aurrean, zaborren kudeaketarako enpresek \"zabbaleen\" jendearekiko lan-kontratuak egin ditu, jende hauen berreskurapen jarduera informala legeztatuz. Beste arazo bat \"zabbaleen\" jendea bizi den txabola edo etxe xumeen auzoena da: proiektu urbanistikoek auzo hiriek desegin eta \"zabbaleen\" jendea kilometro askotara bidaltzea aurreikusten dute, zabor-kudeaketarako instalazioekin batera, auzo tradizionalak deseginez eta euren jardueretarako ohiko guneak ezabatuz. Esan behar da gainera jende hau bazterkeria nabarmena jasaten duela egiptoar gizartean, euren jarduera gaizki ikusia izateaz gainera, kristau koptoak baitira horietako asko, Egipton nagusi diren musulmanak ondoan.\nBerreskurapen informala zineman.\n2000 urtean Agn\u00e8s Varda frantziar zinegileak \"Les glaneurs et la glaneuse\" (\"Hondar-biltzaileak\", euskaraz) filmea plazaratu zuen, \"glaneurs\" edo uzta burutu ondoren utzitako ale edo fruituan biltzen aritzen diren pertsonen gainean. Filme horretan, zaborretan ibiltzen den jendearen bizimodua ere agertzen da eta egindako elkarrizketetan zaborretan ibiltzeko motibazioa eta egunerokoa azaltzen dira. 2002 urtean Vardak \"Deux ans apr\u00e8s\" lehenengo filmearen jarraipena burutu zuen, non bi urte lehenago topatutako pertsonaiekin berriz ere biltzen den, euren bizimoduaren martxa ezagutzeko."}
{"id": "131025", "revid": "119347", "url": "https://eu.wikipedia.org/wiki?curid=131025", "title": "Hestegorriko sortzetiko malformazioak", "text": "Hestegorria eta zintzur-hestearen bereizketan jazotako akatsek esofagoko atresien (GNS:Q39) agerpena eragiten dute fistula trakeoesofagikoekin (GNS:Q39.1): edo gabe (GNS:Q39.0). Sortzetiko arazo hauek pairatzeko probabilitatea jaiotza bakoitzean 1/3000koa.\nAnormaltasun hauek bizitzaren bateraezin diren bestelako sortzetiko akatsekin erlazionaturik daude kasuen %33an, bihotzeko malformazioak barne. Adibide hauetan fistula trakeoesofagikoak (ingelesez TEF) VATERL sindromearen (GNS:Q87.2) parte izaten dira. TEF batzuen ohizko konplikazioa izaten da polihidramniosa, amnios likidoa urdail eta hesteetara ez sartu ezin izan delako. Era berean urdaileko osagaiak edo/eta amnios likidoa trakeara sartuko daitezke fistula bidez, pneumonitis eta pneumoniak eraginez.\nHistoria.\nSortzetiko gaixotasun honen lehen deskribapena William Durston mediku britainiarrari zor zaion arren 1670ean Thomas Gibson-en (1644 - 1722) \"Anatomy of Human Bodies Epitomized\" hartu ohi malformazioaren lehen azalpen zehatzat. 1821 arte ez da beste deskribapenik aurkitzen eta 1869an zen konponbide kirurgikoa proposatu zen atresia hau konpontzeko, 1888 arte ez zena praktikan jarri Steele medikuaren eskutik. Kirurgialari honek ustezko mintz esofagikoa bat zulatu zuen gastrostomia egiten ostean.\nBi kasu hauetan patologia isolatuak zituzten eta torakotomiarik gabe arrakastatsua izan zen ebakuntza. Baina atresia eta TEF zutenen tratamendua nabarmenki zailagoa zela laster aurkitu zuten: pneumonia, mediastinitis, aireztapen ezegokia eta desoreka elektrolitikoak ohiko eragozpenak izaten ziren.\nHestegorriko sortzetiko malformazioak.\nHestegorriko atresia eta fistula trakeoesofagikoa.\nEsofagoaren jarraitasun ezaren sortzetiko malformazioari deritzo hestegorriko atresia. Alegia, hestegorriaren goiko atala bat-batean amaitzen da eta ez da beheko atalarekin jarraitzen. Kasu ohikoenetan fistula bat garatzen da hestegorri eta zintzur-hestearen artean, hau da, komunikazio bat. Hala ere kontuan izan behar da TEFak ohikoak direla trakeotomietan hodi nasogastrikoaren aposizioak eragindako presiogatiko nekrosia dela eta. \nEpidemiologia.\nHonakoak dira agertze maiztasunaren arabera sailkaturiko sortzetiko gaixotasunak:\nSailkapena.\nLetren sailkapena Gross sistemarekin erlazionatu ohi da eta zenbakizkoa Vogt-ekin:\nEsofagoko estenosia, sarea eta muskulu hipertrofia.\nSortzetiko hestegorriko estenosia esofagoko hertsadura (edo estutzea). Sare bat edo diafragma bat esofago lumena estaltzen duen mintz epitelial ezkatsua da. Ohikoa izaten da hestegorriko erdiko ataletik beherakoan buxadura ez osoa eragitea. Sortzetiko muskulu hipertrofia mukosa azpiko muskulu leun eta ehun konektiboaren gehiegizko ugaltzeari deritzo. Hipertrofia hau duten gaixoak asintomatikoak izan daitezke.\nEsofagoaren bikoizketa, arrastoak eta kisteak.\nHestegorriko bikoizketan bi amaierak irekiak, bat itxia eta bestea irekia (dibertikulua) edo itxirik (luzanga kistea) egon daitezke.. Arrastoak mesodermoko ehunean gelditzen diren enbrioi-trakea edo esofago zeluletako hondarrak dira gihar-ehunean kisteak osa ditzaketenak. Koristoma esofagoaren beheko herena osoki edo ez-osoki inguratzen duen kartilago kistea da.\nBarrett-en esofagoa.\nGaixotasun honen sortzetiko moldaera errefluxu gastroesofagikoarekin loturik dago, baina ez dago batere garbi Barrett-en gaixotasunak sortzetiko edo garaturiko jatorria duen.\nSintoma eta zeinuak.\nEA duten jaioberriek erakusten duten lehen zeinu klinikoa polihidroamniosa izan ohi da irensteko eta amnios likidoa xurgatzeko duten ezintasuna dela eta. Hala ere kontuan hartu behar da polihidroamniosa diagnostiko ugariri dagokion zeinua dela, soilik polihidroamnios duten 12 jaioberrietatik 1ek duelarik esofagoko atresia. Bestalde EA baina fistularik ez duten gaixoen artean %95k du polihidroamnios eta alde distaleko fistula eta EA dutenen gaixoen %35k. Pilaturiko likido amniotikoak eragindako gehiegizko presioak jaioberri goiztiar eta pisu gutxiko izateko aukerak handitzen ditu, adib. EA dutenen gaixoen %33ak 2250 gr baino gutxiago pisatzen du.\nErditze osteko ordu batzuetara EA purua duten gaixoak sintomatikoak bilakatzen dira. Isolaturiko TEFak dituzten umeek ordea zeinu azpikliniko gehiago izaten dituzte hasiera batean identifika ez daitezkeenak. Gehiegikoz listu jariapena (sialorrea) eta aho (eta batzuetan sudur) inguruko burbuila fin txikiak irensteko ezintasunaren adierazle izan daitezke. Era berean jateko ematerakoan eztulka hastea, ahotik zehar botatzea edo zianosia agerpena EAren adierazle izan daitezke. Pneumonitis eta atelektasiak azkar garatzen dira jaioberri goiztiar hauetan baita arnasterakoan entzun daitezkeen soinuak. Fistulek gainera airea urdail eta hesteetara igarotzea baimentzen dute sabeleko distentsioa eragin dezakeena. Zulatu gabeko uzkien kasuan urdailaren pitzatzea gerta daiteke. Atresia egonez gero soilik sabela eskafoide ageri da.\nAnomalia ugari aurki ohi dira esofagoko atresiekin, %50-70 bestelako malformazio bat izaten du, ohikoena VATERL sindromea izan ohi da. Mintzezko sareak, diafragma muskulu hipertrofia edo arrasto trakeobronkialek eragindako sortzetiko hestegorriko estenosi edo buxaduraren sintomak haurtzaroan zehar okerrera egiten duen disfagia eta okadak izan ohi dira. Hau orokorrean solidoak edo erdisolidoak jan ostean gertatu ohi da. Lehen sintometako bat gorputz arrotz bat izan daiteke hestegorrian eta kisteak bularreko erradiografia bidez diagnostika daitezke arrazoi ezezaguneko pneumonia errepikatzaile baten ostean.\nEtiologia.\nHestegorriko atresiaren etiologia ezezaguna den arren teoria anitz proposatu dira. Bai trakea zein esofagoa aurreko hestearen eratorriak dira, prozesu hauetan izandako akatsen ondorio direlarik EA:\nFistula trakeoesofagikoei (TEF) dagokienez bestelako hipotesiak proposatu dira:\nAdibidez experimentalki hesteetako atresia artifizialki induzitzea lortu da heste lakioen odoleztapena eragotziz, baina ez da emaitza berdina lortu oraindik hestegorriarekin. Gainera 9 mm-tako enbrioi batean EA eta TEF aurkitu zen, non zuhaitz baskularra oraindik guztiz garaturik ez dagoen.\nEdonola era EA eta TEF duten ume ugaritan esofagoko odoleztapena gutxiturik aurkitu da, are gehiago, EA eta zilborreste arteria bakarra erlazionatzen duten deskribapen ugari daude. Zain aberranteak eta dilataturiko bihotzak ere malformazio trakeoesofagikoak eragin dezaketen agente bezala ere aipatu izan dira. Honek inguruko organoetan gehiegizko presioa eragin dezake, trakea eta esofagoan bezalaxe. Beste batzuen ustetan ordea egitura hauek ez dira oraindik hain zurrunak presioak kaltetu ahal izateko.\nGenetikaren aldetik osagai konkreturik definitu ez den arren kromosoma eta gene akats ugarirekin asoziatu izan da, adibidez EA beste anomaliak batzuekin batera agertzen den sindromeetan: Down sindromea, 18 trisomia, Feingold sindromea, etab. Eredu esperimental eta gizakietan oinarrituriko beste kausa batzuk proposatu dira: bitamina gutxiegitasunak, drogak hartu izana eta bestelako osagai biriko, kimiko eta fisiko.\nDiagnostiko eta pronostikoa.\nEA edo TEFaren diagnostikoa jaio aurretik edo ostean egin daiteke zeinu klinikoetan oinarriturik edo froga gehigarriekin. Jaio aurreko aroan ultrasoinu bidez urdail burbuil txiki baten agerpena (edo agerpen eza) EA baten diagnostikoa iradoki dezake %42ko sentikortasuna. Sortu aurretik MRI baten erabilpenak %100eko sentikortasuna eta %80eko espezifikotasuna erakutsi du. Jaiotza ostean, 10 F-ko kateter erradiopako bat ahotik urdailera igarotzeko ezintasuna zeinu diagnostiko eraginkorra izaten da, erradiografia bidez ziurtatu ohi dena.\nUrdail eta hestean airearen presentzia EAren adierazle izan daiteke urruneko fistularekin, sabeleko airearen agerpena atresia purua iradokitzen duen bitartean hurbileko fistularekin eta kasu arraroetan urruneko fistula hertsatzailea EArekin. Hestegorri goialdean zaku edo poltsa txiki baten agerpenak hurbileko fistula baten agerpena iradokitzen du eta isolaturiko TEF batena fluorografia, endoskopia, bronkoskopia edo kontraste azterketen bidez ziurtatzen da. Aspirazio arriskua dela eta, kontrastearen erabilpena sortzeko malformazioen diagnostikoan kontu handiz egin behar da.\nEA edo TEF bat ez da gaur egun larrialdiko ebakuntza bat egiteko arrazoia jaioberri goiztiarrek jasotzen dituzten osaketa intentsiboak direla eta, baina arnas arazoak azkar garatu daitezkeenez arretaz zaindu beharreko gaixoak dira.\nOrokorrean 24-48 ordu igarotzen dira diagnostiko eta ebakuntza artean, bestelako birika konplikazioak aurkitzeko epe nahikoa izaten dena. 1300 g baino gehiago pisatzen dituzten umeak eta sendoak direnak, arnas gutxiegitasun gabeak, osatze ebakuntzarako presta daitezke. Historikoki jaioberriaren pisua, pneumoniaren agerpena eta larritasuna hartu dira arrisku faktore garrantzitsuenetzat. Gaur egun kanpo aireztapenaren beharra eta bestelako malformazioak, eta ez umearen pisua erlazionatu dira hilkortasunarekin. Edonola ere, erabiltzen den sailkapenean osaketa kirurgikoan umearen sendotasuna eta gaixotasun konkomitanteen gabezia hartzen dira pronostiko positibo baten adierazletzat. \nTratamendua.\nOrokorrean ebakuntza bidez tratatzen dira, diagnostikoa azkar eginez gero eta poltsa esofagikoan edo amaiera itsuan sonda handi kokatzen bada segurtasun nahikoarekin egiten da umea goiztiarra bada ere.\nBularreko haurrak pneumonitisa garatuz gero etengabeko xurgatze, antibiotiko eta likido berriztapen bidez tratatu beharko da osatu bitartean. Kasu honetan umea elikatzeko gastrostomia ez oso bat egin ohi da guneko anestesiarekin. Ebakuntzan poltsa itsua apurtu eta esofagoaren amaierako bi atalen anastomosia egin ohi da."}
{"id": "131030", "revid": "512", "url": "https://eu.wikipedia.org/wiki?curid=131030", "title": "Moriscos", "text": "Moriscos Armu\u00f1a eskualdean dagoen Salamancako probintziako udalerria da. Salamancatik bost minutura; 9 kilometrora hain zuzen ere. 2009ko urtarrilaren 1eko erroldaren arabera herriak 163 biztanle zituen.\nInguru naturala eta kokapena.\nItsas-mailaren gainetik 848 metrora dago eta herriak 12,08 kilometro koadroko azalera dauka.\nGomecellorekin egiten du muga iparraldean, Castellanosekin mendebaldean, Aldearrubiarekin eta Aldealenguarekin ekialdean eta Cabrerizosekin hegoaldean.\nLurra gorrixka da, eta batez ere, granitoz osatua da. Lur mota hori oso egokia da zerealak landatzeko.\nKlima.\nMoriscosek klima mediterraneo-kontinentala dauka. Neguak gogorrak eta luzeak dira, udak berriz laburrak eta berotsuak.\nUdaberria, bestalde, hasieran hotza da baina amaieran epela da, eta udazkenaren lehen asteak epelak izan ohi dira, baina udazken bukaera hotza da.\nAlde batetik, neguan elurte asko daude eta askotan tenperatura zero azpitik hamar gradutaraino jaisten da. Beste aldetik, udan tenperatura hogeita hamazazpi gradutaraino iristen da.\nUrte osoan, prezipitazio gutxi daude (normalean udaberrian eta udazkenean )\nLandaredia.\nMoriscosen ez dago zuhaitz askorik, txopo batzuk bakarrik ikus daitezke bertako errekaren ertzeetan.\nFauna.\nFaunaren barruan espezie mota ezberdinak daude. Esate baterako, erbiak, eperrak, galeperrak, zikoinak, arabazozoak, marraskariak, narrastiak...eta abar.\nGastronomia.\nMoriskoko platerik ospetsuena Armu\u00f1ako dilistak dira. Oso gozoak dira.\nDemografia.\nGaur egun 180 biztanle daude Moriskosen. Baina adituek esaten dute urte batzuk barru, 5000 biztanle edukiko dituela. Momentu honetan, etxebizitza asko eraikitzen ari dira (txaletak, adosatuak...).\nOndarea.\n\"Morisque\u00f1oek\" esaten dute San Pedro eliza eraikin adierazgarrienetako bat dela. Erromaniko estiloan eraikia, eliza handi honen ate nagusian gurutze handi bat dago. Elizaren barruan Erromesaren Amabirjina dago eta bere omenezko jaia abuztuaren lehengo asteburuan ospatzen da.\nLanda-etxeak.\nHerri honetan landa-etxe bakarra dago. Antzina abadia bat zen. Gaur egun, ordea, eraikin osoa bisitariak jasotzeko egokitua dago."}
{"id": "131031", "revid": "2048", "url": "https://eu.wikipedia.org/wiki?curid=131031", "title": "Baigura", "text": "Baigura Lapurdiren eta Nafarroa Beherearen arteko mugan dagoen mendi bat da, izen bereko mendilerro txiki bateko tontorrik altuena. Ikuspegi oso zabalak ditu, eta gailurrean antena ugari daude ezarrita.\nHomonimoa.\nIzen bereko beste mendi bat dago Nafarroa Garaian (1477 m), Aretako mendietan, Urraul eta Aezkoa haranen artean.\nKokapena.\nBaigura mendilerro bereizi baten tontorrik altuena da. Lapurdi eta Nafarroa Behereren arteko mugan, Errobi eta Biduze ibaien arroetatik iparralderantz mendirik garaiena da, bai Euskal Herrian eta bai iparralderantz jota askoz ere urrunago: berarekin amaitzen dira Pirinio aurreko azken mendi nabariak eta Landetan edota frantses estatuan barrena iparralderantz ez da kausituko altuera horretara hurbiltzen den gailurrik.\nMendilerroa.\nIpar-ekialde/hego-mendebalde noranzkoa hartzen duen mendilerro honetan, lau dira tontor nagusiak:\nErraza da tontorren arteko lotura egitea. Aldiz, zenbait mazelatan maldak oso pikoak dira, eta herrietatik igoerak ez dira bat ere makalak: Luhuso 105 metroko garaieran dago, Ortzaize 116 metrora, Bidarraiko zubia 74 metrora, eta puntu batzuetatik berehala hasten dira aldapa malkarrak.\nOhiko igoerak.\nIgoerarik arruntena Heleta eta Luhusoren arteko Blantzarte lepoan (298 m, Lekorneko lurretan) abiatzen da; hortik hastapenean errepide eta gero pista sendoa denak tontorreraino eta bertan dauden antenetaraino igotzen du. Aldiz, auto partikularrek ezin dute erabili eta gehienbat mendatean dagoen \"Baigura Atseden gunea\" (frantsesez \"Base de Loisirs\") deritzonaren erabiltzaileentzat gordetzen da: parapentean aritzeko famatua da. Hala ere, mendate beretik badira bide batzuk tontorrera hurbiltzen gaituztenak.\nHorixe da abiapunturik lasaiena; bestelako igoerak:\nMendi ikurra.\nHainbeste lekutatik ikusgai denez, zenbait elkartek Baigura izena hartu dute:\nMendi lasterketa bat ere antolatzen da mendi horretan."}
{"id": "131032", "revid": "105290", "url": "https://eu.wikipedia.org/wiki?curid=131032", "title": "VATERL sindrome", "text": "VATERL sindromea edo VACTERL elkartzea (GNS:Q87.2) sortzetiko malformazioen ez-randomizaturiko elkartzea da. Sindrome baino asoziazio edo elkartze deitzearen arrazoia gaixotasun hauekin loturiko geneak ez ezagutzea da.\nIzena ingelesezko akronimoan du jatorria eta ohikoen diren sortzetiko akatsak deskribatzen ditu:\nGaixo bakoitzak duen sintoma multzoen konbinaketa bakarra da, beste gaixoetatik bereizituz. Kausak edo arrazoiak oraindik eztabaidan daude, baina ziurrenik jatorri multifaktoriala izango du:"}
{"id": "131034", "revid": "13906", "url": "https://eu.wikipedia.org/wiki?curid=131034", "title": "Fistula trakeoesofagiko", "text": ""}
{"id": "131035", "revid": "13906", "url": "https://eu.wikipedia.org/wiki?curid=131035", "title": "Hestegorriko atresia", "text": ""}
{"id": "131036", "revid": "13906", "url": "https://eu.wikipedia.org/wiki?curid=131036", "title": "Esofagoko atresi", "text": ""}
{"id": "131042", "revid": "23317", "url": "https://eu.wikipedia.org/wiki?curid=131042", "title": "Kilimon Futbol Taldea", "text": "Kilimon Futbol Taldea Mendaroko futbol talde bat da, gaur egun desagertuta dagoena. Kilimon taldeak \"Ospas Gain\" futbol zelaian jokatzen zuen. Taldea 2002-2003 denboraldian desagertu zen.\nIbilbidea.\n1972an sortu zen taldea eta 1987an Gipuzkoako Preferentera igo zen. Bi urte egin zituen bertan. 1991ean berriz lortu zuen igoera, bi urtetarako orduan ere. 1994an helduen taldea desagertu zen eta 2003an elkartea desegin zen.\nFutbol zelaia.\nFutbol taldea partiduak bertan antolatzeari utzi zionetik, bertan behera geratu zen futbol zelaia, eta urteetako utzikeriak aldagelak, taberna eta harmailak zeharo hondatu ditu. Herriko elkarte batzuen ekimenez, udalak futbol zelaia berreskuratzeko asmoa dauka."}
{"id": "131044", "revid": "4380", "url": "https://eu.wikipedia.org/wiki?curid=131044", "title": "Kilimon", "text": ""}
{"id": "131045", "revid": "46380", "url": "https://eu.wikipedia.org/wiki?curid=131045", "title": "Jos\u00e9 Ram\u00f3n Rodil", "text": "Jos\u00e9 Ram\u00f3n Rodil Campillo (Santa Mar\u00eda de Trobo, 1789ko otsailaren 5a \u2013 Madril, 1853ko otsailaren 20a), Rodilgo markesa, militar espainiarra izan zen.\nBiografia.\nIberiar Penintsulako Gerra hastean, Santiago Compostelakoan ikasten ari zen eta \"Batall\u00f3n Literario\" izeneko batalioan ekin zion bere karrera militarrari. Perun aritu zen Ayacuchoko gudua galdu arte.\nLehen Gerra Karlista hastean Maria Kristina erregeaordeak Don Karlos harrapatzeko agindua eman zion eta Nafarroako erregeorde bilakatu zuen, azkenengoa alegia, baina Tomas Zumalakarregi aurkaria zuen eta ezin.\nGero, Baldomero Esparterorekin aritu zen politikari eta baita Espainiako presidente ere."}
{"id": "131046", "revid": "1545", "url": "https://eu.wikipedia.org/wiki?curid=131046", "title": "Jos\u00e9 Ram\u00f3n Rodil y Campillo", "text": ""}
{"id": "131051", "revid": "46380", "url": "https://eu.wikipedia.org/wiki?curid=131051", "title": "Luis Fern\u00e1ndez de C\u00f3rdova", "text": "Luis Fern\u00e1ndez de C\u00f3rdova (San Fernando, 1798ko abuztuaren 2a \u2013 Lisboa, 1840ko apirilaren 22a), militar eta politikari espainiarra izan zen.\nBiografia.\nFernando VII.a Espainiakoaren erreinaldian absolutismoaren alde egin bazuen ere, Lehen Gerra Karlista \"isabelino\" bilakatu zen. Rodilen zuzendaritzapean, Mendazan, Arkijasen eta Bilboko lehendabiziko setioan Tomas Zumalakarregiren aurka borrokatu zuen.\nMaria Kristina erregeordeak 1812ko Espainiako Konstituzioa berreskuratu zuenean, Sevillan matxinatu zen eta Portugalera ihes egin behar zuen."}
{"id": "131052", "revid": "1545", "url": "https://eu.wikipedia.org/wiki?curid=131052", "title": "Luis Fern\u00e1ndez de C\u00f3rdoba", "text": ""}
{"id": "131053", "revid": "336", "url": "https://eu.wikipedia.org/wiki?curid=131053", "title": "Botere judizial", "text": "Botere judiziala edo epaitzeko boterea arau juridikoak aplikaraziz gizartean justizia administratzeaz arduratzen den estatuko boterea da. Botere legegiletik eta botere betearazletik bereizita dago, erabateko independentziaz eta askatasunez jardun dezan.\nMontesquieuren botere bereizketaren teoria klasikoaren arabera, botere legegilea, betearazlea eta judiziala bereizteak hiritarren askatasuna ziurtatzen du. Teoria horren arabera, botere judizial independenteak nolabait mugatu egin dezake botere betearazle edo exekutiboa. Hain zuzen ere, botere bereizketa horretatik jaiotzen da \"zuzenbide estatua\", non botere guztiak legearen inperiopean dauden. Hori dela eta, beste botereekiko independentea izan behar du, lege ordena hautsiz gero beste bi botereak menperatu ahal izateko eta Zuzenbidea gizarte bizitzaren elementu erregulatzaile bila dadin.\nBeraz, independentea izan behar du estatuko gainerako botereekiko (legegilea eta betearazlea), kanpo presiorik gabe epaitzeko eta legeak inpartzialki aplikatzeko. Epaileek, epaitzeaz gain, epaitutakoa betearazi behar dute, eta eurei bakarrik dagokie epaitzea eta epaitutakoa betearaztea. Inpartzialtasunez eta objektibotasunez jokatu behar dute; frogetan oinarritu behar dituzte epaiak, eta ez balorazio subjektibo edo pertsonaletan.\nJustizia administrazioa.\na) Karrerako epaileak eta magistratuak: Epai dezaketen administrazioko funtzionarioak. Froga guztiak aztertu ondoren, gatazkak ebazten dituzte, ebatzitakoa gauzatuko dela zaintzen dute, eta independenteak dira epaitzerako orduan.\nb) Justizia Administrazioaren Letraduak: Bulego judizialeko zuzendariak eta fede publiko judizialaren arduradunak dira. Hurrengo hirurak hauen menpe daude.\nc) Kudeatzaileak: Mota guztietako prozesu, eginbide eta espedienteak izapidetzen/tramitatzen dituzte, eta epaile edo letraduari beharrezkoak diren probidentziak, eginbideak, aktak eta oharrak idazten laguntzen diete.\nd) Izapidegileak: Izapide prozesalak gauzatzen parte hartzen dute: testuak transkribatzen, komunikazio funtzioak betetzen, eta legeek ezarritako gainerako egintzak gauzatzen.\ne) Laguntza judiziala (auxilioa): zitazioak, jakinarazpenak, eta abar egiteaz arduratzen diren administrazio judizialeko funtzionarioak dira.\nHerri-salataritza.\nJustiziaren jarduna sustatzeaz arduratzen da, legezkotasuna, herritarren eskubideak eta legeak babesten duen interes publikoa defendatzeko asmoz, Konstituzioari eta legeei jarraikiz. Ofizioz esku hartzen du eta inpartziala da, ez baititu interes partikularrak defendatzen, baizik eta legeak babestutako interes sozial eta publikoak; baina ez dira independenteak botere betearazlearekiko (fiskalburuaren menpe daude (gobernuak proposaturikoak). Bakarra da estatu osorako, eta kide bakoitzak erakundea ordezkatuz jarduten du.\nProzedura judiziala.\nHasiera.\nAurreko hiru horietako bat aurkeztu ostean, bi aukera izaten dira, eta epaileak erabakiko du zer egin: aurrera jarraitu edota kasua artxibatu.\nInstrukzioa.\nZigor-prozesuari dagokion fasea da, eta ikerketak egitean datza. Deklarazioa hartzen zaie lekukoei eta inputatuari, eta adituaren frogak aztertzen eta eztabaidatzen dira. Behin horiek eginda, bi aukera izaten dira: kasua artxibatzea edota, kriminalitate zantzuak egonez gero, pertsona horrekiko prozesatze-autoa onartzea, eta hitzezko judizioa egitea.\nHitzezko judizioa.\nAldeek (akusatzaile zein akusatuek) beren alegazioak aurkeztu ostean, frogak egiaztatzen dira epaimahaiaren aurrean, honek epaia eman dezan. Judizioa legezkoa izateko baldintzak honako hauek dira:\nEpaia.\nBehin hitzezko judizioa amaitu ostean, epaileak epaia edo sententzia emango du:\nErrekurtsoa.\nSententzia batean jasotako ebazpen judiziala aldatzeko edo ezeztatzeko helburua duen eskaria da. Errekurtsoa epaia eman duen epaile beraren aurrean edo hierarkian gorago dagoen organoaren aurrean jartzen da, errekurtso motaren arabera. Errekurtso guztiek inpugnaturiko atal bat (doktrina deiturikoa), ezeztatzea bilatzen duen auzilari bat, sententzia egin duen epaile edo tribunal bat), errekurtsoa jasotzen duen epaile edo auzitegia eta erresoluzio berri bat aurrekoa aldatu, egiaztatu, baliogabetu edo ezezta dezakeena.\nAntolaketa.\nBotere judiziala epaitegi eta auzitegietan antolaturik daude, lehenak epaile bakar bat dute soilik (epailea \u2013gehienetan- edo magistratua \u2013gutxi batzuetan- bien arteko aldea antzinatasuna da) eta bertan abiatzen dira erreklamazio judizialak; alegia, lehen auzian epaitzen dute.\nAuzitegietan, ordea, hainbat magistratu daude; sala edo atalak dituzte euren bakoitza bere presidentearekin eta lehen auzian epaitutakoarekin ados ez egoteagatik errekurtsoa duten auziak ebazten dituzte (2. auzialdiko gaiak, beraz).\nLehen instantzian, udalerri bakoitzean Bake Epaitegi bat dago, Lehen auzialdiko eta instrukzioko epaitegia egon ezean. Udalerri hauek barruti judizialak osatzen dituzte probintzia berekoak edo mugakide diren beste udalerriekin. Adibidez, Donostiako barruti judizialean Donostia, Errenteria, etab. daude edo Eibarrekoan, Eibar, Elgoibar, Mutriku, etab. Lurralde eta funtzio jurisdikzionala kontuan izanik honelaxe antolatzen da botere judiziala Espainian :\nAuzitegi Gorena.\nEspainia osoan du jurisdikzioa, ordena guztietan (Zibil, Zigor, Administrazio auziak, Lan arloa, etab.), organo gorena delarik. Auzitegi Gorena azken ekinaldikoa da kasu guztietan. Bere erabakiak ezin dira errekurritu, eskubideak urratzen direnean salbu. Espainiako erregeak soilik utzi dezake Auzitegi Goreneko agindu bat baliorik gabe, Konstituzioak barkamen eskubidea ematen diolako.\nBost sala edo areto ditu, bakoitzerako izendaturiko magistratuez osaturikoa eta presidente bat duena buru:\nOrokorrean probintzia auzitegietako epaien aurkako (zibil eta zigor-arloan) kasazio errekurtsoez arduratzen da, hala nola gizarte-arloko epaitegietako errekurtsoez eta Auzitegi Nagusietakoez (administrazio-arloan). Berrikusteko ez ohiko errekurtsoak ere bere eskumenen tartean dauden lan eta zibil arloan.\nAuzitegi Nazionala.\nEspainiako Auzitegi Nazionala edo Entzutegi Nazionala Madrilen egoitza duen eta espainiar estatu osoan eskumena duen helegite eta ekinaldiko auzitegi berezia da. Dagozkien gaien arabera kasu jakin batzuez arduratzen da, bai auzialdikoez, bai apelazioez. Lau auzi-gelatan banatuta dago:\nNabarmendu beharra dago zibileko alorrean jurisdikziorik ez duenez ez dagoela aretorik honentzat.\nJustizia Auzitegi Nagusia.\nErkidegoko Auzitegi Nagusia Espainiako Justizia Administrazioak Autonomia Erkidegoan duen justizia organo gorena da. Alor zibilean, zigor-alorrean, administrazioarekiko auziak eta gizarte arloen gainean du eskumena. bakoitzarekiko sala ezberdin bat dagoelarik. Bakoitzarentzat presidente bat dago eta Auzitegi osorako Presidentea. Halaber, arlo bakoitzak bere Presidentea du eta sala guztiak hainbat magistratuek osatzen dute.\nProbintziako Auzitegiak.\nEgoitza probintzietako hiriburuetan dago eta jurisdikzioa probintzia osoko lurraldea. Bi atal / sekzio edo gehiago egon daitezke eta gai zibilak, zigor-arlokoak eta apelazioak daude bere eskumenen artean. Alegia, bigarren auzialdikoak, beste epaitegi batean emandako sententziaren errekurtsoa ezartzen denean.\nZinpeko epaimahaiak.\nHerritarrek justizia administrazioan parte hartzeko era dira. Epaimahaikideek erabakiko dute akusatua erruduna den edo ez eta gero epaileak erabakiko du zenbateko zigorra ezarriko zaion, baina erruduna den edo ez herritarrak izango dira erabakitzen dutenak.\nPertsonen aurkako delituetan (adb: tratu txarren ondoriozko hilketetan), funtzionario publikoek egindako delituak haien karguen jardutean zehar (adb: Iruneko ogasunean Bravok egindakoa), ohorearen aurkako delituetan, askatasunaren eta segurtasunaren aurkakoetan eta suteen delituak epaitzen dituzte.\nEpaimahai popular baten kide izateko baldintzak:\nEpaimahaikide bezala ez jarduteko aitzaki baliodunak:\nLehen auzialdirako epaitegiak.\nJurisdikzioa kokatuta dauden barruti judizialean dute eta partikularren arteko erreklamazio zibilez arduratzen dira. Erregistro zibilean lehen auzialdiko epailea da (jaiotzak, heriotza, bizi-agiriak, ezkontza eta bestelakoen inskripzioak erregistratzen dira) eta Lehen auzialdiko epaitegirik ez duten herrialdeetan, Bake Epaitegiak daude. Lehen auzialdiko eta Instrukzioko epaitegiak bateratuak edo banatuak egon daitezke lan kopuruaren arabera.\nInstrukzioko epaitegiak.\nEuren jurisdikzioa kokatuta dauden barruti judiziala eta delituak eta ustezko errudunak ikertzen dituzte. Behin behinean kartzelara bidaltzeko aukera dute eta delituengatiko kausak izapidetzen (ikertzen) dituzte; kasu batzuetan, hutsegiteak (faltak) epaitzen dituzte (zigor-arloko epaiak).\nZigor-arloko epaitegiak.\nInstrukzioko epaitegiek ikertutako delituak epaitzen dituzte. Ez dute instrukziorik egiten; bakarrik epaitu.\nAdministrazioarekiko auzien epaitegiak.\nJurisdikzioa probintzia osoan dute; egoitza probintziako hiriburuan dagoelarik eta administrazio publikoaren jardueren aurka aurkeztutako errekurtsoak ebazten dituzte.\nLan-arloko epaitegiak.\nJurisdikzioa probintzia osoan dute, eta probintziako hiriburuan dute egoitza. Enpresaren eta langilearen arteko gatazkez arduratzen dira, eta Gizarte Segurantzaren edo estatuaren aurkako erreklamazioak aztertzen dituzte (baliogabetasunak, adib.).\nEspetxeratuen zaintzako epaitegiak.\nAskatasunaz gabetzeko zigorren betearazpena kontrolatu eta espetxeetan barneratutako pertsonei dagokien guztia ebazten dute.\nAdingabeen epaitegiak.\n14 eta 18 bitarteko adingabekoen (batzuetan, 21 urte arte) delitu edo huts-egite gisa tipifikatutako portaerak aztertzen (epaitzen) dituzte. Delitugilea 14 urtetik beherakoa bada, adingabeak babesteko erakundeek esku hartzen dute.\nBake-epaitegiak.\nLehen auzialdiko eta instrukzioko epaitegirik ez dagoen udalerrietan izaten dira bake-epaileak. Euren jurisdikzioa udalerrira mugatzen da. Bake-epailea ez da karrera judizialeko profesionala, baina funtzio jurisdikzionalak ditu (garrantzi gutxiko auzi zibilak eta zigor-arlokoen ebazpena), eta erregistro zibilaren funtzioak ere betetzen ditu.\nEmakumeen aurkako indarkeriaren arloko epaitegiak.\n1/2004 Lege Organikoak, abenduaren 28koak, Genero Indarkeriaren Kontrako Babes Integraleko Neurriei buruzkoak, sortu zituen epaitegi horiek. Barruti judizial bakoitzean gutxienez batek egon behar du. Emakumeen kontrako indarkerian espezializatutako organoak dira. Zigor eta Zibil arloko kasuez arduratzen dira, eta euren ezaugarri nagusia epaile berdinak indarkeria kasu zehatzaren inguruko ondorio guztiak ikertuko dituela da, bai zibilak, baita penalekoak ere. Biktimak bereziki eta guztiz babesteko formarik egokiena dira. Epaitegi hauetan ematen diren erabakien aurkako errekurtsoak Probintzia Auzitegietan aurkezten dira.\nBeste organoak.\nBotere Judizialaren Kontseilu Nagusia.\nEspainiako botere judizialaren gobernu-erakunde gorena da. Bere funtzio nagusia epaile eta magistratuen independentzia bermatzea da, Estatuko beste botereetatik. Espainiako Konstituzioak Botere Judizialaren Kontseilu Nagusia ezartzen du 122.2 eta 122.3 idatz zatietan, eta beste inon ez du aipatzen:\nBerez, ez da organo jurisdikzionala, ez baitu funtzio judizialean parte hartzen. Epaileek eta magistratuek modu independentean eta inoren esku-sartzerik gabe epai dezaten zaintzeaz arduratzen da. Epaileek, erabakiak hartzean, askatasuna izatea bermatzen dute. Auzitegi Goreneko presidenteak eta 20 mahaikidek osatzen dute (10 Diputatuen Kongresuak proposatutakoak, eta beste 10 Senatuak).\nKonstituzio Auzitegia.\nBerez, ez da botere judizialaren parte. Estatuko lurralde osoan du jurisdikzioa, eta ondoko gai hauek ebazteko eskumena du:"}
{"id": "131057", "revid": "201", "url": "https://eu.wikipedia.org/wiki?curid=131057", "title": "Moriscos (Salamanca)", "text": ""}
{"id": "131058", "revid": "201", "url": "https://eu.wikipedia.org/wiki?curid=131058", "title": "Botere judiziala", "text": ""}
{"id": "131059", "revid": "512", "url": "https://eu.wikipedia.org/wiki?curid=131059", "title": "Marcelino Oraa", "text": "Marcelino Oraa Lekunberri (Beriain, 1788ko apirilaren 28a \u2013 Beriain, 1851ko azaroaren 24a) militar eta politikari nafarra izan zen.\nBiografia.\nBeriainen jaioa, Iberiar Penintsulako Gerran Espoz Minarekin aritu zen.\nKarlistada piztean, Espoz Minarekin ere jarraitu eta gudu zelaian jeneral bilakatu zen. Horri esker 1841 eta 1843 artean Filipinetako gobernadore orokor izendatu zuten.\nIberiar penintsulara itzuli eta senatari hautatu zuten Nafarroan.1851n \"Memoria hist\u00f3rica de la conducta militar y pol\u00edtica del General Or\u00e1a\" liburua idatzi zuen."}
{"id": "131060", "revid": "1545", "url": "https://eu.wikipedia.org/wiki?curid=131060", "title": "Marcelino Or\u00e1a", "text": ""}
{"id": "131061", "revid": "512", "url": "https://eu.wikipedia.org/wiki?curid=131061", "title": "Riofr\u00edo", "text": "Riofr\u00edo \u00c1vilako udalerria da, Valle Ambl\u00e9s eskualdean dagoena.\n2009ko urtarrilaren 1eko erroldaren arabera 257 biztanle zituen."}
{"id": "131065", "revid": "119347", "url": "https://eu.wikipedia.org/wiki?curid=131065", "title": "Rivilla de Barajas", "text": "Rivilla de Barajas \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 72 biztanle zituen."}
{"id": "131068", "revid": "512", "url": "https://eu.wikipedia.org/wiki?curid=131068", "title": "Salobral", "text": "Salobral \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 122 biztanle zituen."}
{"id": "131072", "revid": "512", "url": "https://eu.wikipedia.org/wiki?curid=131072", "title": "Salvadi\u00f3s", "text": "Salvadi\u00f3s \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 95 biztanle zituen."}
{"id": "131075", "revid": "512", "url": "https://eu.wikipedia.org/wiki?curid=131075", "title": "San Bartolom\u00e9 de B\u00e9jar", "text": "San Bartolom\u00e9 de B\u00e9jar \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 46 biztanle zituen."}
{"id": "131076", "revid": "512", "url": "https://eu.wikipedia.org/wiki?curid=131076", "title": "San Bartolom\u00e9 de Corneja", "text": "San Bartolom\u00e9 de Corneja \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 66 biztanle zituen."}
{"id": "131078", "revid": "512", "url": "https://eu.wikipedia.org/wiki?curid=131078", "title": "San Bartolom\u00e9 de Pinares", "text": "San Bartolom\u00e9 de Pinares \u00c1vilako udalerria da, Alberche eskualdean dagoena.\n2009ko urtarrilaren 1eko erroldaren arabera 641 biztanle zituen."}
{"id": "131079", "revid": "105290", "url": "https://eu.wikipedia.org/wiki?curid=131079", "title": "Wells", "text": "Wells Ingalaterrako hego-mendebaldean dagoen Somerset konderriko hiria da."}
{"id": "131080", "revid": "512", "url": "https://eu.wikipedia.org/wiki?curid=131080", "title": "San Esteban de Zapardiel", "text": "San Esteban de Zapardiel \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 295 biztanle zituen."}
{"id": "131081", "revid": "512", "url": "https://eu.wikipedia.org/wiki?curid=131081", "title": "San Esteban de los Patos", "text": "San Esteban de los Patos \u00c1vilako udalerria da.\n2009ko urtarrilaren 1eko erroldaren arabera 26 biztanle zituen."}
{"id": "131082", "revid": "512", "url": "https://eu.wikipedia.org/wiki?curid=131082", "title": "San Esteban del Valle", "text": "San Esteban del Valle \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 865 biztanle zituen."}
{"id": "131083", "revid": "12788", "url": "https://eu.wikipedia.org/wiki?curid=131083", "title": "Juan Antonio Guergu\u00e9", "text": "Juan Antonio Guergu\u00e9 Ihantzi (Aguilar Kodes, 1789ko ekainaren 26a \u2013 Lizarra, 1839ko otsailaren 18a) nafar militarra izan zen.\nBiografia.\nAguilar Kodesen jaioa, etxe noble batean sortu zen eta 20 urte zituela sartu zen armadan. Kapitain zen 1822an eta erregezaleen alde borrokatu zen, liberalen aurka, Lizarra eta Vianako guduetan. Komandante egin zuten 1823an eta koronel 1830ean.\n1834. urtean, lehen karlistadaren hasieran, Tomas Zumalakarregiren agindupean jarri eta Trebi\u00f1uko guduan nabarmendu zen. Brigadier izendatu zuten 1835ean eta Kataluniara joan zen armadaren gidari jarri zuten agintari karlistek. Ez zuen Katalunia aldean arazo handirik izan, eta Bizkaira deitu zuten ondoren.\n1837an mariskal izendatu eta Bizkaiko armada zuzendu zuen. 1838an Iparraldeko armada osoko buruzagi bilakatu bazen ere, Urizaharreko gudua eta gero kargutik kendu zuten, eta Rafael Maroto ezarri zuten haren lekuan.\nHasia zen Maroto isilpeko harremanetan Espartero liberalarekin eta jakinik Guergu\u00e9k eta bera bezalako militar setatsuek ez zutela etsaien aurrean amore emango, preso harrarazi zituen Marotok Guergu\u00e9 eta haren inguruko batzuk eta Lizarran hil 1839ko otsailean."}
{"id": "131085", "revid": "6327", "url": "https://eu.wikipedia.org/wiki?curid=131085", "title": "Juan Antonio Gerge", "text": ""}
{"id": "131086", "revid": "512", "url": "https://eu.wikipedia.org/wiki?curid=131086", "title": "San Garc\u00eda de Ingelmos", "text": "San Garc\u00eda de Ingelmos \u00c1vilako iparraldeko udalerri bat da. 2009ko erroldan, 118 biztanle zituen."}
{"id": "131089", "revid": "512", "url": "https://eu.wikipedia.org/wiki?curid=131089", "title": "San Juan de Gredos", "text": "San Juan de Gredos \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 366 biztanle zituen."}
{"id": "131090", "revid": "119347", "url": "https://eu.wikipedia.org/wiki?curid=131090", "title": "San Juan de la Encinilla", "text": "San Juan de la Encinilla \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 103 biztanle zituen."}
{"id": "131091", "revid": "119347", "url": "https://eu.wikipedia.org/wiki?curid=131091", "title": "San Juan de la Nava", "text": "San Juan de la Nava \u00c1vilako udalerria da, Valle del Alberche eskualdean dagoena.\n2009ko urtarrilaren 1eko erroldaren arabera 538 biztanle zituen."}
{"id": "131092", "revid": "119347", "url": "https://eu.wikipedia.org/wiki?curid=131092", "title": "San Juan del Molinillo", "text": "San Juan del Molinillo \u00c1vilako udalerria da.\n2009ko urtarrilaren 1eko erroldaren arabera 297 biztanle zituen."}
{"id": "131093", "revid": "1545", "url": "https://eu.wikipedia.org/wiki?curid=131093", "title": "San Juan del Olmo", "text": "San Juan del Olmo \u00c1vilako udalerria da, Sierra de \u00c1vila eskualdean dagoena.\n2009ko urtarrilaren 1eko erroldaren arabera 123 biztanle zituen."}
{"id": "131094", "revid": "512", "url": "https://eu.wikipedia.org/wiki?curid=131094", "title": "San Lorenzo de Tormes", "text": "San Lorenzo de Tormes \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 56 biztanle zituen."}
{"id": "131095", "revid": "512", "url": "https://eu.wikipedia.org/wiki?curid=131095", "title": "San Mart\u00edn de la Vega del Alberche", "text": "San Mart\u00edn de la Vega del Alberche \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 217 biztanle zituen."}
{"id": "131097", "revid": "1519", "url": "https://eu.wikipedia.org/wiki?curid=131097", "title": "Lincoln (argipena)", "text": "Lincoln hitzak honako adierak ditu:"}
{"id": "131099", "revid": "512", "url": "https://eu.wikipedia.org/wiki?curid=131099", "title": "San Mart\u00edn del Pimpollar", "text": "San Mart\u00edn del Pimpollar \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 240 biztanle zituen."}
{"id": "131100", "revid": "512", "url": "https://eu.wikipedia.org/wiki?curid=131100", "title": "San Miguel de Corneja", "text": "San Miguel de Corneja \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 82 biztanle zituen."}
{"id": "131101", "revid": "512", "url": "https://eu.wikipedia.org/wiki?curid=131101", "title": "San Miguel de Serrezuela", "text": "San Miguel de Serrezuela \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 161 biztanle zituen."}
{"id": "131102", "revid": "512", "url": "https://eu.wikipedia.org/wiki?curid=131102", "title": "Santa Mar\u00eda de los Caballeros", "text": "Santa Mar\u00eda de los Caballeros \u00c1vilako udalerria da, Piedrah\u00edta eskualdean dagoena.\n2009ko urtarrilaren 1eko erroldaren arabera 100 biztanle zituen."}
{"id": "131103", "revid": "58701", "url": "https://eu.wikipedia.org/wiki?curid=131103", "title": "Mikmak", "text": "Mikmak (mikmakeraz: \"m\u00edkmaq, m\u00edkmaw\" edo \"m\u00ecgmao\") Ipar Amerikako amerindiar komunitate edo nazio bat da. Gaur egun, estatuen mugei dagokienez, Brunswick Berrian, Ternua eta Labradorren, Eskozia Berrian, Eduardo Printzearen Uhartean eta Quebecen bizi dira Kanadan; eta Mainen, Ameriketako Estatu Batuetan. Beren lurraldeari Mi'kma'ki deitzen diote.\nBadirudi mikmakek beren buruari hasiera batean lnu'k edo l'nu'k deitzen ziotela. Izen horrek \u00abgizakia\u00bb edo \u00abjendea\u00bb esan nahi duela dirudi. 'Mikmak' izenak, berriz, haien hizkuntzan \u00abnire lagunak\u00bb esan nahi bide du.\nUste da, gainerako amerindiar herri guziak bezalaxe, Asiatik etorri zirela, eta hamar mila urte inguru daramatzatela lur horietan. Orain dela gutxi arte, herri nomada izan da: negua barnealdeko haranetan ematen zuten; eta, udan, berriz, kostaldera hurbiltzen ziren, ehizara edo arrantzara. Gaur egun batez ere kostaldean arrantzan jarduten dira, eta \"kanoen herria\" deitu izan zaie.\nMikmak herria 40.000 pertsona inguruk osatzen dute, eta horietatik gutxi gorabehera 11.000 algonkin hizkuntzen hiztun dira, zehazki mikmakerarenak. Antzina hieroglifo idazkera erabiltzen bazuten ere, denborarekin latindar alfabetoa bereganatu zuten.\nGaur egun erreserbetan daude egituratuta, eta erreserba horiek nazio izaera dute. Hori dela eta, erreserba horietatik kanpo bizi direnek ez dute mi'kmaq identitate ofizialik.\nAipatzekoa da herri haren eta euskal herritar arrantzaleen arteko harremanen ondorio izan zen algonkin-euskara pidgina, XVI. eta XVII. mendeetan erabilia.\nLurraldea.\nNazioaren zazpi lurraldeak hauek ziren: Kespukwitk, Sikepn\u00e9katik, Esk\u00edkewaq, Unam\u00e1kik, Piktuk aqq Epekwitk, Sikniktewaq eta Kesp\u00e9kewaq. Hala ere, frantziar eta britainiar inperioen aurkako gerren ondorioz, XVI. mendetik aurrera lurraldeak etengabe galduz joan ziren."}
{"id": "131104", "revid": "512", "url": "https://eu.wikipedia.org/wiki?curid=131104", "title": "Santa Mar\u00eda del Arroyo", "text": "Santa Mar\u00eda del Arroyo \u00c1vilako udalerria da.\n2009ko urtarrilaren 1eko erroldaren arabera 107 biztanle zituen."}
{"id": "131105", "revid": "512", "url": "https://eu.wikipedia.org/wiki?curid=131105", "title": "San Pedro del Arroyo", "text": "San Pedro del Arroyo \u00c1vilako udalerria da, Comarca de \u00c1vila eskualdean dagoena.\n2009ko urtarrilaren 1eko erroldaren arabera 521 biztanle zituen."}
{"id": "131106", "revid": "512", "url": "https://eu.wikipedia.org/wiki?curid=131106", "title": "San Vicente de Ar\u00e9valo", "text": "San Vicente de Ar\u00e9valo \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 207 biztanle zituen."}
{"id": "131107", "revid": "512", "url": "https://eu.wikipedia.org/wiki?curid=131107", "title": "Santa Cruz del Valle", "text": "Santa Cruz del Valle \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 480 biztanle zituen."}
{"id": "131108", "revid": "512", "url": "https://eu.wikipedia.org/wiki?curid=131108", "title": "San Pascual (\u00c1vila)", "text": "San Pascual \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 52 biztanle zituen."}
{"id": "131109", "revid": "512", "url": "https://eu.wikipedia.org/wiki?curid=131109", "title": "Sanchidri\u00e1n", "text": "Sanchidri\u00e1n \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 856 biztanle zituen."}
{"id": "131110", "revid": "512", "url": "https://eu.wikipedia.org/wiki?curid=131110", "title": "Sanchorreja", "text": "Sanchorreja \u00c1vilako udalerria da, Sierra de \u00c1vila eskualdean dagoena.\n2009ko urtarrilaren 1eko erroldaren arabera 106 biztanle zituen."}
{"id": "131111", "revid": "512", "url": "https://eu.wikipedia.org/wiki?curid=131111", "title": "Santa Cruz de Pinares", "text": "Santa Cruz de Pinares \u00c1vilako udalerria da, Alberche eskualdean dagoena.\n2009ko urtarrilaren 1eko erroldaren arabera 191 biztanle zituen."}
{"id": "131112", "revid": "512", "url": "https://eu.wikipedia.org/wiki?curid=131112", "title": "Santa Mar\u00eda del Berrocal", "text": "Santa Mar\u00eda del Berrocal \u00c1vilako udalerria da, Valle del Corneja eskualdean dagoena.\n2009ko urtarrilaren 1eko erroldaren arabera 493 biztanle zituen."}
{"id": "131113", "revid": "512", "url": "https://eu.wikipedia.org/wiki?curid=131113", "title": "Santa Mar\u00eda del Cubillo", "text": "Santa Mar\u00eda del Cubillo \u00c1vilako udalerria da.\n2009ko urtarrilaren 1eko erroldaren arabera 349 biztanle zituen."}
{"id": "131114", "revid": "512", "url": "https://eu.wikipedia.org/wiki?curid=131114", "title": "Santa Mar\u00eda del Ti\u00e9tar", "text": "Santa Mar\u00eda del Ti\u00e9tar \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 640 biztanle zituen."}
{"id": "131115", "revid": "512", "url": "https://eu.wikipedia.org/wiki?curid=131115", "title": "Santiago del Collado", "text": "Santiago del Collado \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 218 biztanle zituen."}
{"id": "131116", "revid": "512", "url": "https://eu.wikipedia.org/wiki?curid=131116", "title": "Santiago de Tormes", "text": "Santiago de Tormes \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 153 biztanle zituen."}
{"id": "131117", "revid": "4380", "url": "https://eu.wikipedia.org/wiki?curid=131117", "title": "Santiago del Tormes", "text": ""}
{"id": "131118", "revid": "371", "url": "https://eu.wikipedia.org/wiki?curid=131118", "title": "Riofrio", "text": ""}
{"id": "131127", "revid": "119347", "url": "https://eu.wikipedia.org/wiki?curid=131127", "title": "Azukre-kanabera", "text": "Azukre-kanabera (\"Saccharum officinarum\") gramineo bizikor bat da, eskualde tropikaletan azukrea lortzeko landatzen dena. Kanabera-azukrea elikadurarako erabiltzen da eta baita ere biodiesela sortzeko. Historian azukre-kanaberaren laborantzaren handiagotzea esklabotasunarekin erlazionatua egon da.\nEzaugarriak.\nBere zurtoina sei metroko altuera edukitzera irits daiteke. Zurtoinarekin harremana eduki dezaketen mikroorganismo ezberdinek eta plantaren barruan hazten diren zenbait ehunek, hala nola, zurtoinak eta hostoak, atmosferako nitrogenoa finkatu dezakete, honek azukre kanaberaren laborantza bermatzen du nitrogenatu gabeko abonoa dagoen leku askotan.\nAsiar jatorria du, India aldetik dator bereziki eta K.a. 1000 urtean landatzen hasi zen. XV. mendetik aurrera espainiarrek Amerikara esportatzen hasi ziren.\nKanaberako zukuan %15 azukre edukitzera irits daiteke.\nHistoria.\nAzukre-kanaberak Asian eta Ginea berrian dauka jatorria. Hedapen musulmanak, ordura arte planta honen laborantza egiten ez zen lekuetan barneratu zuen. Honela iritsi zen europar kontinentera, zehatzago M\u00e1laga eta Motrilera, hau azukre kanabera finkatu zen Europako leku bakarra bilakatuz. Geroago, espainolek landare hau, Kanariar uharteetara eraman zuten eta baita Amerikara ere. Esan ohi da Pedro de Atienzak eraman zuela lehenengoa Amerikara, Kolonek Irla Espainiarrera egindako bigarren bidaian. Honela, landare honen laborantza Panama, El Salvador, Kuba, Guatemala, Honduras, Brasil, Mexiko, Argentina, Bolivia, Paraguai, Peru, Ekuador, Uruguai, Dominikar errepublika, Kolonbia eta Venezuela bezalako lurraldeetan gauzatu zen.\nErabilera.\nZurtoinaren zukua azukrearen iturri nagusia da. Kanabera uztatu ondoren, xehatzeko marraza batzuetatik igarotzen da, geroago errotako makinatik pasatzeko. Zuku hau hainbat iragazkiren bitartez arazten da, ondoren, iragazteko tratamendu bat gauzatzen da eta bertatik egosketa gordailu batzuetan jartzera igarotzen da, hemen kontzentratu egiten da eta azkenik azukrea kristalizatu egiten da. Azukrea kristalizatu denean, geratzen den ur kantitatea erauzi egiten da eta honela sortzen da azukre zuria.\nUzta biltzen den lekuetan, kanabera mastekatu egiten da eta zuku gozoa edalontzietan edo paperezko konoetan saldu egiten da eratorria izan den unearen ostean, honetarako makina bat erabiltzen da.\nKuba, Kolonbia, Dominikar Errepublika eta Venezuela bezalako lurraldeetan, zuku honek guarapo izena hartzen du, hau, Dominikar Errepublika ekialdeko eskualdean ugaria da. Azukredun kanabera alkoholdun edari destilatuak sortzeko ere erabiltzen da. Hala nola, ron, pattar eta cacha\u00e7a sortzeko.\nLaborantza.\nKanabera munduko zonalde tropikal eta subtropikaletako kultibo bat da. Hazkunde egokia gauzatzeko, lur egoki bat eta ura behar da. Eguzki erradiazioa modu egokian asimilatzen du landare honek. Laborantza eraginkor batek, dagoen hektarearekiko, 100 eta 150 kanabera tona sortu ditzake urte batean.\nKanabera hedatu egiten da kaina zatien landaketa baten bitartez, adabegi bakoitzetik landare berri bat ateratzen da originalaren berdina dena, hau landatua izan denean handitzen da eta zurtoinean azukrea metatzen da eta hau moztu egiten da ondu egin denean. Landareak laboratuak izaten jarraitu dezakete, egiten zaien ebakiei zafras izena ezartzen zaie. Landarea hondatu egiten da denborarekin, honela zazpi edo hamar urtetik behin berriro ere landatu behar izaten dira.\nKanaberak ur asko behar du, hazkunde tarteak 11 eta 17 hilabete inguruan garatzen dira kanabera aniztasunaren eta lekuaren arabera. Nitrogenoa, fosforoa, potasioa eta hainbat oligoelementu behar ditu bere ongarritzerako. Gatzaga lekuetan sufrea gehitzen da Sodioa neurtzeko.\nKanabera eskuz edo makinaren bitartez uztatu daiteke. Eskuz biltzen den uzta zurtoinak mozten dituen matxete batekin gauzatzen da. Pertsona batek 5 eta 7 tona azukre kanabera erre uzta bildu ditzake eta hau baino %40 erre gabeko kanabera uzta gutxiago. Uzta mekanikoa mulua mozten duen uzta biltzeko makinarekin gauzatzen da. Zurtoinak banantzen ditu honek hostoetatik haizagailuen bitartez. Makina batek orduko 30 tona uzta bildu ditzake baina zurtoina hondatzeko arriskua dago, honela landare berrien hazkundea mugatu egiten da eta birlandatzea beharrezkoa izaten da askotan.\nKaina moztu denean, berehala garraiatua izan behar da gordailura hondatu ez dadin. Garraioa kamioi edo traktore baten bitartez gauzatzen da edo trenbidearen bitartez bagoietan. Bagoi hauek 5 eta 20 tona garraiatzeko edukiera daukate.\nAzukre kanaberaren laborantza M\u00e1lagan garrantzitsua izan zen. Eskualde honetako nekazaritza ekonomiak, azukre-kanaberaren laborantzan zeukan oinarria. Honek herri eta hirietan patrimonio industrial garrantzitsu bat utzi zuen. Azkenean, Espainian azukre-kanaberaren laborantza desagertu egin zen 2006an, azukre kanabera lantzen zuen azkeneko fabrikaren itxierarekin batera. Bi azukre tona atera daitezke 19 azukre kanabera tonatik.\nProzesu industriala.\nKanaberaren uzta bilketa mekanikoki edo eskuz egiten da, honetaz gain, bi modu daude: mozketa zuzena, hosto eta guzti hartuz egiten dena edo hostoak aurretik erreta eta geroago moztuz. Bigarrenak, azukrearen metaketa eta mikrobioen kutsatzearen gutxitzea onura moduan badu ere, arazoak sortzen ditu errautsen barreiadurarekin, lurraren antzutzearekin, faunaren deuseztatzearekin eta suteen hedapen arriskuarekin.\nProzesu industriala gauzatzera eramaten denean, prezioa azukre eta ezpurutasunaren erlazioek baldintzatzen dute, \"polarimetro\" edo \"refractometro\" bat erabiltzen da honetarako eta CCS (Commercial Cane Sugar)-ren formula. Hau honela adierazten da: CCS = 3/2P (1 (F+5)/100) 1/2Bx (1 (F+3)/100, bertan: P = % pol lehenengo zukuan, Bx = % brix lehenengo zukuan, F = % kanaberaren fibra. Brix: disolbagarri solidoen portzentaia izanik, Pol: sakarosaren portzentaia. Garbia, freskoa eta hosto, punta eta lur nibel baxuak edukitzeak ere baldintzatzen du.\nKanaberatik zukua ateratzen da, argitu egiten da hau eta gerora kristalizatu egiten da azukrea banantzeko. Errota batean gauzatzen da erauzketa, bertan kanabera hiru edo lau altzairuzko masetatik igarotzen da, hauek zurtoinak zukutzen dituzte zuku osoa ateraz. Erauzketa hobetzeko, ura gehitzen zaio, disolbatzen baitu honek eta honela azukre gehiago ateratzea lortzen da. Hondakin solidoa papera egiteko eta galdara erretzeko erabiltzen da, azken honek prozesu guzti hau gauzatzen du.\nErauzitako zukuak %10etik hasi eta %14ra doan sakarosa kantitatea dauka. Hau karearekin nahasi egiten da garraztasuna ekiditeko eta hondakin solidoak ateratzeko hainbat argigarritik igarotzen da. Argitua izan denean, uraren zatia lurruntzen da azukre metaketa %60koa izan dadin. Fase honetan hutsean ontziratzeko egosketa prozesu bat hasten da, masa gainase bihurtu arte. Azukre hautsa gehitzen da, honek hazi moduan funtzionatzen du, geroago, honen alboan azukre kristalak sortzen baitira.\nGeroago, masa zentrifugatzaile batetik igarotzen da, honek sare bat dauka bere paretetan; azkar biratzen dutenean, indar zentrifugatzaileak eztia sareetatik bultzatzen du soilik azukrea utziz. Geratzen den azukrea gordina da eta %97ko sakarosa dauka. Azukre hau fintzeko leku batera bidali daiteke bertatik azukre zuria lortzeko. Ondoriozko eztia berriro ere kristalizatu daiteke eta beste behin zentrifugatu azukre gehiago lortzeko. Prozesu honetatik azukrea eta eztia geratzen dira, ezti honek melaza izena jasotzen du bukaeran. Melaza animalien jakiak egiteko edo alkohola sortzeko erabiltzen da.\nAzukre gordina fintzen da ezpurutasun guztiak nahasteko eta sakarosa molekularen kristala ahalik eta puruen uzteko. Prozesua fintzearekin hasten da, bertan kristalak garbitzen dira itsatsitako melaza nahasteko. Ondoriozko azukrea disolbatu egiten da eta gehiago argitu. Geroago, azido sulfurikoa gehitzen zaio, kaltziozko fosfatoa sortzeko, honek bestelako ezpurutasunak garbituko ditu.\nOndoriozko likidoa koloregabetzen da eta ikatzetik iragazten da, honek ezpurutasunak bilduko ditu. Geroago, metatu egiten da eta egosi egiten da. Azkenik, azukrea eztitik banatzen da zentrifugadoretan.\nAzukre kanaberatik eratortzen den beste produktu bat panela da, hau beste azukre espezie bat da findu ez dena eta edariak gozatzeko balio du."}
{"id": "131128", "revid": "1491", "url": "https://eu.wikipedia.org/wiki?curid=131128", "title": "Jean Phocas", "text": "Jean Phocas (Hendaia, Lapurdi, 1947) musikari, ekoizle eta soinu teknikari lapurtarra da. Baxua jo zuen Errobi taldean, baina betidanik erosoago sentitu da soinu mahaiaren atzealdean agertokietan baino. 1975ean hasi zen diskoak grabatzen, berak eta Errobiko lagunek Donibane Lohizunen sortutako Bacchanales estudioan; Xoxoa diskoetxean egin zuen lan gero, eta 1980ko hamarkadaren hasieratik gaur egun arte Elkar estudioko soinu teknikaria izan da. Mikel Laboa, Benito Lertxundi, Ruper Ordorika, Itoiz, Oskorri eta beste hainbaten ehunka disko grabatu ditu Phocasek.\nBiografia.\nHendaiako Saint Marie eskolan egin zituen ikasketak Jean Phocasek. Hamar urte zituela, Musika Eskolan sartu zen tronpeta ikastera, eta hamalau urterekin, musika modernoko talde bat osatu zuen anaiarekin eta beste zenbait lagunekin. The Beatles, The Shadows, The Rolling Stones eta abarren kantuak jotzen zituzten. Oinarrizko ikasketak amaituta, Lanbide Eskolara sartu zen haginlaritza mekanikoa ikastera, aitaren lanbidea jarraitze aldera, eta harekin aritu zen lanean. Baina, ordurako, musikaren harra barruraino sartuta zeukan Phocasek.\nMiarritzeko kasinoan dantzaldiak eskaintzen zituen orkestran hasi zuen Jean Phocasek musikari ibilbidea, balsak, tangoak eta jazz piezak joz. Pierre Bergoree izeneko salsa taldean aritu zen hurrengo, eta harekin Frantziako hiri nagusietan aritzeko parada izan zuen. Paris, Niza, Marseilla eta Saint-Tropez bisitatu zituen, besteak beste. Geroago, Bacchanales plaza taldea osatu zuen, Mixel Ducau, Be\u00f1at Amorena eta Robert Suhasekin. Anje Duhalderekin batera, laurak Errobi taldean arituko ziren geroago.\nOrdurako Phocasek argi zuen musika jotzea baino askoz gehiago gustatzen zitzaiola musika grabatzea. Bacchanaleseko lagunen artean izen bereko estudio txiki bat apailatu zuten Donibane Lohizunen, oso baliabide urriekin. Han grabatu ziren, besteak beste, Anje Duhalderen lehen singlea, Goizeko, 1974an, Errobiren lehen diskoa, 1975ean, eta Itoizen lehenengoa, 1978an. \u00abErrobiren diskoa bi pistako mahai batekin grabatu genuen. Itoiz etorri zenerako bagenuen 8 pistako Tascam magnetofoia eta mahai analogiko bat, grabe eta agudo banarekin. Erreberberaziorik ez genuen, eta guk geuk asmatu behar izan genuen geurea, metal xafla bat baxuaren hari batetik zintzilikatuta eta mikrofono bati itsatsita\u00bb.\nErrobiren Gure lekukotasuna (Elkar, 1978) eta Txomin Artolaren Belar hostoak diskoetan (Xoxoa, 1978) baxua jo bazuen ere, instrumentista lana bazter uztea erabaki zuen Phocasek, eta soinu teknikari gisa hasi zuen bide profesionala. 1980an, Xoxoa diskoetxearen Galdakaoko estudioan hasi zen lanean, Jaime Iarrituk deituta. Xoxoaren etorkizuna kolokan jarri zuten arazo ekonomikoak agertu zirenean, Elkar diskoetxeak zabaldutako estudioan lan egiteko eskaintza jaso zuen, 1982-83an. Geroztik, Elkarreko estudioan jardun du lanean, Lasarte-Oriako nahiz Donostiako estudioetan, eta Euskal Herriko artista esanguratsuenetako askoren diskoak grabatu ditu: Mikel Laboa, Benito Lertxundi, Oskorri, Amaia Zubiria, Ruper Ordorika, Hertzainak, Kortatu..."}
{"id": "131129", "revid": "7398", "url": "https://eu.wikipedia.org/wiki?curid=131129", "title": "Saccharum officinarum", "text": ""}
{"id": "131131", "revid": "676", "url": "https://eu.wikipedia.org/wiki?curid=131131", "title": "Kirchhoffen legeak", "text": ""}
{"id": "131132", "revid": "90523", "url": "https://eu.wikipedia.org/wiki?curid=131132", "title": "Batata", "text": "Batata edo patata gozoa (\"Ipomoea batatas\") konbolbulazeoen familiako landare belarkara eta bizikorra da. Barazkia da, azal arrexka eta mami horixka edo laranja eta haritsua duena. Karbohidratotan (almidoia) aberats diren tuberkuluak ematen ditu, gizakiak eta abereak elikatzeko erabiliak.\nAmerikar jatorrikoa, mundu osoan zehar hedatu zen. Europaa espainiarrek eraman zituzten. Ekialdeko Asian oso ohikoa da neguan jatea, batata errea gisa."}
{"id": "131133", "revid": "7398", "url": "https://eu.wikipedia.org/wiki?curid=131133", "title": "Ipomea batata", "text": ""}
{"id": "131136", "revid": "1676", "url": "https://eu.wikipedia.org/wiki?curid=131136", "title": "Agi\u00f1iga", "text": ""}
{"id": "131138", "revid": "12654", "url": "https://eu.wikipedia.org/wiki?curid=131138", "title": "Kilpisj\u00e4rvi herrixka", "text": ""}
{"id": "131139", "revid": "7162", "url": "https://eu.wikipedia.org/wiki?curid=131139", "title": "G\u00fcell Jauregia", "text": ""}
{"id": "131142", "revid": "12788", "url": "https://eu.wikipedia.org/wiki?curid=131142", "title": "Alemaniako Errepublika Federalerako Oinarrizko Legea", "text": "Alemaniako Errepublika Federalerako Oinarrizko Legea edo 1949ko Alemaniako Konstituzioa () 1949ko maiatzaren 23an Mendebaldeko Alemanian aldarrikaturiko konstituzioa izan zen.\nLegegileak konstituzioa deitu beharrean, beharrezko legea zela esan zuen. Behin-behinekoa zela alegia, Alemaniako zati bat banatu zelako eta horregatik, ez zuelako zati horretan indarrik.\n1990. urtean, \u200eAlemaniaren bateratzearen ondoren, gizarteak legediaren erreforma eskatu zuen, erreferendum baten bitartez Alemania osoko biztanleek erabaki zezaten. Hala ere, 1994ko Konstituzioa ez zen 1949ko Konstituzioarekiko oso ezberdina. Ukitu formal batzuk jaso zituen eta azkenean ez zen erreferendumaren azpian ezarri."}
{"id": "131144", "revid": "880", "url": "https://eu.wikipedia.org/wiki?curid=131144", "title": "1949ko Alemaniako Konstituzioa", "text": ""}
{"id": "131145", "revid": "1310", "url": "https://eu.wikipedia.org/wiki?curid=131145", "title": "Egiptoren historia", "text": ""}
{"id": "131148", "revid": "201", "url": "https://eu.wikipedia.org/wiki?curid=131148", "title": "Hallgrimskirkja", "text": ""}
{"id": "131154", "revid": "1340", "url": "https://eu.wikipedia.org/wiki?curid=131154", "title": "Antxeta irratia", "text": ""}
{"id": "131155", "revid": "1340", "url": "https://eu.wikipedia.org/wiki?curid=131155", "title": "Gaidhealtachd", "text": ""}
{"id": "131156", "revid": "46380", "url": "https://eu.wikipedia.org/wiki?curid=131156", "title": "Nazario Egia", "text": "Nazario Egia Saez de Buruaga (Durango, 1777ko uztailaren 27a \u2013 Tolosa, 1865), Egiako kondea, euskal militar eta politikaria izan zen.\nBiografia.\nZamoran militar bilakatu ondoren, absolutismoren alde egin zuen. Iberiar Penintsulako Gerran parte hartu ondoren, Hirurteko Liberalean matxinotu eta liberalek 1829an bera hiltzekotan izan ziren.\nFernando VII.a Espainiakoa hil eta gero Don Karlos erregegaiaren alde egin zuen. Lehen Gerra Karlistan, 1835 eta 1837 artean, Iparraldeko Armadaren buruzagi bilakatu zen. Nahiz eta gerraren hasieran erradikala izan, Bergarako besarkada eta gero, bere tituluak mantendu zituen. Biurteko Aurrerakoia baino lehen errege senatari hautatu zuten."}
{"id": "131157", "revid": "1340", "url": "https://eu.wikipedia.org/wiki?curid=131157", "title": "Bergarako hitzarmena", "text": ""}
{"id": "131158", "revid": "12788", "url": "https://eu.wikipedia.org/wiki?curid=131158", "title": "Hizkuntza goidelikoak", "text": "Hizkuntza goidelikoak, hizkuntza gaelikoak edo gaelera hizkuntzak (; ; ) uharteetako hizkuntza zelten bi multzoetako bat da; britoi hizkuntzena da bestea. Irlanderak, Eskoziako gaelerak eta manxerak osatzen dute gaelikoen azpitaldea (zelta Q taldea); galesak, kornubierak eta bretainierak, berriz, britoiena (zelta P taldea).\nHizkuntza gaelikoak deritze maiz hizkuntza zelta guztiei; bereziki, egoera informaletan edota testunguru teknikoak ez direnetan. Hala ere, erabilera hori okerra da, izendapen horrek irlandera, Eskoziako gaelera eta manxera hartzen baititu barne, baina ez beste hizkuntza zeltak.\nHizkuntza gaelikoak Irlandako hegoaldetik hasi, Manx uhartean jarraitu eta Eskoziako iparralderaino mintzatu izan diren hizkuntzen multzoa da. Shelta hizkuntza ere gehitu izan zaio, Irlandako Pavee edo Travellers deritzen herrialdeak hitz egin ohi izan duen hizkuntza; irlandera eta ingelesaren arteko nahasketa da, sintaxi edo joskera oinarrizkoa ingelesa delarik.\nHiru hizkuntza hauek Irlandera zaharraren (VI. eta X. mendeen artean) ondorengo izan zen Erdialdeko Irlanderatik (Erdi Aroan hitz egina) sortutako aldakiak dira. Hizkuntza goidelikoen formarik zaharrena Aitzinirlandera da (IV. mendetik VII. edo VIII. mendeetara bitartean) baina idatzizko lehen lekukotasunak aipatu Irlandera zaharrean daude idatzirik.\nHizkuntza talde honen mota garaikide bat \"gaelera klasikoa\" da, honek Irlandan XII. menderarte eta Eskozian XVIII. menderarte literaturan erabilpena izan zuen. Bi aldaera hauen arteko ortografia ezberdintasunak orain dela gutxi burututako berrikuntzetan oinarritzen dira, ondorio gisa kokapen anitzetako estandarizazio edo batasun konplexuak sortu direlarik.\nManxeran erabilitako ortografia ingelesa eta galesean oinarritua dago, eta 1610 John Phillips gotzain galestarrak sarrarazi zuen.\nHizkuntza goideliko hauetako hiztunei gael edo gaeliko deitzen zaie (\"Gaeil\" Irlanderaz, \"G\u00e0idheil \"Eskoziako gaeleraz eta \"Ny Gaeil\" manxeraz. Ingelesez eta Frantsesez berriz \"Gaels \"edo \"Goidels\").\nSailkapena.\nGaelerar hizkuntzen azpitalde hau uharteetako zelta hizkuntzen taldean kokatzen da. Azken adar horren beste azpitaldea britoi hizkuntzak dira; horien barnean daude galesa, kornubiera eta bretainiera. Biak ere uharteetako zelta hizkuntzen artean, nagusiki Britainiar uharteetan mintzo baitira eta antzeko hainbat ezaugarri elkarbanatzen baitituzte, adibide gisa, zenbait aditz moldeen erabilpena, esaldiaren ordena (Aditza, Subjektu, Objektu edota Predikatua), etab.\nGainera, gaeleraren adarra Q zelta-adarrean ere sailkatua da, hizkuntza aurrezeltaren jatorrizko *kw ahotsa adar honetan mantendu egin baita (P zelta-adarrean ez bezala, honetan *kw soinua berehala p hots bilakatu zen).\nHaatik, bi azpitalde hauen arteko ezberdintasunak ere badaude, horregatik eta ikerketak aurrera doazen heinean sailkapen hau oraindik ez da behin-betikoa. Adibidez, gaelerazko taldean *\"an, am\" soinuak \"\u00e9\" hizki bihurtu dira, bokal ez sudurkaritua eta soinu frikari baten aurrean aurkitzean luzapena jasaten duena. Adibidez, antzinako irlanderan \"\u00e9c\" (\"heriotza\"), \"\u00e9cath\" (\"amu\"), \"d\u00e9t\" (\"hortz\"), \"c\u00e9t\" (\"ehun\") hitzak galesezko esanahi berdineko \"angau\" (\"heriotza\"), \"angad\" (\"amu\"), \"dant\" (\"hortz\") eta \"cant\" (\"ehun\") hitzekin parekatzean hau garbi ikus daiteke."}
{"id": "131159", "revid": "6327", "url": "https://eu.wikipedia.org/wiki?curid=131159", "title": "Hizkuntza gaelikoak", "text": ""}
{"id": "131164", "revid": "6327", "url": "https://eu.wikipedia.org/wiki?curid=131164", "title": "Zeltiar Q taldea", "text": ""}
{"id": "131165", "revid": "46380", "url": "https://eu.wikipedia.org/wiki?curid=131165", "title": "Juan Bautista Erro", "text": "Juan Bautista Erro Azpirotz (Andoain, 1773ko uztailaren 12a \u2013 Baiona, 1854ko urtarrilaren 5a) euskal herritar arkeologo, politikari eta euskaltzalea izan zen.\nBiografia.\nBergarako Errege Mintegian egin zituen ikasketak. Matematikak eta margolaritza ikasi ondoren, Sorian eta Almad\u00e9nen meategietan lan egin zuen. Bertan arkeologiari ekin zion eta baita politikari ere, administraziorako lan egiten.\nIndependentzia Gerra garaian Mantxako Batzarreko intendentea izan zen, eta Fernando VII.a Espainiakoa itzuli zenean, Madril eta Bartzelonakoa (1820). Frantziara ihes egin ondoren San Luisen Ehun Mila Semeekin itzuli zen eta Finantzetako ministro lehenbizi eta Estatuko kontseilari izendatu zuten ondoren. Politikaren gorabeherak zirela eta, behin baino gehiagotan erbesteratu behar izan zuen (Valladolid, 1825; Sevilla, 1830).\nLiberalek boterea lortu zutenean Sanlucar de Barramedatik Londresera ihes egin zuen non Don Karlos ezagutu zuen. Lehen Gerra Karlistan, 1836. urtean Espainiaratu eta Finantza buru jarri zuten sail hori zuzentzearren. Bergarako besarkadaren ondoren Bourgesen eta Montpellierren erbesteratu zen. Baionan bizitzeko baimena lortu ondoren bertan hil zen.\nPablo Pedro Astarloa eta Juan Antonio Iza-Zamakolak hasitako lanak jarraitu eta hauek hiltzean bere eskuizkribuak eman zizkioten. \"Alfabeto de la lengua primitiva de Espa\u00f1a\" bere liburuan euskoiberismoaren alde egin zuen, kritika asko jasoz, Hala ere ingeles eta frantsesera itzuli zuten. Kritikak erantzuteko 1807an \"Observaciones filos\u00f3ficas en favor del Alfabeto primitivo\" liburua argitaratu zuen."}
{"id": "131166", "revid": "1545", "url": "https://eu.wikipedia.org/wiki?curid=131166", "title": "Juan Bautista Erro Azpiroz", "text": ""}
{"id": "131169", "revid": "512", "url": "https://eu.wikipedia.org/wiki?curid=131169", "title": "Santo Domingo de las Posadas", "text": "Santo Domingo de las Posadas \u00c1vilako udalerria da.\n2009ko urtarrilaren 1eko erroldaren arabera 78 biztanle zituen."}
{"id": "131170", "revid": "512", "url": "https://eu.wikipedia.org/wiki?curid=131170", "title": "Santo Tom\u00e9 de Zabarcos", "text": "Santo Tom\u00e9 de Zabarcos \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 86 biztanle zituen."}
{"id": "131172", "revid": "119347", "url": "https://eu.wikipedia.org/wiki?curid=131172", "title": "Altsasuko gudua", "text": "Altsasuko gudua 1834ko apirilaren 22an Altsasu inguruan gertatu zen gudua izan zen.\nGudua.\nTomas Zumalakarregi jeneral karlistak Vicente Quesadak zuzendutako Gasteiztik Iru\u00f1era zihoan konboia eraso zuen Altsasu parean. Liberalek erori asko izateaz gain, Zumalakarregik preso asko hartu zituen.\nKarlistek bertan atxilotutako La Mancha, Valentzia eta Andaluziako preso liberalez osatu zuten konpainiari Nafarroako gidariak izena eman zioten. Gudua galdu ondoren, soldaduek matxinadarekin bat egiteko edo exekutatuak izateko aukera zuten."}
{"id": "131173", "revid": "77706", "url": "https://eu.wikipedia.org/wiki?curid=131173", "title": "G\u00fcell jauregia", "text": "G\u00fcell jauregia (katalanez \"Palau G\u00fcell\") Antoni Gaud\u00edk diseinaturiko jauregi bat da, Eusebi G\u00fcellek enkargatuta. Bartzelonako Carrer Nou de la Ramblan kokatuta dago. 1886 eta 1890 urteen artean eraiki zen.\nBere lehen enkargu garrantzitsuena izan zenez, Gaud\u00ed gogor saiatu zen lan honekin, fatxadarako 25 ideia ezberdin izan zituelarik. Proiektu hontan bere laguntzaile fidelaren laguntza izan zuen, Francesc Berenguer."}
{"id": "131174", "revid": "512", "url": "https://eu.wikipedia.org/wiki?curid=131174", "title": "Serranillos", "text": "Serranillos \u00c1vilako udalerria da, Alberche eskualdean dagoena.\n2009ko urtarrilaren 1eko erroldaren arabera 297 biztanle zituen."}
{"id": "131176", "revid": "105290", "url": "https://eu.wikipedia.org/wiki?curid=131176", "title": "Urizaharreko gudua", "text": "Urizaharreko gudua 1838ko ekainaren 20 eta 22 artean Urizaharra inguruan gertaturiko gudua izan zen.\nGudua.\nPedro Saarsfield eta Manuel Lorenzok zuzendutako armada liberalak, Los Arcosen borrokatu ondoren, Ebro zeharkatu zuen. Urizaharra parean zeuden 1500 karlista inguru menderatu ondoren, astebete baino lehen Gasteiz eta Bilbon sartu ziren."}
{"id": "131177", "revid": "1340", "url": "https://eu.wikipedia.org/wiki?curid=131177", "title": "Gaelerar hizkuntzak", "text": ""}
{"id": "131178", "revid": "512", "url": "https://eu.wikipedia.org/wiki?curid=131178", "title": "Sigeres", "text": "Sigeres \u00c1vilako udalerria da.\n2009ko urtarrilaren 1eko erroldaren arabera 63 biztanle zituen."}
{"id": "131179", "revid": "512", "url": "https://eu.wikipedia.org/wiki?curid=131179", "title": "Sinlabajos", "text": "Sinlabajos \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 151 biztanle zituen."}
{"id": "131180", "revid": "1340", "url": "https://eu.wikipedia.org/wiki?curid=131180", "title": "Kartveliera", "text": ""}
{"id": "131181", "revid": "512", "url": "https://eu.wikipedia.org/wiki?curid=131181", "title": "Solana de Rioalmar", "text": "Solana de Rioalmar \u00c1vilako udalerria da.\n2009ko urtarrilaren 1eko erroldaren arabera 244 biztanle zituen."}
{"id": "131182", "revid": "1340", "url": "https://eu.wikipedia.org/wiki?curid=131182", "title": "Magyarrera", "text": ""}
{"id": "131183", "revid": "1545", "url": "https://eu.wikipedia.org/wiki?curid=131183", "title": "Dolly Pentreath", "text": "Dolly Pentreath (1692-1777ko abendua) askoren ustez azken kornubiera hiztun elebakarra izan zen (hots, bere bizitza osoan zehar hizkuntza horretan bakarrik edota nagusiki mintzatu zen hiztuna). Kondairaren arabera, haren azken hitzak hauexek izan omen ziren: (). Kornuallesen aldarte txarrean zegoenean bidean topatzen zuen edonor madarikatzeko ohitura zuelako oroitua da. Haren heriotzak kornubiera eguneroko hizkuntza edo hizkuntza bizi gisa izateari amaiera ipini zion, XX. mendean berpiztu zuten arte.\nPentreath Kornuallesko Mousehole udalerriko Paul parrokian bizi izan zen, Penzance udalerritik oso hurbil. 1860an Luis Luziano Bonaparte hizkuntzalariak haren ohorez monumentu bat altxarazi zuen."}
{"id": "131184", "revid": "512", "url": "https://eu.wikipedia.org/wiki?curid=131184", "title": "Solana de \u00c1vila", "text": "Solana de \u00c1vila \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 156 biztanle zituen."}
{"id": "131185", "revid": "512", "url": "https://eu.wikipedia.org/wiki?curid=131185", "title": "Solosancho", "text": "Solosancho \u00c1vilako udalerria da, Valle de Ambl\u00e9s eskualdean dagoena.\n2009ko urtarrilaren 1eko erroldaren arabera 974 biztanle zituen."}
{"id": "131186", "revid": "1340", "url": "https://eu.wikipedia.org/wiki?curid=131186", "title": "Tadjikistan", "text": ""}
{"id": "131187", "revid": "1340", "url": "https://eu.wikipedia.org/wiki?curid=131187", "title": "Tadjikerazko Wikipedia", "text": ""}
{"id": "131188", "revid": "59723", "url": "https://eu.wikipedia.org/wiki?curid=131188", "title": "Xhosa", "text": "Xhosa (, ahoskatua) Hegoafrikako herria da, nguni taldekoa. 1991n, 3,5 milioi biztanle ziren eta bantu hizkuntza multzoko xhoseraz mintzo dira. Lurmutur Ekialdea, Lurmutur Mendebaldea, Gauteng, Estatu Askea eta KwaZulu-Natal probintzietan bizi dira. Nekazaritza eta abere hazkuntza dute bizibide. Xhosa, pondo, tenbu eta fingo tribuek osatzen dute xhosa herria. Haien antolamendu politikoa monarkia zen eta erregearen leinuko kideek aginpidea zuten. Iparraldetik bertaratu ziren, eta XVI. mendean Uzinburu eta Great Fish River ibaien inguruan bizilekua hartu zuten. XVI-XVIII. mendeetan merkataritza musulmanekin harremanak izan zituzten eta haiek \"kafre\" izena jarri zieten. 1775ean hegoaldetik iritysitako boerrek xhosen lurrak mendean hartzen hasi ziren eta horrek \u00abkafreen gerrak\u00bb eragin zituen. 1817tik 1841era misiolari metodistak xhosak kristautzen jardun ziren. 1856an xhosek bere azienda guztia hil zuten, hildako animalien arimek gizon zuriak uxatuko zituztelakoan; horren ondorioz, gosete izugarria sortu zen, biztanleriaren erdia hil zen, eta xhosa askok hirietara eta meategietara joan behar izan zuen lanera. XX. mendean, apartheid erregimenaren mende, beren kultura eta ohiturak zeharo galdu zituzten. Egun, Hegoafrikako talderik zapalduenetako bat da."}
{"id": "131189", "revid": "512", "url": "https://eu.wikipedia.org/wiki?curid=131189", "title": "Sotalbo", "text": "Sotalbo \u00c1vilako udalerria da.\n2009ko urtarrilaren 1eko erroldaren arabera 295 biztanle zituen."}
{"id": "131191", "revid": "512", "url": "https://eu.wikipedia.org/wiki?curid=131191", "title": "Sotillo de la Adrada", "text": "Sotillo de la Adrada \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 4.769 biztanle zituen."}
{"id": "131197", "revid": "201", "url": "https://eu.wikipedia.org/wiki?curid=131197", "title": "Azukre kanabera", "text": ""}
{"id": "131201", "revid": "512", "url": "https://eu.wikipedia.org/wiki?curid=131201", "title": "Ti\u00f1osillos", "text": "Ti\u00f1osillos \u00c1vilako udalerria da.\n2009ko urtarrilaren 1eko erroldaren arabera 843 biztanle zituen."}
{"id": "131202", "revid": "512", "url": "https://eu.wikipedia.org/wiki?curid=131202", "title": "Tolba\u00f1os", "text": "Tolba\u00f1os \u00c1vilako udalerria da.\n2009ko urtarrilaren 1eko erroldaren arabera 108 biztanle zituen."}
{"id": "131203", "revid": "512", "url": "https://eu.wikipedia.org/wiki?curid=131203", "title": "Tormellas", "text": "Tormellas \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 73 biztanle zituen."}
{"id": "131204", "revid": "512", "url": "https://eu.wikipedia.org/wiki?curid=131204", "title": "Tornadizos de \u00c1vila", "text": "Tornadizos de \u00c1vila \u00c1vilako udalerria da.\n2009ko urtarrilaren 1eko erroldaren arabera 426 biztanle zituen."}
{"id": "131205", "revid": "512", "url": "https://eu.wikipedia.org/wiki?curid=131205", "title": "T\u00f3rtoles", "text": "T\u00f3rtoles \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 87 biztanle zituen."}
{"id": "131206", "revid": "512", "url": "https://eu.wikipedia.org/wiki?curid=131206", "title": "Umbr\u00edas", "text": "Umbr\u00edas \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 139 biztanle zituen."}
{"id": "131207", "revid": "512", "url": "https://eu.wikipedia.org/wiki?curid=131207", "title": "Vadillo de la Sierra", "text": "Vadillo de la Sierra \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 93 biztanle zituen."}
{"id": "131208", "revid": "512", "url": "https://eu.wikipedia.org/wiki?curid=131208", "title": "Valdecasa", "text": "Valdecasa \u00c1vilako udalerria da, Sierra de \u00c1vila eskualdean dagoena.\n2009ko urtarrilaren 1eko erroldaren arabera 74 biztanle zituen."}
{"id": "131209", "revid": "119347", "url": "https://eu.wikipedia.org/wiki?curid=131209", "title": "Aharrausi", "text": "Aharrausia ahoa asko irekiz arnasa sakon hartzea, eta ondoren hartutako arnasa botatzea eragiten duen ekintza erreflexua da. Aharrausi egitean tinpanoak eta aurpegiko giharrak luzatzen dira, burua atzerantz makurtzen da, begiak itxi edo erdi ixten dira, malkoak jariatzen dira, listua ekoizten da eta gorputzeko beste hainbat ekintza gertatzen dira.\nAharrausien mekanismoa.\nAharrausiak umetoki barneko bizitzan hasi eta gure bizitza osoan zehar gurekin egongo dira. Gure aldamenekoa aho-zabalka hasten bada, gu geu ere horretan hasiko gara. Ia menderaezina da, saihestuz gero prozesua ez-gogobetekoa izango da eta gogaikarria izatera ere hel daiteke. Behin aharrausika hasita ezin dugu eten intentsitate handikoa delako, nahiz eta 5-10 segundo iraun. Bestetik, ornodun guztietan gertatzen den prozesua da: ugaztun, narrasti, arrain, anfibio eta hegaztietan.\nLehenik eta behin, aharrausia nola gertatzen den jakin behar dugu, bere oinarri fisiologikoak hain zuzen ere. Gure sentimen-hartzaileek estimulu bat (gosea, logura, nekea...) garraiatuko dute nerbio-sistema zentralera. Nerbio-sistema zentralak informazioa jaso, prozesatu eta erantzuna sortuko du. Kasu honetan erantzuna erdi-borondatezko erreflexua izango da: aharrausia.\nDenok dakigunez, aharrausi egiteko baraila eta mihia beherantz eraman behar ditugu, eta faringea irekiko dugu, horretarako aurpegiko muskulu ugari erabiliko ditugu. Normalean, begiak erdi ixten ditugu eta burua atzera botatzen dugu. Ezin dugu hasperekin nahasi behar, hauek oxigeno gehiago hartzeko balio dutelako eta egindako mugimenduak leunagoak direlako. Esaterako, barailarekin egindako mugimendua ez da hain nabarmena.\nZergatik egiten dugu harrausi?\nHainbat teoriak aldarrikatu dutenez, hauek banan-banan adieraziko ditugu. Iragaite biologikoa deitutako teoriaren arabera, aharrausiak aktibitate batetik beste batera pasatzerakoan gertatzen dira. Adibide dezente daude hau azalduko dutenak, hala nola, hegazkin batean belarria presio atmosferikoari egokitu dadin aharrausi egiten dugu; gidatzen dugunean askotan ahoa zabaltzen dugu arreta berreskuratzeko; kirolariek lasterketa hasi baino lehen; politikariek hitzaldien aurretik; ohetik altxatzean; logura dugunean etab. Gainera, eboluzioan oinarritzen omen da. Izan ere, keinua unibertsala da eta esanahi berekoa mundu osoan, hau da, erreflexua bateratu dugu. Ondorioz, gure alerta-egoera ezagutzera ematen dugu eta aldi berean komunikazioa suspertzen dugu.\nBigarren teoriaren arabera, aharrausiek burmuina hozteko balio dute. Albany unibertsitateko ikertzaileek frogatu dutenez, burmuinak hartzen ditugun kaloria guztien herena kontsumitzen du eta aire hezearen bidez hozten da. Unibertsitate horretan egindako esperimentuetan ikasleek jendea aharrausika zebilen bideokaseteak ikusi behar zituzten. Bitartean ikasleriaren erdiak ahotik arnastuko zuen eta beste erdiak sudurretik. Horrela frogatu dute ahotik arnastean aharrausika hasteko probabilitate gehiago daudela sudurretik arnastean baino. Beste saiakuntza batean, lehen aipatutako bideokaseteak ikusi behar zituzten, baina oraingo honetan ikasleen erdiak izotz-poltsa zuten bekokian; beste erdiak, aldiz, ur beroko poltsa. Lehengo erdiak ez zuen aharrausi egin, bigarrenak bai ostera.\nAharrausiak azaltzeko gehien hedatu den teoria hipoxiarena da. Arnas egiten dugu oxigenoa lortzeko, honen bidez erretzen eta asimilatzen baititugu mantenugaiak. Bestetik, mantenugaiak energia lortzeko erabiltzen ditugu eta karbono dioxido (CO2) produktua ekoizten dugu erreakzioetan. CO2 zeluletatik odolera joan eta gas bat denez arnasketaren bidez gorputzetik kanporatuko dugu. Mekanismo hau automatikoki burutzen da organismoan. Nekatuta, aspertuta gaudenean edo logura dugunean arnasa motelago hartzen dugu eta ondorioz, albeoloak kolapsatzen dira. Odolean hiperkapnia agertzen da (CO2 kontzentrazio altuak) eta zeluletara heltzen den oxigenoa eskasa izango da. Arazoari konponbidea emateko aharrausi egiten dugu oxigeno kontzentrazioa igo dadin. Lo egitean oxigeno kontsumoa jaitsi arren, karbono dioxidoaren ekoizpena ere murrizten da, beraz, ez dago aho zabalka egon beharrik. Hipotesi honen aurka doazenak ere badaude, batzuek oxigeno eta karbono dioxido kontzentrazioek ez dutela aharrausian eragiten defendatzen dute; besteen ustez teoria hau ez luke azalduko umekiek zergatik aharrausi egiten dute birikak erabiltzen ez badituzte.\nHala ere, ahoa zabaltzea zenbait gaixotasunaren adierazle izan daiteke. Ikerketa epidemiologiko baten arabera, Parkinsonen gaixotasunean erreflexu honek ez dauka kontrol hertsirik eta ondorio gisa, agerpenaren maiztasuna eta ezaugarriak aldatuta egon daitezke. Egia esan, Parkinson gaixotasunaren kausa dopaminaren urritasuna da eta onartuta dagoenez dopamina eta azetilkolina, besteak beste, aharrausiaren aktibazioan parte hartzen dute. Gainera, Parkinsonaren aurkako tratamendu batzuekin aharrausiak desagertzen dira. Beraz, Corlieu doktoreak dioen bezala, tratamendu baten eraginkortasuna froga dezake. Bestetik, gehiegizko aharrausiak erreakzio basobagal batek eragin ditzake, hau da, nerbio bagoak odol-hodien gain izan duen eraginaren ondorioz. Kasu honetan bihotz-arazo baten aurrean egon gaitezke. Aharrausi egitea geldiezina baldin bada tumore bat izan daiteke kausa, honek eragindako hipertentsio kraneala, hain zuzen ere.\nKutsakorrak al dira?\nZientzialariek gai honetan ere ez dira ados jartzen. Askoren ustez, aharrausiak geldiarazi ditzakegu horrela erabakitzen badugu, ez baita guztiz oharkabekoa. Nahita agerrarazi ditzakegu hauetan pentsatuz (borondatezko ekintza). Ustez, gizaki primitiboek taldeetan bizi zirenez, atseden hartzeko denak ados jartzen ziren eta seinalea aharrausia zen. Klan horretako kide guztiek seinalea errepikatu behar zuten. Gaur egun aztarna-erreflexua besterik ez litzateke izango. Edozein modutan ere, hipotesi honek ez du azaltzen zergatik aharrausi egiten dugun bakarrik gaudenean.\nAdituek animalietan behintzat azaldu duten bezala, aharrausi egitea beldurtzeko keinua izan daiteke. Orain dela urte asko segur aski inguruko izakiei haginak erakusteko balio zuen eta ingurukoek imintzioa errepikatuko lukete mehatxua erantzuteko. Nolanahi ere, pertsonetan erantzun bestigial bihurtu da. Azkenik, badaude enpatiaren adierazle dela pentsatzen dutenak. Giza kontzientzia gehien garatu dutenetan aharrausiak maizago ikusten ditugu, horrela pertsonen sentimenduekin hobeto parekatzen omen dira.\nOndorioak.\nTeoria hauek guztiak aipatu ondoren argi geratzen dena da aharrausien kausan ikerlariek ez dutela bat egiten. Gainera, oraindik hainbat kontu daude gai honekin erlazionaturik eta argitu behar direnak: Ekintza honen ostean tentsio arteriala igotzen omen da eta baita bihotz-erritmoa ere, ba al dauka zerikusirik aharrausiaren zergatiarekin? Bestetik, zergatik esklerosi anizkoitza duten gaixoak maizago aho zabalka aritzen dira? Dakigunez, gaixotasun horren funtsa ez da hormona edota neurotransmisore baten akatsa, immunitate arazo batean datza. Aharrausiei buruz irakurtzeak ere hauek eragiten ote ditu? Ez hori bakarrik, itsuek kasete bat entzutean non pertsonak aho zabalka dabiltzan, aharrausi egiten dute. Batzuen ustez erreflexu honen ondoren endorfinak jariatzen dira eta horregatik ongizate sentsazioa lortzen dugu, hori horrela izango balitz, zergatik fetuek aharrausi egiten dute? Ikerlari batzuen ustez umekien \u201caharrausia\u201d ez omen da helduena bezalakoa, irenste-keinu bat izan daiteke edo ahoa zabaltzeko modu bat.\nAnimalia aharrausiak.\nAnimaliek ere, gizakien antzera, aharrausi egiten dute."}
{"id": "131210", "revid": "512", "url": "https://eu.wikipedia.org/wiki?curid=131210", "title": "Vega de Santa Mar\u00eda", "text": "Vega de Santa Mar\u00eda \u00c1vilako udalerria da.\n2009ko urtarrilaren 1eko erroldaren arabera 103 biztanle zituen."}
{"id": "131211", "revid": "512", "url": "https://eu.wikipedia.org/wiki?curid=131211", "title": "Velayos", "text": "Velayos \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 245 biztanle zituen."}
{"id": "131212", "revid": "512", "url": "https://eu.wikipedia.org/wiki?curid=131212", "title": "Villaflor", "text": "Villaflor \u00c1vilako udalerria da.\n2009ko urtarrilaren 1eko erroldaren arabera 139 biztanle zituen."}
{"id": "131213", "revid": "512", "url": "https://eu.wikipedia.org/wiki?curid=131213", "title": "Villafranca de la Sierra", "text": "Villafranca de la Sierra \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 155 biztanle zituen."}
{"id": "131214", "revid": "201", "url": "https://eu.wikipedia.org/wiki?curid=131214", "title": "Aharrausiak", "text": ""}
{"id": "131215", "revid": "512", "url": "https://eu.wikipedia.org/wiki?curid=131215", "title": "Villanueva de G\u00f3mez", "text": "Villanueva de G\u00f3mez \u00c1vilako udalerria da.\n2009ko urtarrilaren 1eko erroldaren arabera 151 biztanle zituen."}
{"id": "131216", "revid": "105290", "url": "https://eu.wikipedia.org/wiki?curid=131216", "title": "Sareen korronteen analisi", "text": "Sareen analisia (batzuetan ere begizten analisia edo sareko korrronteen metodoa bezala izendatuta) zirkuitu lauetan edozein puntuko tentsio eta intentsitateak ebazteko erabiltzen den metodo bat da. Zirkuitu lauak, kableak batzuk besteen gainetik pasa gabe plano batean marraztu daitekeenak dira. Sareen analisia Kirchhoffen legea erabiltzen du zirkuitu lauak ebazteko. Sareen analisia erabiltzearen abantailak, zirkuitu planoak ebazteko metodo sitematikoa sortzen duela, eta tentsio eta intentsitate guztietarako zirkuitua ebazteko behar diren ekuazio kopurua txikitzen duela dira.\nSareen korrontea eta funtsezko sareak.\nSareen analisiak funtsezko sareetan korronte arbitrarioak esleituz funtzionatzen du. Funtsezko sare bat, bestelako begiztarik ez duen zirkuituko begizta bat da. Zirkuitu baten eskema bat begiratzerakoan, funtsezko sare batek \"leihoaren beira\" baten itxura du. 1. irudiak funtsezko sareak bat, bi eta hiru zenbakiekin izendatzen ditu. Behin funtsezko sareak aurkituta, sareen korronteak izendatu behar dira.\nSareko intentsitatea funtsezko sarearen inguruan dabilen korrontea da. Sareko intentsitatea ez du zertan esannahi fisikorik izan behar baina sareen analisiaren ekuazioak osatzen erabiltzen da. Sareko korronteak esleitzen direnean garrantzitsua da korronte guztiak norabide berean joatea. Honek ekuazioak idazterako orduan akatsak izatea ekidingo baitu. Konbentzioa korronte guztiak erlojuaren aldeko norabidean joatea da. 2. irudiak lehen erakutsitako zirkuitu bera erakusten du baina oraingoan sareko korronteak izendatuta dituelarik.\nProblema bat ebazteko, Kirchhoffen legeen ordez, sare korronteen erabileraren arrazoia, Kirchhoffen legeak erabilita kontutan hartzen diren beharrezkoak ez diren korronteak azaldu ditzakeela da. Sareen analaisia ahalik eta korronteen ekuazio gutxien erabiltzea ziurtatzen du, honela arazoa izugarri sinplifikatuz.\nEkuazioak prestatzen.\nSareko intentsitateak izendatu ondoren, zirkuituko korronte guztiak ebazteko nahikoa da sare bakoitzeko ekuazio bat idaztearekin. Ekuazio hauek sareko begizta oso batean zehar dauden tentsio erorketen batuketa dira. Tentsio iturri eta korronte iturriak ez direnan, tentsio erorketak osagaiaren inpedantzia eta begizta horretako sareko korrontearen biderkadura dira. Garrantzitsua da kontutan hartzea osagai bat bi funtsezko sareetan baldin badago, osagai horren tentsio erorketa osagiaren inpedantzia eta uneko sareko korrontea eta beste sareko korrontearen arteko kenduraren biderkadura izango da (lehenego kenketa eginez).\nSareko begiztan tentsio iturri bat baldin badago, iturriko tentsioa gehitu edo kendu egiten da segun eta korrontearen norabidea jarraituz tentsio igoera edo tentsio galera bat den. Bi sareen artean ez dagoen korronte iturri baten kasuan, sareko korronteak korronte iturriaren norabide positibo edo negatiboa hartuko du segun eta sareko korrronteak bere norabidea edo kontrakoa duen. Hurrengoa goiko zirkuitu bera da, zirkuituko korronte guztiak ebazteko behar dituen ekuazioekin.\nformula_1\nBehin ekuazioak osatuta, ekuazio linealak ebazteko teknika bat jarraituz ekuazio linealen sistema ebatzi daiteke.\nKasu bereziak.\nSareen korrontean bi kasu berezi daude: Supersarea eta menpeko iturriak\nSupersarea.\nSupersare bat azaltzen da korronte iturri bat bi funtsezko sareetan dagoenean. Supersare bat kudeatzeko, lehenengo zirkuitua korronte iturria bertan egongo ez balitz bezala tratatzen da. Honek bi sareko korronteak dituen ekuazio bat sortzen du. Behin ekuazio hau sortuta, beste ekuazio bat behar da sareko bi korronteak korronte iturriarekin erlazionatzeko. Honek berdinketa bat sortuko du zeinean korronte iturria sareko korronte bat eta bestearen kenduraren berdina den. Hurrengoa supersare bat lantzen duen adibide sinple bat da.\nformula_2\nMenpeko iturriak.\nMenpeko iturri bat tentsio edo korronte iturri bat da, zein zirkuituko beste elementu baten tentsioa edo korrontearen menpekoa den. Menpeko iturri bat funtsezko sare batean dagoenean, menpeko iturri hau iturri normal bat bezala ikusi behar da. Sarearen ekuazioa egin eta gero, menpeko iturriaren ekuazioa behar da. Ekuazio hau ekuazio mugatzailea deitu ohi da. Ekuazio honek menpeko iturriaren aldagaia menperatzen duen zirkuituko tentsioa edo korrontearekin erlazionatzen du. Hurrengoa menpeko iturri baten adibide sinple bat da.\nformula_3"}
{"id": "131217", "revid": "512", "url": "https://eu.wikipedia.org/wiki?curid=131217", "title": "Villanueva de \u00c1vila", "text": "Villanueva de \u00c1vila \u00c1vilako udalerria da.\n2009ko urtarrilaren 1eko erroldaren arabera 259 biztanle zituen."}
{"id": "131219", "revid": "512", "url": "https://eu.wikipedia.org/wiki?curid=131219", "title": "Villanueva del Aceral", "text": "Villanueva del Aceral \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 159 biztanle zituen."}
{"id": "131220", "revid": "512", "url": "https://eu.wikipedia.org/wiki?curid=131220", "title": "Villanueva del Campillo", "text": "Villanueva del Campillo \u00c1vilako udalerria da, Sierra de \u00c1vila eskualdean dagoena.\n2009ko urtarrilaren 1eko erroldaren arabera 122 biztanle zituen."}
{"id": "131221", "revid": "512", "url": "https://eu.wikipedia.org/wiki?curid=131221", "title": "Villar de Corneja", "text": "Villar de Corneja \u00c1vilako udalerria da, Piedrahita eskualdean dagoena.\n2009ko urtarrilaren 1eko erroldaren arabera 51 biztanle zituen."}
{"id": "131222", "revid": "119347", "url": "https://eu.wikipedia.org/wiki?curid=131222", "title": "Villarejo del Valle", "text": "Villarejo del Valle \u00c1vilako udalerria da, Arenas de San Pedro eskualdean dagoena.\n2009ko urtarrilaren 1eko erroldaren arabera 451 biztanle zituen."}
{"id": "131223", "revid": "512", "url": "https://eu.wikipedia.org/wiki?curid=131223", "title": "Villatoro", "text": "Villatoro \u00c1vilako udalerria da.\n2009ko urtarrilaren 1eko erroldaren arabera 200 biztanle zituen."}
{"id": "131224", "revid": "512", "url": "https://eu.wikipedia.org/wiki?curid=131224", "title": "Vita (\u00c1vila)", "text": "Vita \u00c1vilako udalerria da.\n2009ko urtarrilaren 1eko erroldaren arabera 99 biztanle zituen."}
{"id": "131225", "revid": "512", "url": "https://eu.wikipedia.org/wiki?curid=131225", "title": "Vi\u00f1egra de Mora\u00f1a", "text": "Vi\u00f1egra de Mora\u00f1a \u00c1vilako udalerria da, La Mora\u00f1a eskualdean dagoena.\n2009ko urtarrilaren 1eko erroldaren arabera 64 biztanle zituen."}
{"id": "131226", "revid": "512", "url": "https://eu.wikipedia.org/wiki?curid=131226", "title": "Zapardiel de la Ca\u00f1ada", "text": "Zapardiel de la Ca\u00f1ada \u00c1vilako udalerria da, El Barco de \u00c1vila-Piedrah\u00edta eskualdean dagoena.\n2009ko urtarrilaren 1eko erroldaren arabera 126 biztanle zituen."}
{"id": "131227", "revid": "512", "url": "https://eu.wikipedia.org/wiki?curid=131227", "title": "Zapardiel de la Ribera", "text": "Zapardiel de la Ribera \u00c1vilako udalerria da, Piedrahita eskualdean dagoena. 2009ko urtarrilaren 1eko erroldan, 131 biztanle zituen."}
{"id": "131228", "revid": "119347", "url": "https://eu.wikipedia.org/wiki?curid=131228", "title": "Th\u00e9veninen teorema", "text": "Zirkuituen teorian, sare elektrikoetarako Th\u00e9veninen teorema zera dio, bi terminalekin tentsio iturri, korronte iturri eta erresistentzien edozein konbinazio, elektrikoki V tentsio iturri bakar baten eta berarekin seriean dagoen R erresistentzia bakar baten baliokide dela. Maiztasun bakar bateko korronte alternoko zirkuituetan ere inpedantzia orokorrera ere aplika daiteke, ez bakarrik erresistentziei. Teorema lehen aldiz Hermann von Helmholtz zientifiko alemaniarrak aurkitu zuen 1853an.,\nBaina 1883. urtean L\u00e9on Charles Th\u00e9venin(1857\u20131926) telegrafo injenieri frantziarrak aurkitu zuen.\nTeorema honek zirkuitu baten tentsio iturria eta erresistentziak Th\u00e9venin baliokide batean bihur daitekela dio. Zirkuituen analisian erabiltzen den sinplifikazio teknika bat delarik. Th\u00e9venin baiokidea energi hornitzaile edo bateria baten eredu on bat bezala erabil daiteke (non erresistentziak barneko inpedantzia eta iturriak indar elektroeragilea ordezkatzen duten). Zirkuitua seriean konektatuako tentsio iturri ideal batek eta erresistentzia ideal batek osatzen dute.\nTh\u00e9venin baliokidea kalkulatzen.\nZirkuitu baliokidea kalkulatzeko, erresistentzia eta tentsio bat behar dira - bi ezezagun. Beraz bi ekuazio behar dira. Normalean bi ekuazio hauek hurrengo urratsak jarraituz lortzen dira:\n2. urratsa ere honela egin daiteke:\nTh\u00e9venin tentsio baliokidea jatorrizko zirkuituaren irteera terminalen arteko tentsioa da. Th\u00e9venin tentsio baliokidea kalkulatzen denean askotan tentsio zatitzailearen printzipioa izaten da baliagarria, terminal bat \"V\"irteera bezala definituz eta bestea lurrerako puntuan egonda.\nTh\u00e9venin erresistentzia baliokidea, A eta B puntuen artean zirkuituan \"atzera begiratuz\" neurtutako erresistentzia da. Garrantzitsua da lehenego tentsio eta korronte iturri guztiak bere barne erresistentziekin ordezkatzea. Tentsio iturri ideal baten kasurako, honek tentsio iturria zirkuitu labur batekin ordezkatzea esan nahi du. Erresistentzia kalkula daiteke serie eta paralelo zirkuituen formulak aplikatuz. Metodo hau iturri independienteen kasurako bakarrik da baliogarria. Zirkuituan menpeko iturriak egonez gero, beste metodoren bat erabili behar da, A eta B terminalen artean proba iturribat konektatu eta eta iturri horetan zehar tentsio edo korrontea kalulatuz.\nAdibidea.\nAdibidean, tentsio baliokidea kalkulatzen:\nErresistentzia baliokidea kalkulatzen:\nNorton baliokidean eraldatzen.\nNortonen zirkuitu baliokidea Th\u00e9venin baliokidearekin hurrengo ekuazioen bidez erlazionatuta dago:"}
{"id": "131230", "revid": "336", "url": "https://eu.wikipedia.org/wiki?curid=131230", "title": "Kutsadura", "text": "Kutsadura edo poluzioa edozein substantziak edo energia motak ingurumenean sor dezakeen desoreka edo kaltea da. Beti ondorio negatiboak izango ditu izadian, eta ondorioz, giza existentzia kaltetuko du. Kutsatzailea substantzia kimikoa edo baita energia ere (soinua, beroa, argia edo erradioaktibitatea...) izan daiteke.\nKutsadura, bere jatorriagaitik, kutsatzaile forma nola igortzen den edo zein den kutsatzen ari den ingurumenaren arabera sailkatu daiteke. Kutsadurak eragile asko dauzka, substantzia kimikoak (plagizidak, zianuro, herbizidak...), hiri hondakinak, petrolioa edo erradiazio ionizatzaileak. Guzti hauek gaixotasunak erakartzen dituzte eta ekosistemei edo ingurumenari kalte egiten die. Gainera, gas-egoerako kutsatzaile asko daude atmosfera gertakerietan parte hartzten dutenak, euri azidoaren sorrera, ozono geruzaren ahultzea eta klima-aldaketa, besteak beste.\nKutsadurari aurre egiteko modu asko daude eta herrialdeak nazioarteko legegintzak dituzte kutsadura isurpenak erregulatzeko. Kutsadura orokorki ekonomia eta gizartearen garapenarekin lotuta dago. Gaur egun, Nazio Batuen Erakundea bezalako erakunde askok garapen iraunkorra ingurumena babesteko era bat bezala kokatzen dute orainarteko eta etorkizuneko generazioentzat.\n2014ean Munduko Osasun Erakundeak airearen gehiegizko kutsaduraren ondorioz munduan urtero 7 milioi heriotza goiztiar gertatzen zirela ohartarazi zuen. 2015ean, ikerketa batek kutsadurak mundu mailan 9 milioi pertsona baino gehiago erail zituela erakutsi zuen. Europako Ingurumen Agentziaren (AEMA) arabera, Espainiar estatuan 30.000 pertsona hiltzen dira urtero aire kutsaduraren ondorioz.\nHistoria.\nAntzinako kulturak.\nAirearen kutsadura betidanik egon da zibilizazioari lotuta eta historiaurrean sortu zela esan daiteke, gizakiak lehen aldiz sua sortu zuenean. Hain zuzen, historiaurreko koba batzuetan aurkitutako kedarrak kutsadura maila handia erakutsi dute, suaren erabilerak eta aireztapen faltak sortua. \"Science\" aldizkarian 1983an argitaratutako artikulu batek horrela aipatzen du:\nEtxetik kanpoko airearen kutsadura lehen aldiz metalen forjatze lanek eragiten dutela uste da. Groenlandiako glaziarretako izotz kapetan egindako ikerketek antzeman zuten metalen kutsadura zegoela bertan, greziar, erromatar edo txinatar metal produkzio aroei lotuak.\nKutsadurari buruzko lehen erregistroak.\nEduardo I.a Ingalaterrakoak, 1272an, ikatza erretzea debekatu zuen Londresen, bertako aire kutsadura arazo bat sortu zenean. Kutsadura mota honek arazo bat izaten jarraitu zuen Ingalaterran, bereziki Industria Iraultzaren iritsierarekin. Uraren kutsadura arazo larrienetako bat ere Londresen gertatu zen, 1858an Tamesis ibaiko hondakin-urek Izurrite Handia eragin zutenean. Hain zuzen, arazo hau izan zen Londreseko estolderia eraikitzea eragin zuena.\nIndustria Iraultza izan zen kutsadura ingurumen arazo bat bezala antzematea eragin zuena. Izan ere, lantegi handien sorrera eta ikatz eta erregaien kontsumo altuak airearen kutsadura handitu zuten eta produktu kimikoen isurketa ere eragin zuten.\n1881ean Chicago eta Cincinnati hiriak izan ziren lehenak aire garbia ziurtatzeko legeak aldarrikatzen. Beste hiri estatubatuar batzuk adibide hau jarraitu zuten XX.mende hasieran, Airearen Kutsaduraren Saila sortu zenean (Barne-arazoetako Sail barruan). 1940ko hamarkadan Los Angelesek eta beste zenbait hirik smog handia izan zuten. \nKutsadurak berebiziko garrantzia hartu zuen Bigarren Mundu Gerra eta gero, ikusita gerrek eta entsegu nuklearrek sortutako euri erradiaktiboak ondorio larriak ekartzen zituela. 1952an katastrofe bat gertatu zen, 1952ko Londresko Laino Handia bezala ezaguna, eta 4.000 pertsona inguru hil zituena. Gertakizun honek ingurugiroari buruzko lege moderno garrantzitsuenetariko bat sortzea eragin zuen: 1956ko Aire Garbiaren Legea.\nLege honen sorkuntza eta onarpenak Ameriketako Estatu Batuetan eragin handia izan zuen eta ardura soziala garatzea ekarri zuen kutsaduraren inguruan. Hainbat gertakarik ere lagundu zuten kutsaduraren eragin kaltegarrien inguruan kontzientziatzen, adibidez, General Electric enpresak Hudson ibaira egiten zuen bifenilo polikloratuaren (PCB) isurketak ibai horretan arrantza egitearen debekua ekarri zuen 1974an. Beste hondamendi ekologiko bat Niagara Falls-en gertatu zen, Love Canal auzoko etxebizitza batzuk 1947an \"Hooker Chemical and Plastics Corporation\" enpresak lurperatutako hondakin kimiko eta dioxinen gainean eraikita zeudela antzematean. Hondakin hauek bertako uretan antzemandakoan eta kantzerigenoak zirela baieztatutakoan, 1978an, auzo horretako biztanleek beraien etxebizitzak utzi behar izan zituzten. Gertakari hau garrantzitsua izan zen nazio mailan eta 1980ko \"Superfund Law\"-aren sorrera ekarri zuen, sustantzia kutsatzaile arriskutsuenen zerrenda bat biltzen duena. Hamarkada honetan hainbat itsasontziren istripuak ere izan ziren eta hauen petrolio-isuriek izugarrizko hondamendi ekologikoak sortu zituzten, adibidez, Amoco Cadiz itsasontziaren kasuan.\n1984ean ere hondamendi handi bat gertatu zen, Bhopaleko istripua bezala ezaguna, \"Union Carbide\" enpresaren planta kimikoak metil isozianatoko nahigabeko isurketa bat egin zuen eta 3000-15.000 pertsona inguru hil ziren aste batzuen buruan. 1990ko hamarkadako hainbat prozedura penalek sustantzia kimikoen isurketak erakutsi zituzten, minbizia, esofagitisa eta gastritisa eragiten zutenak, beste gaixotasun batzuen artean. Lur industrialen kutsaduraren ikertzeak \"utzitako gune industrial\" terminoaren sorrera ekarri zuen, hirigintza-planetan kontuan hartzeko eta lur horietan ez eraikitzeko. Rachel Carson-en \"Silent Spring\" liburuaren argitalpena eta gero DDT-a debekatua izan zen garatutako lurralde gehienetan. Zientzia nuklearraren garapenarekin kutsadura erradiaktiboa agertu zen, ingurugiroan modu hilgarri baten egon daitekena milioika urtez. Arma nuklearren esperimentazio eta fabrikazioan lan egin duten zenbait lurraldek hondakin militar erradiaktinoak sortu dituzte eta, zenbait kasutan, hauek ondo utzi ez izanak hondamendi ekologikoak eragin ditu. 1950 eta 1960 hamarkadetan, oraindik Sobietar Errepublika Sozialisten Batasuna existitzen ez zenean, Mayak instalazio nuklearreko hondakinak Karachai lakura eta Techa ibaira isuri ziren, Cheli\u00e1binsk probintziako biztanleriari eraginez eta leuzemia kasuak sortuz. Worldwatch Institute-ek egindako ikerketa baten arabera, Karachai lakua munduko leku kutsatuena da, bertako erradiaktibitateak (6 sievert orduko) pertsona bat hilko luke ordubete azpitik.\nGerra Hotzean arma nuklearrekin entseguak egin ziren, sarritan herrietatik ez oso urrun, eta honek eragin kaltegarria izan zuen biztanlerian, erradiaktibitate maila altuengatik. Aipatutako hondamendiek eta erradiaktibitateak giza osasunean ondorio kaltegarriak dituela baieztatzen duten ikerketek energia nuklearrarekiko beldurra sortu dutela esan daiteke.\nKutsadura, mundu mailako arazoa.\nKutsadura lokalaren eta globalaren ebidentziek eta gizarte informatuago batek kutsadura mundu mailako arazo bezala kontsideratzea ekarri dute. Hain zuzen, ingurumenari buruzko kezka honek egoera ezagutu eta ekosistema babesteko asmoa duten erakunde askoren sorrera ekarri du. Erakunde eta elkarte hauen sorrerak ingurumena babesteko ekimenak sortzea errazten dute. Gainera, ekainaren 5ean Ingurumenaren Nazioarteko Eguna ospatzen da mundu mailan, gai honi buruzko kontzientzia sustatzeko.\nEkosistemen egoeren kezkek eta aldaketarako gogoak mugimendu ekologistaren garapena sustatu dute. Mugimendu honen helburua ingurugiroaren babesa lortzea da, gizakiek naturan duten eragina txikituz.\n2018an mundu mailako ikasle mugimendu bat hasi zen kutsaduraren eta klima aldaketaren aurka eta Greta Thunberg ikasle eta aktibista mugimendu horren sustatzaile nagusia kontsideratzen da.\nKutsadura motak.\nJatorriaren arabera.\nAirearen kutsadura.\nSubstantzia kimikoen eta atmosferaren partikulen askatasuna da, bere konposizioa aldatuz eta izadien onurako arrisku bat bihurtuz. Aireko gas kutsakor ohikoenak karbono monoxidoa, sufre dioxidoa, klorofluorokarbonoak eta nitrogeno oxidoak dira eta hauek industriatik eta ibilgailuen errekuntzagaitik datoz. Ikatzaren eta petrolioaren errekuntzan gas kaltegarriak eta partikula solido asko sortu eta askatzen dira atmosferan, eta hondakin kaltegarri horiek hautsa eta kea sortzen dituzte.\nAirean dagoen hauts kutsakorra mikrometrotan neurtzen da eta ohikoa da erupzio bolkanikoetan. Atmosferako kutsadura izaera lokala izan daiteke, bakarrik gertu dauden alderrietara eragiten badu, edo izaera globala, planeta osoari eragiten badio. Ondorio nagusien artean, kutsadura atmosferikoak berotegi efektua, ozono geruzaren suntsiketa eta euri azidoa sortzen ditu.\nUraren kutsadura.\nUraren kutsadura uraren berezko ezaugarrien eraldaketa da, tenperaturak, gai kimikoek, gai biologikoek edo solido esekiek sortua. Ura, lehen mailako baliabidea izateaz gain kutsatzaileen barreiadura areagotzeko medioa ere bada. Hondakinen eta kutsatzaileen askatasunagaitik ematen da kutsadura mota hau eta hondakinak plastikoak dira gehienbat, ozeanoak eta itsasertzeak kutsatzen dituztenak. Batzuetan itsas erdian metatzen dira ozeano barean dagoen hondakin irla bezala, adibidez, Ozeano Bareko zabor orbanaren kasua dago. Ozeano Atlantikoan kilometro karratu bakoitzeko 580.000 plastiko pieza daude. Itsasontzien arazoengatik edo petrolio isuriengatik gertatutako kutsadura kasuak ere badaude, marea beltza sortuz, hala nola, Prestige kasua.\nAraztegietan, prozesu ezberdinen bidez, hiri eta industrietan sortutako ur zikinak garbitu eta berriz ere ibai edo itsasoetan isurtzen dira.\nLurraren kutsadura.\nKutsadura mota hau lurrean gertatzen da, hain zuzen, lurzoruaren kalitatearen degradazioa gertatzeari deitzen zaio. Lurrean, batez ere naturan gizakiak botatzen dituen gauzaki artifizialek (batez ere sustantzia kimikoek) eragiten dute kutsadura. Lurrera isuritako konposatu kimikoen eraginez, lurzoruaren aberastasuna gutxitu egiten da, produktibitatea murriztuz, bai gizakion jarduerarako, eta bai naturarentzat ere. Kutsadura mota honek eragin kaltegarriak ditu gizakiarentzat, inguruko faunarentzat eta landarediarentzat. Eragin kaltegarri horiek kutsadura-mailaren eta kontaminazioa eragiten duen substantzia toxikoaren kaltegarritasunaren araberakoak izango dira.\nKutsadura erradioaktiboa.\nKutsadura erradiaktiboa esaten zaio energia nuklearrak eragiten duen kutsadurari. Kutsadura hau isotopo erradioaktibo artifizial zein naturalek eragindakoa izan daiteke eta edozein tokitan material erradiaktibo bat dagoenean gertatzen da. Kutsadura mota honen kasu edo istripu larriena 1986an Txernobylen gertatu zen eta energia nuklearraren inguruko mundu mailako beldurra sortu zuela esan daiteke. Erradiazioaz ohartaratzeko erbiltzen den simboloa hiru hostoko trebola da eta kolore bakoitzak bere esanahia du.\nSoinuak sortutako kutsadura.\nSoinu kutsadura giza edo animalia bizitzaren jarduera edo oreka kaltetu dezakeen soinu gogaikarria edo neurriz gainekoa da. Toki espezifiko batean behar baino gehiago soinu dagoenean ematen da. Beste kutsadura motak ez bezala, zarata ez da pilatzen, baina orobat kalte handiak eragin diezazkioke bizi kalitateari, modu egokian kontrolatzen ez bada. Aipatzekoak dira hirietako zenbait zarata, hala nola, trafikoak sortzen dituenak, aireportu eta trenek, haur parkeek, tabernek eta terrazek, etab. 2005eko Europar Batasunaren ikerketa baten arabera 80 milioi pertsonak soinu kutsadura oso altua jasaten dute eguneroeta eta beste 170 milioi pertsonak soinu kutsadura altua.\nArgiak sortutako kutsadura.\nArgi kutsadura iturri artifizialetatik igorritako gaueko intentsitate, norabide, maila espektral edo premia gabeko ordutegietan egin nahi izaten ditugun jarduerak egiteko beharrezkoa dugun argi jarioak eragindako kutsadura da. Argi kutsaduraren ebidentzia argiena zeruak jasaten duen gaueko distiraren handipena da, argi artifizialak gas eta aire partikuletan sortutako islapen eta barreiapenaren ondorioz. Islapen eta barreiapen horrek zeruak baldintza naturaletan duen kalitatea aldatu egiten du, izarren eta beste zeruko objektu batzuen distira ikusezina izatera heldu arte zenbait hirgunetan.\nEraginak.\nGizakian.\nAirearen kalitate txarrak organismoak hil ditzake, baita gizakiak ere. Frogatu berri da urte askoan aire kutsatua arnasteak kaltea dakarrela, hala nola, arnasketa-gaixotasunak, gaixotasun kardiobaskularrak, eztarriko hanturak, sudur-kongestioak, bularreko mina, etab. Kutsadurak gaixotasun ugari sortzen ditu eta kutsatzaile motaren araberakoak izan daitezke, gehienetan ordea, begietako eta arnas aparatuko arazoak izaten dira, brokitisa, asma edo enfisema adibidez. Gaixotasun hauentzat keak dira gai kaltegarrienak; eta ke moten artean, tabakoarena eta autoena. Ikerketen arabera, airearen kutsadurak 56.000 heriotza goiztiar eragiten ditu urtero Txinan, 527.700 Indian eta 50.000 Estatu Batuetan.\nUraren kutsadurak egunero 14.000 heriotza inguru eragiten ditu, gehienak edateko uraren kutsadurak eraginda (ur zikinak ez tratatzeagatik), garapen bidean dauden lurraldeetan. Adibidez, Indian 700 milioi pertsona ingurun ez daukate kalitatezko edateko uretara irisgarritasunik eta egunero mila haur inguru hiltzen dira kutsadura honek sortzen dien beherakoarekin. Txinan ere 500 milioi pertsona inguruk kutsadura mota hau pairatzen dute.\nSoinuak sortutako kutsadurak gortasuna, hipertentsioa, estresa eta lo-arazoak eragiten ditu. Sustantzia kimikoen kutsadurak haurren garapenean arazo larriak sor ditzazke, gaixotasun neurologikoekin erlazionatuta. Erradiaktibitateak ere gaixotasun hauek areagotzen ditu baina baita minbizia eta mutagenoak ere.\nGainera, ikerketa baten arabera kutsadurak emakume zein gizonen ugalkortasuna gutxitu dezake. Gizonezkoen kasuan semenaren kalitatea gutxitzen du eta antzutasuna eragin dezake. 40 urte azpiko emakumeen kasuan menopausia goiztiarra eragin dezake, beraien obulu erreserben murriztapen erradikal batek eraginda.\nNaturan.\nKutsadura naturan forma ezberdinetan aurkitu daiteke eta honek eragin anitzak ditu, besteak beste:\nOzono geruzako zuloa.\nOzonoa oso gas ahula da eta kloroarekin edo giza ekintzen ondorioz atmosferara isuritako beste substantziekin erreakzionatzean hondatu egiten da. Azken urteetan ikusi ahal izan denez, ozono geruza mehetu egin da, eta zulo handi bat ere nabaritu zaio, 1970eko hamarkadaren azkenaldeaz geroztik, Antartikaren parean (2011n, Artikoan ere bai). Dirudienez, ozono geruza horren mehetze eta zulatzea hegazkin supersonikoek eta CFC izeneko gaiek (klorofluorokarbonatuak) eragiten dut. Aerosol (esprai), hozkailu eta girogailuetan erabiltzen dira gehienbat aipatutako substantziak.\nOzono geruzaren mehetze eta zulo honek lurrazalean argi ultramorearen (UV) handitzea ekartzen du eta honek hainbat ondorio sortzen ditu gizakien osasunean, hala nola, azaleko minbizia, begi-lausoa eta inmunitate sistemako gaitzak. Naturan ere eragin kaltegarri handiak sortzen ditu gertakari honek.\nZuloa murrizteko asmoarekin, 1987an, Montrealgo Protokoloa sinatu zuten hainbat herrialdek.\nEuri azidoa.\nEuri azidoa ohikoa baino azidoagoa den euria da. Kalteak sortzen ditu landare, uretako animalia eta eraikinetan. Euri azidoa gizakiaren eraginez sortutako kutsaduragatik gertatzen da gehien bat, izan ere, zentral termikoek eta ibilgailuek sortutakoa da batez ere. Hauek erregai fosilak erretzean, tximinietatik edo ihesbideetatik, sufre eta nitrogeno oxidoa atmosferara isurtzen dituzte. Poluitzaile hauetako zati bat lurreratu egiten da eta beste zatia aireak eramaten ditu, ur-lurrinaz konbinatu eta azidoak sortuz.\nEuri azidoa sortzen duen kutsadura iturria ez da kaltetzen dituen eremuetan bertan egoten beti, gasak hara eta hona ibiltzen direlako atmosferan eta baldintza meteorologiko egokiak dauden edozein lekutan ezartzen direlako. Hau horrela izanik, kutsadura eragile gehien aireratzen duten herrialde industrializatuek beste lurraldeetan ere eragiten dute euri azidoa. Euri azidoa lurrazalean erortzean gizakien osasunean kalte egin dezaketen partikulak askatzen ditu eta fauna eta floran eragin kaltegarri larriak ditu.\nGune kaltetuenak ekialdeko Europan, Poloniatik hasi eta Eskandinavia iparraldera arte, Txinan, Taiwanen, Estatu Batuetako mendebaldean eta Kanada hegoaldean daude.\nBerotze globala.\nBerotze globala lurrazaleko, aireko eta ozeanoetako batez besteko tenperaturaren aldaketa da, azken hamarkadetan nabarmen areagotu dena berotegi efektuaren ondorioz, batik bat. Klima-aldaketarekin nahasten den terminoa da berotze globala, baina berez hau, klima-aldaketaren ondorio bat da.\nHistorian zehar zenbait gertakarik efektu arinak eragin dituzte tenperatura igotzean, adibidez, sumendiek eta eguzki-izpien noranzko aldaketek. Hala ere, Klima Aldaketari Buruzko Gobernu Arteko Taldea edo IPCCren arabera \"\u201cXIX. mende erdialdetik antzemandako tenperaturaren gehienezko igoera gizakiak isuritako berotegi-gasetan oinarrituta bide dago\"\"\".\" IPCC-ek aipaturiko modeloek tenperatura orokorrak, 1990tik 2100ra, 1,1 eta 6,4\u00a0\u00b0C bitartean igo daitezkeela aurreikusten dute.\nBerotze globalaren ondorioz, itsas maila igotzen ari da, glaziarrak urtzen ari dira eta animalien kopurua murrizten ari da. 2019an Groenlandiako izotzaren lurmentze markak hautsi dira eta egoera kezkagarria da.\nBabes neurriak.\nHainbat dira hartu ahal diren babes neurriak kutsadura saihesteko.\nNazioareko legegintza.\nKyotoko Protokoloa.\nKyotoko Protokoloa UNFCCC-ren nazioarteko ingurumen ituna da, berotegi-efektu gas kopurua estabilizatzeko helburua duena sistema klimatikoarekiko berotze globala galarazteko. Protokolo honek betebehar legalak ezartzen ditu, sei gasen kopurua gutxitzeko: lau berotegi-efektu gas (karbono dioxidoa, metanoa, nitrogeno oxidoa, sufre hexafluoruroa) eta bi gas talde (hidrofluorokarbonoak eta perfluorokarbonoak).\nProtokoloa 1997ko abenduaren 11n onartu zen, Kyoto hirian egindako biltzarrean (Japonian). 2005eko otsailaren 16an sartu zen indarrean, 2004ko azaroan Errusiak onartu ondoren. Izan ere, hitzarmena abian jartzeko emititzen diren gas emisioen %55 onartzen zuten herrialdeek izan behar zuten eta hori ez zen lortu Errusiak onartu arte. 2009ko abuztura arte, 191 estatuk onartu zuten protolokoa. Itun hau berretsi ez duen sinatzaile garrantzitsuetako bat, bere kutsadura mailagatik, AEB da.\nItunak mekanismo malguak ditu eta herrialde guztiek ez dute zertan murrizpen berdina izan behar. Espainiaren konpromisoa, esaterako, emisioak %15ean bakarrik igo daitezen da, garatzen ari den herrialdetzat hartzen delako. Hala ere, 2005 eta 2006an bere emisioak %52 igo ziren eta 2007an %48. Beste herrialde batzuek ordea, Alemania eta Italia esaterako, emisioak murriztu behar dituzte.\nMontrealgo Protokoloa.\nMontrealen 1987ko irailaren 16an sinatutako nazioarteko hitzarmena da, ozono geruza babesteko helburua duena, 2011ko apirilera arte 197 herrialdek egin dute bat itunarekin. Bertan, 2000. urtea jarri zen munduan klorofluorokarbonoen produkzio guztia bertan behera uzteko epe gisa. Herrialde guztiek bertan proposatutakoa beteko balute, ozono geruza 2050 urterako susper daitekeela uste da. 2006ko ikerketa zientifiko batek erakutsi zuen Montrealgo Protokoloa erabilgarria izan dela eta emaitza positiboak dituela.\nNBEren Klima Aldaketa Konferentzia-Parisko Hitzarmena.\nNegutegi-efektua eragiten duten gasen isurketa mugatzeko asmoz Parisen 2015eko azaroaren 30tik abenduaren 11ra arte antolatu zen konferentzia da. 195 estatu partehartzaileek gas-isurketak gutxitzeko oinarrizko adostasuna lortu zuten, Parisko Hitzarmena esaten zaion dokumentuan. Hitzarmen hau 2016an 95 herrialdek sinatu zuten eta 2020 urtetik aurrera ezarriko da, horrela, estatu sinatzaileek karbono isurketak gutxitzeko neurriak hartzeko konpromisoa dute (nahiz eta loteslea ez izan). 2017ko ekainaren 1ean, ordea, AEBko presidente Donald Trumpek iragarri zuen bere herrialdeak akordiotik alde egingo zuela.\nKutsadura Euskal Herrian.\nEuskal Herrian kutsadura mota ezberdinen ebidentziak aurki daitezke. Industrializazioak eta industria-dentsitateak aire kutsadura arazoak sortu ditu eta Ekologistak Martxan taldeak 2011an airearen kalitateari buruz argitaratutako txosten baten arabera biztanle gehienek aire kutsatua arnasten dute. Hain zuzen, herri askotan gainditzen da Munduko Osasun Erakundeak ezarritako kutsadura maila eta Hego Euskal Herriko bi herenak baino gehiagok aire kutsatua arnastu du 2018an. Eusko Jaurlaritzak, ordea, Arabako, Bizkaiko eta Gipuzkoako herritarrek arnasten duten airea kalitate onekoa dela esan zuen urte horretan bertan, kezka nagusia Bilbok eragiten zuela azpimarratuta. 2019ko datuen arabera, Hego Euskal Herriko lau herritarretik hiruk aire kutsatua arnasten dute.\nEuskal Herria azken urteetan Estatu mailan aire kutsadura mailan gehien jeitsi den autonomia erkidegoetako bat da eta estatu mailako 10 enpresa kutsakorrenetatik jada ez dago batere Hego Euskal Herrian . 2015eko datuen arabera (enpresek beraien ematen dituztenak) aztertutako 628 enpresen erdiak baina gehiagok kutsadura mugak gainditu zituzten (360 enpresek) eta Euskal Herriko enpresa kutsatzaileenak Petronor (Muskiz), Bahia de Bizkaia Electricidad (Zierbena) eta Edar Galindo (Sestao) izan ziren. Euskal Herriko enpresa kutsatzaileenaren eta bere isurien inguruan hainbat salaketa eta ikerketa egon dira. \nLurraren kutsadura ere, batipat azken urteetako plastikoen arazoa, antzeman daiteke Euskal Herrian. Adibidez, 2019an Bermeoko portutik 8 tona zabor atera zituzten goiz batean 2.500 pertsonek .Euskal Kostaldeko Geoparkean ere antzeko egitasmoa egin zen 2017an eta Sakonetako kutsaduraren inguruko hainbat irudik arazo handi honen garrantziaz jabetzen lagundu zuten 2018an.\nKanpo estekak.\nKutsadurari buruzko artikuluak, Argian\nKutsadurari buruzko artikuluak, El Diario Vascon\nKutsaduraren inguruko informazioa, hiru.eus-en\nBerde-berdeak bideoak, Youtuben"}
{"id": "131235", "revid": "119347", "url": "https://eu.wikipedia.org/wiki?curid=131235", "title": "Atez ateko zabor bilketa", "text": "Atez ateko hondakin bilketa edo atez ateko bilketa (AAB) hondakinak biltzeko sistema bat da, bilketa etxebizitzaz etxebizitza eginez hondakin organikoa, papera, plastikoak eta bestelako materialak gaika biltzen dituena, birziklatu edo materialki baliozta daitezen, erraustu edo zuzenean zabortegira isuriz alferrik galdu beharrean. Kasu batzuetan, hondakinak gaika biltzen zituzten edukiontzi handiak ordeztuz ezarri da, gaikako bilketa portzentajeak handitze aldera. Era zenbaitetan aplika daitekeen sistema da, egun desberdinetan hondakin mota desberdinak etxebizitzen parean utziz besterik gabe, kolore bereziko ontzietan jarriz edo erabiltzaileen identifikazioa duten zutoin eta gakoetan zintzilikatuz.\nEuskal Herriko herri zenbaitetan hiri hondakinak etxez etxe eta gaika biltzeko ekimen isolatu zenbait ezik, gai guztiak modu bereizian bildu eta kudeatzen dituen sistema 2009 urtean abiarazi zen Gipuzkoan, Usurbil herrian hain zuzen. 2010 urtean Hernanik eta Oiartzunek abaiarazi zuten atez ateko sistemara, eta 2013an beste 16 herri bildu ziren sistemara Gipuzkoan, eta beste zazpi, Nafarroa Garaiko Sakanan, Lakuntza, Arbizu, Etxarri Aranatz, Iturmendi, Bakaiku, Urdiain eta Olaztin hondakinak etxez etxe bilduz. Iparraldean ere zabaltzen joan zen urte horietan atez ateko sistema. Euskal Herrian baino lehenago, atez ateko sistema munduko hainbat lekutan ezarri da, hala nola Australian, Zeelanda Berrian, Estatu Batuetan, Kanadan, Erresuma Batuan, eta Belgikan.\nAtez ateko bilketak eztabaida politiko bizia sortu du Gipuzkoan. San Marko zabortegiaren itxierak zaborrak isurtzeko arazo larria ekarri zuen eta erakunde eta alderdi politiko zenbaitek Zubietako lurretan kokatu beharreko zaborren erraustegi baterako plana eta proiektua eratu zuten ondorioz. Alternatiba gisa eta hondakinen bilketa eta kudeaketa eredua aldatzeko, errausketa eta zabortegi primarioak baztertuz, tratamendua nagusiki birziklapenean oinarritutzeko xedez, abiarazi zen atez ateko hondakin bilketa sistema.\nAurrekariak.\nMunduan zehar izandako atez ateko bilketa sistemak XIX mendetik daude indarrean. Parisen, Eug\u00e8ne Poubellek papera, arropak eta beira bereizteko bilketa sistema garatu zuen 1884 urtean. Beste herrialdeetan, ohikoak ziren etxe etxe gai birziklagarriak biltzen ibiltzen ziren pertsonak, hondakinen berreskurapen informala eginez kasu askotan, instituzioetatik at. XX. mendearen bukaeran, kontsumo-gizartearen garapenak jarduera eta ohitura horiek galbidean jarri zituen, produktibitate eskasekoak zirelako eta giza-talde baztertuen esku utziz.\nOrdurarte ohikoa zena, hondakinei daukaten balioa ateratzea, hala nola, organikoa baserrietako abereak elikatzeko (txerrijana) edota ongarria egiteko erabiltzea, XX. mendearen erdialdetik aurrera galtzen joan zen, hondakinak zabortegietan pilatuz eta kutsadura arazo larriak sortuz. XX. mendearen azken hamarkadetan hondakinek sortutako ingurumen-arazoekin kontzientziaturik, maiz zabortegien betetzearekin batera, instituzio politikoek hondakinetatik gai birziklagarriak bereizteko politikak abiarazi zituzten. Euskal Herrian, politika hauek paper eta kartoi, beira eta plastiko edukiontziak jarriz bideratu ziren, baina urte askotako bilakaera ikusita, gaikako bilketa portzentaje moderatuak soilik lortu ziren (%20-%30 artekoak). Ingurumen arazoen larriagotzeak birziklapen politikak birplanteatzea ekarri zuen. Politika berri horien eredu da zero zabor politika, hondakinen murrizketa erabatekoa bultzatzen duena.\nAurrekariak Euskal Herrian.\nGipuzkoan abiarazitako atez ateko sistema 2002 urtean agintari politikoek San Marko zabortegiaren itxieraren ondoren iragarritako erraustegiaren erreakzio moduan etorri zen bereziki. Gorabehera zenbaiten ondoren, erraustegia Zubietan jartzea erabaki zuten, horren aurkako gizarte-mugimendu zabala izan arren. Usurbil, planifikatutako erraustegitik gertu dagoen herrietako bat, izan zen lehena atez ateko sistema ezartzen Gipuzkoan. Herri horretan papera, ontziak eta beira gaika biltzeko edukiontziez gainera, zaborra nahasian botatzeko edukiontziak ere bazituzten. Horrela hondakinen %21,5 besterik ez zen biltzen gaika eta birziklatzeko prest eta gainerako guztia zuzenean zabortegietara botatzen zen.\nGipuzkoako Usurbil herrian atez ateko bilketa 2009ko martxoaren 15ean hasi zen. Martxoaren 16tik 31 bitartean hondakinak sailkatuta, 56.000 kilo zabor gutxiago bota ziren zabortegira, oro har, %35 gutxiago. Proiektu berriaren arrakasta ikus ahal izateko apirileko emaitzak hartu ziren. Hauek ezin hobeak izan ziren: 2008ko apirilean 173.200 kilo eraman ziren zabortegira, eta 2009ko apirilean, berriz, 25.380 kilo. Hau da, 148.000 kilo zabor gutxiago jaurti ziren zabortegira, %85,35 gutxiago, alegia. Zabortegira eramandako 25.000 kilo horiek \u201cgarbiak\u201d dira, eta ez dute apenas materia organikorik. Beraz, zabortegira bota ostean ohiko zaborrak baino askoz arazo gutxiago sortuko dute.\nAtez ateko bilketaren funtzionamendua.\nAtez ateko sistemaren aplikazioa biltzen diren gai motak, horiek jasotzeko modua eta maiztasuna eta kontrola biltzen ditu. Oro har, papera eta kartoia, beira, plastiko eta metalezko ontziak, hondakin organikoa eta lorategietako hondakinak bereizi behar ditu herritar bakoitzak, poltsa eta ontzi desberdinetan eta egun jakinetan etxebizitzaren parean edo eraikinaren barruan horretarako espreski jarritako lekuan utzi.\nMaiz, atez ateko sistema desberdinak eratzen dira etxebizitza-dentsitatea zein den. Dentsitate txikiko guneetan, atez ateko bilketa indibiduala arazo handrik gabe egin badaiteke ere, etxebizitza askoko eraikinetan zailagoa da sistema modu indibidualean jartzea. Etxebizitza-dentsitate handiko auzoetarako irtenbide moduan, gai bereiziak jasotzen dituzten edukiontzi handiak jarri izan dira eraikinetako atarietan, bertako bizilagunek soilik erabiltzeko. Gipuzkoako herri zenbaitetan, ordea, ez da bereizketa hau egin eta bilketa-sistema indibiduala ezarri da herritar guztientzat, bizi diren etxebizitza mota gorabehera. Etxebizitzak oso sakabanatuta dauden kasuetan ere, atez ateko sistemaren kostua dela eta, edukiontzi kolektiboen sistema erabili ohi da.\nModu indibidualean egiten denean, gai desberdinak bereizteko poltsak edo kaxak erabiltzen dira, kolore bereziekin. Maiz, poltsak erdi-gardenak dira, zabor-biltzaileak barruko edukia poltsari dagokion zaborra soilik duela egiaztatu ahal izateko. Zabor organikoa, sukaldeko hondakinak bereziki, biltzeko plastikozko ontzi zurrun indibidualak erabiltzen dira.\nDenborari buruz ere, sistema era zenbaitetan programatu daiteke: eguna edo astea zein den gai mota jakin bat bilduz, herritarrek egindako ohartarazpen eta deiei kasu eginez nahiz aurreko biak bateratuz.\nFuntzionamendua Gipuzkoan.\nUsurbilen, Bergaran, Hernanin, Oiartzunen, Antzuolan, Legorretan, Itsasondon, Zaldibian, Anoeta, Alegia, Irura, Zizurkil, Astigarraga, O\u00f1atin, Lezo, eta Ordizian abiarazitako atez ateko bilketa sisteman, familia bakoitzak zaborretarako hainbat ontzi edo poltsa ditu etxean, hondakin organikoak, papera, ontzi arinak (plastikoak, brik eta latak) eta errefusa edo soberakinak biltzeko hurrenez hurren. Goian aipaturiko herri batzuetan asteko egun bakoitzean, zabor mota bat besterik ez da bilduko. Horrela, egunero, bizilagun bakoitzak dagokion ontzia edo poltsa atera beharko du kalera. Etxe aurrean jarri ohi diren zutoinetan zintzilikatu beharko du egun horretako hondakin motaren poltsa edo ontzia. Beste herri batzuetan, organikoa eta errefusa soilik biltzen da atez ate, eta gainontzekoak orain arte ezagutu ditugun kontainerren bidez.\nAparatu elektrikoak, altzariak eta zuzenean birziklatu ezin daitezkeen antzeko objektuak ere ez dira etxez etxe biltzen eta garbigune izeneko tokietan jasotzen dira, hiritarrak berak hara eramanez. Pilak herriko gune zenbaitetan eskura dauden ontzietan sar daitezke. Errefusak aurreko ataletan sartzen ez diren gaiak biltzen ditu, hala nola hautsa, zeramika puskak, paper plastifikatua, porexpan pieza handiak eta plastikoa eta metala dituzten objektuak, eta etxez etxe biltzen da. Beira jasotzeko ez da atez ateko bilketa egiten, gai arriskutsua delako, eta kalean barreiaturik dauden edukiontziak erabiltzen dira botilak eta beirazko beste objektuak sartzeko.\nZabor organikoak etxebizitza barruan sor ditzakeen usain eta bestelako eragozpenak ekiditearren beste hondakin motak baino maizago biltzen dira, asteko hiru egunetan hain zuzen. Ontziak asteko bi egunetan biltzen dira, eta egun batean papera eta kartoia. Pixoihalak eta babeskiak edo konpresak egunero jasotzen dira, horretarako poltsa bereziak erabiliz. Herrian, biztanle guztien eskura dauden larrialdi guneak ere badaude, biztanleak aurrez identifikatuta gaiak bertan bere zaborrak uzteko. Adibidez, honako hau da Hernaniko atez ateko zabor bilketaren asteko egutegia:\nLorategia duen familiak zabor organikoa bertan konpostatu nahi badu, konpostagailua doan jartzen zaio kasu batzuetan, autokonpostatzea ikasteko ikastaro batean ere parte hartzeko aukera ere eskainiz. Autokonpostatze proiektuan parte hartzean hondakinen tasan beherapen bat ere jaso ohi da. Konposta egitean hondakin organikoak landareentzako ongarria lortzen da, etxean bertan aprobetxatzen dena."}
{"id": "131236", "revid": "136781", "url": "https://eu.wikipedia.org/wiki?curid=131236", "title": "Txinako kutsadura", "text": "Txinako kutsadura oso handia da, Txinak izan duen berebiziko hazkunde ekonomikoak eraginda hango industria asko hazi delako eta kutsadura murrizteko neurri askorik hartu ez delako. Kutsadura edozein substantziak edo energia motak ekosistema batean sortutako desoreka edo kaltea da. Ondorioz, gizakiei ere kalte egingo die.\nTxina da atmosferara gas kutsakor gehien isurtzen duen herrialdea. 2009an, Txinak 25,7 milioi tona sufre dioxido isuri zituen atmosferara. Gainera, 20 hiri kutsatuenetatik 16 Txinan daude.\nTxina kontaminazio handia eukitzeko arrazoi hauek ditu:lehenego arrazoia landareko ikatza daudela herrialde osoan zehar.Beste arrazoi larria da chinako tximiniatik ke gehiago izurtzen ari dira.Txinan sortzen diren aerosolak joaten dira hodeietara eta aerosola hodeietara iristen direnean ekaitz bortitzak gertatzen dira txinan eta indian.Aerosolez karagatutako hodeiak estatu batuen hondartzetara joan daiteke haizearen bidez eta kaltetu al dezake beste kontinente batzuk.Gainera,txinako hiri gehienek euri azidoa euki dituzte eta nekazarien baratzak eta uztak hondatu dira.\nKutsadura motak.\nIndustria kutsadura.\nIndustria kutsadura, gehien eragin egiten duen kutsadura da leku pobreetan eta Txinan.Kutsaduren ezusteak oso kaltegarriak izan direnez azken urteotan, iskanbila asko sortu dute txinan.\nMunduko Bankuaren 1997ko informazioa.\n1997an,munduko bankua Txinaren kutsadurari buruz datu batzuk eman zituen:\n1-Ehun mila hil egon ziren arnasketa txarra eukitzeagatik,kutsadura atmosferiko industrialari esker.\n2-Industria deskargen ondorioz,ia ibai guztiak kutsatuta daude.\n3-Garapen ekonomikoa garatzen bada kutsadura gehiago egongo da.\n4-Txinako gobernuak ez baluten ibaien kutsadura murriztu,ibaiak ukitzerakoan kutsakorrak izango ziren ukimenarentzako.\nkomunikazioak informatzen dute.\nTxinako gobernuak esan duenez,industria kutsadurari esker, kantzerra izan da hiltzeko lehenengo kausa.\nUrte bakoitzean,ehun mila txinatar hiltzen dira kutsadura atmosferiko industrialagatik.\n500 milloi txinatar edateko urik gabe daude.\n560 milloi txinatarretik %1 bakarrik,aire ona arnasten du eta Txinako ozeano guztiak bizitza marinarik ez dute.\nUraren kutsadura.\n300 milioi txinatarrek ez dute edateko urik. Gainera, 700 milioi txinatarrek ur kutsatua edaten dute. Lurpeko uren ia %90 kutsatuta daude, eta ibaietatik %\u00a080tan ez dute arrantza egiterik.\nAirearen kutsadura.\nTxinako 338 hirik oso aire kutsatua dute. Euri azidoa dute %\u00a030 hiritan. 750.000 txinatar hiltzen dira minbiziagatik. Tianjin, Chongqing eta Shenyang dira aire kutsatuena duten Txinako hiriak.\nOndorioak gizartean.\nHaurren jaiotza afektatu du asko kontaminazioa.jaiotzen diren umeak ehuneko berrogeita malformazioak dituzte."}
{"id": "131239", "revid": "153573", "url": "https://eu.wikipedia.org/wiki?curid=131239", "title": "Energia iturri", "text": "Energia iturriak energia eskuratzeko bidea ematen duten fenomeno eta baliabideen multzoa dira. Besteak beste, energia iturri dira eguzkia, haizea, ura, petrolioa, ikatza, eta gizakiaren eta beste animalia batzuen mugimendua.\nEnergia lana sortzeko gaitasunarekin lotuta dago. Gizakiaren edozein ekintzak energiaren beharra dauka, baina helburu bakoitzerako, baliabide-mota jakin bat erabiltzen da. Gizakiak hainbat energia-mota tradizional erabili izan ditu (giza indarra, animalien indarra, egurra, ura eta haizea). Energia-iturri modernoak historian zehar aldatuz joan dira, besteak beste, honako faktore hauen eraginez:\nHistoria.\nDuela ia milioi bat urte gizakia sua erabiltzen hasi zen, eta naturak emandako energia erabili du. Aitzinean, gure arbasoek, uraren, haizearen eta animalien indarrak erabiltzen ikasi zuten. XVIII. mendearen amaierara arte, egurra zen bero-energia iturri nagusia.\nEsaterako, Erdi Aroan haize errotak eraikitzen zituzten garia ehotzeko eta geroago, aro modernotik aurrera, energia elektrikoa sortu dugu. Horri esker energia iturri berriak aurkitu ditugu gure eguneroko bizitzarako baliogarriak direnak.\nXIX. mendean, lurrun-makina agertzean, ikatza energia-iturri nagusia bilakatu zen. XIX. mendearen azkenaldian argindarra eta petrolioa agertu ziren, eta XX. mendearen erdialdean energia nuklearra. Energiaren kontsumoak gora egin du. Horren ondorioz, industriaren premiak handitu dira, eta gizarte industrialen bizi-maila hobetu. Normalean, energia gehien kontsumitzen duten lurraldeak eta gehien ekoizten dutenak ez dira berak. Gobernuek, errekurtsoen kudeatzaile gisa, eta gizarte osoak duten kezka nagusiak honako hauek dira: baliabideak agortzea, energia alferrik erabiltzea eta energia-ekoizpenak ingurumenari egiten dion kaltea.\nGizakiaren energia iturri garrantzitsuenak erregai fosilak dira; alde batetik ikatza, lantegietako lurrun-makinak eta etxebizitzetan erabili ahal izateko, eta beste aldetik, petrolioa eta bere deribatuak industrian eta garraioetan (autoak bereziki). Energia eolikoa, hidraulikoa eta biomasaa ere garrantzitsuak dira, baina ez hainbeste. Gaur egun, hala ere, baliabide fosilak agortzeko bidean dira.\nEnergia iturrien motak.\nEnergia berriztaezinak.\nErabilerarekin agortzen diren energia-iturriak dira. XX. mendearen amaieran, eredu energetiko nagusia eztabaidatzen hasi zen bi arrazoiengatik:\nEraketa-ziklo geologikoei lotuta daude. Kontsumo altuaren ondorioz erreserbak ahitzen doaz, berriz ere eratzeko baino askoz ere abiadura handiagoan, eraketa-prozesuak milioika urte irauten baitu. Energia mota honek erabiltzeko kopuru finko bat dauka, hau da, behin naturan aurkitzen dugun guztia erabilita ezingo dugu berriz erabili, milioika urte pasa beharko direlako berriz eratzeko.\nEzaugarriak:\n\u2022 Etengabeko ahitzea kontsumoaren ondorioz.\n\u2022 Munduko eskaera gehienari erantzuten diote.\n\u2022 Banaketa geografiko desorekatua.\n\u2022 Ustiatze garestia eta ingurumenarentzat kaltegarria.\nPetrolio-hobi bat aurkitzea lan konplikatua eta luzea da. Baliabide horren\u00a0%60 itsasoaren azpian dagoela kalkulatu da, eta handik ateratzeko itsas plataformak jartzen dira. Hobietatik ateratako petrolio gordina petrolio-ontzien bidez garraiatzen da findegietara. Findegiak gune kontsumitzaile nagusietan kokatzen dira.\nXIX. mendearen amaieran hasi zen petrolioa energia-iturri eta industria-lehengai gisa erabiltzen. Petrolio produkzioa oso azkar hazi zen, eta gaur egun energia-iturria nagusia da. \nEnergia berriztagarriak.\nEnergia berriztagarrien artean aipagarriena eta gure eguneroko bizitzan duguna Eguzkia da. Ez dira inoiz agortzen da. Energia hauek energia iturri naturaletik datoz eta ez dute inolako kutsadurarik sortzen.\nGaur egun gero lehen baino garrantzitsuagoak dira berotegi efektuaren eraginez, honek lurra kaltetzen baitu eta energi mota hauek ez.\nIngurumenaren degradazioa, garapen-bidean dauden herrialdeen eta herrialde garatuen arteko desoreka energetikoa, eta baliabide erregaien ondorio txarrak, energia berriztagarrien garapena bultzatu duten faktoreak dira."}
{"id": "131240", "revid": "336", "url": "https://eu.wikipedia.org/wiki?curid=131240", "title": "Energia berriztagarri", "text": "Energia berriztagarria iturri berriztagarrietatik sortzen den energia mota da. Energia berriztagarriak asko dira, eta horien artetik gizakiarentzat garrantzitsuenak hauek dira: eguzki-energia, haizea, euria, itsasaldiak eta bero geotermikoa. Iturri berriztagarri horiek, gizakiaren denboraren eskalan agortezinak dira. Ingurumenaren degradazioa, garapen-bidean dauden herrialdeen eta herrialde garatuen arteko desoreka energetikoa eta erregaien aniztasuna, energia berriztagarrien garapena bultzatu duten faktoreak dira.\nHistorian, energia berriztagarri horiei etekina ateratzeko, gizakiak sistema berriztagarriak erabili izan ditu, gehienbat zurez eta harriz eginak: haize errotak, ur errotak eta abar. Gaur egun energia berriztagarrietatik argindarra lortzeko erabiltzen diren sistemak, ordea, ez dira berriztagarriak. Beraz, nahiz eta argindarra lortzeko erregai fosilak darabiltzaten sistemak baino kutsadura txikiagoa sortzen duten, kutsagarriak dira energia berriztagarriak darabiltzaten sistema modernoak. Izan ere, sistema horiek fabrikatzeko, garraiatzeko, beharrezko azpiegiturak eraikitzeko, mantentze lanak egiteko, eta bizitza baliagarriaren bukaeran desegiteko, erregai fosil ugari erabili behar izaten da. Gainera, berriztagarriak ez diren material kutsagarriz eginak dira: altzairuz, aluminioz, plastikoz, kobrez, lur arraroz...\nEnergia alternatiboak.\nEnergia iturri alternatibo bat gaur egungo energiak ordezkatu ahal dituen edozein energia da, bere kutsadura efektu txikiagatik edo berriztatzeko aukera izateagatik.\nEnergia kontsumoa gizarte bateko aurrerapena eta ongizatea neurtzeko modu egokiena da. Krisi energetikoaren kontzeptua gizarte bat hornitzeko erabiltzen dituen energia iturriak agortzen direnean agertzen da. Hori dela eta gaur egungoa bezalakoa den jarraibide ekonomikoak energia eskaeran hazkundea exijitzen du erregai fosilak eta nuklearrak bukagarriak direlako. Horregatik ezinbestekoa da noizbait eskaera amaitzea eta energia eskaera hornitua ezin izatea eta sistema guztia geldiaraztea, energia metodo berriak asmatzen ez badituzte. Metodo berri hauek energia alternatiboak izango lirateke.\nHalaber gaur egungo zenbait energiaren gehiegizko erabilerak, hala nola petrolioa eta ikatza, kutsadura, berotegi-efektuaren hazkundea eta ozono geruzako zuloaren hazkuntza bezalako arazoak sortzen dituzte.\nEnergia alternatiboaren eta ohikoaren arteko eztabaida ez da bakarrik energien sailkapen bat, mende honetan ezinbestez gertatu beharko den aldaketa baizik. Egia da energia alternatiboak ere, berriztagarriak izan arren, bukagarriak direla, beste edozein baliabidek bezala esplotazio muga maximoa duelako. Beraz, energia berri hauetara aldatzeko prozesua mailaz maila eta poliki egiten dugun arren, ez dute gaur egungo eredu ekonomikoarekin jarraitzea onartuko. Horrek guztiak, garapen iraunkorraren kontzeptua sortzen du.\nGarapen iraunkorraren kontzeptuak hurrengo ideiak ditu oinarri:\nEnergia garbien, alternatiboen eta berriztagarrien produkzioa ez da ingurunea hobetzeko saiakera edo kultura bat, baizik eta gizakiak betetzera behartuta egongo den behar bat gure iritzia, nahiak eta sinismenak alde batera utziz.\nMotak.\nEguzki-energia.\nEguzki-energia iturri agorrezina da, non energia erradiazio elektromagnetiko moduan bidaltzen duen lurrera. Erradiazio hori behar bezala jasoz gero, energia termiko zein elektrikoa eskuratu daiteke, bakoitzari dagokion teknologia erabiliz; eguzki kolektoreak eta panel fotovoltaikoak hurrenez hurren.\nEguzki-erradiazioan zuzeneko erradiazioa eta erradiazio barreiatua bereizten dira. Zuzeneko erradiazioaren kasuan, izenak dioen bezala, zuzenean iristen da izpia panelera, islapenik edo tarteko errefrakziorik gabe. Erradiazio barreiatuaren kasuan, eguzki izpiak hodeietan eta gainerako elementu atmosferiko desberdinetan islatu eta errefrakzio fenomenoak gertatzen dira.\nBi erradiazio motek alde onak eta txarrak dituzte: zuzenekoaren kasuan, erradiazioa gehiago kontzentratu ohi izaten da, gehiago aprobetxatuz, baina norabide bakar batean lortu ahal izaten da. Horretarako errezeptoreak erabiltzen dira, non eguzkiaren norabidea jarraitzen duten zuzeneko erradiazio hori etengabe lortzeko.\nBarreiatuaren edo lausoaren kasuan aldiz, erradiazio hori ez da hainbeste kontzentratzen, baina norabide guztietatik lortu ahal izaten da energia lortzeko behar izaten den erradiazio hori.\nEguzki-energiaren abantaila garrantzitsuetako bat kontsumo-leku berean energia sortzeko aukera ematen duenarena da. Hala, sorkuntza banatuko sistemak sor ditzakegu, eta, horietan, garraioarekin lotutako galerak ia erabat ezabatuko lirateke, gaur egun %40 izatera iristen direlarik.\nEnergia eolikoa.\nEnergia eolikoa haize-indarra erabiltzean lortzen den energia da, aire-korronteek sortutako energia zinetikoa baliatuz. Korronte hauek, aire masak abiadura proportzionalekin (presio gradientea)\u00a0 presio altuko eremuetatik presio baxuko eremuetara desplazatzean sortzen dira. Hortaz, energia eolikoa eguzki energiarekin zuzenki lotuta dagoela esan dezakegu, izan ere, atmosferako\u00a0 presio aldaketak eguzki-erradiazioren xurgapenak eragiten ditu.\nEnergia baliabide hau antzinatik erabili izan da belaz bultzatutako itsasontziak edo errotak funtzionarazteko. Egun, haizearen energia zinetikoa energia elektriko bihurtzen duten turbina eolikoak mugiarazteko erabili ohi da. \u00a0\nEnergia garbia eta merkea denez, pil-pilean dagoen energia mota da. Mota honen barnean hedatuena eta hazkunde handiena duena elektrizitatea ekoizteko parke eolikoena da. Parke eolikoa elektrikoki konektatutako aerosorgailu-multzoa da.\nAerosorgailuak makina birakariak dira, eta hiru hegal izaten dituzte, 20-25 metrokoak, ardatz bati lotuak. Ardatz horri lotuta errotore bat dago haize energiaz elikatzen dena. Azken honek, sorgailu elektriko bat aktibatzen du, errotazioaren energia mekanikoa energia elektriko bihurtzen duena.\nAerosorgailu horiek 40-50 metroko altuera izaten dute, lekuaren orografiaren arabera, baina altuagoak ere izan daitezke. Hona hemen,\u00a0 iritzi publikoaren ikuspuntu estetikotik arazo handienetako bat.\nHorrez gain, hauen funtzionamendu naturalak gauzatzen duen zarata eta hegaztiei egiten dien kaltea aipatzekoa arazoak izan daitezke.\nBestalde, energia elektrikoa sortzeko haizea erabiltzeak gas-emisioak murrizten ditu, eta hortaz, berotze globala gutxitzeko ezinbesteko aukera dela esan daiteke.\nEnergia hidraulikoa.\nUr-jauzietan metatutako energia potentziala energia elektriko bihurtu daiteke. Zentral hidroelektrikoek ibaien energia aprobetxatzen dute sorgailu elektriko bat mugitzen duten turbinak martxan jartzeko. Espainian, kontsumitzen den elektrizitatearen %15a energia hidraulikoaren bidez lortutako energiarekin asetzen da.\nEnergia berriztagarrien baliabide garrantzitsuenetako bat instalazio hidroelektrikoetatik datorrena da. Energia-iturri garbia eta bertakoa da, baina, horretarako, behar diren azpiegiturak eraiki behar dira, potentzial erabilgarria erregairik gabe aprobetxatzeko. Energia-mota horren arazoa eguraldiaren araberakoa dela da.\nBiomasa.\nEguzki-energiatik abiatutako landare-fotosintesiaren bizitzan oinarritzen da, non honek, aldi berean kate biologiko bat gauzatzen duen. Fotosintesiaren bitartez, klorofila duten landareek\u00a0 energia-baliorik gabeko produktu mineralen karbono dioxidoa eta ura energia-eduki handiko material organiko bihurtzen dituzte, eta, aldi berean, beste izaki bizidun batzuen elikagai dira. Beraz, prozesu hauen bitartez, biomasak epe laburreko eguzki energia karbono eran metatzen du. Fotosintesi prozesuan gordetako energia hori, geroago energia termiko eta elektrikoan bihurtu daiteke,\u00a0 eta biltegiratutako karbono dioxidoa berriz askatzen da.\nEnergia geotermikoa.\nEnergia geotermikoa lurraren barneko beroaz baliatuta lortzen den energia da. Lurraren energia geotermikoa planetaren jatorrizko eraketatik eta mineralen deskonposizio erradioaktibotik dator. Gradiente geotermikoak, hau da, planetaren nukleoaren eta haren azaleraren artean dagoen tenperatura-diferentziak, energia termikoa etengabe eroatea bultzatzen du bero moduan.\n20\u00baC eta 150\u00baC bitarteko tenperaturak eraikinak berotzeko erabil daitezke, baina 150\u00baC gorako tenperaturak energia elektrikoa eskuratzeko erabiltzen dira, turbina elektrikoak birarazteko behar den lurrun egoeran aurkitzen baita barneko materia.\nGeotermiko hitza\u00a0 greko hizkuntzatik dator, izan ere, \"geo\" hitzak \"lurra\" esan nahi du, eta \"thermos\" hitzak berriz \"beroa\", beraz, hitzez hitz, \"lurraren beroa\".\nHauek hainbat erabilera dituzte haien artean: Etxea modu natural batean berotu. Adibidez etxera iristen den beroarekin bertako ura berotzen du eta baita berogailuak.\nItsas energia.\nItsas energia itsasoko olatuez, mareaz, gazitasunaz eta ozeanoko tenperatura aldaketez baliatuz lortzen den energia berriztagarria da. Ozeanoetan etengabe agertzen den ur mugimenduak energia zinetiko ugari sortu ohi du, eta energia mota hau, etxeak asetzeko, industriarako edo garraiorako erabiltzen den energia elektrikoan bilakatu daiteke, elektrizitatea sortuz.\nOzeanoek energia kantitate izugarria dute, eta energia berriztagarri berri ugari emateko ahalmena du mundu osoan.\nIpar Korean kokatutako \"Sihwa Lake Tidal Power Station\" da gaur egun itsas energia eskuratzeko dagoen instalazio handiena, non 254 MW-ko potentzia erabilgarria lortzeko ahalmena duen.\nEuskal Herriko egoerari dagokienez, gehien erabiltzen den itsas energia olatu-energia da, olatu handiak eta ugariak egon ohi baitira. Mutriku herrian kokatuta dago instalazio handiena, non 300 KW-ko potentzia erabilgarria lortzeko gai den.\nEnergia ez berriztagarria.\nEnergia ez berriztagarria, energia berriztagarriaren guztiz kontrakoa da. Energia ez berriztagarriak dira naturan kantitate finko batean dauden energia iturriak. Gainera, energia ez berriztagarriak agortzen direnean, ezin dira ordezkatu, horretarako baliagarria den produkzio sistemarik existitzen ez delako.\nBi mota bereizten dira:\nBilakaera historikoa.\nEnergia berriztagarriak izan dira gizakiak milaka urtean erabilitako energia mota bakarra. Bela nabigazioa, haize edo ur errotak eta eguzki-energia aprobetxatzeko sortu diren eraikuntza espezifikoak horren adibide dira.\nJames Watten lurrun-makinaren asmakuntzarekin, energia aprobetxatzeko baliabide hauek alde batera utzi ziren denboran ezegonkorrak eta alditsuak kontsideratzeagatik. Hori dela eta, motore termikoak eta elektrikoak gehiago erabiltzen hasi ziren. Denbora horietan, kontsumo txikia zegoenez, ez zen pentsatu ere egin energia iturri horiek agortu edo ingurumen arazoak sortu ahal zituztela.\n1970eko hamarkadaren inguruan, energia berriztagarriak energia tradizionaletarako alternatiba bat kontsideratu ziren, erregai fosilak ez bezala ( milioi urte behar dituztela sortzeko) energia berriztagarriak baliagarritasun handia zutelako eta ingurugiroan eragin txikiagoa zutelako. Hori guztia dela eta, energia berriztagarriak, energia alternatiboaren izena hartu zuten. Gaur egun hauetako energia asko errealitate bat dira eta ez alternatiba bat, beraz energia alternatiboen izena ez zen erabili beharko.\nEnergia berriztagarrien erabilera gaur egun.\nMundu osoan, elektrizitatearen sorreraren %20a energia berriztagarrien bidez lortzen da, horretatik %90a energia hidraulikoaren bitartez. Beste energia guztien erabilera nahiko baztertuta dago:biomasa %5,5a, energia geotermikoa %1,5a, energia-eolikoa %0,5a eta eguzki-energia %0,05a.\nGizarte industrial mendebaldarraren behar energetikoen %80a industrian, berokuntzan, eraikuntzen klimatizazioan eta garraioetan ( kotxeak, trenak eta hegazkinak) erabiltzen dira. Aitzitik, energia berriztagarriaren erabilera handiena elektrizitate produkzioan oinarritzen da.\nEspainian energia berriztagarriak produkzio elektrikoaren %19,8ren arduradunak izan dira azken urteetan eta energia berriztagarriak erabiliz sortutako elektrizitatea aurreko urtean energia nuklearrarekin sortutako kantitatea gainditu zuen. Espainiako \"Energia Komisio Nazionalaren\" arabera, azken urteetan energia berriztagarrien urteroko salmenta 10 aldiz baino gehiago biderkatu da Espainian eta honekin batera haren prezioak %11 murriztu dira.\nEnergia produkzioa.\nGreenpeacek aurkeztutako txosten baten bidez, energia berriztagarrien %100-eko produkzioa teknikoki bideragarria eta ekonomikoki jasangarria dela baieztu egin zen. Hori dela eta, erakunde ekologistaren arabera, Espainian energia zikinak alde batera uzteko falta den gauza bakarra borondate politikoa da. Hori lortzeko eraginkortasun energetikoa lortu behar da, hau da, alferrikako kontsumoa bertan behera uztea.\nBeste alde batetik, zenbait \"utility\" garrantzitsutako zuzendarien %64ren arabera, 2018an teknologia garbiak, eskurakorrak eta berriztagarriak existituko dira. Horrek sektore handienak pentsaera aldatzera behartuko ditu.\nBereziki eguzki-energiaren alorrean, teknologien garapenagatik ez ezik konpromiso politiko garbietatik ere energia berdeen produkzioa handitzen doa. Hala, Espainiako Industria, Turismo eta Komertzio ministerioak aurreikusi du energia berriztagarriak gaur egungo 32.512 MW-etatik 83.330 MW-etara iritsiko direla 2030ean, energia elektrikoaren kontsumoa %41era handituko baita. Kantitate hori lortzeko, lehenengo 2010ean energia berriztagarrien, energia elektrikoaren, eskaera %12 handitzea eta 2020an %20era heltzea espero da.\nEnergia berriztagarriak gaur egun.\nMundu-mailako elektrizitate kontsumoaren %20 dira, hauen %90 hidraulikoa izanik. Gainerako %5,5 biomasa, %1,5 geotermikoa, %0,5 eolikoa eta beste %0,5 eguzki-energia. Espainian, berriztagarriek %19,8 irudikatzen dute; Estatu Batuetan berriz,\nIngurumen-inpaktua.\nEnergia-iturri guztiek eragiten dute nolabaiteko ingurumen-inpaktua, eta iturri berriztagarriak ez dira salbuespena.\nBiomasa eta bioerregaien kasuan mugatua da\u00a0 CO2-emisioak murrizten laguntzeko duten gaitasuna, hauek erretzerakoan (hauen errekuntzan)\u00a0 aire kutsakorreko isurpen handiak baitaude. Egia da landatutako landareen hazkundeak emisio kaltegarriak birxurgatuko dituela, baina azpimarratu behar da, halaber, landatzeko moduko lurra behar dela, eta horrek lehia dakarrela elikagaien hornidurarekin eta, beraz, hauen prezioaren eraginarekin. Gainera, biomasak eta bioerregaiek ur kantitate handiak behar dituzte.\nBestalde, beste mota batzuetako iturri berriztagarriek, hala nola energia eolikoa, fotovoltaikoa eta hidraulikoa, aurreko iturriak ez bezala CO2 emisioak murriztera lagun dezakete, eta gainera, hauen erabilerak ez du ur kontsumorik suposatuko.\nBaina honek ez du esan nahi horiek inolako eraginik ez dutenik, sarritan, energia berriztagarrietan oinarritutako zentralak erregai fosilen zentralak baino askoz handiagoak direnez, natura zaintzeko babestutako lur eremuak erabili behar izaten dira zentral hauek eraikitzeko, eta energia berriztagarri mota desberdinak ahalik eta gehien ustiatzeko.\nHaize energian oinarritzen diren aerosorgailuen kasuan, ikusmen inpaktua eragiten dute paisaian, maiztasun txikiko zarata ere ateratzen dute, eta hegaztientzako tranpa bilaka daitezke.\nEnergia hidraulikoaren kasuan, energia lortzeko erabiltzen diren zentralak hainbat arazo larriren eragile dira, hala nola: biodibertsitatearen galera, kendu behar izandako landare-materiaren ondoriozko metanoaren sorrera, bereziki klima epeletan eta beroetan sorrarazten diren sukar horia eta eskistosomiasia bezalako pandemiak eragitea eta kultura- edo paisaia-ondareko eremuak urez betetzea.\nEguzki energia aprobetxatzean datzan fotovoltaikoaren erabilera da kalte gutxien eragiten dituenetariko bat, energia horrek sorkuntza banatua ahalbidetzen baitu, sarera konektatzeko prestatutako instalazio handietan sortutako elektrizitate fotovoltaikoa eta termoelektrikoa izan ezik, oro har, eremu handia hartzen baitute.\nEzin genezake ahaztu aerosorgailu, bateria eta panel fotovoltaiko hauen fabrikazioan lur arraroen elementu ugarien beharra izaten dela, meatzaritza lanak areagotuz, eta hortaz, ingurumenerako zein gizarterako arazotzat hartzen da.\nGainera, eguzki-panelen ugaritasunak\u00a0 gainazalaren albedoa aldarazten du, non berotze globalarekin guztiz erlazionatuta dagoen.\nBeste energia iturri batzuek ere inpaktu nabarmena izan dezakete, adibidez, energia geotermikoaren prozesuetan metal astunak eta berotegi-efektuko gasak gainazaleratu daitezke.\nAzken urteotan indarra hartu duen beste energia mota bat itsas energia da. Olatuen zein\u00a0 itsaslasterren energiak eragin txikia izan ohi dute ingurumenean, orokorki, kostalde malkarrean egoten baitira. Hasierako kostu handiak eta ingurumenean duen eragin bortitza direla eta mareomotrizeren garapena bertan behera geratu da.\nEztabaida.\nEnergia-iturri berriztagarriek lur-eremuko duten energia-dentsitatea, energia fosil edo nuklearrak dutenarekin konparatuta nabarmenki txikiagoa da. Energia berriztagarriko zentralek milaka hektarea okupatzeko joera dute, eta, ondorioz, ingurumen-kezkak eta gizartearen aurkako mugimenduak\u00a0 eragiten dituzte, bereziki populazio-dentsitate handiko herrialdeetan. Are gehiago, lur okupazio arazo hau eztabaidan dago zentralak ingurumen-garrantzia duten eremuetan eraikitzen ari direlako, eta honezkero, mundu osoko landare- eta animalia-espezieen habitatak mehatxatzen dabiltza.\nEguzki-energiako instalazioak gauzatzeko beharrezkoa den lur eremua dela eta lehian daude\u00a0 landu daitekeen lur-erreserbekin. Lurrean instalatutako parke eolikoak, kezka estetikoa sortzeaz gain, hauek egiten duten zarata eztabaidan dago. Izan ere, azken arazo honek gizakiari eta basa-bizitzari kalte egiten dio.\nEnergia eolikoa eta eguzki-energia bezalako iturrietatik abiatutako energia sistemen ekoizpen ekarpena aldakorra da, eguraldiaren araberako energia motak baitira, eta, horrenbestez, ahalmen-faktore txikia dute. Sistema hauen aldizkakotasuna dela eta, nahitaezkoa gertatzen zaie energia metatze biltegi baten laguntza izatea, edo bestela, aldizkakotasun arazorik ez duten energia-iturriak eskuragarri izatea, esaterako, energia hidroelektrikoa, biomasa errausketa edo energia nuklearra.\nBadago nolabaiteko eztabaida errausketa (biomasaren energiaren barruan) eta energia hidraulikoa (eskala handian) energia berde gisa kontsideratzearen inguruan, sortzen dituzten ingurumen-inpaktuengatik, energia berriztagarriak izan arren.\nEnergia nuklearraren kasuan baita, eztabaidagai da energia garbitzat duen estatusa. Izan ere, berotegi efektuko gas-emisioen tasarik apalenetako bat duen arren, hondakin nuklearrak sortzen ditu eta hauen ezabapen metodoen inguruan badago liskarra ere. Dena den, gaur egungo \"hondakin\" definizioaren arabera, ezin genezake garbitzat jo.\nEnergia berriztagarrien abantailak nabarmenak diren arren, iritzi publikoan ere eztabaida sortu dute. Alde batetik, \"Greenpeace\"\u00a0 talde ekologistak biomasak ingurumenean izan dezakeen eraginari buruz hitz egin du, eta baita sektore berri horretan askok ikusi duten negozioari buruz ere. Kolektibo horrek, beste elkarte ekologista batzuekin batera, parke eolikoen eragina begi txarrez ikusten dute, nahiz eta hauen intzidentzia negatiboa iturri ez-berriztagarriena baino txikiagoa izan. Horretarako, haize sorgailuak itsasoan instalatzea proposatu dute, ingurua ez kutsatzeko eta bide batez energia gehiago lortzeko (oztoporik egon ezean ez dago galerarik). Hala ere, beste sektore batzuek mota horretako aukerak baztertu dituzte, batez ere enpresek, kostu ekonomiko altuak suposatzen dituztelako. Ekologisten arabera, energia-enpresek monopolioa eskuratzea beste helbururik ez dute, eta enpresaburuen iritziz aldiz, erabiltzaileen onurarako energiarengatik ordaindu beharreko prezioa txikiagoa da energia berriztagarrietatik eskuratutakoa denean.\nEnergia berriztagarriak ustiatzeko erabiltzen diren sistemen abantailak eta desabantailak.\nEnergia berriztagarriak ustiatzeko gaur egun erabiltzen diren sistemek badituzte alde onak eta txarrak. Hauek dira energia berriztagarriek komunean dituzten hainbat ezaugarri.\nEnergia ekologikoagoak.\nEnergia-iturri berriztagarriak, erregai fosilekin konparatuz, oso desberdinak dira, oparoagoak eta anitzagoak direlako. Eguzkiak, energia iturri hauek (eguzki-erradiazioa, haizea, euria...), 4 milioi urtetan zehar hornituko dituela uste da. Energia-iturri berriztagarriak darabiltzaten sistemen lehenengo abantaila da, erregaiz dabiltzanekin alderatuz, gas kutsagarri gutxiago sortzen dutela. Iturri berriztagarri gehienek karbono dioxido gutxiago igortzen dute: sistema horiek eratzean, mantentzean eta bukaeran desegitean sortutakoak soilik.\nBestalde, energia berriztagarriek arazo ekologiko bereziak sortzen dituzte. Adibidez, aerosorgailuak arriskutsuak dira hegaztientzat, haien aspak oso azkar biratzen direlako; eta, sorgailu horiek mendi gailurretan jartzen direnez, bide eta azpiegitura handiak behar dituzte mendian, natura ingurumena hondatuz. Zentral hidroelektrikoek zenbait arrainen migrazioa kaltetzen dute, mundu osoko ibai askotan; horren ondorioz, Ozeano Barean itsasoratzen diren Ipar Amerikako ipar-mendebaldeko ibaietan bizi diren izokinen populazioa izugarri jaitsi zen.\nIzaera lausoa.\nIzaera lausoa energia berriztagarriek daukaten nahitaezko arazo bat da. Energia geotermikoa da honen salbuespena, lurrazala mehea den lekuetan soilik delako eskuragarri, iturri beroak eta geiserrak adibidez.\nEnergia berriztagarrien iturri batzuek energia intentsitate txikia sortzen dutenez, beharrezkoa izaten da \u201czentralak\u201d sortzea iturri erabilgarrietan bihurtzeko. Europako etxe baten jabeak panel fotovoltaikoen 8 metro karratu instalatu beharko lituzke 1000 kWh elektrizitatea lortzeko (herrialde Europarren urteko per capita kontsumoa) panel horiek 12,5%-ko batez besteko errendimendu energetikoa daukatela suposatuz.\nHaatik, 4 metro karratuko energia termikoaren biltzaile batekin, etxe batek behar duen ur bero sanitarioaren zati handia lortu dezake. Hala ere, aldibereko aprobetxamendua dela medio, solairuka antolatutako eraikinek etekin berdinak lortu ahal dituzte biltzaile gainazal txikiago batekin eta, garrantzitsuagoa dena oraindik, askoz ere inbertsioa txikiago batekin eraikin bakoitzean.\nBiomasa.\nBiomasa sortzerakoan, karbono dioxidoa atmosferatik ezabatzen da eta oxigenoa askatzen da. Hala ere, biomasa erretzerakoan biomasako karbonoa atmosferako oxigenoarekin konbinatzen da, berriz karbono dioxidoa atmosferara igorriz. Alde batetik, teorikoki, zikloa amaitzen denean ez da karbono dioxidorik igortzen, errekuntzarekin sortutako igorpenak sortutako biomasa berrian geratzen baitira. Beste alde batetik, praktikoki, kontuan hartu behar da ereinaldian, bilketan eta eraldaketan energia kutsagarria erabiltzen dela. Hori dela eta, balantzea negatiboa da, energia berriztagarriak ustiatzeko gainerako sistema guztietan bezala.\nBestalde, biomasa ere ez da guztiz agortezina, berriztagarria izan arren. Une zehatz batzuetan soilik erabil daiteke. Beraz, iturri hau ez da gai gaur egun munduan nagusi den zibilizazioak behar dituen energia behar itzelak asetzeko. Hartara, zerealen prezioa ikaragarri igo da zerealak bioerregaien sorkuntzarako erabiltzen direnetik. Gainera, bioerregai guztiek fosil baliokideak baino karbono dioxido gehiago sortzen dute karbono unitate bakoitzeko.\nEnergia geotermikoa.\nEnergia geotermikoak, geografikoki oso mugatuta egoteaz gain, gai kutsagarri batzuk ateratzen ditu. Izan ere, lur azpitik tenperatura handietan ura ateratzeaz batera, han dauden gatzak eta mineral toxikoak ere ateratzen dira. Zentral geotermiko nagusiena Toskanan dago, Italian, Pisa hiriaren ondoan, eta Larderelloko Zentral Geotermikoa du izena. Zentral horrek, inpaktu bisual handia sortzen du, haran baten erdian kokatuta dagoelako eta zentralera doazen metro bat diametroko hodi guztiak handik igarotzen direlako.\nIntegrazioa, ingurunean.\nEnergia berriztagarrien akats nabari bat ingurunean sortzen duten inpaktu bisuala da. Paisaian, sorgailu eolikoek estetika hondatzen dute; eta handik hirietara nahiz fabriketara argindarra garraiatzeko eta sorgailuen mantentze lanak egiteko ere, azpiegitura handiak behar dira (errepideak, kableak...).\nArazo estetikoak saihesten saiatzearren, hainbat saiakera egiten dira, bereziki eguzki energia ustiatzen duten sistemetan: eguzki-panelak autobideetan zarata saihesteko erabiltzen diren barreretan kokatu, teilatuetan eguzki energia hartzeko sistemak jarri, leihoak tindatzeko zelula fotovoltaikoak erabili...\nIrregulartasuna eta aniztasun geografikoa.\nEnergia elektrikoaren produkzio iraunkorra elikatze iturri eta biltegiratze bide ( bonba erabiliz biltegiratzen diren sistema hidraulikoak, bateriak, hidrogeno erregaien pilak\u2026) fidagarriak behar ditu. Honela, energiaren biltegiratze prezio garestia dela eta, sistema autonomo txiki bat arraroki izaten da ekonomikoa, energia sareari konektatzea prezio handiagoak suposatzen dituenean.\nBeste alde batetik, baliabideen aniztasun geografikoa ere esanguratsua da. Zenbait herrialdeek beste herrialde batzuk baino baliabide hobeagoak dituzte, bereziki energia berriztagarriaren sektorean. Herrialde batzuk baliabide garrantzitsuak dituzte bizileku nagusien ondoan, non elektrizitate eskaera oso garrantzitsua den. Baliabide horien eskala handiko erabilpena inbertsio garrantzitsuak behar ditu distribuzio eta transformazio sare nagusietan. Eta noski, norberaren produkzioan ere bai."}
{"id": "131241", "revid": "448", "url": "https://eu.wikipedia.org/wiki?curid=131241", "title": "Konpost", "text": "Konposta \u2014zenbaitek \"luarra\" deitua\u2014 konpostajearen ondorioz sortutako ongarria da, materia organikoaren deskonposizio maila ertaina. Materia organikoa ere ongarri ona da, berez; humusa, berriz, deskonposizio mailarik gorena da. Izena iparraldeko frantses zaharreko \"compost\" hitzetik dator (esanahia: \u00abhostoen, simaurraren eta abarren nahasketa, lurrak ongarritzeko erabilia\u00bb). Konposta egiteko prozesuari \"konpostatzea\" edo \"konpostajea\" deritzo.\nMateria organikoa deskonposizio aerobioz eta deskonposizio anaerobioz bihur daiteke konpost, baina ziklo aerobioz deskonposatzen den materia organikoari bakarrik deitzen diogu konpostajea. Deskonposizio aerobioa gertatzeko, airean oxigeno asko egon behar du; deskonposizio anaerobioa gertatzeko (metanizazio ere esaten zaio), aldiz, oso oxigeno gutxi edo batere ez.\nKonposta era naturalean lortzen da deskonposizio aerobioz: materia organikoa (adibidez, landare edo animalia hondakinak) deskonposatu egiten da bakterio aerobio termofiloen bidez; delako bakterio horiek edonon daude. Konposta egiteko, oro har, materia organikoa ez usteltzen saiatu behar da; horretarako, uraren urritasuna bermatu behar da; izan ere, urak ez du uzten materia oxigenatzen, eta bakteria anaerobioak ugaldu egiten dira; ondorioz, hondakin organikoa usteldu eta kirastu egiten da. Hala ere, zenbait prozesu industrialetan, usteltze prozesua erabiltzen da konposta lortzeko.\nKonposta, abantaila ugariko ongarria izanik, gehienbat nekazaritzarako eta lorezaintzarako erabiltzen da. Beste zenbait zereginetarako ere erabiltzen da; besteak beste, paisaia-pinturetarako, erosioa kontrolatzeko edo erretako lurrak berreskuratzeko.\nProbetxu handikoa izateaz gainera, konposta bide ona da hiri handiek eta nekazaritza eta abeltzaintza esplotazioek sortzen duten hondakin organikoen arazoa konpontzeko. Egokia da, beste tratamendu teknologia batzuekin alderatuta; izan ere, tratamendu horiek askotan ez dituzte zaintzen baliabide naturalak eta ingurunea eta, gainera, oso garestiak izaten dira.\nHistoria.\nKonpostajea aspaldiko teknika da; Antzinako Erroman, Gaius Pliniusek (K.a. 23-79) bere idazkietan aipatzen du material organikoa pilatzearena eta bertan uztearena, urtebetez edo hurrengo landatzeko urtaroa arte, konposta lurzoruan aplikatzeko prest izan arte. Metodo horrek alde on hauek zeuzkan: oso ahalegin txikia behar zen konposta sortzeko eta oso ona zen klima epeleko nekazaritzarako. Metodo modernoarekin alderatuta, zenbait alde txar ere bazituen: konpostarako erabilitako tokiak urte osoa egon behar zuen okupatuta, elikagai asko galtzen ziren euriarekin eta gaixotasunak ekartzen dituzten bakteriak eta animaliak ugaltzen ziren.\nKonpostaje modernoa 1920ko hamarkadan hasi zen, Europan, nekazaritza organikorako baliabide modura. Hiriko hondakinak tratatzeko munduko lehenengo planta industriala Wels-en, Australian, ireki zuten, 1921 urtean. Konpostajearen lehen urte horietan, pertsonaia hauek izan zuten eraginik handiena: Rudolf Steiner, biodinamika nekazaritza metodoa sortu zuena, eta Annie Franc\u00e9-Harrar. Franc\u00e9-Harrarrek humusaren aldeko elkarte handi bat sortu zuen, 1950-1958 urteen artean, Mexikon, lurzoruaren degradazioaren kontra borroka egiteko. Era berean, aipatu beharrekoak dira Sir Albert Howard-ek Indian egindako lanak, praktika iraunkorren alde, eta Lady Eve Balfour-en ahaleginak konpostajearen teknika zabaltzeko.\nGaur egun, konpostaje arinaren aldeko pertsona asko dago. Konpostaje tradizionalaren zenbait arazori irtenbidea aurkitu diotela esaten dute. Diotenez, konpost egokia egin daiteke bizpahiru astean. Horrelako prozesua hain denbora gutxian gerta dadin, aldaketa batzuk egin behar dira, hala nola konpostatzeko materialen artean tamaina txikiagoko zatiak eta zati homogeneoagoak erabiltzea, karbonoaren eta nitrogenoaren arteko proportzioa kontrolatzea (30:1 edo handiagoa izan dadin), eta hezetasuna zehazki kontrolatzea. Hala ere, parametro horien guztien neurketa jada ageri zen Howarden eta Balfourren idazkietan; beraz, badirudi ez dela aurrerapauso handirik egin azken urteetan. Zientzialari askok uste dute ez dagoela modu eraginkor bat konposta denbora gutxian egiteko, bere denbora behar duela.\nDeskonposizioaren eragileak.\nKonpostajerako siloak egitearen helburua bakterioentzako ekosistema egokia prestatzea da. Siloak deskonposizioa sortzen duten bakterioak mantentzen ditu, eta bakterio horietaz elikatzen diren beste izaki batzuk gordetzen ditu; horrela, bakterio horien hondakinak konpostaren parte izango dira. Deskonposizioa bideratzen duten izaki eraginkorrenak bakterioak eta mikroorganismoak dira. Horietaz gainera, garrantzitsuak dira onddoak, protozooak eta aktinobakterioak. Maila makroskopikoan, lur-zizareak, inurriak, barraskiloak, bareak eta ehun zangoak: horiek materia organikoa kontsumitu eta degradatzen dute.\nKonpostaren osagaiak.\nEdozein material biodegradagarri konpost bihur daiteke, denborarekin. Hala ere, material guztiak ez dira egokiak, eskala txikiko konpostajea egiteko. Arazorik nabarmenena tenperatura da. Materialek ez badute hartzen patogenoak hiltzeko tenperatura egokia, izurriteak etor daitezke. Horregatik, simaurra, zaborra eta animalien gorpuzkiak eraginkortasun handiko instalazio berezi batzuetan tratatu behar dira. Instalazio berezi horiek sistema aurreratuak dituzte material organiko konplexuak tratatzeko. Metodo bera erabiltzen da petrolioaren hidrokarburoak eta beste material toxiko batzuk degradatzeko eta birziklatzeko. Erabilera horiei ematen zaien izena bioerremediazioa da.\nKonpostaje azkarra baldintza berezi batzuetan gertatzen da: Materia lehor den bitartean, karbonoaren eta nitrogenoaren arteko erlazioak 25/1ekoa edo 30/1ekoa izan behar du; hau da, gutxi gorabehera 25 edo 30 aldiz karbono gehiago egon behar du nitrogeno baino. Era berean, beharrezkoa da zelulosa egotea, bakterioek energia lortzeko, eta, gainera, proteinak egotea bakterioak garatzeko. Gantz asko duten jakiak, berriz, hau da, haragia, arrautzak, esnekiak eta abar, ez dira onak etxeko konposta egiteko, intsektuak eta beste animalia batzuk erakartzen baitituzte. Hala ere, arrautz oskola kaltzio iturri ona da lurrerako, baina egosita ez badago, urtebete baino gehiago egon daiteke deskonposatu arte.\nMateria biodegradagarri arruntak:\nMaterial ez biodegradagarriak\nKonposta egiteko teknikak.\nBatez ere bi teknika erabiltzen dira konposta era aerobioan egiteko:\nPlanta industrial gehienek konpostaje aktiboa egiten dute, kalitate handiko konposta denbora gutxian lortzen baitute. Konpost hoberena silo itxi eta kontrolatu batean lortzen da, tenperatura, hezetasuna eta aire fluxua kontrolatuta.\nGaur egun, herritarrek berek etxean konpost egiteko joera hedatu da. Esate baterako, Iru\u00f1erriko Mankomunitateak urtero kanpaina egiten du herritarrak horretara bultzatzeko, eta konpostontziak uzten ditu doan norberak baratzean jarri eta etxeko hondakinak zein inaustetik edo sortutako landareak konpostatzeko.\nKonpost siloak.\nKonpost silo batean, %40 eta %60 bitarteko hezetasuna izan behar du, bakterioak izateko eta horiek beren lana betetzeko. Deskonposizioan lan egiten duten bakterioak sailkatzeko, bizitzeko behar duten tenperaturari eta sortzen duten beroari begiratzen zaio. Esaterako, bakterio mesofilikoek 20 eta 40\u00a0\u00b0C-ko arteko tenperaturak behar dituzte. Materia deskonposatzean beroa sortzen dute; horrek esan nahi du siloaren barruko aldea asko berotzen dela. Beroari era naturalean eusteko, gutxienez metro bat zabal eta metro bat gora izan behar dute konpostatzeko siloek, eta ahalik eta luzera handienekoak.\nHala ere, konpostatzeko tenperatura hoberena 60\u00a0\u00b0C da, tenperatura horretan patogeno eta hazi gehienak hil egiten baitira, eta, gainera, bakterio termofilikoentzako ingurune ezin hobea sortzen da; hain zuzen, bakterio horiek dira deskonposizioaren eragile nagusiak. Siloaren zentroak oso bero egon behar du (eskua erretzeko bezain beroa). Gerta daiteke aski beroa ez egotea, arrazoi hauetakoren bat dela medio:\nArazo horiek konpontzeko, gehienetan nahikoa da material gehiago botatzea edo konposta iraultzea, aireztatzeko. Konpostatzeko erritmoaren arabera, materia behin baino gehiagotan iraul daiteke eta garai horretan, ura ere bota daiteke, hezetasuna kontrolatzeko. Hozten bada, materiari buelta eman behar zaion seinale da: bakterioek elikagai guztiak agortu dituztela esan nahi du. Materiari buelta eman eta konposta berotzen ez bada, konpostaje prozesua bete dela esan nahi du. Orduan, material guztiak homogeneoa izan beharko du, kolorez iluna, hasierako materialekin inongo antzik gabekoa. Edonola ere, nahiz frogatuta ez egon, batzuek urtebete luzatzen dute konpostaren produkzioa, horrela lortutako konpostaren onurak gehiago irauten duelakoan.\nZizareekin egindako konpostajea.\nLur zizareak siloan sartuz kalitate handiko konposta lor daiteke, vermikonposta alegia. Zizare gorria edo Lumbricidae familiako beste zizareak materia organikoa jaten dute, eta digeritutako materiala elikagai eta mikrobio onuragarrien iturria da. Lombrikultura zizareen hazkuntzaz eta ugalketaz arduratzen da. Zizare horiek komertzializatzeko merkatu global bat dago, vermikonposta praktikatzen dutenentzat \"materiala\" sortzeko."}
{"id": "131242", "revid": "336", "url": "https://eu.wikipedia.org/wiki?curid=131242", "title": "Gehiegizko arrantza", "text": "Gehiegizko arrantza edo gainarrantza arrantzak arrain kantitatea onargarria ez den maila batera murrizten duenean gertatzen da. Hori edozein lekuan gerta daiteke, itsasoan nahiz lakuetan. Gehiegizko arrantzak ondorio lazgarriak ditu ekosistemetan, hauek desagerrarazteraino. Horrez gain, gehiegizko arrantzarengatik gero eta arrain txikiagoak arrantzatzen dira.\nHau ez da fenomeno berria, XX. mendean jadanik bazen. Arrantza baliabideak eta ingurumena kaltetzen ditu, hau da, uharriak, uraren kalitatea, planktona...\nGaur egun, berrehun milioi pertsona bizi dira itsasotik eta mundu osoko 3,5 milioi itsasontziz osaturik dago. Baina arrantza industrialak, itsasontzien %1a izanik ere, arrantzatzen den arrain kopuruaren %50a biltzen du.\nElikadura eta Nekazaritza Erakundearen (FAO) arabera, mundu guztiko arrainen %70a gehiegi ustiatua da edo desagertzeko arriskuan. Kaltegarriak diren neurrien handitzeak egoera txarrera eraman du, animalia eta ekosistema osoak desagerrarazteraino.\nEspero da 2010an arrain eskaera 100 eta 120 milioi tonen artean egongo dela, prezioen igoera sortuko lukeena.\nMotak.\nOndorioen arabera, bi mota bereiz daiteke:\nMediterraneoaren egoera.\nBertako espezien %80a egoera kritikoan dago. Harrapaketak 100 milioi tonetara ailegatu ziren 2000. urtean eta hortik aurrera hartutako arrainen neurria gero eta txikiagoa izan da.\nKalkulatzen da arrainen %25a, 27 milioi tona, berriro itsasora botatzen dela, gehienetan hilda edo hiltzeko zorian. Anitzetan izurdeak, dortokak eta txoriak harrapatzen dira (100.000 albatros urtero). Gainera, bertan behera utzitako sareek kalte izugarriak sortzen dizkiete animaliei.\nMediterraneoan bakarrik, milioika pertsona bizi dira arrantzaz, eta egunero ia 2.6 milioi pertsonak hartzen dituzte arrainetik eratorritako proteinak. Larritzekoa da baita ere itsasoen azidotzea, CO2 aren ondorioz. Honek plaktonean eragin txarra du, elikaduraren katearen oinarrian hain zuzen ere."}
{"id": "131244", "revid": "336", "url": "https://eu.wikipedia.org/wiki?curid=131244", "title": "Gainpopulazio", "text": "Gainpopulazioa biztanle dentsitatea ahal baino gehiago hazten den puntuari deritzo, ingurumenari kalte egiten hasten denean, bizi-kalitateak behera egin duenean edota populazioa erortzen hasten denean. Biztanle dentsitateaz haraindi, biztanleriak ingurumenarekin duen erlazioarekin ere loturik dago. Adibidez, 10 lagunen populazio batean, bakarrik 9 lagunentzako janaria eta edaria badago, gainpopulatuta dago; beste ingurune batean 100 indibiduoko bizi badam janaria 200 pertsonentzat badago ingurunea ez dago gainpopulatuta.\nGainpopulazioaren arrazoi nagusi bat jaiotza tasaren igoera batekin bat datoz eta heriotza-tasaren jaitsiera batekin medikuntzaren aurrerapenengatik, baita ere etorkinen kopuruagatik eta baliabideen agortzearekin.\nPopulazioaren igoerarekin gizakiek ingurune natural asko desagertu dira, animalik kanporatuz eta desagerraraziz."}
{"id": "131247", "revid": "1310", "url": "https://eu.wikipedia.org/wiki?curid=131247", "title": "GAINPOPULAZIOA", "text": ""}
{"id": "131248", "revid": "119347", "url": "https://eu.wikipedia.org/wiki?curid=131248", "title": "Dioscorea", "text": "Dioscorea edo nyama Dioscoreaceaen familiako eta \"Dioscorea\" generoko landare iraunkorra eta belarkarrak dira. Genero honen espezie desberdinak jangarriak dira. Haren mamiak almidoi asko dauka (%25)\nNyamaren 150 barietate baino gehiago dago.\nNagusiki lantzen dira Afrikan, Asia, Hego Amerika eta Ozeania. Laborantzen gehiago garrantzitsuak bat da Afrikaren mendebaldean eta Ginea Berrian.\nFormak aldaketa asko aurkezten du espezieen arabera. Bere tuberkulua metro pare bat edukitzera irits daiteke. Arazorik gabe, giro-tenperaturari, zenbait hilabetez kontserbatzen dira."}
{"id": "131249", "revid": "15795", "url": "https://eu.wikipedia.org/wiki?curid=131249", "title": "Birziklapena", "text": ""}
{"id": "131250", "revid": "7398", "url": "https://eu.wikipedia.org/wiki?curid=131250", "title": "Nyam", "text": ""}
{"id": "131251", "revid": "1712", "url": "https://eu.wikipedia.org/wiki?curid=131251", "title": "Energia berriztagarriak", "text": ""}
{"id": "131252", "revid": "119347", "url": "https://eu.wikipedia.org/wiki?curid=131252", "title": "Nortonen teorema", "text": "Zirkuituen teorian, sare elektrikoetarako Nortonen teoremak, europan Mayer\u2013Norton teorema bezala ezagutzen dena, zera dio, bi terminalekin tentsio iturri, korronte iturri eta erresistentzien edozein konbinazio, elektrikoki I korronte iturri bakar baten eta berarekin paraleloan dagoen R erresistentzia bakar baten baliokide dela. Maiztasun bakar bateko korronte alternoko zirkuituetan ere inpedantzia orokorrera ere aplika daiteke, ez bakarrik erresistentziei. Norton baliokidea maiztasun jakin bateko iturri eta inpedantzia linealen edozein sare adierazteko erabiltzen da. Zirkuitua korronte iturri ideal bat eta inpedantzia ideal bat (edo erresistentzia zirkuitu ez reaktiboetan) paraleloan osatzen dute.\nNortonen teorema Th\u00e9veninen teoremaren hedapen bat da eta 1926ean bi pertsona ezberdinek lortu zuten aldi berean: Hans Ferdinand Mayer (1895\u20131980) Hause-Siemenseko ikertzailea eta Edward Lawry Norton (1898\u20131983) Bell laborategien injenieroa. Bakarrik Mayerrek publikatu zuen bere lana, baina Nortonek ezagutarazi zuen bere lana Bell laborategien barneko txosten tekniko baten bidez.\nNorton zirkuitu baliokidearen kalkulua.\nNorton zirkuitu baliokidea \"I\"No korronte iturri bat eta \"R\"No erresistentzia bat paraleloan osatzen dute. Baliokidea aurkitzeko,\nNorton zirkuitu adibide baten adibidea.\nAdibidean, \"I\"total korronte totala honek ematen du:\nkorronte zatiketaren araua jarraituz, karga zeharkaten duen korrontea bada:\nEta zirkuitua atzerantz begiratuz erresistentzia baliokidea bada:\nBeraz zirkuitu baliokidea 3.75 mAko korronte iturria eta 2K\u03a9 erresistentzia batek paraleloan osatzen dute.\nTh\u00e9venin baliokidean eraldatzen.\nNorton zirkuitu baliokidea Th\u00e9veninen teoremarekin hurrengo ekuazioak direla medio erlazionatzen da:"}
{"id": "131253", "revid": "119347", "url": "https://eu.wikipedia.org/wiki?curid=131253", "title": "Hodi", "text": "Hodia edo tutua likidoak, gasak edo edozein jariakin garraiatzeko funtzioa duen zilindro erako ekoizkina da. Hodien ezaugarri geometriko nagusienak hauexek dira: kanpo diametroa eta barne diametroa (metrotan, hazbetetan), lodiera (milimetrotan) eta luzera (metrotan) dira.\nHodiaren zeregin garrantzitsuena likidoak eta gasak garraiatzea da. Baita solidoak ere garraia dezake, adibidez, hormigoia, zementua, zekaleak, eta bar.\nEtxerako eta industriarako erabiltzen dira isurkariak garraiatzeko.\nPetrolioa garraiatzen duenean olio-hodia deritzo, eta gasa garraiatzen duenean gas-hodia.\nHodiak material ezberdinekin ekoitz daitezke : plastikozko hodiak (PVC, PP, PE), metalezko hodiak (altzairuzko hodiak, kobrezko hodiak), zeramikoak (fibro-zementuzko hodiak).\nEuskal Herrian munduko altzairu hodien ekoizlerik garrantzitsuenak daude, Laudio eta Amurrioko Araban batez ere, Tubacex eta Tubos Reunidos, bien artean 1.500 langile dauzkate. Petrokimika industrian Muskizko Bizkaiko Petronorren petrolio birfindegian edo Pasaiako elektraindarra sortzeko zentral termikoan, hala nola petroliogintzan ere euskal gas plataforma handienean La Gaviotan material eta tamaina ezberdinetako hodiak erabiltzen dira.\nEkoizpena.\nHodiak ekoizteko hiru prozedura erabiltzen dira:\nMaterialak.\nEskakizun tekniko eta ekonomikoen arabera hodiak material ezberdinekin ekoizten dira:\nAltzairua, latoia, kuprea, beruna, hormigoia, PPa, PVC.\nEtxerako erabilera.\nUra.\nGaur egun, ur hodiak edo ura garraiatzeko hodien material erabilienak hauexek dira: kobrea, PVCa, PPa, PEAD eta altzairua.\nGasa.\nKobrea edo altzairua (harikorra edo laminarra).\nBerogailua.\nKobrea da material erabiliena. Instalazio zaharretan ordea burdinurtua erabiltzen zen.\nIndustria erabilera.\nEnergia.\n580\u00a0\u00b0C goi tenperaturako eta 180 bareko lurruna garraiatzeko altzairu herdoilgaitza erabiltzen da, Duplex, Inconel erakoa (Kr, Ni, Mb, elementuez eratua.\nUr emari handientzako 2 metro diametrotaraino burdinurtua edo karbono altzairua erabiltzen da.\nEnergia hidraulikorako hodia bereziak erabiltzen dira.\nPetrokimika.\nHerdoilari, tenperatura eta presio handiei erresistitzeko lehen aipaturiko material ezberdinak erabiltzen dira batez ere Duplexa edo Inconela.\nNazioarteko kodeak.\nHodien sistemak diseinatzeko industrian erabiltzen diren kode garrantzitsuenak hauxek dira:"}
{"id": "131254", "revid": "1310", "url": "https://eu.wikipedia.org/wiki?curid=131254", "title": "Hodia", "text": ""}
{"id": "131256", "revid": "119347", "url": "https://eu.wikipedia.org/wiki?curid=131256", "title": "Jute", "text": "Jutea edo jute zuria (\"Corchorus capsularis\") landare espezie bat da. Bere zurtoina 4 metro edukitzera irits daiteke. Haren zuntza lortzeko erabiltzen da.\nKlima heze eta beroetan, batez ere Indian eta Bangladeshen, lantzen da.\nHaren zuntza oso aberatsa zelulosan eta lignina da"}
{"id": "131257", "revid": "7398", "url": "https://eu.wikipedia.org/wiki?curid=131257", "title": "Corchorus capsularis", "text": ""}
{"id": "131258", "revid": "59723", "url": "https://eu.wikipedia.org/wiki?curid=131258", "title": "Kokondo", "text": "Kokondoa (\"Cocos nucifera\") palmondo handi bat da, kokoa deritzan fruitua ematen duena (koko lehorrari, kopra esaten zaio). Haren zurtoina inoiz 30 metro luze da. \nLandare horren jatorria ez dago argi: agian Afrikako hegoaldekoa da ala Amerikako hegoaldekoa. Egun, klima tropikaleko inguru zabal batean lantzen da, Asian, Amerikan, Afrikan eta Ozeanian."}
{"id": "131259", "revid": "8995152", "url": "https://eu.wikipedia.org/wiki?curid=131259", "title": "Koltza", "text": "Koltza (\"Brassica napus\"), Brassicaceae familiako landare belarkara bat da. Koltzaren haziak olioa egiteko erabiltzen dira eta eurasiar jatorria du. Izena nederlanderatik dator: \"koolzaad\" (\"aza hazia\").\n1981ean, Espainian, koltza-olio desnaturalizatuak jende asko pozoitu eta hil zuen. Honen ondorioz, Espainian ospe txarra hartu zuen. Beranduago Olio toxikoaren sindromea deitu zioten gertaera honi.\nEzaugarriak.\nBere zurtoina metro bat edukitzera irits daiteke. Loreak bereziki horiak dira. Haren loreek ezti asko ematen dute."}
{"id": "131260", "revid": "7398", "url": "https://eu.wikipedia.org/wiki?curid=131260", "title": "Brassica napus", "text": ""}
{"id": "131261", "revid": "105290", "url": "https://eu.wikipedia.org/wiki?curid=131261", "title": "Ameslariak", "text": "Ameslariak taldea Bergaran sortu zen, Gipuzkoan, 1967. urtean. Jose Luis Mendia, Ramon Arbizu, Justo Idigoras, Javier Arbizu eta I\u00f1aki Arriaran ziren taldeko abeslariak. Herrietako jaietan, dantzalekuetan eta antzeztokietan aritu ziren emanaldiak egiten.\nTaldea.\nGarai hartako abeslari askok bezala, herri kultura suspertzeko orduan kantuak zeregin garrantzitsua jokatu behar zuela iritzita ekin zioten Ameslariak taldekoek kantatzeari. \"Kantaria bera ere herria da. Herriak sortua. Haren kantuak, beraz, herriaren espresio izan behar dute. Abeslariak herriaren poza, maitasuna, herriaren haserrea eta ezinegona ditu kantagai. Eta herriak atzera jasotzen ditu kantarien doinu eta letrak, bere eginez\", adierazi zioten Joxemari Iriondo kazetariari.\n1968an Eibarren (Gipuzkoa) Radio Juventud irratiak antolatutako lehiaketa batera aurkeztu ziren, Primer Premio de Interpretes de la Cancion en Euskara lehiaketara, eta bigarren saria eskuratu zuten taldeen atalean, Oskarbiren atzetik. Hurrengo urtean berriz aurkeztu ziren, eta atzera bigarren geratu ziren, Azpeitiko Unai taldearen ondoren. 1969. urtea bitartean ehundik gora emanaldi eskaini zituzten. Urte horretan bi EP grabatu zituen boskoteak, Cinsa argitaldariaren eskutik. Lehenengoan, Zarauzko Naia orkestrak lagunduta, atzerriko pop taldeen doinuak grabatu zituzten, horien artean Espainiako Los Brincosen \"Berriro hasi\", Madagaskarko Les Surfs taldearen \"Baby nerea\" -jatorrizkoa, berriz, Ronettes soul taldearen Be my baby zen- eta Los Marchelos Ferialen \"Arren jauna\". \"Bihotz, anima eta bizitza\" herri kantuak osatzen zuen disko txiki hura.\nBigarren singlerako, Xabier Idigoras sartu zen taldean, Javier Arbizu ordezkatzeko, eta bi kantu propio grabatu zituzten: \"Biafra\", Nigerian 1967an independentzia aldarrikatu zuen eskualdeari buruzkoa, eta \"Martin Luther-i kanta\". Munduko gertakizunak eta arazo politiko-sozialak jorratzeko euskal kantagintza berriaren joerarekin bat egin zuen Ameslariak taldeak. Bi kantuen hitzak J.A. Letamendiak idatzi zituen. Beste bi abestiak atzerriko kantu ezagunen moldaketak ziren: Danimarkako Nina &amp; Frederick bikotearen \"Bidean galduak\" eta \"Go marchinin'\" Ingalaterrako herri kantua (jatorrizko izenburu osoa, When the saints go marchinin')."}
{"id": "131262", "revid": "1310", "url": "https://eu.wikipedia.org/wiki?curid=131262", "title": "Euskararen etxea", "text": ""}
{"id": "131263", "revid": "512", "url": "https://eu.wikipedia.org/wiki?curid=131263", "title": "Angel Azkarraga", "text": "Angel Azkarraga (Mutriku, Gipuzkoa, 1956 - ) aitzindaria izan da Euskal Herrian manager lanean. Bere ibilbide profesionala Itoiz taldeari estu lotuta badago ere, Errobi, Ruper Ordorika, Hertzainak, Joseba Tapia,Negu Gorriak, Su Ta Gar eta beste hainbat talde ordezkatu ditu Matxitxa bere kontratazio agentziaren bidez.\nBiografia.\nAngel Azkarraga arrantzale familia batean jaio zen, eta lau anaietan zaharrena da. Gaztetatik izan du musika zaletasuna, baina beti arlo teknikoari edo antolakuntzakoari lotuta garatu du harekiko harremana. Indar Trabes plaza taldeko kideekin eta bereziki Juan Carlos Perez lotzen zuen adiskidetasunari esker, haiekin hasi zen soinu teknikari lanak egiten, eta taldeak izena aldatu eta Itoiz deitzen hasi zenean, taldearen managerra bihurtu zen. Geroztik hainbat kantari eta talderekin lan egin du, baina harreman estuena Itoizekin izan du. \"Manager batek talde bakarra dauka, beste askorekin lan egin arren. Nire taldea Itoiz izan zen\".\nKontratazioaren eremu profesionalean Jaime Iarritu Xoxoa diskoetxeko buruaren bidez sartu zen Azkarraga. Diskoetxeak Galdakaon zuen estudioaren azpiegitura teknikoaz arduratzeaz gain, Xoxoako zenbait talderen kontratazioa hartu zuen bere gain: Errobirena Hegoaldean -Errobi desegin ondoren, Anje Duhalderena- eta Itoiz, Izukaitz eta Ruper Ordorikarena. Lau taldeokin Matxitxa Musika Eragintza kontratazio agentzia jarri zuen abian, 1980an, Xoxoa utzi ondoren. \"Garai hartan batere jorratu gabeko arloa zen management-a. Dena egiteke zegoen. Borroka ez zen neurri bateko eszenatokia eskatzea, eszenatokia egongo zela ziurtatzea baizik\".\nRock kontzertuen antolakuntzan azpiegitura tekniko egokia izatea -argi eta soinu ekipoak, agertokiaren neurriak, promozioa...- eta taldeen eskubideak betetzen zirela bermatzea eta urtetik urtera hobetzen joatea izan zen Azkarragak Matxitxatik bultzatu zuen lan ildoa. Profesionalizazioa ekarri zuen rockaren management arlora, eta gero eta gehiago izan ziren Azkarragarengan konfiantza jarri zuten taldeak, puntako rock talde gehienak -Hertzainak, Kortatu, Delirium Tremens, Yassa, M-ak, Jotakie, Su Ta Gar eta Negu Gorriak, besteak beste- ordezkatzen zituen enpresa bilakatzeraino. 1995ean kontratazio agentzia beste arduradun batzuen eskuetan utzi zuen Azkarragak, eta geroztik Kuban bizi da."}
{"id": "131264", "revid": "105290", "url": "https://eu.wikipedia.org/wiki?curid=131264", "title": "Argoitia neba-arrebak", "text": "Argoitia neba-arrebak 1966tik 1976ra bitartean aritutako euskal musika taldea izan zen. Taldea Andoni eta Irune Argoitia anai-arrebek osatzen zuten. Artean haurrak zirela hasi ziren abesten, Ondarroa jaioterrian (Bizkaia), baina Loiolako Herri Irratian grabatutako kantuak ezagutarazi ostean bazter guztietatik deika hasi zitzaizkien jaialdietako antolatzaileak. Euskal Herriko herri kantuak eta euskarara ekarritako modako kantuak abesten zituzten, ahotsa, gitarra eta bandurria lagun. Ehunka emanaldi egin zituzten eta zenbait disko arrakastatsu grabatu.\nTaldea.\nAndoni (Ondarroa, 1951) eta Irune Argoitia (Ondarroa, 1949) neba-arrebak jaioterriko antzokian agertu ziren jendaurrean kantari lehen aldiz. \"Normala zen antzokian zenbait obra aurkeztea. Baina askotan tramoia konplikatuak zeuzkaten eta denbora behar zuten eszenatokia aldatzeko. Orduan hutsune horiek betetzeko zer edo zer kantatzeko esan ziguten. Eta hor agertu ginen arreba eta biok praka motzetan. Nik 13 urte nituen, eta arrebak 14\". Irunek gitarra jotzen zuen eta Andonik bandurria; biek abesten zuten.\nBerehala lortu zuten oihartzunaren seinale, lehen urte eta erdian ehun emanaldi inguru egin zituen bikoteak, herrietako euskal jaietan gehienak. Xabier Gere\u00f1o idazle eta kazetariak Zeruko Argia astekarian egindako kalkuluaren arabera, emanaldi horietan 200.000 lagunetik gora bildu ziren. 1967. urtearen amaieran, Bilboko Santiago Apostol antzokian lehen aldiz abestu ondoren, lehen disko txikia grabatu zuten, eta Gere\u00f1ok berak zuzendutako diskoetxeak argitaratu zuen, Cinsak. Astebetean agortu ziren argitaraturiko mila aleak. Diskoan jasotako bost kantuen artean \"Maitasun hitzak\" zegoen, Joan Manuel Serrat abeslari katalanaren \"Paraules d'amor\" kantuaren moldaketa, Xabier Letek euskaraturik. Halaber, 1967an, \"Puppet on a string\" Eurovision jaialdia irabazi zuen Martin &amp; Coulter bikote eskoziarraren kantuaren bertsioa grabatu zuten, \"Txoriburuak\" sokan izenburuarekin. \"Lehen diskoa Bilbon grabatu genuen, Vox dendaren entresueloan. Hor zeukaten estudio txiki bat, txiki eta bajua, ezin ginen zutik egon, makurtuta grabatu behar izan genuen disko hau. Disko txikia zen baina fabrikatzean 33rpm egin zuten eta akats handia izan zen: ezin genuen jukebox edo diskomakinetan jarri. Orduan bigarren bat grabatu genuen berehala Bilboko diskoteka batean\", gogoratu zuen Andoni Argoitiak elkarrizketa batean (1).\nAbestirik famatuenak.\n1968an beste bi disko txiki grabatu zituzten, Bilboko Seis Estrellas dantzalekuan lehenengoa eta Madrilgo Fonogram estudioan bestea, eta, aurrekoan bezala, atzerriko modako kantuen euskarazko bertsioak (\"Bakardadea\" Frank eta Nancy Sinatrarena, \"Jauna zergatik\"...), euskal kantu herrikoiak (\"Maite, maite\", \"Umetxoaren ametsak\"...) eta eurentzat propio idatzitakoak jaso zituzten. Arrakastarik handiena, baina, \"Ikusi mendizaleak\" Sabin Gere\u00f1ok euskaraturiko kantuarekin lortu zuten. Halaber, Abrako lehen sariketa irabazi zuten 1968an.\nJaialdietan jotzen gelditu barik jarraitu zuten hurrengo urteetan, haien kantuak egunero entzuten ziren zenbait irratitan, baina 1972ra arte ez zuten beste diskorik kaleratu. Laugarren disko txikia, azkena, Herri Gogoa diskoetxearen estudioan grabatu zuten, Donostian, eta lehen aldiz kantu guztiak eurek sortutakoak ziren, Andoni Argoitiak sortutakoak hain zuzen ere.\nGrabatutakoez gain, beste hainbat abesti ematen zituzten Argoitia neba-arrebek kontzertuetan: \"Aitorren hizkuntza zaharra\", \"Ein dantzan\", \"Ibili zintzo\", \"Lore bat\"..."}
{"id": "131265", "revid": "9115769", "url": "https://eu.wikipedia.org/wiki?curid=131265", "title": "Artze anaiak", "text": "Artze anaiak Joxean edo JosAnton (Usurbil, Gipuzkoa, 1939-2018) eta Jesus Mari (Usurbil, 1945-2002) ziren. Txalaparta ahanzturatik jalgi, eta kultur adierazpide garaikide eta modernoetara egokitu zuen taldea osatu zuten. Ez Dok Amairu taldeko kide izan ziren, eta taldearen ikuskizunetan leku garrantzitsu eta duina eman zioten txalapartari. Ez Dok Amairutik kanpo ere, musikari garaikide bikainekin elkarlanean aritu ziren txalapartari gisa. JosAnton Artze txalapartari buruzko disko-liburua prestatzen ari da egun, anaia zenarekin batera egindako grabazioetan oinarrituta.\nTaldea.\nTxikitatik izan zuten bi anaiek harremana musikarekin. Usurbil eta Lasarte-Oriako parrokietako abesbatzetan kantatu zuten txikitan, eta, horri esker, 1956an Parisera bidaiatu zuten, abesbatza horietako beste kide batzuekin batera, Pueri Cantores nazioarteko jaialdian parte hartzeko.\nJosAntonek herritik alde egin zuen gaztetan, Jose Luis Zumeta pintorearekin batera, abentura bila. Parisera jo zuten lehenik, eta gero, Londrestik ere pasatuta, Stockholmeraino iritsi ziren. Bidaia haren ondotik, Euskal Herrira itzuli zen JosAnton, eta Euskal Herrian errotutako sorkuntza lanari lotu zitzaion, poesiaren eta ikuskari multidiziplinarioen arloan batez ere. Jose Antonio Sistiaga pintoreak Donostiako bere etxean zuen magnetofoia baliatuz, ahotsarekin grabazio esperimentalak egiten hasi zen JosAnton. Ondoren, Sistiagaren bitartez, Ez Dok Amairu taldearen hasierako bileretan parte hartzen ari ziren kantariekin harremanetan jarri zen: Mikel Laboa, Lourdes Iriondo, Benito Lertxundi, Julen Lekuona, Nemesio Etxaniz, Joxemari Iriondo, Jose Antonio Villar, Biurriak taldeko kideak... Haien bileretara joaten hasi zen berehala.\nEz dok Amairu.\nJesus Artzek ez zuen parte hartu Ez Dok Amairuren hasierako bileretan, baina JosAntoni lagundu zion txalapartaren inguruko ikerketa lanetan. Lasarteko Sasoeta baserriko Migel eta Pello Zuaznabar anaiengandik ikasi zuten zer zen txalaparta eta nola erabiltzen zuten.\nEz Dok Amairuk -artean izen hori plazaratu gabe- egindako aurreneko bi kantaldietan -1966ko urtarrilaren 9an Hernanin, eta 1966ko urtarrilaren 23an Donostiako Viktoria Eugenia antzokian-, Zuaznabar anaiak aritu ziren txalaparta jotzen. Hirugarrengoan -Irunen, martxoaren 6an-, Artze anaiek hartu zuten lekukoa. Ondorengo emanaldian -Ez Dok Amairu izenarekin egindako aurrenekoan, Zumarragan, martxoaren 19an- janzkiz eta gorbataz jantzita jo zuten Artze anaiek, txalapartaren duintasuna aldarrikatzeko. Emanaldi horien ondoren, Jesus ere Ez Dok Amairuren bileretan parte hartzen hasi zen.\nEz Dok Amairutik kanpo ere, txalapartari lotuta lan handia egin zuten garai hartan Artze anaiek. 1968an, Txalaparta disko txikia grabatu zuten, Herri Gogoa-Edigsa diskoetxearen eskutik, Bartzelonan; huraxe da txalapartarekin grabatutako aurreneko diskoa. Horretaz gain, Romea antzokian zuzeneko emanaldiak egin zituzten astebetez, Pi de la Serra, Raimon eta Pau Riba kataluniar kantariekin batera.\nBixente eta Juan Mari Beltran anaiekin ere aritu ziren Artze anaiak txalaparta jotzen eta esperimentuak egiten: JosAntonek olerkiak errezitatu, Juan Marik txistua jo, eta Jesusek eta Bixentek txalaparta... Emanaldiak egin eta diskoa grabatzeko asmoa ere izan zuten, baina ez ziren halakorik egitera iritsi, Juan Mariren soldaduskak eten zuelako egitasmoa, 1969an.\nEz Dok Amairuren lehen emanaldietan, saioen arteko tarteetan jotzen zuten Artze anaiek, baina \"Baga, biga, higa\" sentikarian, txalaparta emanaldiko gainerako elementuekin uztartu zuten, 1970, 1971 eta 1972. urteetan. 1972ko ekainean, Iru\u00f1eko Topaketetan parte hartu zuten bi anaiek, eta harrituta eta liluratuta utzi zituzten abangoardiako hainbat musikari: Luis de Pablo, John Cage, Grupo Zaj taldeko kideak, Steve Reich...\nIkimilikiliklik.\nEz Dok Amairu desegin eta gero, Ikimilikiliklik bidekidekarian parte hartu zuten Artze anaiek, Mikel Laboa, Jose Luis Zumeta eta Jose Mari Zabalarekin, 1973tik 1978ra bitarte. Euskal Herriko leku askotan ez ezik Venezian (Italia) eta Parisen ere eskaini zuten emanaldia.\nTxalapartaz grabatutako lehen disko luzea grabatu zuten, 1975ean, Milango Ricordi estudioan: Txalaparta'75 iraila, Grupo Zaj taldeko kide Walter Marchetti olerkariak ekoitzia eta Cramps zigiluak plazaratua. 1976an Area taldearen \"Maledetti (Maudits)\" diskoan parte hartu zuten.\nHurrengo urtean, Luis de Pabloren Zurezko olerkia obraren estreinaldian parte hartu zuten, Bonn hirian (Alemania): bi txalapartari, lau perkusionista -zurezko tresnen jotzaileak denak ere- eta zortzi ahotsetarako 60 minutuko kontzertua. Artze anaiek egindako lanaren bidez ezagutua zuen aurretik txalaparta De Pablok, eta obra horretan \u00abohea\u00bb eskaini zion, De Pablok berak esan zuenez.\nIkimilikiliklik bidekidekariaren emanaldien ondoren, 1978an, JosAnton Hitzez eta hotsez... olerki saioa prestatzen hasi zen, baina bakarka eta txalapartaren parte-hartzerik gabe. Hainbat ekitalditan elkarrekin txalaparta jotzen jarraitu bazuten ere, bien sormen bideak banatu egin ziren hurrengo urteetan: JosAntonek poesiara eta poesian oinarritutako ikuskarietara bideratu zuen bereziki bere lana; Jesusek txalapartari lotuta jarraitu zuen.\n1977tik 1984ra bitarte, jendaurreko agerpen gutxi egin arren, Andoni Alemanekin batera landu zuen txalaparta Jesus Artzek. \u00abTxalaparta ikerketa\u00bb egin zuten urte horietan biek, Usurbilgo Aginaga auzoko elizan. Diskoa ere grabatu zuten elkarrekin Andoni Alemanek eta Jesus Artzek: Txalaparta (Elkar, 1986). Juan Mari Beltranekin ere aritu zen txalapartarekin esperimentatzen, 1986an eta 1987an.\nMikel Laboa, bost urtetik gorako etenaldi baten ondoren, zuzeneko emanaldiak egiten hasi zen berriro 1984an, eta ordutik 2001era bitarteko emanaldi gehienetan Jesus Artze izan zuen txalapartari. Aurreneko emanaldietan, JosAntonekin; gero, 1987ra arte, Andoni Alemanekin; 1987tik aurrera, Joseba Urzelairekin emanaldi gehienetan, baina baita Kirikoketa taldearekin ere -Pello de la Cruz, Mikel Artola eta Iker Muguruza-, eta inoiz edo behin Aitor Aizpuruarekin.\nMikel Laboaren emanaldietan egindako lanaren bidez ezagutu zuten elkar Jesus Artzek eta I\u00f1aki Salvadorrek; bien arteko harremanak oso emankorrak izan ziren. Lehenik, 1997an, I\u00f1aki Salvador &amp; Zilbor Hestea proiektuko parte-hartzaile izan zen Kirikoketa taldea -Jesus barruan zela-, I\u00f1aki Salvador, Josetxo Silguero, Gonzalo Tejada, Victor Celada, Luis Camino, Angel Unzu eta Amaia Zubiriarekin batera; jazza txalapartaren oinarriekin jotzea izan zen taldearen berezitasunetako bat. Ondoren, I\u00f1aki Salvadorrek eta Kirikoketak piano eta txalapartako hainbat emanaldi egin zituzten.\nI\u00f1aki Salvador izan zen Jesus Artzek Kirikoketa taldeko kideekin batera grabatutako Sakanatik Arbaila Ttipira diskoan (Elkar, 1999) parte hartu zuten kolaboratzaileetako bat. Jesus Artzek urteetan egindako ikerketaren emaitza landu eta berritzailea jasotzen du diskoak.\nAzken urteak.\nBaina sormen bideetan nork bere bidetik jo arren, elkarrekin ere txalaparta emanaldi asko egin zituzten Jesus eta JosAnton Artze anaiek 1978 eta 2001. urteen artean: JosAntonen Gizon haundia da mundua, eta mundu ttikia gizona ikuskariak izan zituen 40 inguru emanaldietan aritu zen Jesus txalapartari; Be\u00f1at Axiariren kantaldi ugaritan parte hartu zuten bi anaiek Frantzian; Be\u00f1at Axiari kantariak eta Jean Schwarz musikariak Go\u00f1i'ko Zalduna elezaharraren eszenifikazioa estreinatu zutenean -Ezpeletan, 1994ko azaroan-, bi anaiak zeuden parte-hartzaileen artean; urte bereko abenduan, Mundua gizonarentzat egina da, baina ez gizona munduarentzat estreinatu zen Donostian, Viktoria Eugenia antzokian, JosAntonek sortu eta zuzendutako poemaldia, eta han ere aritu zen zen Jesus -txalaparta eta zanbonba jotzen-, Ines Elortza ehulearekin eta Zumarraga-Urretxuko Hits &amp; Fits Bandarekin batera; 1998an, Mixel Etxekopar, Maddi Oihenart eta Mixel Arotzeren Lurralde zilarra diskoaren grabazioan parte hartu zuten bi anaiek, txalaparta jotzen; 1999ko azaroaren 12an Donostiako Kursaalean Plaza jaialdia zabaltzeko egin zen Oihana auhenka ikuskarian ere aritu zen, JosAntonekin, Be\u00f1at Axiari kantariarekin, Mixel Etxekopar txirulari eta ttunttun jotzailearekin, Ninh Le Quan perkusionistarekin, Jose Le Piez basozain eta eskultorearekin, Jean Claude Barboff margolariarekin eta Joxe Bikondoa eta Alfontso Gorosterazu aizkolariekin batera.\nJesus Artze 2002ko maiatzaren 3an hil zen, odoleko minbiziaren ondorioz.\nJosAntonek gutxitan jotzen du txalaparta jendaurrean, baina txalapartari buruzko disko-liburua prestatzen ari da, anaiarekin egindako grabazio ugarietan oinarrituta. Ibilbide luze, oparo, berritzaile eta eraginkorra du poeta gisa. Isturitzetik Tolosan barru (1969), Laino guztien azpitik (1973), Eta sasi guztien gainetik (1973), Bide bazterrean hi ta ni kantari (1979), Ortzia lorez, lurra izarrez (1987) eta Gizon handia da mundua, eta mundu ttikia gizona (1998) liburuen egilea da, besteak beste. \u00abPoesia plazara, eszenariora eraman duen lehen poeta izan da, eta bizitza literariotik eta eztabaidetatik urrundua egon da beti\u00bb, dio Koldo Izagirre idazleak, XX. mendeko poesia kaierak bilduman JosAnton Artzeri eskainitako liburukian."}
{"id": "131277", "revid": "336", "url": "https://eu.wikipedia.org/wiki?curid=131277", "title": "Lindano", "text": "Lindanoa \u2014gama-hexakloroziklohexanoa edo gamahexanoa ere deitua\u2014 hexakloroziklohexanoaren aldaera kimiko organokloratu bat da. Intsektizidatzat erabili izan da, bai eta zorrien eta hazteriaren aurkako tratamendu farmazeutikotzat ere. Bere formulazio guztietan debekatuta dago, giza osasunerako eta ingurumenerako kaltegarria delako.\nHistoria eta erabilpenak.\nLindanoa intsektizida gisa 1940ko hamarkadan hasi zen erabiltzen. Produktu hau, elikagaien uzta eta silbikulturaren produktuak tratatzeko, abeltzaintzarako eta soroentzako sortu zen. Horrez gain zorrientzako eta hazteriarentzako tratamendurako ere sortu zen, xanpu eta lozio formarekin.\nEstimatzen da 1950 eta 2000 urteen artean 600.000 tona lindano sortu zirela munduan eta hortik gehiena abeltzaintzan eta nekazaritzan erabili ziren. Herrialde asko izan dira lindanoa ekoitzi dutenak, esaterako: Ameriketako Estatu Batuak, Txina, Brasil... gaur egun, baina, soilik Indiak eta Errusiak ekoizten dute.\nLindanoa 52 herrialdetan debekatua izan da, eta 33 herrialdetan murriztua.\nGizakiaren osasunean sortu ditzakeen kalteak.\nLindanoa intsektizida organokloratu bat da, gizakiarentzako toxikoa eta arriskutsua. Ingurumenean nahiko iraunkorra da. Horregatik, beharrezkoa da arduratsua izatea eta egin beharrekoak egitea produktua erabiltzerakoan. Pertsona bat lindanoarekin intoxikatzen bada, honako sintoma hauek izan ditzake: goragalea, ezinegona, buruko mina, dardara, ataxia eta zukurutzak. Intoxikazio mailaren arabera, sintomak aldatzen dira. Gizakiaren gorputzak lindanoaren %\u00a010 xurgatzen du baldintza normaletan, baina gizakiaren azala zaurituta badago portzentaje hori handitzen da eta sintomak larriak izan daitezke.\nIngurumenean sortu ditzakeen kalteak.\nLindanoak arrisku toxikoak dauzka uretako eta lurreko espezie guztientzat. Elikadura katean sar daiteke, eta bioakumulazioari eta biomagnifikazioari hasiera eman ahal dio, batez ere arrainetan. Ingurumenean ere nahiko iraunkorra da. Ingurumeneko kutsaduraren istilu garrantzitsu baten kasuan, beharrezkoa izango zen kontrol espezifiko bat burutzea."}
{"id": "131281", "revid": "93330", "url": "https://eu.wikipedia.org/wiki?curid=131281", "title": "Maixa ta Ixiar", "text": "Maixa ta Ixiar euskal musika taldea da, Maixa Lizarribar Saizarrek (ahotsa eta trikitia) eta Ixiar Oreja Unanuek (ahotsa eta panderoa) osatua. Biek zerikusi nabarmena izan zuten soinu txikia 1990eko hamarkadan berriz gora eraman zuen haize berriarekin. Tapia eta Leturia, Gozategi eta Alaitz eta Maiderrekin batera, trikitia berreskuratu zuten herrietako plazetarako. Geroago, Garbi\u00f1e Sagastizabal (baxua) batu zitzaien. Milatik gora kontzertu egin zituzten 11 urtean, eta hiru disko eta erdi argitaratu zituzten. 1999. urtea amaitzearekin batera egin zuen taldearenak.\nIbilbidea.\nHastapenak.\n1989an hasi ziren elkarrekin jotzen Maixa Lizarribar Saizar (Altzo, Gipuzkoa, 1971) eta Ixiar Oreja (Andoain, Gipuzkoa, 1974). Herri txikietako erromerietan egin zituzten lehen emanaldiak, anplifikatu txiki baten laguntzaz: ehun baino gehiago urtean. 1993an, Elkar diskoetxeak beste trikitilari bikote batekin -Iker eta Larraitz Goenaga anai-arrebekin- disko partekatu bat grabatzeko aukera eman zien. Bi bikoteak Euskal Herriko Txapelketa Nagusiko finalera sailkatu ondoren egin ziren ezagunak.\nArrakasta.\nArin-arin, fandango eta porrusaldaz gain, bossanova eta country doinuak jorratu zituzten Maixak eta Ixiarrek lehen lan hartan, Texas Tornados eta Jambalaya taldeen moldaketa bana egiteaz gain, eta berehala arrakasta lortu zuten \"Iluntzean\" kantuarekin. Hala ere, hiru urte igaro ziren lehen disko luzea kaleratu zuten arte. \"Uhinez uhin\" (Elkar, 1996) laukote formatuan grabatu zuten, Garbi\u00f1e Sagastibeltza (baxua) eta Marie Helena Guillaume (bateria) taldekide berriekin, eta Juan Carlos Perez abeslari eta musikariak (Itoiz) ekoitzi zuen. Hortaz, disko horretan oinarri erritmikoa sendotu egin zuen bikoteak, eta modu bereziz zaindu zituen moldaketak. Kantuak konposatzerakoan, beste musikari batzuen laguntza jaso zuen bikoteak: Jexuxmai Lopetegi (Akelarre), Xanet Arozena (Egan), Mikel Garikoitz eta Jorge Gonzalezena, esate baterako. Halaber, Argentinako abesti bat moldatu zuten, \"Eguna jaio arte\". Erromerietan eskaintzen zutenaren laburpen zabala osatu nahi zuen bikoteak lehen diskoan. Reggae, Mexikoko musika, funk, pop eta ska doinuak batu zituzten fandango, arin-arin eta kalejirekin. Garai hartan, 130 emanaldi inguru egiten zituen bikoteak urtean, baina urteak pasa ahala plaza kopurua murriztuz joan zen taldea, diskoak ondo prestatzeko eta arnasa hartzeko.\nTaldea zabaldu egin zen hurrengo diskoan. Garbi\u00f1e Sagastibeltzak zenbait kantu sortu zituen Mantalgorri diskorako (Elkar, 1997), eta, taldearen izena aldatu ez bazen ere, taldekide finko bihurtu zen. Taldea sendotzea ekarri zuen hirugarren diskoak: ahotsetan lan handiagoa egin zuten, hiru taldekideen dohainei etekina ateraz; abesti bakoitza erritmo jolas bat izan zedin saiatu ziren; eta, horrez gain, ekoizpen lana beren gain hartu zuten. Hitzak, berriz, aurreko lanetan baino serioagoak dira kantu batzuetan, heriotza, itxurakeria eta agintearen boterea baitituzte hizpide. Lehen singleak, \"Bexamela ta pastela\"-k, arrakasta ikaragarria ekarri zion taldeari 1997ko udan.\nDisko hura amaitu bezain laster, zuzenekoetarako gitarrista eta bateria jotzailea aurkitu zituen taldeak: Joseba Irazoki eta Igor Telletxea, hurrenez hurren. Biak Bera herrikoak (Nafarroa). Hortaz, bi urtez elkarrekin jotzen aritu ostean, haien ekarpena nabaritu zen Maixa ta Ixiarren hirugarren diskoan: Solasin (Elkar, 1998). Soinu txikia kantu guztietan agertzen den arren, taldearen diskorik poperoena da, eta erromerietako kutsua aurrekoetan baino askoz txikiagoa da. Badu bere arrazoia: zenbait kantu Joseba Irazokik konposatu zituen, eta diskoaren ekoizpen artistikoa Mikel Irazokik (M-ak, Bizkar Hezurra) zuzendu zuen.\nMikele kantua Espainiako Musikaren Sarietarako hautagai izendatu zuten, euskarazko kantu onenaren atalean, eta diskoak kritika onak jaso zituen oro har, baina taldearen jarraitzaile askori handiegia gertatu zitzaien aldaketa.\nUrtebete pasa baino lehenago, 1999ko urrian, taldea desegiteko erabakia hartu zuten. \"Hamaika urteotakoa mundiala izan da, benetan, baina uste dugu etapa bat bete dela eta orain dela aldatzeko unea. Ez dakigu aldatuko garen, baina aldatzeko aukera behintzat izan nahi dugu\", azaldu zuten. Azken kontzertua 1999ko abenduaren 30ean eman zuten, Andoainen.\nKolaborazioak.\nMaixa ta Ixiarrek beste hainbat talderen diskoetan kolaboratu dute, kasu gehienetan ahotsak sartuz: Bide Ertzean, Betagarri, El Columpio Asesino, Kepa Junkera, Juan Carlos Perez...\nBestelakoak.\nMaixa Lizarribarrek bakarkako disko bat kaleratu zuen, Maixa (Elkar, 2002), jazz musikariekin grabatuta. Geroztik, Gose taldearekin kolaboratu du, eta trikitia irakasten jarraitzen du Altzon, Arrasaten eta Gasteizen.\nIxiar Orejak telebistan egin du lan, Euskal Telebistako \"Euskaraokea\", \"Barrebusa\" eta \"Altza Porru!\" haur saioak aurkezten, baina agertokietatik kanpo jarraitzen du.\nGarbi\u00f1e Sagastibeltzak baxua jo du hainbat artistaren diskoetan: Antoni O'Breskey &amp; J.A. Irigarai, Alboka, Kepa Junkera..."}
{"id": "131286", "revid": "119347", "url": "https://eu.wikipedia.org/wiki?curid=131286", "title": "Akelarre (musika taldea)", "text": "Akelarre Euskal Herriko plaza talderik arrakastatsuena izan da, Egan-ekin batera. 33 urteko ibilbidea egin zuen (1972-2005), herriz herri jaietako gauak alaitzen, euskara hutsezko emanaldiak eskaintzen eta kantu gogoangarriak sortzen. Hamabost disko argitaratu zituen, eta abeslari eta musikari ezagun eta bikain ugari igaro ziren taldetik: Anje Duhalde, Jose Alberto Batiz, Pako Diaz, Aitor Amezaga, Jexuxmai Lopetegi eta abar 2005ean egin zuen azken emanaldia, Hernaniko Oialume dantzalekuan, taldekide izandako guztien parte-hartzearekin. Hala ere, 2009an itzuli zen zenbait kontzertu emateko.\nTaldea.\nAkelarre 1973an sortu zen, Soraluzen (Gipuzkoa), 1966an lehen pausoak ematen hasitako Los Mansos taldean ibilitako musikariak eta I\u00f1aki Arriaran abeslaria batu zirenean. Ramon Aranzasti (baxua), Juan Luis Ibarzabal (teklatua), Jose Cambronero (gitarra), I\u00f1aki Arriaran (ahotsa), Jose Antonio Ruiz (biolina) eta Ramon Pia (bateria) izan ziren Akelarreko hasierako taldekideak. Geroago, Jose Rodriguez Pepito sartu zen taldean, Cambroneroren ordez; 1974an, Juan Markox Juaristik Aranzastiren lekua hartu zuen; eta 1975ean, Xabier Madina jarri zen kantari. Izena aldatzearekin batera, gaztelaniaz edota ingelesez abestearekin batera tarteka euskaraz egiten hasi zen taldea, eta, azkenik, euskara hutsezko errepertorioaren alde egin zuen. Urrats hori egiten lehenengoetarikoa izan zen Akelarre. \"Euskaraz soilik egitea garai hartan harriak gerorren etxera botatzea zen\", Juaristiren hitzetan (1). Juaristi eta Pako Diaz bateria jotzailea dira Akelarreren disko guztietan parte hartu zuten musikari bakarrak. Diaz 1980an sartu zen taldean, I\u00f1aki Goikoetxea gitarristarekin batera, eta urte hartan bertan grabatu zuen Akelarrek bere lehen diskoa, \"Asfaltuko lorea\" (Xoxoa). Ziklo baten amaiera ekarri zuen lehen grabazio hark. \"Maria marikita\" kantuak arrakasta handia lortu zuen 1980ko Bilboko jaietan.\nHurrengo urtean, Anje Duhalde abeslaria (Errobi) eta Aitor Amezaga teklatu jotzailea (Estitxu, Gernika, Enbor) sartu ziren taldean, eta Akelarreren musikak rockaren aldera egin zuen. Musikari gisa kalitatezko lana egiteari eta kantuak sortzeari eman zion lehentasuna, tarteka atzerriko taldeen kantuak euskaratu arren (The Kinks, Poco, Kenny Loggins...). Anje Duhalderekin bi disko grabatu zituen, \"Gau pasa\" (IZ, 1982) eta \"Ari gara\" (IZ, 1984), zeinetan Akelarreren kantu ezagunenetako batzuk dauden: \"Akelarre\", \"Goizero\", \"Eperra\" eta \"Hotel California\", The Eagles taldearen kantu ospetsuaren moldaketa. Azken hori zuzenekoetan bakarrik jotzeko sortu zuten, baina jendeak eskatuta diskoan grabatzea erabaki zuten taldekideek, nahikoa eztabaidatu ondoren. \"Batzuk ez genuen egokia ikusten bertsioak sartzea diskoan; beste batzuek, bai (...) Gure artean asko eztabaidatu ondoren, hitzak ere interesgarriak zirela ikusita, sartzea erabaki genuen, baina euskal erara, alegia, leloetan jatorrizkoaren falseteak kenduz eta tonu apalago batean abestuz\", azaldu du Juaristik (2). Kantu horregatik ezagutu zuten askok taldea, eta zaleen kutunenetariko bat izaten jarraitu zuen taldea desegin arte.\nEuskal Herrian, bai dantzaldietan bai rock kontzertuetan, ezohikoak ziren kalitatezko soinu eta argi tresnak erabiltzen hasi zen Akelarre, eta jende multzo handiak erakartzen emanaldietara. Urtean 160-200 emanaldi eskaintzen zituen 1980ko hamarkadako lehen urteetan, eta salmenta kopuru politak lortzen zituen. Taldearen garairik gozoena izan zen.\nMusikari aldaketak etengabeak izan ziren Akelarreren ibilbidean, eta 1985ean Anje Duhaldek taldea utzi zuen bakarkako bideari ekiteko. Bi kide berri hartu zituen Akelarrek: Jexuxmai Lopetegi abeslari zarauztarra (Sasi taldean ibilitakoa) eta Jose Alberto Batiz gitarra jotzaile gernikarra (gerora Tapia eta Leturia Band, Fito y los Fitipaldis eta Gatibu taldeetan ibilitakoa, besteak beste). Bien artean sortu zituzten hurrengo bi diskoetako kantu gehienak, \"Mari\"(IZ, 1985) eta \"Rockzale\" (IZ, 1986). Akelarreren plazarik kutunenetako batean, Usurbilen (Gipuzkoa), grabatu zuen zuzeneko lehen diskoa, \"Gauero zuzenean\" (IZ, 1987), aurreko lanetako kantu arrakastatsuenak bilduz, eta baita berriren bat aurkeztu ere.\nPlaza taldeen garai onenak ziren jendetza bildu eta dantzan jartzeari zegokionez, eta Akelarre ur gaineko aparretan zegoen. 1990eko hamarkadan mugimendu horrek guztiak behera egin zuen, eta Akelarrek ere nabari zuen motelaldia. Joera berriak nagusitu ziren dantzaldietan, irratietan gehien entzuten ziren kantu komertzialak jotzea kasu, baina Akelarrek bereari eutsi zion. \"Akelarrek ez du sekula egin jendeak eskatzen duena, beti berak nahi izan duena egin izan du. Hori da beste taldeetatik bereizten gaituena (...) Gu arrakasta hori galtzen ari gara bide bat eramateagatik. Denek egiten dutena egitea erraza da \" (1). Dantzaldiekin batera rock jaialdien bidea jorratzeko saioa egin zuen taldeak. Galizian, Katalunian eta Frantzian kontzertu batzuk eskaini zituen 1990eko hamarkadaren hastapenetan, baina plaza emanaldietatik atera zuen bizimodua.\n1990eko hamarkada.\nElkar diskoetxearentzat hiru disko grabatu ondoren, \"7-90\" (1990), \"Akerraldian\" (1991) eta \"Hator (diskoa)|Hator]]\" (1993), autoekoizpenaren bidea hartu zuen \"Herrikoiak\" (1994) lanarekin, eta hurrengo diskoak argitaratzeko Soar eta Abar diskoetxea sortu zuen. Ordurako Patrice Dumora \"Watson\" lapurtarra zen taldeko abeslari berria, Lopetegiren ordez. Gazteok taldeko abeslari ohia zen Dumora, eta bera arduratu zen, Xabier Lorente-Darracq musikari eta diseinatzaile grafiko miarriztarrarekin batera,\"Torkemada\" (SEA, 1995) diskoko kantu gehienak egiteaz, horien artean \"1, 2, 3, 4 ispiluen aurrean\" entzutetsua. Horren aurretik ordea, zuzeneko kasete bat jarri zuten kalean, hainbat emanalditan grabatua, jarraitzaileen eskaerari erantzuteko.\n1997an Xanet Arozena gitarra jotzaileak Edu Cruz ordezkatu zuen, haize freskoa sartu zen taldean eta berriz ere zuzeneko disko bat grabatzea erabaki zuten. \"13?\" (SEA, 1997), Hernaniko (Gipuzkoa) Oialume dantzalekuan grabatu zuten. Hamalau kantuetatik sei berriak ziren. Torkemada-k izandako harrera ona ikusita, \"Bertako intxaurrak ere\" diskoan (SEA, 1999) jarraitu zuen Lorente-Darracqen eta Dumoraren arteko elkarlanak, eta Xanet Arozena konpositore gisa estreinatu zen.\n\"Gorria\" (SEA, 2001) izan zen Akelarreren azken estudioko lana, berriz ere eraberrituriko formazio batekin grabatuta. Juanpa Agirre (ahotsa) eta Xabi Zubeldia (akordeoia eta teklatuak) izan ziren taldera biltzen azkenak. Urtean emanaldi ugari eskaintzen jarraitu arren, 2004an Akelarreri azkena ematea erabaki zuten. Abenduaren 25ean eskaini zuen azken dantzaldia, Aian (Gipuzkoa), baina agur esateko kontzertu berezi bat eman zuen 2005eko urtarrilaren 21ean, Oialume dantzalekuan. Bertan bildu ziren 33 urteko ibilbidean Akelarreren parte izandako abeslari eta musikari guztiak, Xabier Madina eta Joxe Alberto Batiz izan ezik, eta garai guztietako kantu esanguratsuenak jo zituzten azkenengo aldiz. Gau hartan gertatutakoa jasotzen du \"Akelarre 1972-2005 zuzenean\" (Elkar, 2005) CD-DVDak.\n2009ko uztailaren 30ean zuzenekoetara itzuli zen taldea, Azpeitian (Gipuzkoa). Kontzertu gutxi batzuk emateko elkartu ziren zortzi taldekide: Markos Juaristi, Pako Diaz, Juanma Labandibar, Edu Cruz, Patrice Dumora, Xabi Zubeldia, Juanpa Agirre eta Xanet Arozena."}
{"id": "131295", "revid": "58701", "url": "https://eu.wikipedia.org/wiki?curid=131295", "title": "Asgarth", "text": "Asgarth musika taldea, Euskarazko heavy metalaren bigarren loraldian, arrakasta handiena lortu zuen taldea izan zen. Susperraldi horretan, A\u00f1orgako (Donostia) boskotea, Euskadi Gazteko maketa lehiaketako entzuleen saria irabazi, eta 1990eko hamarkada amaierako metalzale askoren erreferente bihurtu zen. Jainkoen egoitza (1999) lehenengo diskoarekin, kontzertu asko emateko aukera izan zuten, eta bigarren lanak, Etorkizunaren sustraia (2001), sendotu egin zuen taldearen entzule kopurua. Baina denborarekin eta moden joan-etorriekin gertatu ohi den bezala, Asgarth-en sugarra itzaltzen joan zen. Harrera ezberdina izan zuten beste bi disko kaleratu ondoren -III (2002) eta ...Garrasia (2005)-, banatzea erabaki zuten. 2020an taldekide berri birekin itzuli zen taldea.\nTaldea.\nHastapenak.\nAsgarth 1997. urtean sortu zen, Donostiako A\u00f1orga auzoan. Dena dela, taldea urtebete geroago finkatu zen, bost kiderekin: Ander Ca\u00f1as (gitarra), Unai Zabala (gitarra), Joxi Perurena (baxua), Iban Fernandez (bateria) eta Asier Enbil (ahotsa). Garai hartan, gazte horien batez besteko adina 20 urtekoa zen. 1999an, nahiko abesti propio osatu ondoren, gipuzkoarrek lehen maketa ekoiztea erabaki zuten. Hala, ekainetik uztailera bitartean, zazpi kantu grabatu zituzten, Bilboko Rock Studios grabazio estudioan, Carlos Creator ekoizle eta teknikariaren gidaritzapean. Jainkoen egoitza izeneko lehen grabazio horri esker, taldeak erantzun ona izan zuen zenbait musika lehiaketatan. Voces A Escena izenekoan, finalera iritsi zen, eta Euskadi Gazteko IX. Maketa Lehiaketan, entzuleen saria eskuratu zuen. Azken lorpen horri esker A\u00f1orgakoek sekulako arrakasta izan zuten gazteen artean. Asgarth orduko talde bilakatu zen, euskarazko heavy metalaren susperraldiarekin batera. Hori dela eta, grabazio hura zenbait diskoetxeetara bidali zuten, kontratu bat topatzeko. Azkenik, IZ diskoetxearekin sinatu zuten, eta Jainkoen egoitza (IZ, 1999) Durangoko Euskal Liburu eta Disko Azokan aurkeztu zuten.\nLehen diskoaren emaitzak ezin hobeak izan ziren. 2000. urtea zinez oparoa izan zen Asgarth-entzat. Euskal Herriko txoko askotan jotzeko aukera izan zuen, eta haren musika etengabe entzuten zen irratian. Zuzenekoekin lanpetuta ibili arren, A\u00f1orgakoak bigarren diskoa prestatzen hasi ziren. Taldekideek argi zuten lehenengo grabazioa maketa bat baino ez zela. Horregatik, lehen lan mardula osatzea erabaki zuten. Hala, urrian Amasako (Gipuzkoa) IZ estudioetan sartu, eta hiru astean lan berria grabatu zuten. Beste behin ere, Carlos Creator izan zuten ekoizle eta teknikari. Etorkizunaren sustraia bigarren diskoan (IZ, 2001), Alemaniako heavy metal eskolako abestiak bildu zituzten, eta Aitor Uriarte abeslariak (Latzen, Sen, Une) lagundu zuen ahotsetan. Bigarren lan horrekin, Asgarth-ek arrakastari eutsi ez ezik areagotu egin zuen. Hala, 2000 eta 2001 bitartean 60 kontzertutik gora eman zituzten.\nBizi zuten une gozoaz jabetuta, taldearen etorkizunaren alde apustu egitea erabaki zuten. Batetik, diskoetxez aldatu, eta Gor zigiluarekin sinatu zuten. Bestetik, Matxitxa management bulegoarekin bat egin zuten, zuzenekoen kontratazioa hobetze aldera. Helburu berriak zehaztuta, 2002ko irailean III (Gor, 2002) grabatu zuten. Ordura arteko helduena, Juanan eta Javi San Martin anaien gidaritzapean. Beste behin ere, harrera nahiko ona izan zuen diskoak. Hobea salmenta aldetik, kontzertu aldetik baino. Ordurako euskarazko heavy metalaren eta Asgarth izenaren sua itzaltzen hasia zen. Egoera horren ondorioz, taldeak atseden hartzea erabaki zuen, aurrera begira zer egingo zuten erabakitzeko. Askok uste izan zuten taldea banandu egin zela.\n2004tik aurrera.\n2004. urteko udan, Iban Fernandezek taldea utzi, eta Unai Corralek (Utikan, U.K.BILL) hartu zuen haren lekua. Aldaketa horrek beste ekarpen bat egin zion taldeari: beste ideia eta erritmo batzuk. Ilusioa berreskuratu nahian, 2005eko abuztutik irailera bitartean, berriz sartu ziren estudiora, eta, San Martin anaien laguntzarekin, rock estilo handiagoko lan bat osatu zuten. Nolanahi ere, makina bat traba izan zuten diskoa argitaratzeko. Gor zigiluarekin ez ziren ados jarri, eta, azkenik, EDG Music diskoetxearekin elkarlanean kaleratu zuten ...Garrasia (2005). Aurreko lanekin gertatu ez bezala, salmentak ez ziren horren onak izan, eta kontzertu aldetik ere ez zuten aukera nabaririk izan.\n2007ko irailaren 1ean, gorabeheraz betetako hamar urteko ibilbidea amaitu zuen Asgarthek, A\u00f1orgako gaztetxean."}
{"id": "131301", "revid": "105290", "url": "https://eu.wikipedia.org/wiki?curid=131301", "title": "Gainjartzearen teorema", "text": "Zirkuitu elektrikoetarako Gainjartzearen teorema zera dio: Iturri independiente bat baino gehiago duen zirkuitu lineal batean zirkuituko edozein adarreko tentsio edo korrontearen erantzuna iturri bakoitzak modu independiente batean, besteak bere barne inpedantziarekin ordezkatuta daudelarik, sortzen dituzten erantzunen batura algebraikoa da.\nIturri bakoitzaren eragina kalkulatzeko, beste iturrien eragina deuseztatu behar da honela:\nProzedura hau zirkuituko iturri bakoitzarentzat txandaka egiten da, gero lortutako erantzun guztiak batzen dira zirkuituko benetako funtzionamendua zehazteko. Lortzen den zirkuituaren funtzionamendua tentsio eta korronte iturrien gainjartzea da.\nGainjartzearen teorema zirkuituen analisian oso garrantzitsua da. Edozein zirkuitu bere Norton baliokidean edo Th\u00e9venin baliokidean eraldatzeko erabiltzen da.\nIturri independienteak, menpekotasun linealeko iturriak, osagai pasibo linealak erresistentziak, induktoreak, kondentsadoreak eta transformadore linealetak dituen edozein sare linealetara (denborarekiko aldakorra edo konstantea) aplika daiteke.\nAdibidea.\nIrudiko goiko zirkuituko A puntuko tentsioa kalkulatuko da gainjartzearen teorema erabiliz. Bi sorgailu daudenez gero, bi tarteko kalukulu egin behar dira.\nLehenengo kalkuluan ezkerreko tentsio iturria mantentzen da eta korronte iturria zirkuitu ireki batekin ordezkatzen da. Lortzen den tentsioa da\nBigarren kalkuluan, intentsitate iturria mantendu eta tentsio iturria zirkuitulabur batekin ordezkatzen dugu. Lortutako tentsioa da\nBilatzen ari garen tentsioa, aurretik kalkulatutako bi tentsio partzialen batuketa da"}
{"id": "131302", "revid": "58701", "url": "https://eu.wikipedia.org/wiki?curid=131302", "title": "Hortz-protesi", "text": "Hortz-protesia hortz bat edo gehiago berrezartzeko erabiltzen den elementu artifiziala da. Hotzaz gain, masailen arteko erlazioa eta dimentsio bertikala ere berrezartzen ditu. Hortz protesi mota desberdinak daude, eta hauek egiteko arduradunari, protesikoa deritzogu. Protesikoa laborategi batean egiten du lan eta odontologoaren indikazioak jarraitzen egiten du lan."}
{"id": "131303", "revid": "56334", "url": "https://eu.wikipedia.org/wiki?curid=131303", "title": "Korronte alterno", "text": "Korronte alternoan edo aldizkakoan (AC hizkiekin ere ezaguna, ingelesez \"Alternating Current\"), karga elektrikoen mugimenduaren noranzkoa aldizka aldatzen da, periodikoki, eta korrontearen balioa positiboa eta negatiboa da, aldizka. Korronte zuzenean, berriz, karga elektrikoak noranzko berean mugitzen dira, eta korronteak zeinu bera mantentzen du denboran zehar.\nOro har, korronte hitza erabiltzen dugun arren, korronte aldizkatzaile eta korronte zuzen esateko, korrontearekin batera tentsioa ere adierazten da. Hortaz, tentsio aldizkatzaile eta tentsio zuzen esan dezakegu. Horregatik, sarri, seinale hitza erabili ohi da, korrontea eta tentsioa bereizi nahi ez direnean.\n1. irudian hainbat seinale ageri dira: seinale aldizkatzaile sinusoidala (berdea), seinale zuzena (gorria), seinale aldakorra (grisa) eta seinale pultsuduna (urdina).\nEtxeetara edota lantegietara iristen den argindarra korronte aldizkatzailea da. Korronte aldizkatzaileko zirkuituetan, uhin sinusoidala da erabiltzen den uhin-forma (ikus 2. irudia). Hala ere, beste erabilera batzuetan, bestelako uhin-formak erabiltzen dira, uhin triangeluarra edo uhin karratua, adibidez. Kable elektrikoetan garraiatu ohi diren audio- eta irrati-seinaleak ere korronte aldizkatzailearen adibideak dira. Aplikazio horietan, helburua da korronte aldizkatzaileko seinalearen baitan kodetutako (edo modulatutako) informazioa berreskuratzea.\nKorronte aldizkatzaileko seinaleen matematika.\n\"v\" tentsio aldizkatzaile bat matematikoki adierazteko, denboraren mendekoa den eta honako ekuazio hau duen funtzio matematikoa erabiltzen da:\nnon:\nTentsio aldizkatzaile baten piko-piko balioa mutur positiboaren eta mutur negatiboaren arteko diferentzia da.\nformula_8 funtzioaren balio maximoa +1 denez, eta minimoa \u22121, tentsio aldizkatzailearen balioak formula_9 eta formula_10 artean aldatzen dira.\nHortaz, tentsioaren piko-piko balioa, formula_11 edo formula_12 gisa adierazi ohi dena, hauxe da: formula_13.\nAhalmena eta balio eraginkorra.\nKorronte aldizkatzaileko zirkuitu batean formula_14 erresistentzia bat baldin badago, honako erlazio matematiko hau betetzen da erresistentziak xurgatzen duen ahalmenaren eta bere muturren arteko tentsioaren artean:\nUneko ahalmena (formula_16) erabili beharrean, praktikoagoa da batez besteko ahalmena erabiltzea (batezbestekoa kalkulatzeko, seinalearen ziklo-kopuru oso bat hartu behar da kontuan).\nHala, bada, tentsio aldizkatzailea adierazteko, batezbesteko koadratikoa edo balio eraginkorra erabili ohi da formula_17:\nTentsio sinusoidal baten kasuan:\nformula_20 faktoreari gandor faktore deritzo, eta ezberdina da uhin-forma desberdinetarako.\nAdibidea.\nAdigai horiek argitzeko, demagun 220\u00a0V-eko tentsio aldizkatzailea dugula (hori da tentsiorik erabiliena mundu zabaleko herrialde askotako argindar-sistemetan.\nErabiltzen dugun balio hori, seinalearen balio eraginkorra da: 220\u00a0V.\nHorrek zera esan nahi du: denboran zehar korronte aldizkatzaileko seinaleak emandako batez besteko ahalmen 220 V-eko balio iraunkorra duen korronte zuzeneko tentsioak emango lukeenaren berdina dela. Korronte aldizkatzaileko seinalearen anplitudea (balio maximoa) kalkulatzeko, aurreko ekuazioa modu honetan berridatz dezakegu:\nHala, bada, eskuartean darabilgun 220\u00a0V-eko tentsio aldizkatzailearentzat, balio maximoa (formula_27) hau da:formula_28, eta hori, gutxi-gorabehera, 311\u00a0V da.\nEta seinale horren piko-piko balioa (formula_29), berriz, halako bi da: gutxi-gorabehera 622\u00a0V.\nKorronte aldizkatzailearen ohiko maiztasunak.\nArgindar-sistemaren maiztasuna herrien arabera aldatzen da; gehienetan, 50 edo 60\u00a0hertz-eko seinaleak erabiltzen dira. Esate baterako, Europan, 50 Hz; Amerikako Estatu Batuetan, 60 Hz. Herrialde batzuetan, Japonian kasu, bi maiztasunetako sistemak dituzte: 50\u00a0Hz eta 60\u00a0Hz."}
{"id": "131304", "revid": "10891", "url": "https://eu.wikipedia.org/wiki?curid=131304", "title": "Nowy Dw\u00f3r Kr\u00f3lewski", "text": "Nowy Dw\u00f3r Kr\u00f3lewski Polonia ipar-erdialdean kokatzen den herri bat da, Gmina Papowo Biskupie barruti administratiboan. 2009. urtean, 190 biztanle zituen.\nHistoria.\n1398 urtean agertzen da lehen aipamena. 1772 urtean, Poloniako zatiketan, Mendebaldeko Prusiaren mendean geratu zen eta 1773an egin zen lehenengo errolda. Munduko Bigarren Gerran herriak kalte handiak jasan zituen."}
{"id": "131312", "revid": "1340", "url": "https://eu.wikipedia.org/wiki?curid=131312", "title": "Hortz protesia", "text": ""}
{"id": "131316", "revid": "119347", "url": "https://eu.wikipedia.org/wiki?curid=131316", "title": "Nevis", "text": "Nevis Antilletako uharte eta herrialde bat da, Antilla Txikietako Haizebeko uharteetakoa hain zuzen. Ipar-ekialdean 3,22 km eskasetara Saint Kitts dago, The Narrows izeneko kanalaren beste aldean; 80 bat km ekialderantz Antigua eta 32 km hego-ekialderantz Redonda ditu, denak uhartedi berean. Bere europarren aurreko izena Oualie zen eta hiriburua Charlestown da.\nSaint Kitts eta Nevisko Federazioaren barruan dago eta beraz ez da independentea, federazioko estatua baino. Aldiz, 1998an independentzia eskuratzeko erreferendum bat egin zen; %62k baietz bozkatu bazuten ere, banaketa onartzeko Saint Kitts eta Nevisko konstituzioak bi hereneko gehiengoa eskatzen du. Uharteko arduradun politikoek ez dute baztertzen independentziarako aukera berriro defenditzea.\nIzenak.\nEuroparrak heldu baino lehen uhartean bizi ziren kalinago edo karibearrek \"Oualie\" deitzen zuten. Zenbait iturriren arabera \"ur ederraren lurra\" esan nahi du.\nLehen kolono britainiarrek \"Dulcina\" deitu zioten; aldiz, oraingo izena espainiarrek ipinitako izendapenetik (\"Nuestra Se\u00f1ora de las Nieves\") eratorria da. Baina ez zen \"Nieves\" espainiarrek ipinitako lehen izena: Kolonek 1498an \"San Mart\u00edn\" deitu zion baina azkenean, garai haietako mapetan zegoen zehaztasun faltagatik izen hau beste uharte bati ipini zitzaion, egungo Saint Martini.\nEzizen bat ere badu: \"Queen of the Caribees\" (\"Karibeko erregina\").\nHistoria.\nKristobal Kolon uhartera 1493an heldu zenerako gizatalde desberdinek gutxienez 2000 urteko historia egina zuten bertan, azken urteetako indusketek are gehiago frogatu dutena. Beranduago arawak eta kalinago (karibear) izenak eman zaizkien gizataldeetako kideak ziren.\nBeraz, espainiarrak izan ziren uhartea bisitatu zuten lehen europarrak; inolako kokagune finkorik sortu ez bazuten ere, 1670ko Madrilgo Ituna arte Nevis beraientzat eskatu zuten. Lehen kolono britainiarrak heldu zirenean populazio urria zuen eta arrazoia espainiarrek esklabo gisa hainbat bizilagun oraingo Venezuelara eraman izana da. Hamarkadetan zehar britainiar eta holandarren itsasontzien bisitak izan zituen baina 1620tik Britainia Handiak uhartearen gaineko kontrola aldarrikatu zuen. Lehen kolonoak 1628an heldu ziren Saint Kittsetik, Anthony Hilton lehen gobernadorea bilakatu zena buru zutela.\n1670ean britainiarren boterea finkatu zen; 1675 eta 1730 artean Haizebeko uharteetako esklabo merkatuaren gune nagusia, 6000-7000 bat afrikar pasarazi zituzten bertatik uhartediko beste kideetarako bidean. Esklabo horiek azukre-kanabera landatzeko lan gogorrean aritu behar izan zuten; bertan ematen zena oso kalitate handikoa zenez aberastasun handienak ematen zituen uharteetakoa izan zen, jasotako kanabera kantitatean askoz ere handiagoa den Jamaika beraren aurretik egotera helduz; 1671tik (Barbadosetik bereizi zenean) 1698 arte (arrazoi militarrengatik Antiguara lekualdatu zutenean) Haizebeko uharteek osatzen zuten kolonia britainiarraren hiriburua izan zen.\n1706an Pierre Le Moyne d'Iberville frantsesa saiatu zen ingelesak uhartetik kanporatzen; Nevis frantses itsasontziak erasotzen zituzten piraten gune nagusitzat jotzen zuten. Zuriek mendietara jo eta plantazioak erre zituzten; aldiz, esklabo beltzek frantsesei aurre egin zien, kontuan izanda beste europar hauek ere esklaboak egin nahi zituztela Martinikan saltzeko. Baita geldiarazi ere. Azukrearen industria oso kaltetuta geratu zenez hurrengo hamarkadak eta XVIII. mendea orokorrean oso zailak izan ziren ekonomikoki.\n1834an esklabotzaren ezeztapena heldu zen. Zuriek hainbat lur lehenagotik utzita zutenez horrek, Saint Kittsen ez bezala uhartean lur-eremu batzuk zituen klase ertain baten agerpena erraztu zuen.\nIndependentzia nahia.\n1882an Britainia Handiaren menpeko kolonia bakarra osatu zuen Saint Kitts eta Anguillarekin batera; Nevisen integrazio honen kontrako mugimenduak egon ziren eta beranduago, 1921ean uhartea bereiztea eskatu zioten Londresi. 1967an autonomia maila oso zabala eman zitzaien uharteei; lehenago esan daiteke beste bi uharteak Saint Kittsen kontzentratzen zen boterearen menpean zeudela. 1971n Anguillak eremu hori uztea erabaki zuen; gaur egun uharte hori oraindik Erresuma Batuaren kontrolpean dago.\nMetropoliak Saint Kitts eta Nevisi eman zien independentzia 1983an; horretan ez zuen kontuan hartu aurreko hamarkadetan nevistarrek erakutsi zuten bereizteko nahia: lehen manifestaldi inplizitoak 1961koak dira eta 1977an bozketa ez ofizial batean banaketaren aldeko oso gehiengo zabala eman zen.\n1998ko abuztuaren 10ean independentziaren gaineko erreferendum ofizial bat antolatu zen; 2427 boz aldekoak izan ziren eta 1498 baino ez ziren kontrakoak izan baina bi herenen gehiengoa eskatzen zen eta orduan oso gutxirengatik ez zen onartu. 2006tik uharteko gobernu autonomoaren kontrola duen alderdia (NRP; ikus \"Erakunde politikoak\" atala) eta presidentea (Joseph Parry) independentziaren aldekoak dira eta erabaki hori erraztuko lukeen erreforma konstituzional bat eskatzeko asmoa dute; beraientzat historiak ere erakusten du Nevisi berezko estatu independentea zor zaiola.\nGeografia.\nNevisek kono baten itxura dauka: borobila eta erdi-erdian uhartearen geografiaren protagonista nagusia, Nevis Peak mendia (985 m, tontorrik garaiena). Mendi hau da uharteko banderan irudikatzen dena.\nGiza geografia.\nBere populazioaren gehiengoa afrikar jatorrikoa da. XVII. mendearen amaieran dagoeneko biztanleria honelakoa zen: lurren jabeak ziren gutxiengo zuri aberatsa, zuri pobre bakar batzuk, gehiengo izugarri handia esklabo beltzek osatua eta orduan ematen hasi zen \"maroon\" edo ihes egindako beltzen talde bat. Azken horiek mendietara jo zuten eta han geratzen ziren azken karibearrekin bat egin zuten, denbora luzez iraun zuen erresistentzia gune bati hasiera emanez.\nXX. mendeaz zehar nevistar ugari uhartetik kanpora lan eta bizi izatera joan dira, bereziki AEBtara eta Ingalaterrara; leku bietan aurki daitezke herrialde horietan famatuak diren nevistar jatorriko familia duten pertsonak, adibidez:\nIngelesa da hizkuntza ofiziala baina herri hizkuntza ingeles oinarridun kreolera bat da, biztanle gehienek hitz egiten dutena; bertan \"Nevisian\" edo \"Nevis Creole\" deituta, linguistikoki ez du desberdintasun handirik Saint Kittsen mantentzen denarekin. Antiguan eta Montserraten hitz egiten direnekin ere antz handia du.\nAlfabetizatutakoak %98a dira, Ameriketako ehunekorik altuenetakoa.\nGeografia administratiboa.\nSaint Kitts eta Nevisko Federazioa banatuta dagoen 14 parrokietatik (\"parish\") 5 Nevisen daude:\nBost parrokien lurrek bat egiten dute Nevis Peak mendiko tontorrean. Beren izenak bikoitzak dira, lehen zatian patroiarena eta bigarrenean izen arrunt edo popular tradizionala, batzuetan erabiltzen diren bakarrak.\nErakunde politikoak.\nEstatuko parlamentuak \"Nevis Island Assembly\" du izena eta 8 kide ditu; haietako 5 parrokiek osatutako hautesbarrutietan irabazle ateratzen direnak eta beste hirurak izendatuta. 2006ko uztailaren 10eko hauteskundeetan \"Nevis Reformation Party\" izenekoak 3 atera zituen eta lehenago gobernuan zegoen \"Concerned Citizen's Movementek\" 2. Bozketa honen ostean Joseph Parry bihurtu zen \"Premier\" eta \"Nevis Island Administration\" gobernu autonomoaren presidentetza hartu zuen.\nFederazioko parlamenturako hiru ordezkari aukeratzen ditu, Saint Kittsek zortzi hautatzen dituen bitartean.\nEkonomia.\nAzukrearen industriaren suntsipenaren ostean turismoa izan da aktibitate ekonomiko nagusia. 2003-2004 urtean 40000 bat bisitari jaso zituen; goi-mailako turismoa bultzatzen ari da, bost izarretako hotel bat dago eta batez ere mendebaldeko kostaldean gune berriak zabaltzen ari dira. 1999ak Lenny zikloi tropikalak kalte handiak egin zituen sektorean, 2008an Omarrekin errepikatu zena.\nFinantza eta inbertsioen munduak garrantzi handia izan du azken urteetan. Saint Kitts eta Nevis KHEEren 2000ko paradisu fiskalen zerrendan agertzen zen baina 2002an zerrendatik kanpo utzi zuten; ez zen Nevisen kontrako aparteko salaketarik egin.\nGarraio arloan Vance W. Amory nazioarteko aireportua azpimarra daiteke, 14 urtez uharteko presidente izan zenaren omenez horrela deitua eta uhartearen iparraldean dagoena.\nKultura.\nUrteko kultura jaialdi nagusia \"Culturama\" deitzen da; abuztuan izaten da, \"Emancipation Day\" esklaboak libre bihurtu ziren egunaren ospakizunarekin batera. Ekitaldi anitzen artean maskara ibilaldia eta uharteko musika estilo kutunetakoa den \"calypso\" emanaldiak antolatzen dira."}
{"id": "131322", "revid": "119247", "url": "https://eu.wikipedia.org/wiki?curid=131322", "title": "TIG soldadura", "text": "TIG soldadura (ingelesez \"Tungsten Inert Gas\", euskaraz \"Tungsteno Inertezko Gasa\") wolframioa erabiltzen duen arku bidezko soldadura mota bat da. Haren ezaugarri nagusia tungsteno elektrodo baten erabileran datza (batzuetan % 2 gainditzen ez duen torio edo zirkonio elementuen ehuneko batekin aleaturik doa). Tungstenoa tenperatura handietan egonkor mantentzen denez (3410\u00a0\u00b0C-tan urtzen da), soldaduran baliatzen diren bero fluxu handiak ongi jasaten ditu. Bestalde, babes gas baten bidez, elektrodoaren muturrak ia ez du korrosio edo marruskadurarik jasaten eta gehiago irauten du. Arkua babesteko gas erabilienak argona eta helioa, edota bien arteko nahasketa izan ohi dira.\nSoldadura hau elektrodoa bera bakarrik erabiliz edota ekarpen material gehigarri bat erabiliz ere burutu liteke.\nAbantailak eta desabantailak.\nBeste soldadurekin parekatu ezkero, TIG soldadura metodo honen oinarrizko abantaila nagusia lokarri iraunkor, harikor eta korrosioarekiko jasangarriagoak lortzean datza, babes gasak eguratseko oxigenoa eta fusio bainuaren arteko kontaktua ekiditen baitu. Gainera, aipatutako gas honek burdinazko metal nahiz burdinazkoak ez diren metalen soldatzea nabarmenki errazten du, honenbestez desoxidatzaileen erabilerarik ez da behar, honek berarekin ekar ditzakeen deformazio eta inlusioak saihestuz. Egurats edo atmosfera inerte batean burututako soldadura arkuaren beste abantaila bat ke eta proiekzioen ezarengatik soldadura garbi eta uniformeak lor daitezkeela da; arku gardena inguratzen duen gasaren mugikortasunak soldatzaileak edozein unetan burutzen ari den lana ikus dezan ahabideratzen du, eta honek soldaduraren kalitatean eragiten du. Hortaz, lortutako lokarriak gainazaleko akabera ona du, eta bukaerako eragiketa erraz batzuen bidez oraindik ondorio hobeak eman ditzake, ekoizpen gastuetan modu mesedegarrian eraginez. Gainera, soldadura lokarri inguruan gauzatzen den deformazioa txikiagoa da.\nDesebantailen artean babes gasaren etengabeko horniketa behar izatea dugu, honek berarekin gas tutu, gas botila, etab... instalazio espezializatua, eta ondoriozko gastuen handitzea dakar. Bestalde, soldadura metodo honek eskulan oso espezializatua behar du, eta honek ere gastuak oraindik gehiago areagotzen ditu. Hortaz, ez da metodorik erabiliena edo ohikoena, eta erabilpen edo doitasun bereziko azalerak behar dituzten loturentzako baizik ez da erabiltzen, batez ere edozein likido edo gasentzako tutuak, gas/erregai tangak, likidoentzako andelak, itxitura berezia edo fidagarria behar duten soldadura lanentzako, etab.\nHaatik, gaur egun TIG soldaduraren erabilpena altzairu herdoilgaitz eta berezietan orokortzen ari da, nahiz eta soldadura hau askoz ere garestiago izan, honen bidez akabera hobegoa eta estilo txukunagoa lortzen baita."}
{"id": "131326", "revid": "1712", "url": "https://eu.wikipedia.org/wiki?curid=131326", "title": "Tormenta elektrikoa", "text": ""}
{"id": "131329", "revid": "90204", "url": "https://eu.wikipedia.org/wiki?curid=131329", "title": "Mendazako gudua", "text": "Mendazako gudua 1834ko abenduaren 12an Mendaza inguruan gertatu zen gudua izan zen. Karlistek gudua bilatu bazuten ere, liberalek irabazi zuten.\nGudua.\nEtxebarrin 1834ko urrian garaipena lortu ondoren, karlistek hornigai asko eta adore zituzten. Hori zela eta, gerrilla taktikak ahaztu eta ohizko gudua ematea erabaki zuten. Horretarako bere buruzagiek Berrotza harana aukeratu zuten.\n1834ko abenduaren 12an Zumalakarregik egunsentia etorri baino lehen bere soldaduak Berrotza haranean, Mendaza eta Asarta artean kokatu zituen, hegoalderantz begira eta ezkerreko hegala Mendazan eta eskuinekoa Asartan izanik. Haranaren sakonunean bere armadaren erdigunea zegoen. Bai sakonunean bai gertuko magaletan lursail txiki ugari zeuden, denak harrizko itxiturez inguratuak. Bere kuartel nagusia Desi\u00f1anan kokatu zuen.\nLuis Fern\u00e1ndez de C\u00f3rdovak zuzendutako armada isabelinoa hegoaldean, haranetik at, zegoen, Los Arcosen hain zuzen ere.\nZumalakarregik Hanibalek Cannaen egin zuen moduan prestatu zuen gudua: etsaiaren erasoa bere armadaren erdigunean jasoko zuen eta honek tarteka iparralderantz atzera egingo zuen. Horrela etsaia \"U\" baten ahotik pasatuko zatekeen eta, orduan, hegalek- ezkerraldekoa gauean Bi Haizpeak mendian zegoen artadian ezkututako indar gehigarriez sendotua, eraso eta maldan behera isabelinoak izango zituzkeen.\nArmada liberala eguerdirako ailegatu zen haranera eta Luis Fern\u00e1ndez de C\u00f3rdova jeneralak, armada karlistaren zati handiena sakonunean ikusi zuenean, Marcelino Oraa abangoardiaren bere buruzagi nagusiari etsaiaren erdigunea erasotzea agindu zion. Hau Iberiar Penintsulako Gerran Espoz Minarekin izandakoaz gain, nafarra zen. Harana ederto ezagutzen zuen eta iruzurraz konturatu zen.\nHori zela eta, entzungor egin eta Mendaza aldera joan zen, ezkerraldeko hegala erasotuz. Etsaiaren mugimenduaz konturatzean, Zumalakarregik bere erdigunean zituen soldaduak ezkerralderantz mugitu zituen, ezkerraldeko hegala babesteko. Zoritxarrez, soldadu karlistek ez zuten eskarmentu handirik maniobrak egiten eta egiterakoan formazioa hondatu zen. Gainera, bere kokagunea aldatzean, itxituren babesa galdu zuten eta hegoaldean, haranaren sarreran zegoen artilleria liberalaren tiramenean zeuden.\nKarlistak laster itsumustuan hanka egin eta inguruko mendien babesa bilatu zuten. Handik Ega zeharkatu eta galdutzat eman zuten gudua.\nParte-hartzaileak.\nAipatutako ofizialez gain, Charles Frederick Henningsen ingelesa, Alexis Sabatier frantsesa, Fernando Fern\u00e1ndez de C\u00f3rdova espainiarra edo Juan Antonio Zaratiegi euskaldunak guduari buruzko bere lekukotasuna idatzi zuten."}
{"id": "131336", "revid": "201", "url": "https://eu.wikipedia.org/wiki?curid=131336", "title": "Aho-zabal", "text": ""}
{"id": "131337", "revid": "201", "url": "https://eu.wikipedia.org/wiki?curid=131337", "title": "Ahozabal", "text": ""}
{"id": "131338", "revid": "119347", "url": "https://eu.wikipedia.org/wiki?curid=131338", "title": "Kotoi-landare", "text": "Kotoi-landareak (\"Gossypium\" sp) Malvaceaearen familiako eta Gossypium generoko landare iraunkorrak edo urterokoak dira. Zuntza eta olioa egiteko kultibatzen dira. Zuntza hazien inguruan hazten da.\nZuntza kotoi deitzen da eta oso aberatsa da zelulosan.\nLandare-talde honen jatorrizko lurraldeak klima tropikalekoak eta azpitropikalekoak dira: Afrika, Asia, Amerika, Ozeania eta Hawaii.\nEspezieak.\nBalio komertzialeko espezieak hauek dira:\nBalio komertzialik gabeko espezieak:"}
{"id": "131339", "revid": "7398", "url": "https://eu.wikipedia.org/wiki?curid=131339", "title": "Gossypium", "text": ""}
{"id": "131340", "revid": "105290", "url": "https://eu.wikipedia.org/wiki?curid=131340", "title": "Britoi hizkuntzak", "text": "Britoi hizkuntzak uharteetako zelta hizkuntzen taldeko hizkuntza adar bat dira (zelta P taldea); uharteetako beste adarra, hizkuntza goidelikoek osatzen dute (zelta Q taldea). Britoi hizkuntzen barnean, gaur egun mintzatzen diren galesa eta bretainiera daude, bai eta orain dela gutxi arte mintzatu diren manxera eta kornubiera ere (kornubiera XVIII-XIX. mendeetan galdu zen; manxeraren azken hiztuna 1974an hil zen; gaur egun abian dira bi hizkuntza horiek biziberritzeko saiakerak). Horietaz gain, duela mende batzuk desagertu ziren cumbriera, britainiera eta ziurrenik piktoera ere talde honen barnean leudeke. \"Britoi\" izena (ingelesez, \"Brythonic\") Sir John Rhys ikerlariak sortu zuen, galesezko \"brython\" (\u00abzelta indigena\u00bb) hitzetik eratorrita, horrela anglosaxoi eta eskotoetatik ezberdintzeko asmoz.\nBritainian, hizkuntza hauek mintzatu izan dira Burdin Arotik hasita, mendez mende. Gaur egun ere, Galesen eta Kornuallesen mintzatzen dira (azken herrialde horretan, milaka batzuk). Nahiz eta Britainiar uharteetako hizkuntza bat izan, VI. mendean saxoi, pikto eta eskotoen erasoetatik ihesi zihoazen britoien emigrazio bidaien ondorioz, Bretainian ere mintzatzen da multzo honetako hizkuntza bat: bretainiera. Hori dela eta, galesaren, kornubieraren eta bretainieraren arteko antzekotasunak handiak dira, batez ere azken bi hizkuntzen artekoak."}
{"id": "131342", "revid": "201", "url": "https://eu.wikipedia.org/wiki?curid=131342", "title": "Koko", "text": ""}
{"id": "131344", "revid": "880", "url": "https://eu.wikipedia.org/wiki?curid=131344", "title": "Irlandar kafea", "text": ""}
{"id": "131345", "revid": "336", "url": "https://eu.wikipedia.org/wiki?curid=131345", "title": "Tritikale", "text": "Tritikalea (\u00d7 \"Triticosecale\") duela 100 urte artifizialki lortua, garia eta zekalearen nahaskina da.\nProteinatan bere gurasoak baino aberatsagoa da, baina lehorteetan nahiko ahula. Landare luzea, gariaren eta zekalearen anzekoada, buru zintzilikariak dituena. Tritikalearen aleak zein aleburuak jatorrizko bi landareak ekartzen dizkigu burura, bien ezaugarrien nahaste nabarmenabaita.\nBazkarako erabiltzen danagusiki, baina okintzarako gariarekin nahasita erabiltzerik badago.\nTritikalaren produzitzaileak nagusiak Polonia, Australia, Alemania, Frantzia, Txina eta Bielorusia dira. 2005an, FAO-ren arabera, 13.500.000 tm gertatu ziren."}
{"id": "131346", "revid": "119347", "url": "https://eu.wikipedia.org/wiki?curid=131346", "title": "Abusejo", "text": "Abusejo Salamancako udalerria da.\n2017ko urtarrilaren 1eko erroldaren arabera 203 biztanle zituen, 106 gizon eta 96 emakume."}
{"id": "131347", "revid": "7398", "url": "https://eu.wikipedia.org/wiki?curid=131347", "title": "\u00d7 Triticosecale", "text": ""}
{"id": "131348", "revid": "201", "url": "https://eu.wikipedia.org/wiki?curid=131348", "title": "El Lazarillo de Tormes", "text": ""}
{"id": "131349", "revid": "119347", "url": "https://eu.wikipedia.org/wiki?curid=131349", "title": "Agallas", "text": "Agallas Salamancako udalerria da, Campo de Agadones eskualdean dagoena.\n2009ko urtarrilaren 1eko erroldaren arabera 164 biztanle zituen."}
{"id": "131350", "revid": "119347", "url": "https://eu.wikipedia.org/wiki?curid=131350", "title": "Ahigal de Villarino", "text": "Ahigal de Villarino Salamancako udalerria da, La Ramajer\u00eda eskualdean dagoena.\n2009ko urtarrilaren 1eko erroldaren arabera 43 biztanle zituen."}
{"id": "131351", "revid": "119347", "url": "https://eu.wikipedia.org/wiki?curid=131351", "title": "Ahigal de los Aceiteros", "text": "Ahigal de los Aceiteros Salamancako udalerria da, El Abadengo eskualdean dagoena.\n2009ko urtarrilaren 1eko erroldaren arabera 159 biztanle zituen."}
{"id": "131352", "revid": "119347", "url": "https://eu.wikipedia.org/wiki?curid=131352", "title": "Alaraz", "text": "Alaraz Salamancako udalerria da, Pe\u00f1aranda de Bracamonte eskualdean dagoena.\n2009ko urtarrilaren 1eko erroldaren arabera 551 biztanle zituen."}
{"id": "131353", "revid": "119347", "url": "https://eu.wikipedia.org/wiki?curid=131353", "title": "Alba de Tormes", "text": "Alba de Tormes Salamancako udalerria da.\n2009ko urtarrilaren 1eko erroldaren arabera 5.331 biztanle zituen."}
{"id": "131354", "revid": "119347", "url": "https://eu.wikipedia.org/wiki?curid=131354", "title": "Alba de Yeltes", "text": "Alba de Yeltes Salamancako udalerria da, Tierra de Ciudad Rodrigo eskualdean dagoena.\n2009ko urtarrilaren 1eko erroldaren arabera 250 biztanle zituen."}
{"id": "131355", "revid": "119347", "url": "https://eu.wikipedia.org/wiki?curid=131355", "title": "Alconada", "text": "Alconada Salamancako udalerria da, Pe\u00f1aranda de Bracamonte eskualdean dagoena.\n2009ko urtarrilaren 1eko erroldaren arabera 177 biztanle zituen."}
{"id": "131356", "revid": "119347", "url": "https://eu.wikipedia.org/wiki?curid=131356", "title": "Aldea del Obispo", "text": "Aldea del Obispo Salamancako udalerria da, Campo de Arga\u00f1\u00e1n eskualdean dagoena.\n2009ko urtarrilaren 1eko erroldaren arabera 332 biztanle zituen."}
{"id": "131357", "revid": "119347", "url": "https://eu.wikipedia.org/wiki?curid=131357", "title": "Aldeacipreste", "text": "Aldeacipreste Salamancako udalerria da, Comarca de B\u00e9jar eskualdean dagoena.\n2009ko urtarrilaren 1eko erroldaren arabera 148 biztanle zituen."}
{"id": "131358", "revid": "119347", "url": "https://eu.wikipedia.org/wiki?curid=131358", "title": "Aldead\u00e1vila de la Ribera", "text": "Aldead\u00e1vila de la Ribera Salamancako udalerria da, La Ribera de Salamanca eskualdean dagoena.\n2009ko urtarrilaren 1eko erroldaren arabera 1.395 biztanle zituen."}
{"id": "131359", "revid": "119347", "url": "https://eu.wikipedia.org/wiki?curid=131359", "title": "Aldealengua", "text": "Aldealengua Salamancako udalerria da, La Armu\u00f1a eskualdean dagoena.\n2009ko urtarrilaren 1eko erroldaren arabera 649 biztanle zituen."}
{"id": "131360", "revid": "119347", "url": "https://eu.wikipedia.org/wiki?curid=131360", "title": "Aldeanueva de Figueroa", "text": "Aldeanueva de Figueroa Salamancako udalerria da, La Armu\u00f1a eskualdean dagoena.\n2009ko urtarrilaren 1eko erroldaren arabera 310 biztanle zituen."}
{"id": "131361", "revid": "512", "url": "https://eu.wikipedia.org/wiki?curid=131361", "title": "Prenteg", "text": "Prenteg Galesko ipar-mendebaldean dagoen Gwynedd eskualdeko herrixka bat da. Porthmadog udalerritik 3 milatara kokatzen da, Tremadog eta Beddgelert udalerrien artean."}
{"id": "131362", "revid": "105290", "url": "https://eu.wikipedia.org/wiki?curid=131362", "title": "Porthmadog", "text": "Porthmadog Galesko ipar-mendebaldean dagoen Gwynedd konderriko udalerria da. Tremadog badian kokatzen da.\n2011ko erroldaren arabera 4.185 biztanle zituen."}
{"id": "131363", "revid": "336", "url": "https://eu.wikipedia.org/wiki?curid=131363", "title": "Numenak (Aita)", "text": "Numenak (Aita) 2005ean kaleratutako komiki bat da. Egileak Unai Busturia eta Julen Ribas dira. Euskaraz eta gaztelaniaz argitaratu zen.\nArgumentua.\nIstorio honek bi nesken ibilera aurkezten digu. Biak, Alaitz eta Ira, mozorro bat egitearren, agure baten etxean sartzen dira. Orrazi bat hartu eta gero, alde egiten dute, Mari sorgin mitologikoaren objektu magikoa dela susmatu gabe. Bere indarraren ondorioz, Alaitz \"gaueko\" mundura jausten da eta, Irak, bere galera nabarituz, ahal duen guztia egiten saiatuko da bere laguna topatzen.\nBien bitartean, antzinako irudiak agertzen zaizkigu, non ikus dezakegun nola eta norekin ezkondu zen Mari, eta nortzuk ziren bere umeak, neska eta mutil bat, alegia. Baina bi hauek banatzen dira, eta suposatu dezakegu bat mundu arruntean geratzen dela eta bestea azpimundu batera bidalia izaten dela.\nIra, Alaitz askatzeko, Mariren kobazulo batera joan behar izango da, ea hor aurkitzen duen."}
{"id": "131364", "revid": "3523", "url": "https://eu.wikipedia.org/wiki?curid=131364", "title": "NUMENAK. AITA", "text": ""}
{"id": "131368", "revid": "1491", "url": "https://eu.wikipedia.org/wiki?curid=131368", "title": "Ziripot", "text": "Ziripot Lantzeko inauteriko pertsonaia da. Gorputza lastoz beteriko zakuekin estalia du eta baldar ibiltzen da makil luze bat erabiliz. Aurpegia estalirik darama eta emakume itxura ematen dion kapela (beti ez). Ziri-potolo ere deitu izan zaio. Zaldiko eta Miel Otxinekin batera inauteriko pertsonai esanguratsuak dira. Herriko kaleetan barrena batetik bestera daramate. Zaldikok eraso eginda lurrera erortzen da eta beste pertsonaiek zutitzen laguntzen diote trufa eta irain artean.\nAlegiak dionez, Ziripot ipuinak kontatzen zituen eskale lasai bat zen, baina Zaldikoak eta Miel Otxinek irabaziak lapurtu egiten zizkioten Ziripoten motel izaera aprobetxatuz. Nazkaturik, Zaldiko eta Miel Otxinei buruzko kontu lazgarriak asmatu eta herriari kontatzen hasi zion. Herritarrek pasarte hauek entzunda Zaldiko eta Miel Otxin harrapatu eta erre egin zituzten. Diotenez, Ziripot damuturik, Lantzeko inguru haietatik ihes egin zuen.\nLesakako pertsonaia nagusia Zakuzaharra da. Estetikoki Ziripoten antz handia du. Aurreko aldean lasto gutxiago eramaten du. Gainera, Lantzen Ziripot bakarra ateratzen da eta Lesakako Kalejiraren oinarria hainbat Zakuzahar da."}
{"id": "131369", "revid": "336", "url": "https://eu.wikipedia.org/wiki?curid=131369", "title": "Erreflexu", "text": "Erreflexua organismoak ematen duen erantzun automatikoa da kanpoko estimulu edo kinada baten aurrean. Erreflexu guztiak ez-borondatezkoak dira, haietan entzefaloaren goi-egiturek askotan ez baitute parte hartzen, bizkarrezur-muinak baizik.\nErreflexu bat burutzeko elementu eta mekanismo batzuk behar dira, arku erreflexu deritzona osatzen dutenak. Oinarrizko arku erreflexuan hiru neuronek parte hartzen dute: neurona sentsoriala, asoziazio-neurona eta neurona motorra. Asoziazio-neuronek bizkarrezur-muinean daude; muinaren ezean ez dago arku erreflexurik.\nBi erreflexu mota daude: ez-baldintzatuak (begetatiboak edo sortzetikoak ere deituak) eta baldintzatuak. Lehenak jaiotzatik datoz eta ikasi gabeak dira, berdinak izanik espezie bereko bizidun guztiengan. Bigarrenak ikasi egiten dira eta, lehenengoen aldean, ez dira heredagarriak. Azken hauetan garunak parte hartzen du, ez-borondatezkoak izan arren. Pavlov-ek ikertu eta aurkitu zituen bere txakurrekin egindako esperimentu klasikoetan.\nSortzetiko erreflexuen adibideak ugariak dira: jaioberri batean oratze-erreflexua eta xurgatze-erreflexua aipa daitezke, esaterako. Beste bat erreflexu errotulianoa da: belauneko kolpe batek zangoaren ez-borondatezko berehalako luzapena eragiten du.\nMota honetako erreflexuak ikertzeko entzefalorik gabeko animaliak erabiltzen dira laborategian; horretarako, muinean ebaketa bat egiten zaie, bizkarrezur-erraboilaren azpitik. Garunik gabeko animalia hauek ordu batzuetan bizi daitezke, automata moduan: ezin dute borondatezko ekintzarik burutu eta beren ekintza guztiak erreflexu hutsak izaten dira.\nAnimalia baten hanka erretzen bada, animaliak hanka kenduko du estimulu mingarritik, eta gero kexatu egingo da. Entzefalorik gabeko animaliek, aldiz, hanka mugituko dute, baina ez dira kexatuko: bizkarrezur-muinak eragiten du hankaren mugimendua (erreflexu begetatiboa baita), eta entzefaloak kexua (entzefalorik ez dagoenez, ez dago kexurik)"}
{"id": "131370", "revid": "1545", "url": "https://eu.wikipedia.org/wiki?curid=131370", "title": "Tinpano", "text": "Tinpanoa edo mintz tinpanikoa zentimetro bateko diametroa duen mintza da, obalo formakoa, fina eta erdi-gardena. Kanpoko entzumen bidean dago eta barneko belarritik bereizten du. Mintzaren kanpoaldetik azalez osatuta dago eta barnetik erdiko belarriaren mukosarekin.\nKanpoko entzun bidetik datozen aire-dardarek tinpanoa mugitzen dute. Aldi berean, mugimendu hauek erdiko belarriko hezurtxoetara pasatuko dira.\nMintz tinpanikoaren kanpoko aldea nerbio aurikulotenporalak inerbatzen du, V3 (trigeminoa) pare kranialaren adarra dena eta X (bagoa)ren adar aurikularrak ere parte hartzen du. Barneko aldeak, aldiz, glosofaringeo nerbioak inerbatzen du."}
{"id": "131372", "revid": "155050", "url": "https://eu.wikipedia.org/wiki?curid=131372", "title": "Birziklatze", "text": "Birziklatzea erabilitako zerbait, berriz ere erabili edo baliatu ahal izateko, eraldatu edo egokitzea da. Birziklapenaren bidez, objektuen osagaiak ahalik eta gehien gordetzen dira, haiek berrerabiliz antzeko edo bestelako produktuak ekoitzi ahal izateko. Gehienbat plastikoa, papera, kartoia edo beira berrerabiltzea bilatzen da. \nBeira da birziklatzeko eta berrerabiltzeko materialik egokiena: tona bat beira ekoizteko, 130 kg petrolio behar dira gutxi gorabehera. Hortaz, beira birziklatuz petrolio asko aurrez daiteke. Gainera, beira oso-osorik birzikla daiteke, eta prozesua nahi adina aldiz errepikatu ere bai.\nPapera eta kartoia ere izan ziren birziklatzen hasi ziren lehen materialetako batzuk. Haiek birziklatuz, batetik, lehengaia aurrezten da (tona bat paper birziklatuz, 13 zuhaitz moztea saihets daiteke), eta paper berria egiteko behar den energiaren % 70 eta uraren % 15 ere bai.\nBirziklatzeak abantaila asko ditu:\nZaborrontzira botatzen den gehiena birzikla daiteke: adibidez, etxean sortzen diren hondakinen %90etik gora birziklagarria da. Gaikako zabor-bilketaren bidez, birziklatzeko moduko hainbat produktu berreskura daitezke: zabor organikoa, adibidez, konposta egiteko erabil daiteke; papera, ontzi arinak eta beira.\nHoriez gain, badira birzikla daitezkeen beste hainbat hondakin ere: arropa eta oihalak, automobilen olioa, obretako hondakinak, erradiografiak, etxeko tresnak eta abar.\nBirziklatzearen historia.\nLehen ebidentziak.\n1031. Badira Japonian papera birziklatzen dela dokumentatzen duten ebidentziak, nahiz eta onartzen den bertako txinatarrek \u2014 paperaren asmatzaileek \u2014 lehenago ere egiten zutela, eta tratamendurako prozedura Txinatik Japoniara joan zela. Landare-zuntz gutxi zegoenez, erabilitako papera birrindu egiten zen birziklatzeko erabiltzen zen mami bat lortu arte, grisaxka kolorekoa, tintaz tindatutako paperarekin egina baitzegoen.\nPapera birziklatzeko instalazioak.\n1690. Filadelfiako Germantown herri sortu berrian bizitzen jarri eta gutxira, emigrante alemaniar eta paper egileak 20 akre lur erosi zituen Mundu Berriko papera birziklatzeko lehen planta eraikitzeko, Ingalaterrako lehen planta analogoak martxan jarri eta bi urtera. Trapu zaharrak eta liho-hondarrak \u2014 Ingalaterran eta Ipar Amerikako kolonietan papera egiteko lehengai nagusia zen zuntza \u2014 gurdietan bildu eta landarera eramaten zituzten. Han, ur-tangetan murgiltzen ziren eta, gero, errotetan irabiatzen ziren, euskarrietan jarri eta paper-zerrendak lortzeko lehortzen uzten zen mami edo masa bat lortu arte. Horiek herriko inprimategietara eta inguruko hirietara (New Yorkera, adibidez) bideratzen ziren. Hurrengo 40 urteetan, Rittenhouseko landarea izan zen Ipar Amerikan lan egin zuen bakarra.\nBirziklatze prozesu baten lehen patentea.\n1800. paper fabrikatzaile ingelesak prozedura berritzaile bat patentatzen du \"tinta paperetik atera eta paper hori mami bihurtzeko\". Koopsek asmatutako metodoak, lehen aldiz, erabilitako paperetik kalitate handiko paper birziklatua lortzeko aukera ematen zuen. Hori frogatzeko, urte berean Koopsek paper birziklatuan inprimatutako lehen liburua argitaratu zuen. Eta urtebete geroago, ekintzaile fabrikatzaileak gobernu-lizentzia bat lortu zuen Millbank herrian lantegi bat eraikitzeko.\nBirziklatze selektiboaren lehen urratsak.\n1874-1904. Bi milurte baino gehiago igaro ziren Atenas etxeko hondakinak tratatzeko \"programa\" bat ezarri zuen mendebaldeko lehen hiria bihurtu zenetik \u2014 hau da, hondakinak hiriaren mugetatik urrun uztea \u2014. Hori dela eta, Baltimore hiri estatubatuarrak birziklatze selektiboko lehen programa antolatua jarri zuen abian, hondakin mota nagusientzako edukiontzi berezituekin. 1874ko urte berean, Nottinghamen (Ingalaterra), etxeko hondakinak errausteko lehen planta martxan jarri zen. Hiru urte geroago, 1897an, New York hiriak materialak birziklatzeko lehen zentroa ezarri zuen. Hondakinak eremu handietan bildu, garraiatu eta uzten ziren, eta bertan papera, metala, alfonbrak eta oihalak, arpillera eta beste ehun batzuk, kordelak, kautxua eta baita zaldi-ilea ere bereizten ziren, ondoren birziklatu eta berrerabiltzeko. Eta 1904an inauguratu ziren Chicagon eta Clevelanden latak eta aluminiozko ontziak birziklatzeko lehen bi plantak.\nGerrako birziklapena.\n1941-1942. Birziklapena ere oso presente egon zen gertakari neketsuagoetan, hala nola Bigarren Mundu Gerran. 1941ean, gobernu britainiarrak jantzien errazionamendua ezarri zuen bere biztanleen artean, jantzi bakoitzari balio bat ematen zion puntu-sistema batekin. Garai hartan, denak bigarren erabilera bat izan zezakeen, eta lehen apaingarri gisa erabiltzen ziren parpailak orain bendatzat erabiltzen ziren. AEBn, Gerran sartzeak ekarri zuen gerra-ahalegin handiaren ondorioz, Roosevelteko Gobernuak kanpaina bat hasi zuen herritarrei olioak, txatarra, metalak edo lehergailuak eta armak egiteko balio zezakeen edozein material gordetzeko eskatzeko. Disney Pluto eta Minnieren pertsonaiek ere jarri zuten beren aletxoa \"Zartaginetik aurrealdeko lerrora\" laburmetraiarekin, non off-eko ahots batek esaten zuen \"gantz zartagin bat munizio fabrika txiki bat da\".\nPlastikoak jaten dituzten bakterioak.\n2016. Ikertzaile japoniarrek bakterio espezie berri bat aurkitu dute zabortegietan \u2014 \"\" izena du \u2014, botila eta ontzien plastikoaz elikatzen dena, polietilenozko tereftalatoa (PET) 6 astetan deskonposatzeko gai diren entzima pare bat (plastikozko ontzi gehienak fabrikatzeko erabiltzen den polimeroa) sekretupean jartzean. Bi urte geroago, britainiar eta estatubatuar zientzialariek jatorrizko entzimetako bat aldatzea lortzen dute bertsio eraginkorragoa eta azkarragoa lortuz \u2014 PET egun gutxi batzuetan deskonposatzen du. Beste material mota bat ere degradatzeko gai da, polietilenozko furanoatoa (FE), ontziak ekoizteko alternatiba gisa erabiltzen dena.\nBi aurkikuntzek epe laburrean hondakin plastikoak tratatzeko eta ezabatzeko metodo bat izateko atea irekitzen dute. Gaur egun, planetaren ingurumen-arazo nagusietako bat dira, bere iraunkortasuna eta ingurunean duen metaketa masiboa direla eta. Erronka da laborategiko tratamendu hori prozesu industrial bihurtzea, eskala handian, ekonomikoki errentagarria.\nGaur egun.\nEgun birziklatze mugimendu garatu bat egon arren, oraindikan bidean dago. 2000 urtetik aurrera garapen handi bat egon da, Espaina mailan, beiraren birziklapena bikoiztu egin da. \nBirziklatzeko edukiontziak.\nBirziklatze-prozesua hainbat material bereiztean eta eraginkortasunez biltzean oinarritzen da, berrerabiltzeko antzeko propietateak dituzten elementuak biltzen dituzten edukiontzi espezifikoen presentziak errazten baitu. Edukiontzi horiek birziklapenaren zutabeak dira, eta askotariko materialak biltzen dituzte, ingurumen-inpaktua murrizteko eta baliabideen kontserbazioa sustatzeko.. \nMaterial horiek edukiontzietan behar bezala bereiztea funtsezkoa da birziklatze-prozesuak arrakasta izan dezan, zabortegietako hondakinak murrizten lagunduz eta ekonomia zirkularra sustatuz. Ekonomia zirkularrean materialak berrerabili eta produktu berri bihurtzen dira, eta, horrela, ingurune jasangarriagoa sustatzen da datozen belaunaldientzat.\nHonako birziklatze-edukiontziak erabiltzen dira:\nEdukiontzi horia: ontziak - plastikoa.\nZer bota daiteke: Plastikozko ontzi arinak Plastikorako edukiontzia ezinbesteko beste osagai bat da.\nZer EZ dugu bota behar: Plastiko ontzi arinak ez diren elementuak:\nEdukiontzi marroia: gai organikoak.\nZer bota behar dugu bertan:\nZer ez dugu bertan bota behar:\nNola utzi:\nHerri batzuetan auzokoei plastikozko txartel-elektronikoa banatzen zaie. Txip batekin. Edukiontziek sistema automatikoa izaten dute beti itxita egoteko eta zerbait botatzerakoan bakarrik zabaltzen dira ate txikitxo batzuk.\nEdukiontzi urdina: papera eta kartoia.\nPapera eta kartoia biltzeko edukiontzia funtsezko puntuetako bat da birziklatze-sare horretan.\nZer bota dezakegu bertan:\nZer ez dugu bota behar:\nNola bota behar dira:\nEdukiontzi edo iglu berdea: beira.\nBeirak, berriz, bere ontzia dauka. Birziklatutako beira tenperatura altuetan urtzen da eta forma berrietan moldatzen da, berriz ere ontzietarako, isolamenduetarako eta eraikuntzarako erabiliz.\nZer bota dezakegu bertan:\nZer ez dugu bota behar:\nEdukiontzi laranja: landare-olioa.\nZer bota dezakegu bertan:\nZer ez dugu bota behar:\nNola utzi:\nHotz dagoen olioa bota daiteke edozein ontzi tapadunetan, adibidez, kristalezko pote batean edo plastikozko botila batean. Ez da komeni edukiontzi laranjan botatzen dugun olioz beteriko potea erortzerakoan apurtzea, horregatik edukiontzi batzuetan plastikozko ontziak erabiltzeko aholkua egoten da idatzita.\nEdukiontzi arroparena.\nZer bota dezakegu bertan:\nNola utzi:\nEdukiontzietan bertan gogoratzen digute poltsa itxietan botatzeko. Ate txikitxo bat zabaldu egiten da eta erretilu moduko batean utzi behar da ondo itxitako arropaz beteriko poltsa. Ixterakoan poltsa edukiontziko barruko aldera eroriko da. Sistema horrekin botatako poltsak ezin dira bota eta gero berreskuratu.\nEdukiontzi Urdin Handia: metalak.\nMetalek ere badute beren lekua. \nMetalak birziklatzeak, aluminioa kasu, hasierako produkziorako behar den energia nabarmen murrizten du, eta berorien berrerabilpena sustatzen du lata, pieza automotrize eta egitura metaliko berriak sortzeko.\nEdukiontzi grisa: \"besterik\".\nZer bota dezakegu bertan:\nZer ez dugu bota behar:\nNola utzi:\nUdaleko agintariek ordutegi bat ezartzen dute zaborra edukiontzi grisean botatzeko: arratsaldeko azken orduetan eta gaueko lehen orduetan bota behar da zaborra edukiontzi hauetan, ez edozein ordutan. Zaborra biltzen duten kamioiak ordutegiaren amaiera eta handik gutxira igaro ohi dira.\nPilen eta baterien edukiontzia.\nZer bota dezakegu bertan:\nZer ez dugu bota behar:\nBirziklatze mota ezberdinak.\nPapera eta kartoia birziklatzea bildu eta plantara eraman, eta han, urarekin nahasten dira Pulper izeneko makina batean. Gehigarriak erabiltzen dira erresistentzia eta zuritasun handiagoa emateko, eta, azkenik, desegokiak kentzen dira, hala nola tintak, grapak eta abar. Prozesua amaitzeko, ore hori tapiz batean botatzen da. Tapiz horretan lehortzen dira eta, ondoren, ekoizten dira.\nPlastikozko birziklapena, zalantzarik gabe, degradatzeko denbora gehien behar duen hondakinetako bat, eta ehunka urte behar izaten ditu hondatzeko. Plastikoa birziklatzeko bi modu daude:\nBeira birziklatzea abantaila nagusietako bat da behar beste aldiz birzikla eta berrerabil daitekeela, ez baitu ezaugarririk eta propietaterik galtzen. Fabriketara iristen denean, kolorearen arabera bereizten da. Ondoren, material desegoki guztietatik bereizten da, hala nola etiketetatik eta tapoietatik. Azkenik, trituatu eta hauts bihurtzen da (kaltzina), tenperatura altuetan jartzen da eta harea, sodio hidroxidoa eta kareharria gehitzen zaizkio.\nEhunen eta oinetakoen birziklapena biltzen den arropa, berrerabili ezin dena, beste produktu batzuk osatzeko askatzen da, hala nola mantak, industria-erabilerarako trapuak... Hori ezinezkoa bada, erraustu energia berreskuratzeko edo zabortegira eraman.\nHondakin organikoak birziklatzea biohondakin ere esaten zaie. Etxe- eta merkataritza-sektorean aurki ditzakegun hondakin biodegradagarri guztiek osatzen dute, eta landare- edo animalia-jatorrikoak izan daitezke. Tratamendua anaerobikoa zein aerobikoa izan, mikrobio-populazio batek materia hori elikagai gisa erabiltzen du, eta degradatu eta bihurtu egiten du.\nPilak eta bateriak birziklatzea potentzialki arriskutsuak eta oso kutsatzaileak dira, metal astunak daudelako. Prozesu mekaniko baten bidez, hoztutako birrintze bat egiten da; ondoren, urarekin garbitzen da eta mahai bibratzaile batetik igarotzen da. Mahai horrek burdinazko metalak, burdinazkoak ez direnak, plastikoa, papera eta pila-hautsa bereizten ditu. Hauts honek beste prozesu hidrometalurgiko bat du, beste erreaktibo batzuen laguntzarekin osagaiak berreskuratzea lortzen duena.\nTxatarra edo metalak birziklatzea metal ferrikoen (burdina dutenak) eta ez-ferrikoen (burdinarik ez dutenak) nahasketa bat izan daiteke, edo ez. Birziklatze-prozesua mekanikoa da, bereiztearen, bahetzeen eta Foucaulten korronteen bidez, hondakinak bereizteko, eta, amaitzeko, birrindu egiten dira.\nBirziklatze prozesua.\nBirziklatze katean zenbait urrats antzeman daitezke:\nBereizketaren jatorrian kostu ekonomiko publikoak dira eta enpresa gabetuak gutxitzea uzten du. Gainera legeak behartuta dago hamar enpresa Espainian egotea. Bereizketarentzat etxeko jatorrian, kolore desberdineko edukiontziak erabiltzen dituzte ingurune landatar edo hiritarretan:\nBirziklatzearen onurak.\nBirziklatzeak baliabide naturalak aurrezten ditu.\nProduktu bat birziklatzen duzun bakoitzean, beste bat egiteko beharko zenukeen material kopuru bera aurrezten duzu. Abantaila handia da hori, material birjinak lortzeko erabiltzen diren prozesuak oso kaltegarriak baitira ingurumenerako.\nBirziklatzeak dirua aurrezten du.\nBirziklatzeak ingurumenaren kontserbazioan dituen onura guztiez gain, enpleguak sortzeko abantaila ere badu. Beraz, ekonomiarentzat oso jarduera garrantzitsua da, urtean milaka lanpostu sortzen baititu.\nBirziklatzeak energia aurrezten du.\nProduktu berri bat fabrikatzeak esan nahi du ekoizpen-prozesua hutsetik hasi behar dela, eta horrek energia-kontsumo handia eskatzen du. Hala ere, produktu hau egiteko material birziklatuak erabiliko balira, zenbait urrats egin litezke eta energia gutxiago kontsumitu.\nBirziklatzeak kutsadura murrizten du.\nEnergia asko kontsumitzen ez bada, atmosferara egiten diren isurketak askoz ere txikiagoak izango dira, eta kutsadura gutxitzen lagunduko dute. Gainera, birziklapena lagungarria da material oso kutsakorrak atmosferara, uretara edo lurzoruetara ez iristeko.\nBirziklatzeak kontsumo arduratsua sustatzen du.\nEgungo gizarteak bizimodu laburra duten produktuak erostea sustatzen du bizimodu gisa. Horrek hondakinak alferrik galtzea eragiten du, eta horrek, aldi berean, baliabideak agortzea dakar, eta horrek eragin larria du ingurumenean.\n\"3R\"-en legea.\n3R kontzeptuak, murrizteak, berrerabiltzeak eta birziklatzeak, baliabideen erabilera iraunkorrari eta hondakinen murrizketari ekiteko ikuspegi integrala adierazten du. Funtsezko hiru ekintza horiek jarraibide baliotsuak eskaintzen dituzte bizimodu kontzienteagoa eta eko-adiskidetsuagoa sustatzeko.\nMurrizketa\nMurrizketa, gure eguneroko jardueretan erabiltzen ditugun baliabideen kopurua murriztean oinarritzen da. Horrek esan nahi du erabaki informatuak hartu behar direla produktuak erostean, ontzi gutxien dituztenak aukeratu behar direla, produktu iraunkorrak eta kalitatezkoak hautatu behar direla, eta gure energia eta ur kontsumoaz jabetu behar dugula. Baliabideekiko dugun mendekotasuna murriztean, ahalik eta hondakin gutxien sortzen dugu. \nBerrerabilera\nBigarren, berrerabilerak, objektuei eta materialei bizitza berria ematea du helburu. Hori lortzeko, produktuen bizi-zikloa luzatzen da, ontzi berrerabilgarriak erabiliz, oraindik erabilgarriak diren gaiak emanez, objektuak konponduz edo lehengoratuz, baztertu eta berriak erosi beharrean. Elementuei bigarren aukera bat ematean, hondakin kopurua murrizten da eta baliabide naturalak kontserbatzen dira. \nBirziklatzea\nAzkenik, Birziklatzea, prozesu erabakigarria da, eta erabilitako materialak produktu berri bihurtzen ditu. Hemen, papera, plastikoa, beira edo metala bezalako materialak bildu, bereizi eta prozesatu egiten dira, gai berriak sortzeko erabil daitezkeen lehengai bihurtzeko. Birziklatzeak produktuen bizi-zikloa ixten laguntzen du, eta baliabide naturalak ateratzeko beharra murrizten du, ingurumen-aztarna murriztuz. "}
{"id": "131373", "revid": "336", "url": "https://eu.wikipedia.org/wiki?curid=131373", "title": "Agenda 21", "text": "Agenda 21 Nazio Batuek garapen iraunkorra eusteko sortutako programa da. Plan hau aurrera eramateko, akzio guztiak mundu eta nazio mailan bultzatu behar dira NBEko entitateen bitartez, gobernu eta estatuen bitartez eta talde partikular garrantzitsuen bitartez, ingurumenaren gain eragin egiten duten arlo guztietan.\nPrograma eta garapen iraunkorra.\nAgenda 21ean, 28. kapituluan hainbat helburu erakusten ditu, autoritate lokalen laguntza behar dela esan ondoren: a) 1996rako herrialde guztietako autoritateek haien herriekin kontsulta prozesu bat aurrera eraman behar dute eta ondoren kontsentsua lortu komunitaterako Programa 21 baten gainean.\nOndoren, 25. kapituluan honako hau dio: 25.12). Umeak ez dira lurra zaintzeko erantzukizuna izango duten bakarrak, garapenean dauden hainbat herrialdeetan biztanleri erdiaren laguntza behar da gutxienez.\nHistoria.\n1960ko hamarkadan, komunitate zientifikoa planetaren arazo handiez ohartarazten hasten da: pobrezia, biodibertsitateko eta ingurumen-hondatzeko galera. Giza jardueren arteko interrelazio fisiko eta halabeharrezkoak eta natura nabari egiten hasten dira. Ingurumenean, bizi garen biosferan gertatzen da, eta\nsistema konplexu, dinamiko, sinergiko, zalantzagarri eta ekosistemaren eta bien elkarrekiko egokitzapena eskatzen duen sistema sozioekonomikoaren arteko elkarrekiko interdependentzia dagoena izatea.\n1968an Aurelio Pecceik eta Alexander Kingek Erromako Kluba sortu zuten arazo berri hauen erronkei arreta jartzeko.\n1972ko ingurumenaren gaineko munduko lehen bilketaren bitartez, zimenduak jartzen hasten dira 20 urte geroago Rio de Janeiron, (1992an). Stockholmon, 1972ko Giza Ingurunearen gaineko Konferentzia honetan, 113 nazio parte hartu zuten \u00a0eta bere Idazkari Nagusia Maurice Strong doktorea \u00a0Rio-koa izango litzatekeela ere esan zuen. \u201cHura baino lehen\u201d izan zen, horrela kontatzen du Strong doktorea, kasu honetan, ingurumena ia berritasuna kontuan hartuta, eraman zuen eztabaida.\n1987an, Konferentzia honen ondoren konklusioak jaso ziren Brundtland Txostenean, \u201cGure Etorkizun Komuna\u201d, Gro Harlem Brundtlandek, Norvegiako Lehen Ministro ohiak, zuzenduta, izenburua jarrita. Stockholmgo Konferentzia honen emaitza bezala, Nazio Batuen (PNUMA-ren) Ingurumeneko Programa ezarri zen eta NBEk Ingurumenaren eta Garapenaren gaineko Munduko Komisioa ezarri zuen 1983an.\nAurrerapenak.\nGarapen\njasangarri-kontzeptuko Nazio Batuen aldetik adopzio informala sorreratik\nabiatzen da. 1983an giroaren gaineko munduko Komisiokoa garrantzi handia izan\nzuen eta 1987an izenburua jarritako bere txostena argitaratu zuen garapeneko\n(WCED-etako) gure etorkizun komuna, ere Brundtland Txostena bezala ezagututa;\ntxosten honek azpimarratu zuen hegoko herrien pobreziara. Komisioak\nkonferentziaren deialdia gomendatu zuen gai hauen gainean.\nAgenda 21eko\ngarapena 1989ko Abenduaren 22an hasi zen. Eta\u00a0\nNew Yorkeko ingurumenaren gaineko konferentziako eta garapeneko Nazio\nBatuen ohi ez bezalako batzarreko onespenarekin hasi zen.\nGaur egun,\nAgenda 21eko kide askok akordioak berretsi dituzte eta antolatutako nazio eta\nlokala mailarako bere programak, halako amaierarako, Nazio Batuekin lotutako\nentitate desberdinak garatu dituzten gidariei jarraituz Estatu Batuak Absente\nnabarmena dira, Ibai-Gailurrera joan zen baina adierazpena eta programa\nsinatzeari uko egin zion herria.\nAgenda 21 batzutik\naurrera doikuntzak eta berrikusteak izan dira garatu diren erantzun estuak. Lehenengo,\nRio+5 izeneko konferentzia, ekainaren 23tik 27ra egin zen 1997.urtean, New\nYork-en.\u00a0 Agenda 21 berriena,\nJohannesburgoko Lurraren Gailurra, Hegoafrikako 2002ko irailaren 4rako\nabuztuaren 26ko hiri honetan bilduta egon da.\nEdukia eta egitura.\nAgenda 21-eko arazoak honela banatuta daude:\n1. ATALA: Hitzaurrea\n2. ATALA: Garapen bidean dauden herrialdeen garapen iraunkorra bizkortzeko nazioarteko lankidetza eta honekin lotutako barruko politikak\n3. ATALA: Pobreziaren aurkako borroka\n4. ATALA: Kontsumo-moten bilakaera\n5. ATALA: Dinamika demografikoa eta iraunkortasuna\n6. ATALA: Giza osasuna babestea eta sustatzea\n7. ATALA: Giza kokapenen garapen iraunkorra sustatzea\n8. ATALA: Ingurugiroaren integrazioa eta erabakiak hartzeko uneko garapena\n9. ATALA: Atmosfera babestea\n10. ATALA: Lurreko baliabideak planifikatzeko eta antolatzeko ikuspegi integratua\n11. ATALA: Baso-soiltzearen aurkako borroka\n12. ATALA: Ekosistema hauskorren antolaketa: desertifikazioaren eta lehortearen aurkako borroka\n13. ATALA: Ekosistema hauskorren antolaketa: gune menditsuen garapen iraunkorra\n14. ATALA: Nekazaritza eta landa-garapen iraunkorrak sustatzea\n15. ATALA: Aniztasun biologikoaren kontserbazioa\n16. ATALA: Bioteknologiaren kudeaketa ekologikoki arrazionala\n17. ATALA: Ozeanoen eta mota guztietako itsasoen \u2013itsaso itxiak eta erdi itxiak barne\u2013 eta kostaldeko guneen babesa eta bertako baliabide bizidunen babesa, arrazoizko erabilera eta garapena\n18. ATALA: Ur gezatako baliabideen horniketa eta kalitatea babestea: ur gezatako baliabideen ustiapenerako, antolakuntzarako eta erabilerarako irizpide integratuak aplikatzea\n19. ATALA: Produktu kimikoen kudeaketa ekologikoki arrazionala, nazioartean produktu toxikoen eta arriskutsuen legez kanpoko salerosketa prebenitzea barne\n20. ATALA: Hondakin arriskutsuen kudeaketa ekologikoki arrazionala, hondakin arriskutsuen legez kanpoko salerosketa prebenitzea barne\n21. ATALA: Hondakin solidoen kudeaketa ekologikoki arrazionala eta erabilitako urekin lotura duten auziak\n22. ATALA: Hondakin erradioaktiboen kudeaketa kaltegabea eta ekologikoki arrazionala\n23 ATALA: Sarrera\n24. ATALA: Garapen iraunkorra eta zuzena lortzeko, emakumearen mesedetan mundu mailan neurriak hartzea\n25. ATALA: Haurtzaroa eta gaztaroa garapen iraunkorrean\n26. ATALA: Herrialde indigenen eta beren komunitateen zeregina onartzea eta sendotzea\n27. ATALA: Garapen iraunkorra lortzeko lanean elkartutako gobernuz kanpoko erakundeen lana sendotzea\n28. ATALA: Agenda 21 babesteko tokian tokiko agintarien ekimenak\n29. ATALA: Langileen eta beren sindikatuen papera indartzea\n30. ATALA: Merkataritzaren eta industriaren papera indartzea\n31. ATALA: Komunitate zientifiko eta teknologikoa\n32. ATALA: Nekazarien papera indartzea\n33. ATALA: Finantzaketako baliabideak eta mekanismoak\n34. ATALA: Teknologia ekologikoki arrazionalaren transferentzia, lankidetza eta gaitasuna areagotzea\n35. ATALA: Garapen iraunkorra lortzeko zientziaren zeregina\n36. ATALA: Heziketa, trebakuntza eta kontzientzi hartzea sustatzea\n37. ATALA: Garapen bidean dauden herrialdeen gaitasuna areagotzeko mekanismo nazionalak eta nazioarteko lankidetza\n38. ATALA: Nazioarteko akordio instituzionalak\n39. ATALA: Nazioarteko bitarteko eta mekanismo juridikoak\n40. ATALA: Erabakiak hartzeko informazioa"}
{"id": "131375", "revid": "119347", "url": "https://eu.wikipedia.org/wiki?curid=131375", "title": "Ingurumenaren Nazioarteko Eguna", "text": "Ingurumenaren nazioarteko eguna, ingurumenari Nazio Batuen Erakundeak urtero eskainitako eguna da. Ekainaren 5ean ospatzen da.\nEgun honen ospakizuna 1972ko abenduaren 15ean onartu zen, Nazio Batuen Batzar Nagusian. Egun horretan, Nazio Batuen Ingurumen Programa (UNEP ingelesez) ere onartu zen .\nNBEak egun honetaz baliatzen da mundua ingurumenak duen garrantziaz kontzientziatzeko, jendeari hurbiltasuna erakutsiz.\nGainera, egun honi esker, urtero komunikabideetan ingurumenari buruz hitz egitea lortzen da, eta ondorioz, gaur egun gure gizartean lekua duen gaia bihurtu."}
{"id": "131377", "revid": "90609", "url": "https://eu.wikipedia.org/wiki?curid=131377", "title": "Koltan", "text": "Koltana kolunbita eta tantalita mineralez konposatutako mineral metaliko beltza eta opakua da. Koltana ez da elementu konkretu bati erreferentzia egiten dion izendapen zientifikoa. Izendapena bi mineralen izenen kontrakzioen batuketaren ondorioz sortzen da. Alde batetik, kolunbitak (COL),niobiozko oxidoa burdina eta manganesoa (Fe, Mn)Nb2O6, eta, beste aldetik, tantalitak (TAN), tantalozko oxido burdina eta manganesoa osatzen dute. Koltana bi elementuen arteko soluzio solidoa da. Hau da, bi mineral horiek proportzio mugagabeetan nahasi egiten dira. Koltana erlatiboki eskasa da naturan eta oso garrantzitsua bilakatu da azken urteotan, bere aplikazio teknlogokioak direla eta. Mineral bitxi batetik izatetik, mineral estrategiko bat izatera bihurtu da. Gailu elektroniko ia guztietan erabiltzen den minerala da koltana.\nKoltanaren ustiapen interesa tantalioa erauztean oinarritzen da batez ere; beraz, koltanaren balioak duen tantalita ehunekoaren - % 20 eta % 40 artean normalean - eta tantalitan dagoen oxidozko tantaloaren ehunekoaren - % 10 eta % 60 artean - mende dago.\nKoltanaren erabilera.\nElektronika alorrean, koltanaren tantaloa kondentsadore elektrikoak sortzeko erabiltzen da batez ere. Elementu horren abantaila garrantzitsuenak kondentsadoreetan, bere eraginkortasun bolumetrikoa (hauen tamaina guztiz minimizatuz) eta, bestetik, jasan dezakeen tenperaturak dira (-55\u00a0\u00b0C-tik 150\u00a0\u00b0C-ra). Ezaugarri hauekin lortzen dute beste materialezko kondentsadoreak, zeramikozkoak adibidez, atzean geratzea. Izan ere, potentzia altuko erresistentziak fabrikatzeko erabiltzen dute ere bai.\nElektronikaz aparte, tantalozko erabilera metalezko aleazioetan, produktu kimikoetan eta karburoetan handitu egin da. Tantalo duten aleazioak (% 2 eta % 12 artean), hegazkinetako motoreetan, turbina estatikoetan energia estatikoa sortzeko eta erreaktore nuklearretan erabiltzen dira.\nTelefono adimentsu baten barruan, tantalorako erabilera ezberdinak daude:\nNiobiori (Nb) dagokionez, aleazio metalikoak egiteko erabiltzen dira. Hauek aeronautikan erabiliak dira, hala ere, beste propietate interesgarri bat dute: supereroankortasuna. Honek elektroiman potenteak sortzea ahalbidetzen du, non erresonantzia magnetikoa duten aparatuetan eta partikula-azeleragailuetan aplikatzen den.\nProdukzioa.\nErreserben kokalekuei dagokionez, bi teoria guztiz kontrakoak daude. Teoria nagusiaren arabera, koltanezko erreserba handiena Afrikan dago, Kongoko Errepublika Demokratikoan (RDC), hain zuzen ere. Bertan munduko erreserben %80-a kokatzen dira. Denaren, \"Tantalum-Niobium International Study Center\"en arabera, RDC-ko erreserba guztiak ez lirateke %9-ra ailegatuko, eta ez %80-ra esaten duten moduan ere. Hala ere, bi teoria hauek bat egiten dute zenbait erreserba kokapenetan, hala nola, Australian, Brasilen, Kanadan, Txinan eta RDC-ko hainbat herrialdetan (Ruanda, Burundi eta Etiopia). Hauek munduko produktore handienak dira, Australia, Brasil eta Kanada bereziki. Bestetik, Malasian eta Tailandian ere ekoizten da tantalioa, baina ez koltanatik habiatuta, baizik eta eztainu produktu batetik. Paradoxikoki, Ruandak koltan erreserbak eduki ez arren, produktore nagusietakoa da. Errusia errekurtso honetan oso aberatsa izan arren, bere koltan-andelak ez dira oraindik ustiatu.\n2008. urtean munduko tantaliozko eskaintzaren jatorriari daokionez, % 71 material atera berria zen, % 20 birziklatua eta gainerakoa estainu hondarra. 2009. urtean Kolonbiak eta Venezuelak koltan erreserben aurkikuntzaren berri eman zuten. 2018ko maiatzean material horren lehenengo esportazio konsistentea egin zuen Venezuelak Italiara (10 paleta izan ziren, 5 toneladetako pisuarekin eta 300 000 eurotako balioarekin).\nKoltanaren ustiapena gatazka geopolitiko ugarien arrazoia da. Kongoko Errepublikan batez ere, estatuaren eta mugako herrialdeen, eskualdean aritzen diren gerrillen, mendebaldeko multinazionalen eta kontrabandisten interesak guztiz nahasten dira. Zenbait agentzia internazionalen eta Nazio Batuen Erakundearen arabera, koltanaren esportazioa Kongoko Bigarren Gerraren zenbait talderi finantziatzeko lagungarria izan da, izan ere, gatazka honetan 6 milioi hildako egon dira jada. Gaur egun, Uganda Kongotik lapurtutako koltana mendebaldera esportatzen ari da, Estatu Batuetara gehienbat, non ia koltan kantitate guztia tantalozko kondentsadore elektrikoak fabrikatzeko erabiltzen den.\nKoltanaren gerrak.\nJende gehienaren iritziz, Kongoko Errepublika Demokratikoa koltanaren munduko erreserben % 80-a ditu. Mineral hori baliabide oso estrategikoa eta berriztaezina denez, 1998tik Kongoan gerra bat hasita dago meategien kontrola lortzeko. Nazio Batuen Erakundeak dioenez, Ruandako Defentsa Indarrak Kongoko meatzaritza aktibitatea kontrolatzeko eta mendebaldeko enpresari eta bezeroekin kontaktua errazteko egitura bat sortu dute. Minerala Ruandara eramaten da, non esportatu baino lehen prozesatzen duten. Azkenengo hartzaileak Amerikako Estatu Batuak, Alemania, Herbehereak, Belgika eta Kazajistan dira. Guda honek mineralaren ustiapenarekin guztiz zerikusia du, 5,5 milioi hildako egon dira, Bigarren Mundu Gerratik kopuru handiena.\nRuanda eta Uganda Kongoko abertasun mineralen trafikoa eta espoliazioa dela eta, salatuak izan dira nazioarteko hainbat txotenetan. Hala ere, laguntza ekonomikoa eta militarra bertara ailegatzen jarraitzen du, nahiz eta gatazkak jarraitu, mendebaldeko herrialdeak onuradunak izanik. Amerikako Estatu Batuen eta bi herrialde horiek elkartasun-planak sinatu zituzten. Izan ere, mineral honen salerosketaren ondorioz lortu zuten aberastasunaz aparte, ikusi zuten bere kanpo-zorrak bertan behera geratu zirela eta eskualdeko eredu ekonomiko-garatzaile bezala hartu zuten. Eskualdeko enpresa garratzitsuenen artean \"American Mineral Fields\" dago. Enpresa honetan George H. W. Bushek, Amerikako Estatu Batuetako lehendakari ohia eta bere semeak, George W. Bush, lehendakari ohia ere bai, interes nabarmenak dituzte.\nKoltanaren esplotazioa, Kongon batez ere, eztabaida ezberdinak sortu ditu izan ditzakeen ondorio sozialak eta ingumenekoak direla medio. Baliabide honen esplotazioa, gatazka armatuak sustatu ditu alderdi lokalen artean, kasu batzuetan, Ugandak lagunduta. Horrek gudazko diamanteen komertzializazioarekin sortu zen arazoaren antzekoa gertatzen ari da. Koltanarekin jarraituz, sortzen diren beste kezka batzuk langileen ustiapena eta ekosistemaren suntsipena dira. Koltan meatoki nagusien kokalekuak, bat egiten dute desagertze sorian dauden gorilen habitatarekin.\nEldiario.es hedabideak jaso zuenez: \u201cHerrialde askok dituzte interesak bertan\u201d, azaldu du kazetariak. \u201cKoltan minerala ez da gerraren kausa nagusia, baina gerra hori areagotzeko aukera nagusia bihurtu da\u201d, adierazi zuen Caddy Adzuba Kongoko kazetariak.\nAdzubak azaldu zuen gerra hasi zela erregimen diktatorial baten ondorengo aldaketa politiko baten beharragatik: \u201cRuanda edota Burundi herrialdeek onartu zuten Kongori laguntzea 1996an. Zoritxarrez, nazioarteko komunitateak herrialdea egonkortzeko aukeratzat hartu zuen, eta Europar Batasuneko eta AEBtako herrialde batzuk gerran sartu ziren. Beren helburua ez zen kongoarrei laguntzea, baliabideak kontrolatzea baizik; gerraren kausa ez da minerala bera, baina mundu mailako kapitalismoak egoera aprobetxatu du\u201d.\nKoltan mineralak herrialdearen aberastasuna sortu beharrean, minak kontrolatzen dituzten talde armatuei egiten die onura. Mineralen esplotazio ilegalak emakumeei eta haurrei eragiten die, batez ere. Emakumeen kasuan, indarkeria sexista da ondorio nagusia: \u201cHerrixka bateko emakume guztien bortxaketa burutzen dutenean, komunitatea deuseztatu egiten da, emakumeak gizartearen kohesioaren rol soziala betetzen du-eta\u201d. Haurren kasuan, berriz, eskola uztera behartzen dituzte, eta esklabo bihurtzen dituzte. Nesken kasuan, gainera, prostituitzera derrigortzen dituzte\u201d, azaldu du Abzuba kazetariak.\nOrain arte hartutako neurriak.\nEkonomia Lankidetza eta Garapenerako Erakundeak (OECD) neurri batzuk hartu zituen 2010ean, eta enpresak derrigortu zituzten mineralaren kudeaketa arduratsua egitera. Nazio Batuen Erakundeko Segurtasun Kontseiluak eskatu zien herrialdeei baliabideak inportatzen zituzten merkatarien kontuak arduraz kontrolatzeko. Amnistia Internazionalaren txosten baten arabera, ordea, enpresen %80k ez dute kontrolatzen beren produktuek ba ote duten Afrikako gatazka guneetatik ekarritako mineralik.\nEuropako Batzordeak proposamen bat egin zuen 2014ean, eta 2015ean Europako Parlamentuak zuzenketa egin zion proposamenari. Azkenean, onartu zuten 880.000 enpresak jakinarazi behar dutela beraien kateetan hautemandako arriskuak identifikatzeko hartutako neurriak. Enpresa horiek eztainua, tantaloa \u2013koltanetik eratorritako materiala\u2013 , wolframa eta urrea erabiltzen dituzte produkziaon. Dena den, behin betiko testua negoziatzen ari dira oraindik, eta Europako Batzordeak onartu behar du.\nCaddy Adzubaren arabera, arazoa da garestiagoa dela mineralak mina legaletatik ateratzea. Dena den, Europa mailan aldarrikatu behar da \u201ckonpainiek utzi egin behar dutela erreboltariek kontrolatutako lekuetatik ateratako materialak erosteari. Legea onartuta ez gara besoak gurutzatuta geratuko; legea oinarria da, lan egiteko erreminta, baina legea aplikatzen dela egiaztatu behar dugu\u201d."}
{"id": "131378", "revid": "336", "url": "https://eu.wikipedia.org/wiki?curid=131378", "title": "Iluntze global", "text": "Iluntze globala lurrazalera heltzen den eguzki argiaren murrizketa gradualaren fenomenoa da, zeina, uste denez, atmosferan ikatz beltza bezalako partikula batzuen kopuruaren hazkundeak eragiten baitu. Iluntze globalak uraren zikloan eragina izan du lurrunketa tasa jaisten baitu eta lehorteak eragin izan ditu leku batzuetan. Fenomeno honek hozte-efektu bat sortzen du eta honek zientzilari batzuk negutegi efektua gutxiestera eraman ditu.\nKausa eta efektuak.\nIluntze globala atmosferan aerosol eta beste partikulen batzuen presentziak eragindako fenomenoa dela uste da. Partikula hauek kondentsazio nukleo gisa jokatzen dute, bertan tanta mikroskopikoak eratzen dira eta koaleszentziaz batzen dira. Hodei guztiek partikula hauetako kantitate zehatz bat izaten dute, baina kutsadura atmosferikoaren kausaz partikula hauen kopuruaren igoera nabarmena litzateke eta horregatik hodeiak tanta txikien kopuru handiagoarekin betetzen dira. Hodei mota hauek zuriagoak dira, hau da, eguzki argia beste hodeiek baino hobeto islatzen dute. Horregatik, lehen baino eguzki argi gehiago islatzen da espaziora.\nHodeiek Eguzkia igortzen duen beroa naiz Lurrak irradiatzen duena oztopatzen dute. Normalean, egunean zehar eguzki argia oztopatzen dute hozte efektu bat eraginez eta gauez Lurrak igortzen duen beroa gelditzen dute, Lurraren tenperatura mantenduz.\nIzan daitezken kausak.\nDiesel eta egurra bezalako erregai fosilen bukatu gabeko konbustioak atmosferara kedarra askatzen du. Honek berotze efektu eragiten du atmosferan, 2 kilometro inguruko altueran. Honek ozeanoen azalera beltzarazten du eguzkiaren erradiazioa xurgatzen. Naiz eta munduko parte gehiena berotu, kutsadura honen menpean daduen lurraldeak hoztu ohi dira.\nKlimatologo batzuk diotenez hegazkinen estelak iluntze globalarekin zerikusia dute, baina hegazkinen fluxu jarraituarengatik hau ezin izan zen frogatu irailaren 11ko atentatuak gertatu ziren arte. Estatu Batuetan atentatuen ondorioz egindako hegazkin gelditzearekin, egunean zeharko 1 \u00baC-ko bariazioa nabarmendu zen Estatu Batuetako lurralde batzuetan, hau da, hegazkinen estelek gaueko tenperaturak igotzea eta egunetakoa jeistea eragin izan ahal dutela frogatu zen.\nSumendien errautsa ere bada fenomeno honen eragilea. Tenperaturen jaitsiera bat nabaritu da erupzio handien ostean.\nKausak.\nFenomeno honek kliman aldaketa handiak eragin ahal izan du. Argitasun murrizketak montzoien falta eragin ahal izan du Afrikan 70eko eta 80ko hamarkadetan. Hala ere, ideia hau ez dago guztiz onartuta eta ezin da besterik gabe zuzentzat jo.\nFenomenoaren erabilera.\nZientzialari batzuk aerosolen erabilera proposatu dute berotze globala geldiarazteko. Hala ere, horrek hurrengo arazoak ekarriko lituzke:"}
{"id": "131379", "revid": "119347", "url": "https://eu.wikipedia.org/wiki?curid=131379", "title": "Uraren zikloa", "text": "Uraren zikloa edo ziklo hidrologikoa urak iragaten dituen faseen segida da: lurretik, itsasotik edo lehorreko ur-bilduetatik lurruntzea, hodei izatera kondentsatzea, prezipitazioa, lurzoruan edo ur-bilduetan pilatzea, eta berriro lurruntzea.\nUr-masaren parterik gehiena egoera likidoan egon ohi da. Batez ere itsaso eta ozeanoetan aurki dezakegu egoera honetan, baina baita lur-azpiko ur eta lur-azaleko uretan (ibaiak eta lakuak) ere. Egoera solidoan dagoen ura ere oso esangarria da, bi poloetan eta mendiko glaziarretan pilaturiko izotza, hain zuzen ere. Frakzio txikiena atmosferan agertzen da, egoera likidoan lainoetan moduan, edo gas egoeran ur-lurrin moduan. Atmosferako ur hau, ordea, oso garrantzitsua da hidrosferako gune ezberdineko uren trukea gertatu dadin, gordailu nagusietatik urruti dauden eskualde kontinentaletara ura iritsi dadin ahalbidetzen baitu.\nGure planetaren lurrazalaren hiru laurdenak urez estalirik daude. Ura, ezagutzen dugun konposaturik ugarienetariko bat da eta hiru egoeratan aurki dezakegu Lurrean: solido egoeran (elurra edo izotza), likido egoeran eta gas egoeran (ur-lurrina). Itsaso, ibai, hodei eta euria etengabe aldatzen dira, lurrazaleko ura lurrundu, prezipitazio moduan berriz ere lurrera erori, lurrean iragazi eta abar. Hidrosferako gune ezberdinetako uraren zirkulazio eta kontserbazioari uraren ziklo edo ziklo hidrologiko izena ematen zaio. Erreakzio kimiko gutxi gertatzen diren ziklo biogeokimiko bat da, non ura leku batetik bestera igarotzen den eta egoera fisikoa aldatzen duen.\nPrezipitazioak.\nUraren zikloa itsasoan hasten da. Eguzkiaren intsolazioaren eraginez, ozeanoen gainazaleko ura lurrundu egiten da. Atmosferak ura kondentsazio bidez (euria eta ihintza) edo alderantzizko sublimazio bidez (elurra eta izotz zuria) gal dezake. Ur-lurrinak gora egin ahala hoztu egiten da eta kondentsazio bidez lurruna ur likido bihurtzen da. Tantak elkartzean lainoak eratzen dira eta ur-partikulek pisu nahikoa hartu dutenean, erori egiten dira, prezipitazio bidez. Euria, elurra eta txingorraren kasuan grabitatea da erorketa behartzen duena. Ihintza eta izotz zuriaren kasuan, egoera aldaketa estaltzen duten azaleraren gainean gertatzen da zuzenean.\nFiltrazioa.\nLurrera erortzen den uraren zati bat izaki bizidunek erabiliko dute. Lurrera erortzen den ura lurraren gainetik higituko da ibai, laku edo itsasora iritsi arte. Errekara bildu aurretik lur-azalaren gainean bide nabaririk gabe mugitzen diren ur hauei isurketa-ur izena ematen zaie. Klima oso lehorrak ez diren inguruetan isurketa-urak dira higaduraren eta garraioaren erantzule nagusiak.\nBeste zati bat lurrean barna iragaziko da eta lurpeko urak eratuko ditu. Lurzoruan edo elur-geruza batean gertatze den uraren goitik beherako mugimendu honek \"perkolazio\" izena hartzen du. Gainazalean mugitzen den eta infiltratzen den uraren proportzioa substratuaren iragazkortasuna, maldak eta landarediak baldintzatua izango da.\nLurpeko zirkulazioa.\nLur-azaleko isurketa-urak moduan, grabitatearen alde gertatzen da. Bi eratako mugimendua gertatzen da. Arroka karstifikatuetan, kareharriak batez ere, zirkulazioa bertikalki gertatzen da. Bestea akuiferoetan gertatzen dena da. Ur interstiziala arroka iragazkorren poroetan sartzen da eta presioa eta kapilaritatearen eraginez grabitatearen kontra egin dezake.\nLurrunketa.\nLehenago edo geroago, lur-azalera eroritako ura ur lurrun bilakatu eta atmosferara itzuliko da. Ur-lurruna lurrazaletik edo itsasoen gainazaletik lurrunketa bidez sor daiteke, glaziarretatik sublimazio bidez edo izaki bizidunengandik ebapotranspirazio bidez.\nLurruntzean, urak disolbaturik dituen edukiak atzean lagatzen ditu, gatz mineralak edota konposatu kutsakorrak, esate baterako. Ondorioz, atmosferatik erortzen den ura egoera ia puruan erortzen da. Ur-prezipitazioa ez da guztiz garbia atmosferako ura bestelako gasekin elkartu eta euri azidoa moduko fenomenoak sorraraz baititzake.\nUra purifikatzen duen ziklo honen barneko beste prozesu bat landareek burutzen duten transpirazioa da. Landareen sustraiek lurzoruko ura xurgatu eta hostoetara garraiatzen dute barnean disolbaturik dituen nutrienteak erabiliz. Ur hau fotosintesian erabil daiteke baina nutrienteak kendu zaizkion soberakoa lurrundu egiten da. Atmosferara igarotzen den lurrinaren %10 era honetan gertatzen da.\nEra honetan zikloa itxi egiten da. Ura etengabe mugitzen da, egoeraz aldatzen du eta berriz aurreko egoerara itzultzen da. Dinamismoa etengabea da eta egun Lurrean ezagutzen denn bizitza, zati handi batean, ziklo honi zor zaio.\nHidrosferako urak mantuaren desgasifikazioan du jatorria. Sortu zenean, duela 4.650 milioi urte, gutxi gorabehera, ur lurruna bazegoen Lurrean jada. Hasiera batean etengabeko fusioan zegoen gorputz handia zen, lurrazalean ehunka sumendi aktibo zituena. Ur lurruna duen gasez kargaturiko magma lur-azaleratu egin zen sumendien erupzioen bitartez. Lurra hoztu zenean, ur lurruna kondentsatu eta lurrazalera erori zen euri moduan eta egun ezagutzen direnn ozeanoak sortu. Uraren zati bat mantura itzul daiteke litosferaren subdukzio-prozesuetan sedimentu ozeanikoekin batera."}
{"id": "131380", "revid": "119347", "url": "https://eu.wikipedia.org/wiki?curid=131380", "title": "Baso mediterraneo", "text": "Baso mediterraneoa edo oihan mediterraneoa klima mediterraneoa duten lurraldeetan garatzen da. Negu epelak, uda lehorrak eta udazken eta udaberrietan prezipitazio altuak egotea dira baso mediterraneoaren ezaugarri nagusiak. Gainera hainbat baso suteak ematen dira baina baso hauetako landaretza moldatuta dago. Baso hauek Mediterraneo itsasoaren inguruan daude gehienbat. Hala ere, badira beste munduko hainbat tokitan ere: Australiako hegoaldean, Afrika hegoaldean...\nJatorria eta eboluzioa.\nJatorria.\nBaso mediterraneoaren jatorria antzinako ozeano batean dago, Tetis Itsasoa-n hain zuzen ere. Tetis Itsasoak gure arbasoak banatzen zituen bi kontinenteetan, Laurasia eta Gondwana (Afrika eta Europa). Denborarekin, baso haiek aldatuz joan ziren gaur egungo basoak sortu ziren arte.\nEboluzioa.\nBaso mediterraneoen eboluzioa gizakiaren laguntzari esker izan da zati gehienean. Honek sorturiko aldaketek, landaretza berrien agerpenari lagundu zion eta baita beste batzuen desagerpenari ere. Neolitoan, gizakiak abeltzaintza eta nekazaritza ekintzetan hasi zen. Aurreko belaunaldiak hezi zituen gaur egungo bobidoak, txerriak eta ahuntzen inguruan. Horregatik, oso ondo egokitu izan ziren baso mediterraneoetara.\nBaso mediterraneoei dagokionez, eboluzioko gertakizun garrantzitsuenak hurrengoak izan dira:\nLehenengo krisialdi hauek, lehenengo glaziarren agerpenari lagundu zion Iparraldeko Hemisferioan.\nLandaretzaren bioma taldeak.\nLandaretza honen biomaren komunitate garrantzitsuak osatzen dute:\nMunduko baso mediterraneoak.\nBiogeografian lau gune garrantzitsu bereizten dira klima mediterraneoari dagokionez. Landaretza mediterraneoa 30 eta 40\u00a0\u00b0C arteko tenperaturetan ematen da. Horregatik, bere izenak esaten duen bezala, baso mediterraneoak Mediterraneo itsasoaren inguruan daude gehienbat."}
{"id": "131381", "revid": "336", "url": "https://eu.wikipedia.org/wiki?curid=131381", "title": "Ingurumenarekin lotutako gaixotasunak", "text": "Egoera fisikoen, kimikoen, biolikoen, sozialen, kulturalen eta ekonomikoen multzo gisa nabaritzen dute ingurumena. Gizakien osasunaren eta ingurumenaren arteko lotura konplexua da. Osasunean eragina duten arazo nagusiak, batetik, garapenik ezagatik edo urritasunagatik gertatzen dira, eta, bestetik, neurriz kanpoko garapenagatik eta baliabide naturalen kontsumo ez iraunkorragatik. Lehenak, txirotasunarekin eta garapenik ezarekin lotuta daude; bigarrenak garapen ez iraunkorrarekin.\nOsasunean eragin zuzenagoa duten aldagaiak ingurumenean garraioak, energiak, industriak, nekazaritzak eta halako sektoreek dituzten ondorioei lotuta daude. Hori dela eta, osasuna garapen iraunkorreko osagai nagusi gisa planteatu da; izan ere, osasun politiken planifikazio eraginkorrak osasun sektorearen eta beste batzuen arteko koordinazioa eta lankidetza eskatzen du.\nAzken urteetan ingurumen arazoak gehitu dira nabarmen, eta ondorioak lazgarriak dira bai gure osasunerako eta baita ekosistementzako ere. Euri azidoa, berotegi-efektua eta ozono-geruzaren zuloa dira arazo horien ondorioetako batzuk.\nZer egin ingurumenaren alde.\nAskotan galdetzen diogu geure buruari guk, gizabanako soilok, zer egin dezakegun honelako arazo handi baten aurrean. Eguneroko bizitzan ohitura aldaketa batzuk eginez pauso handiak eman ditzakegu ingurumenaren alde. Hona batzuk:\nGaixotasunak sendatzen laguntzeko.\nLurrin bat lasaigarria izan daiteke; edo suspergarria, alaia, dinamikoa eta bizigarria, baita lo-eragilea ere. Landareek, ordea, beste propietate batzuk ere badituzte, eta horien artean terapeutikoak. Aromaterapiak ezin du ohiko medikuntzaren hautabidea izan, baina hainbeste botika gabe sendatzen laguntzeko oso baliagarria izan ohi da. Hona hemen aromaterapia aplikatzen zaien gaixotasun arrunt batzuk:"}
{"id": "131382", "revid": "4380", "url": "https://eu.wikipedia.org/wiki?curid=131382", "title": "Uraren eraginak erliebean", "text": ""}
{"id": "131383", "revid": "119347", "url": "https://eu.wikipedia.org/wiki?curid=131383", "title": "Zentral termiko", "text": "Zentral termikoa bero-energia energia elektriko bilakatzeko erabiltzen den instalazioa da. Bero-energia hori hainbat prozesutik lortu daiteke (geotermikoa, ikatza, gasolioa, gas naturala, nuklearra, etab.) eta turbina batekin energia elektriko bilakatu. Horietako prozesu askok gas emisioak dituzte eta berotegi efektua handitzen dute. Gainera, zentral termikoak industrian aplikazio gehiago izan ditzake, erabili ez den beroa aprobetxatzeko.\nZentral termiko motak.\nAlde batetik, bereizi behar dira ur zikloak erabiltzen dituzten zentralak (zentral konbentzionalak deitzen direnak) eta gasak erabiltzen dituztenak. Gasak erabiltzen dituzten zentral horiek (adibidez, gas naturala) gasa tenperatura altuan eta presio altuan gas-turbina batean sartzen dute eta energia elektrikoa sortzen da. Ur ziklokoek , aldiz, ur lurruna erabiltzen dute lurrun-turbina batekin energia elektrikoa lortzeko. Askotan, gas zikloko soberako beroa ur zikloko ura lurruntzeko erabiltzen da, eta horri ziklo konbinatua deitzen zaio.\nBeste alde batetik, bereizi behar dira beroa lortzeko metodoak. Normalean, zentral konbentzionaletan, bero hori lortzeko errekuntza ematen da (ikatza, petrolioa, biomasa, etab. erretzean) eta bero horrekin ura lurruntzen da turbinan sartzeko. Gasak erabiltzen dituzten zentralak, aldiz, gasa erretzean gas bero hori turbinara sartzen da elektrizitatea sortzeko.\nGainera, zentralaren errendimendua handitzeko nahian, kogenerazioa izeneko zentralak daude, non beroaren zati bat industriako erabilpen konkretu batentzako aprobetxatzen den (adibidez elikagaien industrian). \nHistoria.\nLehen zentral termikoa Sigmund Schurkert-ek eraiki zuen Bavieran eta funtzionamenduan jarri zuten 1879an. Komertziorako erabili ziren lehen zentralak \"Central de Pearl Street\" New York hirikoa eta \"Edison Electric Licht Station\" Londresekoa izan ziren, 1882an funtzionatzen hasi zirenak.\nZentral horiek pistoizko motoreak erabiliz funtzionatzen zuten. Ondoren, 1905ean, lurrun turbina erabiltzen hasi ziren eta horri esker zentralak efizienteagoak eta handiagoak egin ahal izan ziren. \nZentral konbentzional baten eskema orokorra.\nOrokorrean, zentral termikoetan ur-lurruneko zikloak erabiltzen dira eta 4 atalez osatuta daude: beroketa galdara, turbina, kondentsagailua eta ponpa. Atal bakoitzak bere konplexutasuna du eta zentral termiko motaren arabera aldatu daitezke.\nBeroketa galdara (\"Boiler\").\nGaldara honen helburua beroa lortzea da, bero horrekin ur zikloko ura lurruntzeko. Bero hori hainbat era ezberdinetan lortu daiteke: erregai fosiletik, biomasatik, erreakzio nuklearretik, etab.\nXX. mendean sortutako zentral termiko gehienak konbentzionalak ziren eta erregai fosilak (ikatza, petrolioa, etab.) erabiltzen zituzten. Erregai hauek erretzean bero-energia oso handia lortzen da era erraz batean eta horrekin energia elektriko handia lortzen da. Errekuntza horrek emisio kaltegarriak ditu eta berotegi efektuan eragina du. XXI. mendean zehar trantsizio-energetikoa gertatzen ari da, erregai fosiletako zentral termikoak desagertuz, emisio kaltegarriak murriztu nahian.\nBiomasa erregaia, aldiz, berrerabilgarria da eta botatzen dituen atmosferarako emisioak ez dira hain kaltegarriak. Aipatutako trantsizio-energetikoan parte hartzen duten eguzki-energiarekin, energia-eolikoarekin eta energia-hidraulikoarekin biomasa ere agertzen da.\nBeroa lortzeko beste era bat erreakzio nuklearrak dira. Kasu honetan, erreakzio hauek ez dute emisio kaltegarririk botatzen eta energia handia sortzen dute. Zentral nuklearrek duten alderdi negatibo bakarra erradiazio nuklearra da, gizakientzako oso kaltegarria dena. Erradiazio hori milaka urtetan zehar gorde behar da arriskutik urrun egoteko. Zentral nuklearrak ere, trantsizio-energetiko horretan desagerrarazi nahi diren zentralak dira.\nTurbina (\"Turbine\").\nBeroketa galdaran lortzen den beroarekin ura berotu ondoren, lortutako ur lurruna lurrun-turbina batean sartzen da. Turbina honek etapa eta prozesu ezberdinak izan ditzake, baina orokorrean duen helburua energia elektrikoa sortzea da.\nLurrun-turbinek 1000 MW-ko potentzia elektrikoa sortu ahal dute\". The World Factbook\" agentziak argitaratu zuen munduko pertsona bakoitzak urtero 300 W inguru kontsumitzen duela. Hori kontuan hartuta, 1000 MW-ko turbina duen zentral termiko batekin 3 milioi biztanlek behar duten energia sortzen du.\nKondentsagailua (\"Condenser\").\nTurbinatik ateratzen den ura kondentsagailuan hozten da presio konstantean. Normalean, ura hozteko erabiltzen dena itsasoko ura da.\nPonpa (\"Pump\").\nBeroketa galdaran sartu aurretik, kondentsagailuan hoztu den uraren presioa ponpa baten bidez handitzen da. Zentral termikoaren arabera, ponpa bat baino gehiago egon daitezke. Gainera, uraren presioa handitzeaz aparte, ura leku batetik bestera eramateko erabiltzen da ponpa.\nZiklo konbinatua.\nZiklo konbinatu batek bi atal ditu: gasezko prozesuak eta lurrun-zikloa. Gasezko atal honetan gasa (adibidez, oso erabilia den gas naturala) gas-turbina batean sartzen da eta 3 fase orokorretik pasatzen da. Lehenik eta behin gasa konprimatzen da konpresore batean. Ondoren errekuntza gertatzen da gasa tenperatura oso altuak lortzeko. Eta bukaerako fasean gas-turbinaren bidez bero hori energia elektriko bilakatzen da.\nAtal honetatik ateratzen den gasa oraindik bero dago. Hori aprobetxatzeko, bero trukagailu baten bidez lurrun-ziklo bateko ura berotu eta lurrundu egiten da, ondoren zentral konbentzional baten moduko zikloa betetzeko. Lurrun-ziklo honetan lehen aipatutako elementuak daude: bero trukagailua (beroketa galdara moduan), turbina, kondentsagailua eta ponpa.\nAtal hauek biak lotuta dituen zentralari ziklo konbinatuko zentrala deitzen zaio.\nEfizientzia eta Kostua.\nZentral termiko baten kostua oso ezberdina da zentral motaren arabera. Gainera, erabiliko duen erregaiaren arabera, instalatu behar diren ekipoen tamaina eta balioa oso ezberdina da. Horrekin batera, lortzen duten energia-elektrikoarekin alderatuz, zentralaren errendimendua kalkulatu daiteke.\nZentral termikoen errendimenduak nahiko ezberdinak dira. Alde batetik, erregai fosilak erabiltzen dituen zentral konbentzional baten errendimendua % 40 ingurukoa izaten da. Beste alde batetik, gas-turbina bat soilik erabiltzen duen zentral batek % 30 inguruko errendimendua du. Baina ziklo konbinatuko zentralak, aldiz, % 50eko errendimenduak lortu ditzake. Azkenengo partetik, zentral nuklearren errendimendua % 30 ingurukoa izaten da.\nInguru gaineko eragina.\nHondakinen igorpena atmosferara eta zentral termikoetan sortzen diren errekuntza prozesuak, eragin garrantzitsua dute ingurugiroan. Hauen eragina gutxitzeko, instalazioei hainbat elementu edota sistema eransten zaie.\nKutsaduraren arazoa larriena da zentral termoelektriko konbentzionalen kasuan, izan ere, ikatza erregai moduan erabiltzen baitute. Gainera, ikatzaren errekuntzak partikulen eta sufre azidoen igorpena du ondorio moduan. Gasolioaren errekuntzetan berriz, kutsagarri hauen igorpen maila txikiagoa da. Hala ere, sufre oxidoen eta kedar azidoen igorpena kontuan hartu behar da.\nIzan ere, argi dago guztiek kantitate handian zein txikian atmosferara karbono dioxidoa ( C02 ) igortzen dutela.\nOngi-gaitzak.\nAbantailak.\nZentral merkeenak dira eraikitzeko (ezarritako megawatt bakoitzaren prezioa kontuan izanda ), batez ere, ikatzezkoak. Izan ere, eraikitzeko ez du inolako zailtasunik eta energia masiboki sortarazten du.\nGas naturaleko ziklo konbinatuko zentralak, zentral termiko konbentzionalak baino askoz merkeagoak dira. Hain zuzen ere, sortarazitako energia termikoa ugaritu egiten da, nahiz eta errekuntza kantitate berdina erabili eta igorpenak murriztu. \nDesabantailak.\nErregai fosilak erabiltzeak, berotegi-efektuko eta euri azidoko gasen igorpena sortarazten du atmosferara metal astunak dituzten partikula hegalarienakin batera.\nGainera, erregai fosilak energia iturri finak direnez, euren erabilpena mugagabea da erreserben iraunaldian.\nBere igorpen termikoek eta lurrunekoek tokiko mikroklima asaldatu ahal dute.\nNegatiboki eragiten ditu ekosistema flubialak.\nBere errendimendua, errendimendu idealarekin konparatuz, kasu askotan nulua da, eraginkortasunean hobekuntza handia eman arren; izan ere, errekuntzan energia liberalaren % 90 elektrizitatean bilakatzen da. "}
{"id": "131385", "revid": "1712", "url": "https://eu.wikipedia.org/wiki?curid=131385", "title": "Berotegi efektuaren gasa", "text": ""}
{"id": "131386", "revid": "56334", "url": "https://eu.wikipedia.org/wiki?curid=131386", "title": "Subdukzioa", "text": ""}
{"id": "131387", "revid": "15795", "url": "https://eu.wikipedia.org/wiki?curid=131387", "title": "Mediterranear basoa", "text": ""}
{"id": "131388", "revid": "201", "url": "https://eu.wikipedia.org/wiki?curid=131388", "title": "Zentral termikoak", "text": ""}
{"id": "131391", "revid": "201", "url": "https://eu.wikipedia.org/wiki?curid=131391", "title": "Iluntze globala", "text": ""}
{"id": "131392", "revid": "15795", "url": "https://eu.wikipedia.org/wiki?curid=131392", "title": "Birziklaketa", "text": ""}
{"id": "131394", "revid": "336", "url": "https://eu.wikipedia.org/wiki?curid=131394", "title": "Liho", "text": "Lihoa (Linum usitatissimum) landare urterokoa eta belarkara da, batez ere zuntza eta olioa egiteko kultibatzen dena.\nLihoaren laborantza oso garrantzitsua Euskal Herrian izan zen. Euskal lihoa Erresuma Batuko, Frantziako eta Italiako mihiseekin lehiatzen zen XVI. eta XVII. mendeetan.\nLihoaren zuntz luzea da. Lihoaren olioa ez da jangaia. Linazi liho hazia da eta sendabelarra da (laxantea)\nHego Eurasiar jatorria du.\nEzaugarriak.\nLihoa ehungintzan erabili zen lehenengo landare zuntza izan zen. Egiptoarrek ere erabiltzen zuten.\nBere zurtoina metro bat izatera irits daiteke. Loreak, urdin kolorekoak eta bakartiak dira, bost petalodunak. Fruitu kapsula borobila da. Lihoaren hazian 48 olio edukitzera irits daiteke.\nProzesu osoa bere esku zegoen, baita saltzea ere."}
{"id": "131403", "revid": "119347", "url": "https://eu.wikipedia.org/wiki?curid=131403", "title": "Luzoker", "text": "Luzokerra (\"Cucumis sativus\") Cucurbitaceae familiako landarea da, belarkara eta urterokoa. Kuialuze, konkonbre (Ipar Euskal Herrian\")\" eta pepino (Hego Euskal Herrian) izenak ere hartzen ditu. Jatorriz Indiakoa da, baina gaur egun mundu osoan hazten da, haren fruituak barazki modura jateko.\nEzaugarriak.\nLuzokerra aihen landarea da, igokaria, gorantz igotzeko euskarria aurkitzen duenean hostotxo kiribilen bidez euskarriaren inguruan kiribiltzen dena. Hosto zabalak ditu, fruituak eta zurtoina erabat estaltzen dutenak.\nZurtoinak 4 metrorainoko luzera eduki dezake. Loreak hori kolorekoak eta monoikoak dira. Fruitua zilindrikoa da, luzanga, 60 cm arte eduki ditzakeena luzeran eta 10 cm zabaleran. Barnean haziak dituztenez eta lore batetik garatzen direnez, fruituak dira berez; hala ere, tomatea eta kuia bezala, barazki modura jaten dira, ez fruta modura."}
{"id": "131404", "revid": "7398", "url": "https://eu.wikipedia.org/wiki?curid=131404", "title": "Pepino", "text": ""}
{"id": "131405", "revid": "7398", "url": "https://eu.wikipedia.org/wiki?curid=131405", "title": "Cucumis sativus", "text": ""}
{"id": "131408", "revid": "1659", "url": "https://eu.wikipedia.org/wiki?curid=131408", "title": "Azala taldea", "text": "Azala taldea Herri musika berreskuratzeko lanetik abiatuta, ibilbide propioa garatu zuen Azala taldeak 80ko hamarkadan. Lau disko grabatu zituen zortzi urteko ibilbidean, eta sekula arrakasta masiborik lortu ez bazuen ere, haren musika ezaguna gertatu zen, batez ere Gipuzkoa aldean, zuzenean egindako emanaldi ugariak direla medio.\nTaldea.\nBeste hainbat musika egitasmotan saiatu ondoren (Sustraia...), Juan Mari Beltranek Marta Cocho, Juan Mari Ega\u00f1a eta Karlos Garaialdekin batera Azalaren sorburua izango zen zortzi laguneko taldea bildu zuen 80ko hamarkadaren hasieran. Hainbat gorabehera eta taldekide aldaketa zirela medio, azkenean sei lagunek osatu zuten taldearen lehen formazio ofiziala: Juan Mari Beltran (txistua, alboka, txirula...), Marta Cocho (flauta), Juan Mari Ega\u00f1a ( bombardinoa, panderoa, triskiti\u00f1ak, atabala, eta panderoa )Asier Carrasco (biolina, eta ahotsa), Koro Andonegi (eskusoinua) eta Ana Martin (gitarra eta ahotsa). Formazio horrek kaleratu zuen taldearen lehen diskoa, Azala (IZ, 1983).\nHerri kantu eta doinuz osatutako diskoa da, berreskuratze lanetan oinarritua. Hain zuzen ere, berreskuratze lanaren eta herri musikaren ikuspegiaren inguruko iritzi kontrajarriak zirela eta, Beltranek taldea utzi zuen handik gutxira eta Txanbela osatu. Joxe Leon Kazabon (gitarra) sartu zen Azalan, eta handik aurrera taldearen zutabeetako bat bilakatu zen. Harekin batera I\u00f1aki Malbadi (trikitia), Ramon Dorronsoro (panderoa), Ion Arrizabalaga (atabala) eta Tomas Diez (dultzaina) sartu ziren. Zortzikote horrek grabatu zuen bigarren diskoa, Marrutxipi (Elkar, 1985), guztiz instrumentala. Berrikuntza gisara, disko horretan taldekideen hainbat konposizio grabatu zuten, nahiz eta doinu tradizionalak izan diskoaren zutabe nagusia.\nTrikitiak ohikoak ez zituen soinu tresnekin (gitarra, flauta...) uztartzea izan zen taldearen ekarpen nagusia. Diskoz disko partaideetan hainbat gorabehera egon bazen ere, Koro Andonegik, Asier Carrascok eta Joxe Leon Kazabonek osatzen zuten taldearen bihotza. Azalaren bilakaeraren seinale, ukitu zeltak topa daitezke taldearen diskorik arrakastatsuenean: Zaldiko maldiko (Elkar, 1987). Musika instrumentala, hala eta guztiz ere, apustu zaila izan da beti. Zaldiko maldiko grabatzeko, geroago bakarka ere diskoa kaleratu zuen Jon Bergaretxe (gitarrak), Ana Alonso (flautak) eta Pagadi (trikitia) bildu ziren taldera. Herriz herri kantaldiak ematen aritu ondoren, plazak alde batera uztea erabaki zuten 1987. urtearen erdialdean.\nEgoera horretan kaleratu zuten laugarren eta azken diskoa, Marigaizto (Elkar, 1989). Berrikuntzaz betetako diskoa da. Aurreko bietan ez bezala, Jojo Bordagarai eta Ramuntxo Carrereren ahotsak entzun daitezke hainbat kantutan -gero, ibilbide propioa garatu zuten Jojo eta Ramuntxo izenarekin-. Baita Tapia eta Leturiaren trikiti eta panderoa, eta jazz munduan izen handia zuen Eduardo Salvadorren baxua ere. Gainera, disko horretako kantu gehienak taldekideen konposizioak dira. Dena den, ez ziren garai onak taldearentzat, Kazabonek azaldu zuenez: \"Duela urte eta erdi utzi genituen herriz herriko iharduerak, asperturik bait geunden. (...) Folkak etorkizun iluna du; jende gutxi ibiltzen da gure atzetik, eta honen ondorioz etekinak oso urriak dira\". Disko horren ondoren, taldea itzali egin zen poliki-poliki, zarata handirik gabe."}
{"id": "131409", "revid": "56334", "url": "https://eu.wikipedia.org/wiki?curid=131409", "title": "Bittor Egurrola", "text": "Bittor Egurrola Albizu (Gernika, 1944ko ekainaren 2a - ) , abeslari bizkaitarra da, 1968tik 1970era bitartean aritutakoa. Tarte horretan hainbat sari irabazi zituen, jaialdi andana egin zuen, gehienak Bizkaian, Cinsa diskoetxeak argitaraturiko bi disko txiki grabatu zituen eta Herrikoi taldeko kide izan zen, Maite Idirin, Naikari, Zintzoak, Beti-Alai eta Olangarekin batera.\nBiografia.\nBeste askori gertatu bezala, Mixel Labegerie eta Raimon kataluniarraren abestiak entzuteak bultzatu zuen Bittor Egurrola kantatzen hastera. \"Banuen gogoa barruan nituen gauza batzuk azaltzeko. Gitarra lagun egokia iruditu zitzaidan nire sentimenduak agertzeko\", adierazi zion Joxemari Iriondo kazetariari. Kantagintzan ibilbide laburra izan zuen Egurrolak. 1968an hasi zen kantari, eta urtea bukatu aurretik saritu egin zuten Abrako I. Sariketan eta Bilbon egindako lehiaketa batean. Bietan bigarren saria jaso zuen; Abrakoan, Argoitia neba-arreben atzetik sailkatu zen. Olabarri auzoan (Errigoiti, Bizkaia) eman zuen lehen jaialdia, 1968ko maiatzean, eta jarraian Bizkaiko beste hainbat herritara heldu zen: Gernika, Zeberio, Iurre... Tarteka Gipuzkoan ere kantatu zuen, eta ilusio handiz parte hartu zuen Zaragozako (Espainia) eta Parisko euskal ikasleek antolatutako jaialdietan.\n1969an bi disko txiki argitaratu zituen, Xabier Gere\u00f1ok zuzendutako Cinsa diskoetxearen laguntzaz. Lehenengorako bost kantu grabatu zituen, baina horietako bat, bere kanturik ezagunena, \"Gernikako arbola\", atzera bota zuen zentsurak. Kantu guztiak Egurrolak idatzitakoak ziren, eta Naikari orkestrarekin grabatu zituen. \"Pake usoa\" Martin Luther King beltzen eskubide zibilen aldeko borrokalariari eskaini zion, eta \"Unibertsalak\" izenekoan \"herrien Europa\" aldarrikatu zuen. \"Nire eskaria\" kantuan berriz, zera zioen: \"Ni ez naiz artista, ni ez naiz gitarrista...\". Bigarren disko txikian hiru kantu grabatu zituen, aurreko diskoan atzera botatako \"Gernikako arbola\" horien artean. Rikardo Arregi zendu berriari eskaini zion Egurrolak lan hori.\nGipuzkoan Ez Dok Amairu egiten ari zen lan ona ikusita, Herrikoi taldea sortu zuten Bizkaiko hainbat kantarik, Bittor Egurrola tartean. Maite Idirin abeslaria, Naikari orkestra, Zintzoak eta Beti-Alai taldeak eta Olanga izan zituen lagun proiektu hartan, baina denbora gutxi iraun zuen egitasmo horrek. Emanaldi bakarra egin zuten, Bilboko Ayala antzokian, eta ondoren bertan behera geratu zen.\n1970eko amaieran kantagintza uztea erabaki zuen Egurrolak. Zergatia honela azaldu zion Mikel Ugalde kazetariari elkarrizketa batean: \"gitarra, abestia, musika landu egin behar da, ordu luzeak eskaini, eten gabeko saiotan jardun. Euskal abesti arloan gogoa, almena, lana eta denbora eskainiko dion jendea behar da hots, amateurismotik irten beharrean gaude. Nik ez dut horrelako aukerabiderik...\" . Euskal abestian nagusitzen ari zen joeraz ez zegoen gustura. \"'Folklorismo' usaia nabari zaio gaurko protesta abestiari. Bestalde, \"gorakada\" gehitxo ikusten dut euskal abestietan: gora gure ohiturak, nire osabaren... amaren... Sasi protesta asko sobran dagoela esango nuke\" . Hitz hauekin Egurrolak azaldu nahi zion kazetariari, autokritika kantak beharrezkoak zirela baina oso gutxi egiten zirela.\nBestetik, ikastolen mugimenduak erakartzen zuen Egurrola, eta bide hori hautatu zuen 1971n, Deustuko ikastolan hasi baitzen irakasle.\nUK Uribe Kostako aldizkariak Egurrolaren bi disko txikiak CD formatuan kaleratu zituen 2000. urtean. Halaber, zentsuraren ondorioz inoiz argitaragabeko kantu bat, \"Umezurtza\", grabatu zuen Egurrolak bilduma horretarako. Pianoan, Natxo Libanok lagundu zion."}
{"id": "131410", "revid": "105290", "url": "https://eu.wikipedia.org/wiki?curid=131410", "title": "Xalbador eta Ihidoi", "text": "Xalbador eta Ihidoi Daniel Aire \"Xalbador\" eta Gerard Ihidoik osaturiko bikotea Etxamendik eta Larraldek osaturikoarekin parekatu izan dute. Amodiozko abestiek eta kantu politikoek osatzen dute haien errepertorioa. Nafarroako Behereko bi kantariek hiru disko argitaratu dituzte: Gauden gu (1992), Bizitzaren haritik (1997) eta Amentsen miraila (2005).\nIbilbidea.\nBakoitzak bere aldetik hasi zuten bidea Daniel Aire \"Xalbador\" urepeldarrak (Fernando Aire \"Xalbador\" bertsolariaren semea) eta Gerard Ihidoi ezterenzubitarrak. Bakoitzak bere kantuak zituen, bere plazak. Eta lehen aldiz 1990ean abestu zuten elkarrekin, bikote moduan, Baxenabarreko Kantu Txapelketako kanporaketan. Daniel Xalbadorren kantu batekin aurkeztu ziren, \"Gaztetxo bati\" izenekoarekin. A cappella kantaturiko abesti hark hitz onenen saria eskuratu zuen, baina, hala ere, finaletik kanpo gelditu zen bikotea. Txapelketatik at, ostatuetan eta plazetan kantatzen hasi ziren bi laborariak elkarrekin ordutik.\n1992an lehen diskoa argitaratu zuten, Gauden gu izenekoa, Elkar diskoetxearekin. Handik bost urtera etorri zen bigarren diskoa, Agorila diskoetxearekin argitaratutako Bizitzaren haritik. Eta gaurdaino, azken diskoa 2005ean argitaratu zuten, Amentsen miraila (ZTK). 2010. urterako beste disko bat atera asmo dute.\nBai diskoetan eta bai plazan herri musika landu dute beti Xalbadorrek eta Ihidoik. A cappella edo gitarra jotzaile bat lagun harturik, munduko kantu ezagunak zein euskal kantu ez hain ezagunak taularatu dituzte, antzokietan, herriko festetan, sostengu gaualdietan, elizetan... Dena den, Xalbador eta Ihidoiren errepertorioan ez dira falta Daniel Xalbadorrek berak sorturiko kantuak; harenak dira hitzak gehienetan, nahiz eta bakar batzuk Ernest Alkhat, Etxahun-Iruri eta Xabier Leterenak izan.\nPlazerari eta penari, plazeretik eta penatik abesten dute Xalbador eta Ihidoik. Amodiozko kantuak eta politikoak. Ipar Euskal Herriko kantagintzan, Etxamendi eta Larralde bikotearekin lotu izan da Xalbadorrek eta Ihidoik osaturikoa, bai estilo aldetik, bai jorratzen dituzten gaiei begira, hala doinuetan nola kantakeran."}
{"id": "131416", "revid": "56334", "url": "https://eu.wikipedia.org/wiki?curid=131416", "title": "Vendetta (musika taldea)", "text": "Vendetta Euskal Herriko musika talde bat da, 2007an Nafarroa Garaian sortua. Ska eta punk musika estiloak lantzen dituzte. Taldekideak Ruben Ant\u00f3n, Enrikko Vibrato, Javier Etxeberria, Pello Reparaz eta Luisillo Kalandraka dira.\nHistoria.\nEtapa profesional luze baten ondoren, Luisillo Kalandrakak eta Javier Etxeberriak beraien proiektu musikalari hasiera eman zioten. Beraien ibilbide internazionaletik proposamen berri bat sortu zuten. Proposamen hori Enriko Rubi\u00f1osek, Ruben Ant\u00f3nek (Skalariak musika taldeko azken etapako musikariak) eta Pello Reparazek posible egin zuten.\nHasiera eta \"Vendetta\".\n2009 eta 2010 urteen hasieran taldea abesti berriei forma emateko bildu zen. Hasieran, bi abesti argitaratu zituzten modu etxetiar batean grabatutakoak. Hauek aurrerapen bat ziren hurrengoak nolakoak izango ziren azalduz. Geroago GOR diskoetxearekin sinatu zuten. Diskoetxeak \u201c\"Cr\u00e9dito hipotecario\"\u201d abestia zeukan \"Aurtengo gorakada 2010\" bilduma diskoan. Urte bat entseatzen eta prestatzen egon ostean, beraien lehenengo diskoa atera zuten. Honek gira bat ekarri zuen maila internazional batean. Diskoak taldearen izen bera du, \"Vendetta\". Hamaika abesti dauzka, eta beste bi bertsio, \"Everyday\" abestia \"The Selecter\" taldearena, garai batean Hertzainak taldeak bertsionatua (\"Egunero\" izenaz) eta The munsters Jack Marshall musikariarena. diskoa horretako abestien artean oso famatuak dira \"\"Loco\", \"Comando Che Guevara\", \"Son libre\", \"Como sube\", \"Soy de barrio\", \"Ciudad desolaci\u00f3n\"\", \"Kolorez busti\", \"\"Es mentira\", \"Miedo\"\" eta \"Vendetta\". Azken honek Renato Carosoneren \"Tu vu\u00f2 f\u00e0 l'americano\"-ren abestiaren zati bat dakar, 2010ko udan famatua izan zen abestiaren basea hain zuzen ere. Proiektuak Skan oinarritutako abestiak dakartza, estilo horren inguruan jardun dute beraien hamar urte baino gehiagoko ibilbide internazionalean. Hala ere, estilo hau ez ezik rock estiloa, skinhead-reggae estiloa eta latin-hardcore estiloa ere jorratzen dute.\n\"Puro Infierno\".\n\"VENDETTA TOUR 2009\" eta \"MUNSTER TOUR 2010\" gira internazionalen ostean eta horietan ehun kontzertu baino gehiago eman ondoren taldea BAGA BIGA sigiluarengatik sinatu zuten. Gainera, 2011ko martxoaren 1ean beraien bigarren diskoa aterako zutela adierazi zuten. disko horrek arrakasta handia ekarri zuen, eta esan daiteke talde honen ibilbide musikalean iragan eta geroa markatu zituela. Azkenean 2011ko martxoaren 1ean beraien bigarren diskoa atera zen, \"Puro Infierno\" izenekoa. Disko berri honek lehenengo diskoaren Ska esentzia mantentzen du, baina erritmo berriak ere txertatzen dizkiote. Erritmo berrien txertaketak Vendetta proiektuaren esklusibitatea gehiago finkatu zuen beste talde musikalekiko. Lehenengo diskoa ez bezala bigarrenak ez ditu bertsiorik, eta musika lasaiagoa bihurtzen da, pachanga errazik gabe eta lirikak 360\u00bako itzulia ematen dituela. disko honetan argi ikus daiteke beste musika talde batzuen eragina. Talde horien adibide dira: Skalariak, Manu Chao, The Police edo The Clash. Albun honetan Reparaz eta Javier Etxeberria izan ziren abestiei letrak jarri zizkietenak eta Luisillo Kalandrakaren laguntzaz doinua eta ahotsa jarri zieten abestiei.\n\"Fuimos, Somos y Seremos\".\n2012ko abenduaren 12an hirugarren diskoa kalera atera zuten. disko honen izena \"Fuimos, Somos y Seremos - Atzo, Gaur eta Bihar\" da. disko hau askoz helduagoa da, \u00f1abardura musikal gehiagorekin. Album honek hiru abesti ditu izenburuarekin erlazionatuta. diskoaren hasieran \"Fuimos\" abestia agertzen da, diskoaren erdian, ordea, \"Somos\" abestia dago eta azkenik, azkenengo abestia \"Seremos\" da. Hirugarren disko honetan ere ska, rock eta pachanga erritmoak agertzen dira baina garrantzi handia hartzen dute timoek, jamaikar doinuek, reggaeak, pop-ak, soka eta tekla konponketek eta baita perkusioak ere. Aurretik aipatu bezala hiru abeslariek (Pello Reparazek, Javier Etxebarriak eta Luisillo Kalandrakak) jartzen diote ahotsa abestiei. Pello Reparazek ahotsa jarri zien \"Botella de Ron\", \"Udarako gau luzeak\", \"Cerca del mar\" eta \"Ekainak 24\" abestiei. Bestalde, Javier Etxebarriak ahotsa jarri zien \"Time for Freedom\", \"La Parranda\", \"Cu\u00eddate\" eta \"Jean Lafitte\" abestiei. Eta azkenik, Luisillo Kalandrakak ahotsa jarri zion \"La Vida\" abestiari. Abesti instrumentalak Pello Rep\u00e1zek idatzi zituen, \"Fuimos\" eta \"Seremos\" abestiak hain zuzen ere. Bestalde, Javier Etxeberriak \"Somos\" abestia egin zuen. Azken disko honen gira egin zuten 2012an eta \"Fuimos, Somos y Seremos Toura\" deitu zioten. Gira 2012ko otsailaren 8an hasi zen L'hospitaleten eta Espainia osotik zehar ibili ziren.\n\"13 Balas\".\n2014an Vendetta taldeak \"13 Balas\" izeneko disko berria kaleratu zuten, hamahiru abestiz osatuta. Country, punk-rock zelta eta ska-ren nahasketa bat da. \"Le\u00f1a al Fuego\" single-a da lehenengo abestia. 13 Balas-en beste abeslari batzuekin parte hartu dute, adibidez Alex Sardui, Gatibu taldearen abeslaria. Disko honen tourrak \"13 Balas tour\" izena zuen.\n\"Bother\".\n2016an Bother disko atera zuten, betiko ska eta reggae soinuekin, baita soinu elektroniko berriekin, kolore berri bat ematen duena. Hamar abestik osatzen dute Bother, Bother the Police izeneko single-a haien artean. Lehenengo abestia, Pao Pao Pao, emakumeen aurkako indarkeriaren aurkakoa da.\n2018ko martxoan taldearen agurra iragarri zuten. Hainbat kontzertu programatu zituzten urte amaiera arte.\nDiskografia.\nDagoeneko bost disko atera dituzte, \"Vendetta\" (Gor, 2009), \"Puro Infierno\" (Baga Biga 2011), \"Fuimos, Somos y Seremos - Atzo, Gaur eta Bihar\" (Baga Biga, 2012), \"13 Balas\" (Baga Biga, 2014) eta \"Bother\" (baga-biga, 2016).\nVendetta (Disco) (Gor, 2009). CD.\n1.- Vendetta\n2.- Loco\n3.- Comando Ch\u00e9 Guevara\n4.- Egunero\n5.- Son Libre\n6.- C\u00f3mo Sube\n7.- Soy de Barrio\n8.- Ciudad Desolaci\u00f3n\n9.- Cr\u00e9dito Hipotecario\n10.- Kolorez Busti\n11.- Es Mentira\n12.- Miedo\n13.- Munsters\nPuro Infierno (Baga Biga, 2011). CD.\n1.- Makana\n2.- Alerta\n3.- La Diabla\n4.- La Familia\n5.- A Muerte\n6.- Begitara Begira\n7.- Buonasera\n8.- Pasos de Acero\n9.- Vivir\n10.- Volar\n11.- Sugarra Zugan\n12.- Tango Atl\u00e1ntico\nFuimos, Somos y Seremos - Atzo, Gaur eta Bihar (Baga Biga, 2012). CD.\n1.- Fuimos\n2.- Time for Freedom\n3.- Botella de Ron\n4.- La Parranda\n5.- Udarako Gau Luzeak\n6.- Cu\u00eddate\n7.- Somos\n8.- Jean Lafitte\n9.- Cerca del Mar\n10.- Ekainak 24\n11.- La Vida\n12.- Seremos\n13 Balas (Baga Biga, 2014). CD.\n1.- Le\u00f1a al Fuego\n2.- Suma\n3.- Tomasa\n4.- Ilunpetan\n5.- \u00c1frica\n6.- Druidas de Esta Tierra\n7.- Hemen\n8.- Absurdo Carnaval\n9.- Welcome To The War\n10.- P\u00f3lvora\n11.- Geldiezinak\n12.- Sangre y Revoluci\u00f3n\n13.- Suite Habana\nBother (Maldito Records, 2016) CD\n1.- Pao Pao Pao\n2.- No Volver\u00e9\n3.- Bother the Police\n4.- A\u00fan Quedan Ganas\n5.- Reggean Hegan\n6.- No Sab\u00e9is Amar\n7.- Batasuna\n8.- Que Importa\n9.- Zai\n10.- Madre"}
{"id": "131417", "revid": "201", "url": "https://eu.wikipedia.org/wiki?curid=131417", "title": "Klima subatlantiko", "text": ""}
{"id": "131419", "revid": "1340", "url": "https://eu.wikipedia.org/wiki?curid=131419", "title": "Xalbador eta ihidoi", "text": ""}
{"id": "131426", "revid": "8590683", "url": "https://eu.wikipedia.org/wiki?curid=131426", "title": "Son Sant Joan aireportua", "text": "Palma Mallorcako aireportua, Son Sant Joan nazioarteko aireportua izenaz ere ezaguna, Mallorca uharteko Palma hiriko nazioarteko aireportua da. Hiriburutik 8\u00a0km-ko distantziara dago. Espainiako hirugarren aireporturik garrantzitsuena hegaldi eta bidaiari kopuruari dagokionez.\nAireportua 1960an ireki zuten Mallorcako turismoaren \"boom\"-a zela eta. Ordur arteko Son Boneteko aeredromoa ordezkatu zuen aireportu berriak.\n2012an 22.666.682 pertsonek erabili zuten."}
{"id": "131427", "revid": "1340", "url": "https://eu.wikipedia.org/wiki?curid=131427", "title": "Mallorcako aireportua", "text": ""}
{"id": "131428", "revid": "512", "url": "https://eu.wikipedia.org/wiki?curid=131428", "title": "Valentziako aireportua", "text": "Valentziako aireportua (IATA: VLC, NAZE: LEVC), Manisesko aireportua ezizenez ere ezaguna, Valentziako hiria zerbitzatzen duen aireportua da. Manises eta Quart de Poblet udalerrieetako lur-eremuen artean dago. Hegaldi kopuru handiena Madril-Barajas aireportura eskaintzen dira, baina badaude Europa mailako hegaldiak ere, adibidez Munich, Londres eta Milanera.\nAir Nostrum airelinearen egoitza nagusia bertan dago.\n2014an 4.592.512 bidaiari jaso zituen.\nKomunikabideak.\nRenferen aldiriko zerbitzuen edo Valentziako metroaren bitartez, aireportura erraztasunez irits daiteke."}
{"id": "131429", "revid": "119347", "url": "https://eu.wikipedia.org/wiki?curid=131429", "title": "Kordobako aireportua", "text": "Kordobako aireportua (IATA: ODB, NAZE: LEBA) Andaluziako Kordoba hiria zerbitzatzen duen aireportua da. Hirigunetik 6 kilometrora dago. Aireportua 3. mailako aireportu bezala kategorizatua izan da. 2008 urtean 22.268 bidaiari izan zituen.\n2007tik aireportua handitzeko proposamena egin zen eta 2009an lehen lanak hasi ziren. Oraindik lanen amaiera noiz izango den ezin da jakin.\n2012an 6.613 lagunek erabili zuten."}
{"id": "131430", "revid": "119347", "url": "https://eu.wikipedia.org/wiki?curid=131430", "title": "Aldeanueva de la Sierra", "text": "Aldeanueva de la Sierra Salamancako udalerria da.\n2009ko urtarrilaren 1eko erroldaren arabera 105 biztanle zituen."}
{"id": "131431", "revid": "119347", "url": "https://eu.wikipedia.org/wiki?curid=131431", "title": "Zaragozako aireportua", "text": "Zaragozako aireportua (IATA: ZAZ, NAZE: LEZG) Zaragozako hiria zerbitzatzen duen aireportua da. Hirigunetik 12 kilometroko distantziara dago eta Zaragozako Base Militarrarekin hainbat instalazio partekatzen ditu. \"Expo Zaragoza 2008\"aren ondorioz handitze-lan batzuk egin ziren, aireportuak jasango zuen bisitari Bkopuruaren handitzeagatik.\n2014an 418.576 pertsonek erabili zuten."}
{"id": "131432", "revid": "119347", "url": "https://eu.wikipedia.org/wiki?curid=131432", "title": "Aldearrodrigo", "text": "Aldearrodrigo Salamancako udalerria da, Ledesma eskualdean dagoena.\n2009ko urtarrilaren 1eko erroldaren arabera 169 biztanle zituen."}
{"id": "131433", "revid": "107916", "url": "https://eu.wikipedia.org/wiki?curid=131433", "title": "Melillako aireportua", "text": "Melillako aireportua Iparraldeko Afrikako Melillako autonomia hiria zerbitzatzen duen aireportua da. Bere kokapen geografikoarengatik, Europako turista eta enpresarien Afrikarako sarbidetzat hartu ohi da. Aireportua 1969an eraiki zuten.\nHauek dira 15 eta 33 goiburuetarako 1.428 metroko pistarako adierazitako distantziak:\nTORA= Hartzeko bidea eskuragarri\nASDA= Geltokiaren Azelerazio Distantzia erabilgarri\nGUZTIRA= aireratzeko distantzia erabilgarri\nLDA = Lurreratze Distantzia Eskuragarri\nAireportua 2023 otsailaren 23an 2023 3C kategoriara aldatuko da Aena-k CRJ-200, Embraer 170 bezalako hegazkinen ustiapena ahalbidetzen duen iragarpenaren ondoren, Embraer 195-E2, Bae 146, Airbus A220, Airbus A318, Airbus A319, Airbus A320, Airbus A320neo eta Boeing 737, horiek guztiak ordaindutako kargan (bidaiariak eta maletak) eta heltzeko distantzian zigortuta daude. Pista 270 metrora luzatu behar da, hegoalderantz eta 350 metro gehiago, iparraldean erabilgarria, jet-hegazkin hauek zigorrik gabe funtzionatu ahal izateko.\nMelillako aireportua, trafiko txikia izan arren, Marokoko mugaren ondoan dago eta, Marokorekin akordiorik ezean, hegazkinek maniobra zailak egin behar dituzte aireratze eta lurreratzean, han bai saihesteko. Maroko aire-espazioan. Hala ere, ez dago kezkatzeko arrazoirik, orain arte ez baita horrekin lotutako arazorik egon.\nHegaldiak.\nGaur egun, aire konpainia bakarra dago, Iberia Regional/Air Nostrum, Melillako aireporturako bidaiarien hegaldi komertzialak egiten dituena.\nHegazkinak eta helmuga historikoak.\nBere historian zehar, aire-konpainia hauek aireporturako hegaldi komertzialak ere egin dituzte Espainiako hainbat puntutatik:\nErabilera militarra.\nMelillako aireportua maiz erabiltzen du Espainiako Aire Indarrek Espainiako Armadak atzerrian egiten dituen misioetara zuzendutako militarren irteera eta helmuga aireportu gisa.\nEstatistikak.\n2000. urtetik bidaiari, operazio eta zama kopurua:\nGarraioa eta Sarbidea.\nErrepidea.\nErrepidez sarbidea ML-204 errepidetik dago.\nTaxi.\nTaxi geltoki bat dago heldulekutik gertu. Taxiek 4 pertsona bakarrik eramaten dituzte auto bakoitzeko."}
{"id": "131434", "revid": "1340", "url": "https://eu.wikipedia.org/wiki?curid=131434", "title": "Zaborra", "text": ""}
{"id": "131435", "revid": "7398", "url": "https://eu.wikipedia.org/wiki?curid=131435", "title": "Vicia faba", "text": ""}
{"id": "131437", "revid": "512", "url": "https://eu.wikipedia.org/wiki?curid=131437", "title": "Sweet Home Alabama (abestia)", "text": "Sweet Home Alabama (euskaraz \"Alabama Jaioleku Goxoa\") 1974an Lynyrd Skynyrd taldeak Second Helping bere bigarren diskoan argitaratu zuen abestia da. Estatu Batuetan, eta bereziki Hegoaldea eta Alabama estatuan ia ereserkia maila bereganatu zuen.\nAbesti honek hauts ugari harrotu eta musikazaleen artean eztabaida piztu ostean, 1974ko estatu batuar musika zerrendetako 8. postuan kokatu zen. Denbora gutxira mundu osoan ospetsu bilakatu zen.\nSorrera.\nAurretik Neil Young musikari ospetsuak Estatu Batuetako hegoaldeko arrazismoa eta esklabutza salatzeko asmoz Southern Man eta Alabama abestiak sortu eta abestu zituen. Lynyrd Skynyrd hegoaldeko 1970eko hamarkadako talde arrakastatsuenetakoa zenak, abesti horiekin desadostasunean zeuden, betiere arrazismoaren aurka izanik ere Young kanadarraren bi abesti horiek Hegoaldea eta Alabama bera gutxiesten zutelako iritzia baitzuten, Iparraldean zegoen arrazakeria berdinari begiak itxiz, Hegoaldeko musikazale askok uste bera zutelarik. Horregatik erantzun gisa \"Sweet Home Alabama\" abestia sortu eta abestu zuten.\nAbesti honetako lehenbiziko hitzek honela diote:\nGarai hartan puri-purian zegoen Watergate eskandaluari ere aipamen bat egiten zaio, bai eta Alabama estatuko Birmighan hiriburuan bizi den gobernadoreari ere, aurreko eskandalu politikoarekin lotzen dutelarik:"}
{"id": "131438", "revid": "201", "url": "https://eu.wikipedia.org/wiki?curid=131438", "title": "Vendetta", "text": ""}
{"id": "131441", "revid": "512", "url": "https://eu.wikipedia.org/wiki?curid=131441", "title": "Spoonman (abestia)", "text": "Spoonman (\"Koilara gizona\") Seattle hiriko Soundgarden taldeak 1993an grabatu eta 1994an Superunknown diskoan kaleratu zuen abestia da."}
{"id": "131445", "revid": "512", "url": "https://eu.wikipedia.org/wiki?curid=131445", "title": "The Waterford Boys", "text": "The Waterford Boys Irlandako antzinako abesti herrikoia da."}
{"id": "131447", "revid": "512", "url": "https://eu.wikipedia.org/wiki?curid=131447", "title": "Le\u00f3ngo aireportua", "text": "Le\u00f3ngo aireportua (IATA: LEN, NAZE: LELN) Le\u00f3ngo hiria zerbitzatzen duen aireportua da. Aireportua Valverde de la Virgen eta San Andr\u00e9s del Rabanedo udalerrietan dago, Le\u00f3ngo hiritik 6 kilometroko distantziara. Aireportua Iberiar penintsulako garaiera altuenean dagoena da, itsasoaren gainetik 906 metrora baitago.\n2014an 23.100 lagunek erabili zuten."}
{"id": "131448", "revid": "1340", "url": "https://eu.wikipedia.org/wiki?curid=131448", "title": "Leongo aireportua", "text": ""}
{"id": "131449", "revid": "119347", "url": "https://eu.wikipedia.org/wiki?curid=131449", "title": "Reusko aireportua", "text": "Reusko aireportua (katalanez \"Aeroport de Reus\") Tarragonako Reus hiria zerbitzatzen duen aireportua da. Reusko hirigunetik 3 kilometroko distantziara dago; Tarragonatik 7 km-ra eta Costa Dauradako turismo-gune nagusietatik 5-15 km-ra. Turismoarengatik hainbat alditan egin izan behar dituzte handitze-lanak.\n2012an 937.446 pertsonek erabili zuten.\nGertakariak.\n1996an ETAk lehergailu bat jarri zuen aireportuan eta 35 pertsona zauriturik suertatu ziren. Egun horretan, beste bi lehergailuek eztanda egin zuen aireportuaren inguruko bi hoteletan."}
{"id": "131450", "revid": "119347", "url": "https://eu.wikipedia.org/wiki?curid=131450", "title": "Santander-Seve Ballesteros aireportua", "text": "Santanderko aireportua \u2014 ofizialki \"Aeropuerto Seve Ballesteros-Santander\" \u2014 (IATA: SDR, NAZE: LEXJ), Parayasko aireportua ezizenez ere ezaguna, Kantabriako Santander hiriburua zerbitzatzen duen nazioarteko aireportua da. Camargo udalerriak dago eta Santander hirigunetik 5 kilometrora dago.\n2014an 815.636 pertsonek erabili zuten."}
{"id": "131451", "revid": "1545", "url": "https://eu.wikipedia.org/wiki?curid=131451", "title": "Hierroko aireportua", "text": "Hierroko aireportua Valverdeko udalerria eta orokorrean Hierroko uharte kanariarra zerbitzatzen duen aireportua da. Aireportua txikia da eta beste bi kanariar uharteetara eskaintzen ditu hegaldian. Handitze-lanak 1996ean burutu ziren.\n2012an 152.726 pertsonek erabili zuten."}
{"id": "131452", "revid": "1340", "url": "https://eu.wikipedia.org/wiki?curid=131452", "title": "El Hierroko aireportua", "text": ""}
{"id": "131453", "revid": "512", "url": "https://eu.wikipedia.org/wiki?curid=131453", "title": "Antonio Urbiztondo", "text": "Juan Antonio Urbiztondo Egia (Donostia, 1803ko urtarrilaren 17a \u2013 Madril, 1857ko apirilaren 26a) militar eta politikari gipuzkoarra izan zen.\nBiografia.\n1814an armadan sartu ondoren, gobernuaren aurka borrokatu zuen Hirurteko Liberalean. Gero Boluntario erregezaleekin aritu zen.\n1833an M\u00e9ridan atxilotu zuten karlismoaren jarraitzailea izateagatik. Hala ere, Portugalera ihes egin eta Don Karlosen gortean sartu zen. Ingalaterratik Euskal Herrira zihoazela, berriro atxilotu eta Puerto Ricora eraman zuten. Berriro ihes egin eta, azkenekoz, 1836an armada karlistarekin bat egin zuen.\nEstatu Nagusian sartu eta Kataluniako armadaren buruzagi izendatu zuten. Handik Euskal Herrira itzuli eta Bergarako hitzarmena sinatzean, Esparteroren armadan sartu zen non Gaztelako batailoi karlista ohiak zuzendu zituen Ram\u00f3n Cabreraren aurka. 1841ko urrian matxinatu eta erbesteratu zen. 1843ko amnistiari esker itzuli eta 1850ean Filipinetako kapitain jeneral bilakatu zen. 1856an Espainiako guda ministro izendatu zuten. 1857an hil zen."}
{"id": "131455", "revid": "512", "url": "https://eu.wikipedia.org/wiki?curid=131455", "title": "Juan Antonio Zaratiegi", "text": "Juan Antonio Zaratiegi Zeligueta (Erriberri, 1804ko urtarrilaren 27a \u2013 Utrera, 1869) militar nafarra izan zen.\nBiografia.\n1821-23. urteetan Espainian ezarri zen konstituzioaren aurkako gatazkan erregearen alde borrokatu zen boluntario gisa. Tomas Zumalakarregiren laguntzaile eta idazkaria izanda, honekin batera sartu zen Lehen Gerra Karlistan. 1837an espedizioa egin eta ia Madrilera ailegatu zen. Alabaina karlistekin arazo batzuk izan zituen eta epaitu ondoren gartzeleratua izan zen. Gartzelatik irten zuenean, ordea, karlisten alde jarri zen atzera, eta Don Karlosen laguntzaile izendatu zuten. Valladolid eta Segovia konkistatu ondoren Esparterok Retuertan menderatu eta preso hartu zuen. 1839an presondegitik atera eta Karlos Maria Isidro Borboikoarekin erbesteratu zen Frantziara, Bergarako hitzarmenaren ondoren. Elisabet II.a Borboikoak 1849an amnistia eman zuenean, Espainiara itzuli eta gerra karlistetan zuen maila bera eskuratu zuen. 1868an Goardia Zibileko zuzendari nagusi izendatu zuten. 1868ko Iraultzaren ondoren, Elisabet II.a erregetzatik kendu zutenean, Don Karlosen alde egin zuen berriro. Liburu bat idatzi zuen: \"Vida y hechos de Don Tom\u00e1s de Zumalac\u00e1rregui.\""}
{"id": "131456", "revid": "336", "url": "https://eu.wikipedia.org/wiki?curid=131456", "title": "Taro", "text": "Taroa (\"Colocasia esculenta\") Araceae familiako landare jangarria eta eskualde tropikaletan almidoia lortzeko landatzen dena."}
{"id": "131457", "revid": "7398", "url": "https://eu.wikipedia.org/wiki?curid=131457", "title": "Colocasia esculenta", "text": ""}
{"id": "131459", "revid": "512", "url": "https://eu.wikipedia.org/wiki?curid=131459", "title": "Francisco Benito Eraso", "text": "Francisco Benito Eraso Azpilikueta (Garinoain, 1793 \u2013 Garinoain, 1835) nafar militarra izan zen.\nBiografia.\nKarlista zen. Iberiar Penintsulako Gerran parte hartu ondoren, 1822an \"fedearen armada\" izeneko gudarostea osatu zuen Nafarroan, 18.000 gizonekin. 1833an, Espainiako errege izendatu zuen Karlos VII.a Orreagan, baina Nafarroako erregeordeak Nafarroa Behererantz ihes egitera behartu zuen. Itzulitakoan Tomas Zumalakarregiren agindupean jarri zen, eta Urdu\u00f1a, Ordizia, Durango eta Eibar hartu zituen. 1835ko ekainean, Deskarga mendatean Espartero garaitu zuen. Zumalakarregi zauritu ondoren, Eraso izan zen Bilboko setioaren zuzendari. 1835eko uztailean, liberalen aurkako Mendigorriko guduan larri zauritu zuten, eta kasernara erretiratzean, zaldi gainetik erori eta horren ondorioz hil zen."}
{"id": "131462", "revid": "512", "url": "https://eu.wikipedia.org/wiki?curid=131462", "title": "Francisco Garc\u00eda", "text": "Francisco Garc\u00eda Dicastillo (Larraga, 1795 \u2013 Lizarra, 1839ko otsailaren 18a) Nafarroa Garaiko jeneral karlista izan zen.\nBizitza.\nBoluntario gisa borrokatu zen Fernando VII.aren alde Erregezaleen matxinadan (1821-1823), eta infanteriako teniente gradua erdietsi zuen. 1830eko urriaren 20an, buru egin zion Luzaiden Txapalangarrarenen gudaroste liberalari; hori zela-eta, kapitan mailara goititu eta San Fernandoren Gurutzea eman zioten 1930eko azaroaren 9an.\n1833an, Fernando VII.a hil ondoan, Karlos Maria Isidro Borboikoaren alde azaldu zen eta, azaroaren 5ean, Aguilar Kodesen, Nafarroako lehenbiziko Junta Karlista hautatu zuen batzarrean parte hartu zuen. Gerra osoan Nafarroan aritu zen, batez ere, eta garaipen nabarmenak erdietsi zituen. 1834an, besteak beste, Argudingo, Arkijasko eta Zubiriko guduetan borrokatu zen. 1835eko urtarrilean, zauritua izan zen Orbisoko guduan. Urte horretan berean, brigadier mailara goititu zuten, Ameskoa ibarretako ekintzetan izan zuen jokabidearen aitormenez. Azaroan, Lizarrako eta Jurramendiko guduetan gailendu zen.\n1836ko otsailean, Garesko guduan nabarmendu zen, eta martxoan Nafarroako komandante buru izendatu zuten. Udaberri horrean, Larrasoa\u00f1an, Tirapegin, Gendulainen eta, berriz ere, Larrasoa\u00f1an garaitu zituen kristinatarrak. Uztailaren 19an, Luis Fern\u00e1ndez de C\u00f3rdova bentzutu zuen Muniaingo zubian. Urrian Arroitzen menderatu bazuten ere, ordaina hartu zuen Lizarran abenduaren 8an; bi aste geroago, Frantziako Legioa azpiratu zuen Allon.\n1837ko apirilean, bolada batean hezueriak jota egon ondoren, Azkoien herriaren hartzean hartu zuen parte. Ez zuen arrakastarik izan Azagrako erasoaldian, irailaren 22an, baina Lodosako setioa haustera zihoan Mart\u00edn Zurbano kristinatar brigadierra garaitu zuen urrian. Abenduan, erasoaldi liberal bati egin zion aurre Zaraitzu ibarrean. 1838 hasieran, Untzuen, Biurrunen, Lizarraldean eta Orbaitzetan borrokatzeaz gain, liberalen esku zegoen Iru\u00f1ea bakartzen saiatu zen. Apirilaren 19an, Luzaide hartu zuen. 1838ko irailaren 19an, garrantzi handiko garaipena lortu zuen Erreniegako guduan; Elisabet Katolikoaren Gurutze Handia eman zioten horren ordainetan.\nBeste nafar buruzagi karlista batzuk bezala, Rafael Marotoren aurkakoa zen Francisco Garc\u00eda. 1838 amaieran, gobernu karlistako ministro batzuekin batera, Maroto kargugabetzeko eskatu zion Karlos Borboikoari. Esparterorekin egiten ari zen negoziazioa eragotz zezakeen beldur, Marotok konspirazioa leporatu zion, eta 1839ko otsailaren 17an Lizarran sartu zen hura atxilotzera. Garc\u00eda jenerala, apaiz beztiturik, San Nikolas atetik ihes egiten saiatu bazen ere, zentinelak ohartu eta Marotorengana eraman zuten. Biharamunean, argi urratzean, epaiketarik gabe, Puyko Andre Mariaren basilikako paretaren aurrean fusilatu zuten, Pablo Sanz, Juan Antonio Guergu\u00e9, Teodoro Carmona eta Francisco Javier Uritz militar karlisten aldamenean."}
{"id": "131463", "revid": "119347", "url": "https://eu.wikipedia.org/wiki?curid=131463", "title": "Francisco Javier Gir\u00f3n", "text": "Francisco Javier Gir\u00f3n Ezpeleta (Iru\u00f1ea, 1803ko martxoaren 11 \u2013 Madril, 1869ko abenduaren 18a), Ahumadako bigarren duke eta Amarillasko bostgarren markesa, militar nafarra izan zen.\nAita Pedro Agust\u00edn Gir\u00f3n jenerala zuen, Francisco Javier Casta\u00f1os buruzagiaren iloba. Ama, berriz, Nafarroako erregeorde izan zen Jose Ezpeletaren alaba. Aitaren aldetik, Moctezuma II.a enperadore aztekaren ondorengoa zen.\nBiografia.\n1815ean armadan sartu eta, nahiz eta hasieran absolutismoaren jarraitzailea izan, Lehen Gerra Karlistan liberalekin bat egin zuen Andaluzian. Ordurako mariskala, 1842an aita hil zitzaion eta duke bilakatu zen.\n1844an Luis Gonz\u00e1lez Bravoren gobernuak Goardia Zibila sortu zuen eta Giron bere lehendabiziko buruzagi bilakatu zen. Kordobako probintzia ordezkatuz senataria izan zen."}
{"id": "131464", "revid": "46380", "url": "https://eu.wikipedia.org/wiki?curid=131464", "title": "Santos Ladron de Zegama", "text": "Santos Ladron de Zegama (Irunberri, 1784ko azaroaren 13a \u2013 Iru\u00f1ea, 1833ko urriaren 14a) militar nafarra izan zen.\nBiografia.\nHandikien familiakoa Iberiar Penintsulako Gerran teniente-koronel bilakatu zen. Absolutismoaren jarraitzailea, Fernando VII.a Espainiakoak brigadier eta Nafarroako Gobernadore Militar izendatu zuen.\nErregea hiltzean, 1833ko urriaren 6an On Karlos errege aldarrikatu zuen. Logro\u00f1on matxinatutako boluntario erregezaleen zuzendaritza hartu eta Nafarroa aldera joan zen, Nafarroako boluntarioekin bat egiteko asmoarekin. Manuel Lorenzo brigadierrak Los Arcosko guduan bere aurka egin eta, menderatua izan ondoren, urriaren 14an Iru\u00f1eko zitadelan fusilatu zuten. Francisco Iturraldek ordezkatua izan zen baina ez zuen luzaroan iraun. Azkenekoz, azaroaren 14an Lizarran Tomas Zumalakarregik bere ordezko bilakatu zen."}
{"id": "131465", "revid": "512", "url": "https://eu.wikipedia.org/wiki?curid=131465", "title": "Pablo Sanz", "text": "Pablo Sanz Baeza (Iru\u00f1ea, 1801eko ekainaren 7a \u2013 Lizarra, 1839ko otsailaren 18a) nafar militarra izan zen.\nBiografia.\nHirurteko Liberalean Errege guardiaren zalditerian ofiziala, Santos Ladron de Zegamarekin bat matxinatu zen. Lehen Gerra Karlistan Tomas Zumalakarregiren agindupean mariskal izendatu zuten. Errege espedizioan parte hartu zuen.\nRafael Maroto buruzagi karlistaren aurkako azpijokoak egin zituenez, honek Lizarran fusilatu zuen."}
{"id": "131466", "revid": "880", "url": "https://eu.wikipedia.org/wiki?curid=131466", "title": "Espainiako II. Errepublika", "text": ""}
{"id": "131467", "revid": "119347", "url": "https://eu.wikipedia.org/wiki?curid=131467", "title": "Directorio Revolucionario Ib\u00e9rico de Liberaci\u00f3n", "text": "Diret\u00f3rio Revolucion\u00e1rio Ib\u00e9rico de Libera\u00e7\u00e3o edo Directorio Revolucionario Ib\u00e9rico de Liberaci\u00f3n, DRIL () 1959an erbestean bizi ziren portugaldar militar batzuek sortutako talde armatu bat izan zen, Portugalgo eta Espainiako diktadurak amaiarazteko helburua zuena. DRILen baziren espainiarrak ere, galiziarrak gehienak.\nDRILek bi idazkari nagusi zituen, Humberto Delgado eta Xos\u00e9 Velo Mosquera (\"Xunqueira de Amb\u00eda\"). Taldeko kideen artean, aipatzekoak dira Henrique Galv\u00e3o eta Jos\u00e9 Fern\u00e1ndez V\u00e1zquez (\"Jorge de Soutomaior\"); azken hori, PCEko kide ohia eta Espainiako Gerra Zibilean Errepublikako Itsas Armadako komandantea izana.\nDRILen komunistek, anarkistek eta gebaristek parte hartzen zuten, borroka armatuaren bidez Salazarren eta Francoren diktadurak bukaraztea xede zutenak. I\u00f1aki Ega\u00f1a historialariak adierazi duenez, DRILen hainbat ekintza Espainiako Gobernutik aginduta egin ziren, Espainiako Polizia infiltratua baitzegoen erakunde horretan.\nHistoria.\nDRILek lehenengo ekintza armatuak 1960ko otsailean burutu zituen Madrilen (Espainia) hiriaren udal egoitzaren eta Mugimendu Nazionaleko lokalen aurka. Ekintza honetan DRILeko kide Jos\u00e9 Ram\u00f3n P\u00e9rez Jurado hil zen eta Antonio Abad Donoso kidea atxilotu zuten. Gazte hau urte bereko martxoaren 8an exekutatu zuen erregimen frankistak. 1960ko ekainean, DRILek Bartzelonan eta Madrilgo aireportuan eta, Euskal Herrian, Bilboko Atxuriko eta Donostiako Amarako tren geltokietan lehergailuak zartarazi zituen (azken ekintza hori ETAri egotzi izan zitzaion arren).\nDRILen bonba bidezko ekintzek \"modus operandi\" bera jarraitzen zuten, hots, leku publikoetan ipinitako lehergaiz beteriko maleten bidez.\n\"Santa Mar\u00eda\" ontziaren bahiketa.\nDRILen ekintza ezagunena \"Santa Mar\u00eda\" portugaldar itsasontziaren bahiketa izan zen. Ontzi honek Caracas-Lisboa-Vigo bidea egiten zuen eta DRILek 1961eko urtarrilaren 22 eta otsailaren 4aren artean bahitu egin zuen. Ekintzan DRILeko hogeita lau kidek hartu zuten parte, eta ontzian zihoazen 586 itsasgizon zein bidaiari atxeki zituzten. Antza, ekintzaren helburua nazioartean Portugal eta Espainiako egoeraz arreta deitzea izan zen. Horrela, itsasontzia \"Santa Libertade\" gisa berrizendatu zuten.\nJ\u00e1nio Quadrosek zuzendutako Brasilgo gobernuarekin hitz egin ondoren, DRILeko kideek armak utzi eta ontzia Recifera eraman zuten errefuxiatu politikoen estatusa lortzearen truke. Ondoren, ontzia jabeei itzuli zieten.\nBahiketaren ostean, DRILek krisia ezagutu zuen, besteak beste erakundearen zuzendaritzan sortutako barne-borroken eraginez. Hala ere, taldeak 1964ra arte ekintzak egiten jarraitu zuen.\n1960ko ekaineko leherketak.\nAipatu bezala, 1960ko ekainaren 27an lehergailu batzuk lehertu ziren espainiar estatuko toki batzuetan, tartean Donostiako Amara auzoko tren geltokian. Leherketa horretan, Bego\u00f1a Urroz 22 hilabeteko Lasarte-Oriako haurrak bizia galdu zuen. Gobernazio Ministerioaren arabera, leherketa hori Espainiar Estatuko beste hiri batzuetan antzeko lekuetan eta modu berean egindako beste eraso batzuekin lotua zegoen.\n2000 urtera arte, hortaz, ekintza horren egilea DRIL izan zenik ez zuen inork zalantzan jarri. Urte horretan, baina, Ernest Lluch Espainiko ministro ohiak atentatuaren atzean ETA egon zitekeela esan zuen El Correo egunkariko iritzi artikulu batean. Hala ere, besteak beste Xurxo Mart\u00ednez galiziar idazleak ekintza DRILek egin zuela gogorarazi zuten, eta hori frogatzen zuten dokumentuak bazituela jakinarazi. I\u00f1aki Ega\u00f1a historialariak ere Amarako atentatuaren egiletzari buruz izandako manipulazioa salatu zuen. Historialari berak, Portugalgo zerbitzu sekretuen artxiboetan eta DRILeko buruzagi izandakoaren dokumentuetan oinarrituz, DRILen Espainiako Polizia frankistako kideak infiltraturik zeudela jakinarazi zuen. Gainera, atentatua gertatu eta gutxira, DRILeko komendoetako kideak Belgikan atxilotu zituztela argitara eman zuen. Atxilotu eta berehala, Polizia frankistaren balizko infiltratuak libre utzi zituzten, Espainiako enbaxadore frankistaren eskariz. Hala ere, Belgikako justiziak DRILeko kideak lehergailuak izateagatik eta Bego\u00f1a Urrozen hilketan parte hartzeagatik akusatu zituen modu ofizialean. Egilea DRIL izan zela dago jasota, berriz, Espainiako poliziak 1961ean egindako txostenean (2013 arte isilpean gordea).\nHala ere, Bego\u00f1a Urroz haurraren hilketa ETAri egotzi zitzaion Espainiako Diputatuen Kongresuan ekainaren 27a -atentatuaren eguna, hain zuzen- \"Terrorismoaren biktimen eguna\" izendatzeko ekitaldian."}
{"id": "131468", "revid": "6327", "url": "https://eu.wikipedia.org/wiki?curid=131468", "title": "Diret\u00f3rio Revolucion\u00e1rio Ib\u00e9rico de Libera\u00e7\u00e3o", "text": ""}
{"id": "131471", "revid": "512", "url": "https://eu.wikipedia.org/wiki?curid=131471", "title": "Apio", "text": "Apioa edo perrexil hezea (\"Apium graveolens\") Apiaceae familiako landare belarkara eta eskualde epeletan laboratzen dena da. Elikagai eta sendabelarra da. Europar jatorria du.\nLandare aromatiko soiltzat hartua izatetik, apioa, egun, maila handiko elikagaien artean egotera igaro da organismoarentzat mesedegarriak diren propietateak dituelako, besteak beste esentzia-olioak eta sodio- eta potasio-edukia.\nDiuretiko eta garbigarri ahaltsua izateaz gain, kaloria gutxi eta balio elikagarri handia du."}
{"id": "131472", "revid": "7398", "url": "https://eu.wikipedia.org/wiki?curid=131472", "title": "Apium graveolens", "text": ""}
{"id": "131473", "revid": "3829", "url": "https://eu.wikipedia.org/wiki?curid=131473", "title": "Errefau", "text": "Errefaua edo errefautxoa (\"Raphanus sativus\") Brassicaceae familiako landare belarkara da. Haren sustraiak jangarriak dira eta baratzetan landatu ohi da.\nUraz gain, karbohidratoak eta zuntza dira bere osagai nagusiak. Ur asko duenez, errefaua kaloria gutxiko jakia da. Bitaminei dagokienez, C bitamina eta folatoak dira aipagarrienak. Mineral ugarienak, aldiz, potasioa eta iodoa dira. Halaber, kaltzio eta fosforo nahiko du eta magnesioa, maila urriagoan.\nUste denez, \"Raphanus raphanistrum\" landarearen azpiespeziea da."}
{"id": "131474", "revid": "7398", "url": "https://eu.wikipedia.org/wiki?curid=131474", "title": "Raphanus sativus", "text": ""}
{"id": "131475", "revid": "7398", "url": "https://eu.wikipedia.org/wiki?curid=131475", "title": "Errefautxo", "text": ""}
{"id": "131486", "revid": "6327", "url": "https://eu.wikipedia.org/wiki?curid=131486", "title": "Urbiongo mendiak", "text": ""}
{"id": "131487", "revid": "1491", "url": "https://eu.wikipedia.org/wiki?curid=131487", "title": "Ned Maddrell", "text": "Edward \"Ned\" Madrell (1877-1974ko abenduaren 27a) Man uharteko arrantzale bat izan zen, manxera ama hizkuntza izan zuen azken hiztuntzat jotzen dena.\nMrs. Sage Kinvig (1870 \u2013 gutxi gorabehera 1962) zenaren heriotzaren ondoren, Maddrell zen manxera umetatik mintzatu ahal zuela esan zezakeen pertsona bakarra (iturri batzuen arabera, Maddrellek manxera bere izeba zahar batengandik ikasi aurretik, ingelesez ba omen zekien zerbait), nahiz eta garai hartan beste uhartetar batzuek bigarren hizkuntza gisa ere mintzatzen zuten.\nHizkuntzaren testigantza betiko gordetzeko asmoz, Maddrellek hainbat solasaldi grabatu zituen; adibidez, 1948an arrantzari buruz honako hau grabatu zuen (manxeraz eta ingelesez):\nMandrell aipatzen duen eta haren hitzak jasotzen dituen egunkari artikulu batek dioenez (ordurako, Maddrellek 82 urte zituen), Mandrell eta Kinving ziren bizirik zirauten hikuntza horren azken bi hiztunak:\nBeste manxera hiztun zahar batzuek ez bezala, Maddrellek bere ospeaz gozatu egiten zuela zirudien, eta hizkuntza hura indarberritzeko asmoa erakutsi zuten gazteei irakasteko gogoa agertu zuen (adibidez, Leslie Quirk edo Brian Stowell gazteei). Irlandako Errepublikako lehendakari (taoiseach) \u00c9amon de Valerak Man uhartea bisitatzean, Ned Maddrellekin solasaldia egitea eskatu zuen. De Valerak aspaldidanik bere kezka agertua zuen, britainiar gobernuak eta Man uharteko agintariek manxeraz zuten axolagabekeriaz. Horregatik, Irish Folklore Commission erakundeko talde bat grabagailu batekin uhartera bidali zuen; eta, hizkuntza horretaz geratzen ziren azken testigantzak gordetzeko, hiztunen solsaldiak grabatu zituzten.\nNed Maddrell zena manxeraren azken hiztun zahartzat hartzearen kontrako argudioak.\nDolly Pentreath zenarekin, hots, Kornubieraren azken hiztuntzat jotzen den azken pertsonarekin gertatu zenaren antzera, hor ere piztu da eztabaida, Ned Maddrell manxeraren azken hiztuna izan ote zen.\nEgun uhartean manxera hitz egiten duen haur talde txikia aurkako lehen argudioa da. Horren kontraargudioa da manxeraren aldaera garaikide berri bat mintzatzen dutela, eta manxeraren hiztun direla, gaur egungo israeldarrak hebreeraren hiztun diren gisa berean, baina ez hebreera zahar edo klasikoaren hiztunak: hizkuntza bizitzat desagertu den eta gerora berpiztu duten hizkuntza bat hitz egiten dute.\nBigarren argudioa da manxeraren hiztun askok ez zutela jendeaurren erabiltzen, gizartean manxeraz mintzatzea gaizki ikusia baitzegoen. Gainera, manxera ama hizkuntza zuten hainbat hiztunek uhartetik kanpora emigratu zuten. Adibidez, oraindik baieztatu gabeko istorio baten arabera, Manxera hiztun bat hil omen zen Chicago hirian 1980ko hamarkadan, hots, Maddrell hil eta hamar urtera.\nAzkenik, zenbaiten hitzetan, Ned Maddrellen ama hizkuntza ez zen manxera. Hortaz, ez zen manxeraren jatorrizko hiztuna, ez baitzuen jaiotzetik hitz egiten; umea zela, izeba zahar bati ikasi omen zion, ez gurasoei. Bestalde, Leslie Quirkek, umea zelarik, bere amona batengandik jaso zituen hizkuntza horretako lehenbiziko jakintzak, eta amona horrek manxera zuen ama hizkuntza; hortaz, manxera hiztun zahartzat jo daiteke Quirk ere."}
{"id": "131488", "revid": "1340", "url": "https://eu.wikipedia.org/wiki?curid=131488", "title": "Ayllongo mendilerroa", "text": ""}
{"id": "131492", "revid": "15795", "url": "https://eu.wikipedia.org/wiki?curid=131492", "title": "Gurutze zeltiar", "text": ""}
{"id": "131496", "revid": "90204", "url": "https://eu.wikipedia.org/wiki?curid=131496", "title": "Dulantziko gudua", "text": "Dulantziko gudua 1834ko urriaren 27an Dulantzi inguruan dagoen Txintxetru zelaian gertatu zen gudua izan zen.\nAurrekariak.\nJos\u00e9 Ram\u00f3n Rodilek zuzendutako armada isabelinoa, 1834ko udan zehar Tomas Zumalakarregik zuzendutako tropak suntsitu eta Karlos Maria Isidro Borboikoa erregegaia atxilotzea helburuak zituen kanpainan porrota izan ondoren, 1834ko irailaren bukaerarako nahiko murriztua zegoen. Irailaren 28an Iru\u00f1ean zela Rodil kargutik kendu zuten eta Manuel Lorenzo hautatu zuten ordezko. Madrilera joateko Nafarroako armadaren zati bat zen Manuel O'Doylek zuzendutako dibisioa Gasteizaraino eraman zuen eskolta gisa eta hantxe, nahiz eta botere izan ez, bertan komandante jeneral zen Joaqu\u00edn de Osmari eman zion.\nHorrela Nafarroa Garaian zeuden tropa isabelinoak are gehiago murriztuak izan ziren, Zumalakarregiren mugimendu abilak kontrolatzeko ezgai. Hau Ebrora hurbildu zen Errioxan dagoen Ezcaray konkistatzeko asmotan. Bertan, ibaitik 40 kilometrotara hegoalderantz dagoen herrian, oihalezko lantegiak zeuden eta bere gudarosteek negurako uniformeak behar zituzten. Bere abatariak Errioxan zeuden indar armatuak miatzen ari zirela, urriaren 20an Burgostik Logro\u00f1ora arma konboi bat zihoala eta hurrengo egunena Ebrotik hurbil pasatzen zen errege-bidea zeharkatuko zuela jakin zuen. Lau batailoi eta hiru eskuadroi atera eta hilaren 21ean Tronconegro izeneko uberatik ibaia zeharkatu zuen. Hala ere konboia dagoeneko pasa eta arin joan zen bere bila Zumalakarregi. Hala ere Cenicero zeharkatzean bertako milizianoek bidearen zubiren ondoan dagoen elizan gorde eta armada karlista geldiarazi zioten. Zumalakarregi itzulbira egin behar izan bazuen ere, bere zalditeriak Logro\u00f1o ailegatzekotan zegoela harrapatu zuen konboia. Itzultzean, Ceniceroko eliza erre eta ubera beratik Ebro zeharkatu zuen urriaren 22an. Handik Nafarroara itzuli eta Berrotza haranean kokatu zen.\nZumalakarregiren erasoaldiaren berria 21ren bukaerarako Gasteiza heldu zen eta Osmak O'Doyleri bere dibisioarekin Ebro aldera joateko agindua eman zion. Dibisioa Erreginaren 1. eta 2. errejimentuek, Afrikako 1.ak, Karabineroen 1. eta 2. errejimentuek eta Bujalanceren batailoiak osatuta zegoen. Zumalakarregiren erretreta mozteko asmotan Urizaharrera joateko agindua eman zion. Topatzen bazuen handik Araba eta Nafarroa arteko mugaraino bere atzetik joan behar zuen, inolaz ere Nafarroan sartu ze bestela O'Doyle berriro Lorenzoren agindupean izango zatekeen. Karlistak topatzen ez baditu, Maeztura joan behar zen, Andiako mendilerroa zeharkatu eta, lautadara jaisten, Gasteiza Dulantzitik itzuli.\nO'Doyle 22ren arratsaldean heldu zen Urizaharrera eta han karlistak jadanik Ebroaren iparraldean zeudela jakin zuen. Hori zela eta, hurrengo egunean Ega ibaiaren harana hartu, Lagranen gaua eman eta urriaren 24an Maeztura heldu zen. Bertan bere soldaduek atseden hartu zuten, ibilaldiagatik nekatuak izateaz gain elikagairik gabe zeudelako. Urriaren 26an Maeztutik atera, Andiako mendilerroa zeharkatu, eta 22 kilometro ibili ondoren eguerdirako Dulantzin zegoen.\nHara ailegatu zenerako, Osmaren agindu berri bat jaso zuen: dibisioa sakabanatu behar zuen Dulantzin Erreginaren 1. batailoi eta Afrikakoa, mendi-artilleria pieza biak eta zalditeria geratuz. Besteak arratsalde hartan bertan Dulantzitik iparralderantz hurrenez hurren sei, hamabi eta hamahiru kilometrotara dauden Gebara, Arroiabe eta Uribarri-Ganboa kantonatu behar zituen. O'Doylek zuhurtzigabekeritzat jo zuen dibisioa sakabanatzea eta errejimentuen buruzagiekin eztabaidatu zuen, denak ados izanik. Hala ere, esana bete eta Dulantzitik atera eta bere kokagune berrietara joan ziren. O'Doylek Osmari eskutitz bat bidali zion bere ezadostasuna adierazteko.\nZumalakarregi Berrotzan, Dulantzitik 48 kilometrotara hegoalderantz dago. Los Arcosen, hau da, oso hurbil, Lorenzoren dibisioa du. Hau Ziraukitik datorren Marcelino Oraaren tropen zain dago, elkarrekin karlistak erasotzeko.\nAduanazain karlistak etsaien mugimenduaz jabetu eta mendiko bideetatik bere ofizialei berriak ematen zizkieten. O'Doyleren dibisioa behatzen ari zirenak, troparen zati bat Dulantzitik atera zela ikustean, Zumalakarregiri berria eraman eta honek arratsaldearen bukaerarako jaso zuen. Karlistak ez ziren dibisio osoa menderatzeko gai baina baino batailoi pare bat. Hori zela eta, Arabako lautadarantz jotzen du sakabanatutako dibisioaren zutaberen bat topatzeko asmotan. Gauean, kanpamenduen suteak bizirik mantentzeko lagun batzuk utzi eta isilpean haranetik atera zen Kanpezun, Zu\u00f1igan eta Urbisun lo egin zezaten. Gauean Dulantzitik hogeita hamabost kilometrotara zegoen, Lorenzok oraindik Berrotzan zegoela uste zenean.\nGudua.\nUrriaren 27ren egunsentian Osma Dulantzin agertu eta O'Doyleri sakabanaketaren zioak azaldu zizkion. Osmak Karlos erregegaia O\u00f1atin, dibisioa zegoen 25 kilometrotara iparralderantz dagoena, zegoela jakin zuen. O'Doyleren dibisioak, orduan lau zutabetan banatuta, arratsalde hartan bere kanpamenduetatik atera, gauean martxa egin, eta hurrengo egunaren egunsentian O\u00f1atira bide ezberdinetatik ailegatu eta erregegaia preso hartuko zuketen.\nGoizean goiz armada karlista ere martxan zegoen. Soldaduak pozik zeuden, borrokaldi bat aurreratzen den egunetarako pattarren zatia jaso zutelako. Zumalakarregik bi zutabetan banatu zituen bere tropak:\nKarlistek bidean topatzen zituzten guztiak, bai ibiltzen bai lanean zeudenak, berarekin martxa egin edo bidetik urrun zeuden eskorta batean uzten zituzten, soldadu pare batek gordeta. Horrela armada isabelinoak ezin zuen bere ibilaldiaren berria izan. Denboraren poderioz, zerbait ere sumatzen zuten, liberalek bere ibilbidean ez zutelako inor topatzen.\nBuruzagi karlista bazekien Lorenzok ez zuela bere ibilaldiaren berririk izan eta oraindino Los Arcosen zegoela eta, alde horretatik, lasai zegoen. Bere plana jadanik sortua zuen: soldadu gutxi batzuk Dulantzitik ekialderantz hamar kilometrotara dagoen Agurain erasotuko zuten. Bitartean bera bidearen erdian dagoen Txintxetru basoan ezkutatu eta O'Doyleren zain izango zatekeen. Honek Arabako lautadan aritzen ziren partidetako batek Agurain eraso zuela jakitean iparralderentzako bere martxa gelditu eta ekialderantz joko zuela suposatzen zuen, Gasteizetik 22an alde zenetik Zumalakarregiren berririk ez zuelako eta Nafarroan izango zatekeen pentsatuko zuelakoan. Iturralde Sasetatik jeitsi, Dulantziko hegoaldean dauden malda basotsuetan ezkutatu eta O'Doyle Agurainera atera eta berehala, parez pare joan eta Txintxetrun Zumalakarregi hasitako erasoaldia ikustean, isabelinoen eskuinaldeko hegala erasotuko zukeen.\nEgoera Zumalakarregiren onerako zegoen, Txintxetrura zihoanean Aguraingo gobernadorea topatu zuelako. Hau Gasteiza preso batzuk eramaten ari zen. Arratsaldeko lauak ziren eta O'Doyleren tropak Dulantzitik iparralderantz atera berriak ziren Txintxetrun tiroak entzun zituztenean. Beste tiro batzuk eman eta basoan ezkutatu ziren.\nO'Doyle berehala utzi zuen iparralderanzko bidea eta ekialderantz jo zuen, muinoak zeharkatuz eta Txintxetrurako bide motzenetik. Andiako mendilerroaren bukaeran dauden muino hauen bidea txarra zen oso, basotsua, armada erregular batentzat desegokia. Eguraldia, ostera, oso ona zen eta eguzkiaren azken izpiak armada isabelinoaren armetan islatzen ziren Zumalakarregi etsaia non zegoen adieraziz. Zumalakarregik Nafarroako gidariak basotik atera eta Txintxetru eta muinoen artean dagoen ordokian formatzeko agindua eman zion. Ehiztariez osatutako isabelinoen abangoardia, berarekin batera O'Doyle bera zaldiz zihoala, arin zihoan armadaren aurrealdean, bestetik banatuta. Basotik irten eta, bere parean, beti Zumalakarregiren aginduetara zegoen gudaroste karlista famatua topatu zuten, buruan txapel gorriak zituztenak. Aho bete hortz geratu ondoren- O'Doylek bertan buruzagi karlista topatzea espero ez zuelako, batez ere Osmak lautadan \u00ab\"... Agurain inguruan zegoen Dionisio zelako batek zuzendutako partida txikia\"\u00bb besterik ez zegoela esan ziolako- borrokatzeko agindua eman zion. Zoritzarrez, ehiztari isabelinoak Nafarroako gidariek menderatuak izan ziren, atzetik zeuden batailoi bi agertu baino lehen. Batailoiak agertzean, tropa karlista basotik atera eta benetako gudua hasi zen.\nHonela esan zion Zumalakarregik bere soldaduei:\nOrduan Iturralderen gizonak agertu eta liberalen erretagoardia eta eskuinaldeko hegala erasotu zituzten. O'Doylen durduzadura erabatekoa da, formazioak ezin leku txiki batean lan egin eta desegin ziren eta, behin fusilen lehendabiziko balak agortuak, ezin defenditu baioneten aurka eta errenditu ziren.\nBorrokaren hotsak inguruko herrietara heldu eta O'Doyleren beste gudarosteek Txintxetrurako bidea hartu zuten. Hala ere, laster sarraskitik ihes egindako soldadu isabelinoak topatu eta galdutako zutabeen berriak izatean, Gasteiza joatea erabaki zuten, gauean ailegatuz.\nGau hartan, Txintxetru eta Dulantzi arteko mendi eta basoetan, karlistek ezkutatuta zeuden soldadu isabelinoak ehizatzeari ekin zioten. Ehizan zeudela ezin presoak hartu topatzerakoan soldadu liberalak hil zituzten.\nKarlistek mendi-artilleria pieza bi (munizio eta guzti) eta Afrikako errejimentuaren bandera lortu zituzten. O'Doyle eta menderatutako beste ofizialak hurrengo egunean fusilatu zituzten.\nHala ere, berrehun eta berrogeita hamar soldadu isabelino inguru bere buruzagiekin batera batera mantendu eta alde egitea lortu zuten. Azkar, gudu-zelaitik hiru kilometrotara dagoen Arrietara heltzea lortu zuten eta elizaren barne sartu eta gua osoan zehar karlisten jazarpenari jarki zioten.\nBerria gauean ere Gasteiza heldu eta hurrengo egunean Osmak soldadu hauek arriskutik onik ateratzeko Etxabarriko bentaren gudua sortu zuen.\nGuduaren ordena.\n (1) \n (2)^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^\n (3)\n (4)\n (5)\n (6) (7) (8)\n (9)\n (10)\n (11)^^^^^^^^^^^^^^^^^^^^^^^^^^^^^(12)^^^^^^^^^^^^^^^^^^(13)^^^^^^^^^^^^^^^^^\n(1) O\u00f1ati. (2) Lizarrate mendatea. (3) Uribarri-Ganboa. (4) Arroiabe. (5) Gebara. (6) Gasteiz. (7) Arrieta. (8) Agurain. (9) Txintxetru. (10) Dulantzi. (11) Andiako mendilerroa. (12) Saseta mendatea. (13) Uribarri mendatea."}
{"id": "131497", "revid": "1310", "url": "https://eu.wikipedia.org/wiki?curid=131497", "title": "On Diego Lopez Harokoaren Bide Nagusia", "text": ""}
{"id": "131498", "revid": "1310", "url": "https://eu.wikipedia.org/wiki?curid=131498", "title": "Arenaleko zubia", "text": ""}
{"id": "131500", "revid": "1310", "url": "https://eu.wikipedia.org/wiki?curid=131500", "title": "Corporacion Mapfre", "text": ""}
{"id": "131501", "revid": "56334", "url": "https://eu.wikipedia.org/wiki?curid=131501", "title": "Kukurbitazeo", "text": "Kukurbitazeo (\"Cucurbitaceae\") landaren loredunen familia bat da. Sarritan igokariak eta iletsuak dira. Bere baitan kuia, pepinoa, angurria meloia, etab.\n118 genero eta 825 espezie dauzka, gehien klima tropikaletan eta azpitropikaletan.\nBi dira Euskal Herrian modu basatian garatzen diren generoak: \"Ecballium\" eta \"Bryonia\".\nEzaugarriak.\nHosto txandakatuak, lore unisexual (monoikoak) eta pepo-motako (\"peponide\") fruituak dituzte.\nTaxonomia.\nAzpifamilia Zanonioideae\nAzpifamilia Cucurbitoideae\nErreferentzia: Watson and Dallwitz 2002-09-03\nErabilpenak.\nKukurbitazeo familiako landareek garrantzi komertzial handia dute munduan eta arlo askotan erabiltzen dituzte. Hona hemen zenbait:"}
{"id": "131502", "revid": "7398", "url": "https://eu.wikipedia.org/wiki?curid=131502", "title": "Cucurbitaceae", "text": ""}
{"id": "131503", "revid": "105290", "url": "https://eu.wikipedia.org/wiki?curid=131503", "title": "Valdespinako markesgoa", "text": "Valdespinako markesgoa lehendabizikoz 1736an Filipe V.ak Andr\u00e9s Agust\u00edn Orbe Zarautzi emandako noblezia titulua da.\n280 urtetan zehar titulua Orbe familian izan da. Markesen artean III.a, IV.a eta V.a, batez ere III.a zen Jose Maria Orbe, nabarmentzekoak dira, XIX. eta XX. mendeetan zehar karlismoren buruzagiak zirenak.\nHistoria.\nOrbe familia Bergarako Angiozar auzokoa da. XVII. mendean Ermuara joan zen, justu Andr\u00e9s Agust\u00edn Orbe Larreategi jaio baino belaunaldi bat aurrerago.\nAndr\u00e9s Orbe Larreategi XVIII. mendearen lehen herenean eragin handiko pertsona izan zen. Apaiza, 1720an Bartzelonako apezpiku eta 1725ean Valentziako artzapezpiku bilakatu zen. 1727 eta 1733 artean Gaztelako biltzarraren gobernadorea eta 1733an inkisidore nagusia izan zen.\n1733an honek bere iloba zen Andr\u00e9s Agust\u00edn Orbe Filipe V.ak Valdespinako markes bilakatzea lortu zuen. Horrela artzapezpikuaren familiak honen ospea jarauntsi zuen.\nArtzapezpikua Ermuan bere jaioterrian jauregia eraiki zuen, egun bertako udaletxea dena."}
{"id": "131509", "revid": "119347", "url": "https://eu.wikipedia.org/wiki?curid=131509", "title": "Andr\u00e9s Orbe Larreategi", "text": "Andr\u00e9s Orbe Larreategi (Ermua, 1672ko martxoaren 21a - Madril, 1740ko abuztuaren 4a) bizkaitar elizgizona izan zen.\nBiografia.\nXVIII. mendearen lehen herenean eragin handiko pertsona izan zen. Apaiza, 1720an Bartzelonako apezpiku eta 1725ean Valentziako artzapezpiku bilakatu zen. 1727 eta 1733 artean Gaztelako biltzarraren gobernadorea eta 1733an inkisidore nagusia izan zen.\n1733an honek bere iloba zen Andr\u00e9s Agust\u00edn Orbe Filipe V.ak Valdespinako markes bilakatzea lortu zuen. Horrela artzapezpikuaren familiak honen ospea jarauntsi zuen. Gainera, familiaren jauregia eraiki zuen jaioterrian (egun Ermuko udaletxea da), eta aldi berean herriko Donejakue apostoluaren elizan obrak bultzatu zituen, bereziki kanpandorrea eta barruko erretaula nagusia. Kapera batean bere omenezko hil-monumentua dago elizan."}
{"id": "131510", "revid": "10891", "url": "https://eu.wikipedia.org/wiki?curid=131510", "title": "Andr\u00e9s Agust\u00edn Orbe", "text": "Andr\u00e9s Agust\u00edn Orbe Zarautz (Ermua, Bizkaia, 1722ko otsailaren 21a \u2013 ?, 1754ko azaroaren 1a) aristokrata eta politikaria izan zen, Valdespinako lehendabiziko markesa.\nBizitza.\nAndresek, bere osaba Andr\u00e9s Orbe Larreategiri esker, Filipe V.ak Valdespinako markes izendatzea lortu zuen. 1740 eta 1742 artean oinaztarren buruzagia izan zen.\nHainbat aldiz Ermuko alkatea izan zen (1739, 1742, 1745 eta 1752). 32 urte zituela hil zen, legebidezko seme bakarra \u2014Jos\u00e9 Joaqu\u00edn Orbe Murgia\u2014 eta hamar sasikume izan ondoren."}
{"id": "131512", "revid": "10891", "url": "https://eu.wikipedia.org/wiki?curid=131512", "title": "Jos\u00e9 Joaqu\u00edn Orbe", "text": "Jos\u00e9 Joaqu\u00edn Orbe Murgia (Irun, 1749ko uztailaren 15a \u2013 Durango, 1819ko urriaren 11a), bigarren Valdespinako markesa izan zen.\nBiografia.\nBere aita Andr\u00e9s Agust\u00edn Orbe Valdespinako markesa bost urte zituela hil zenez, amarekin bizi zen. Honen partez 1783an Astigarragan zegoen Murgiako jaurerria jarauntsi zuen.\nAita bezala hainbat aldiz Ermuako alkatea izan zen eta baita Gipuzkoako Ahaide Nagusien artean zegoen.\nHil zenerako 2 seme eta 5 alaba izan zituen, semeetatik Jose Maria oinordekoa bakarrik adin nagusikoa ailegatuz."}
{"id": "131513", "revid": "1545", "url": "https://eu.wikipedia.org/wiki?curid=131513", "title": "Jose Joaquin Orbe", "text": ""}
{"id": "131514", "revid": "1545", "url": "https://eu.wikipedia.org/wiki?curid=131514", "title": "Andres Agustin Orbe", "text": ""}
{"id": "131516", "revid": "512", "url": "https://eu.wikipedia.org/wiki?curid=131516", "title": "Juan Nepomuceno Orbe Mariaka", "text": "Juan Nepomuceno Orbe Mariaka (Ermua, 1817ko maiatzaren 2a \u2013 Ermua, 1891ko apirilaren 21a), laugarren Valdespinako markesa, bizkaitar jeneral eta politikari karlista izan zen.\nBiografia.\nOrbetarrak Ermuan markesak ziren. Aitarekin Lehen Gerra Karlistan, Azpeitia, Gares, Larraintzar, Etxarri-Aranatz, Abartzuza, Jurramendi, Arlaban, Bilbo eta Ondarroako guduetan parte hartu zuen eta ondoren, Bergarako besarkadaren aurkaria izanik, Frantziara erbesteratu zen bere aitarekin. 1850ean titulua ez ezik aitaren ospea karlisten arten jarauntsi zituen.\n1860an Sant Carles de la R\u00e0pitan matxinatu zen arrakastarik izan gabe eta Frantziara ihes egin behar izan zuen berriro 1868. urteko iraultzaren ondorioz. 1871an senatari hautatu zuten Bizkaia ordezkatuz. Ma\u00f1aria, O\u00f1ati eta Gernikako guduetan borrokatu zen hurrengo urteetan eta Frantziara alde egin behar izan zuen berriro. 1873. urtean itzuli zen mariskal graduaz eta Markina, Etxebarri, Gernika, Sollube, O\u00f1ati, Azkarate, Urizaharra, Eraul, Ibero, Lizarra, Allo, Deikaztelu, Viana eta Jurramendiko guduetan borrokatu zen. 1874. urtean Bizkaiko komandante nagusi izendatu zuten eta Bilbo, Irun eta Lakarreko guduetan parte hartu zuen Karlos erregegaiaren agindupean. Frantziara erbesteratu zen gerra amaitutakoan. 1880. urtean itzuli eta karlisten buruzagietako bat izan zen. \"El Estandarte Real\" agerkari karlistako erredaktore izan zen. 1891. urtean Kapitain Nagusi izendatu zuen Karlosek; handik gutxira hil zen.\nJuan Nepomucenok seme bi, Jos\u00e9 Mar\u00eda eta C\u00e1ndido Mar\u00eda, izan zituen, biak karlisten buruzagiak izan zirenak."}
{"id": "131517", "revid": "336", "url": "https://eu.wikipedia.org/wiki?curid=131517", "title": "Jose Maria Orbe Gayt\u00e1n de Ayala", "text": "Jos\u00e9 Mar\u00eda Orbe Gayt\u00e1n de Ayala (Bergara, 1848ko abenduaren 9a \u2013 Astigarraga, 1933ko ekainaren 12a), bostgarren Valdespinako markesa, militar eta politikari gipuzkoarra izan zen.\nBiografia.\nOrbetarrak Ermuan markesak ziren. Aitarekin eta anaiarekin Hirugarren Gerra Karlistan borrokatu zuen, non komandantea izan zen. Gerra ondoren, erregegaiarekin erbesteratu zen.\nItzultzean ez zuen politikan parte hartu 1904an Liga Foral Autonomista alderdian sartu arte. Ermua eta Astigarragako alkatea izateaz gain, 1911n eta 1915 eta 1918 artean Gipuzkoako Foru Aldundiko Ahaldun Nagusia izan zen. 1919an tradizionalismoaren alde egin zuen."}
{"id": "131518", "revid": "119347", "url": "https://eu.wikipedia.org/wiki?curid=131518", "title": "Kafe-landare", "text": "Kafe-landarea (\"Coffea\") zuhaitz txiki bat da, \"Rubiaceae\" familiakoa, eta haren fruituek kafea egiteko haziak ematen ditu. Kafeak nazioarteko merkatuaren nekazaritza produktu nagusien artean dago. Afrikar eta Arabiar jatorria du, baina gaur egun ekoizpena nagusia Hego Amerikan dago.\nEzaugarriak.\nKlima tropikaletan mendian edo goi-ordokietan landatzen da.\nKafe-landareak lorea eta hazia aldi berean ematen ditu, adar malguak ditu, hosto iraunkor berde-berdeak eta jasmin usain gozoa darien lore zuriak.\nLandareak 12 metroko altuera izan dezake, baina 2 edo 3 metroko altueran mozten da haziak eskuz batu ahal izateko. Landareak loreak eman eta handik 7-9 hilabete bitartean heltzen dira haziak. Fruitua drupa txiki bat da. Landare bakoitzetik kilo erdi eta kilo bat kafe txigortu inguru jaso daiteke, eta barietateren batean bi kilo ere jaso daitezke.\nKafea ez da batzen sasoi berean herrialde guztietan, Kantzer Tropikotik gertu daudenetan urritik otsailera bitartean batzen dute eta Kaprikornio Tropikotik gertu daudenetan, berriz, maiatzetik uztaila bitartean."}
{"id": "131519", "revid": "7398", "url": "https://eu.wikipedia.org/wiki?curid=131519", "title": "Coffea", "text": ""}
{"id": "131520", "revid": "6327", "url": "https://eu.wikipedia.org/wiki?curid=131520", "title": "Atez ate", "text": ""}
{"id": "131524", "revid": "96586", "url": "https://eu.wikipedia.org/wiki?curid=131524", "title": "Igokari", "text": "Igokaria euskarri baten inguruan gorantz hazten den landarea da, kiribilez edo aireko sustraiez baliatuta."}
{"id": "131525", "revid": "129751", "url": "https://eu.wikipedia.org/wiki?curid=131525", "title": "Otsoputz", "text": "Otsoputza, astaputza, astoputza edo Astaputz perladuna (\"Lycoperdon perlatum\") \"Agaricaceae\" familiako onddoa da. Gure inguruko astaputz arruntenetako bat da. Gaztetan jateko modukoa da, baina benetan ez du balio handirik sukaldaritzan.\nDeskribapena.\nOnddo zuria da eta helduaroan ontzen doan heinean marroi kolorea bereganatzen du. Goialdean erraz desegin daitezken pikortatze txikiak dauzka.\nKarpoforoa: Udare formakoa, perlatxo biribil edo konikoz estalia eta heltzean eroriaz joaten dira, seinale bat utziz. Gaztea denean zuri-grisaxka kolorekoa da, gero arre-zikina.\nGleba: Hasieran zuria, gero hori-berdexka edo arre-buztin kolorekoa, eta hautsez betea zahartzean. Espora helduak goiko aldean irekitzen den zulo batetik ateratzen dira.\nHanka: Glebaren zati antzua du eta hasieran zuria da, gero arre-buztin kolorekoa edo arre-purpurakoa. 1,5 eta 3 cm arteko zabalerakoa eta 2 eta 5 cm arteko altuerakoa.\nEtimologia: \"Lycoperdon\" hitza grezierazko \u201clupa de lupo\u201d-tik dator, onddoak esporen hauts bafadak isil-isilik jariatzen dituelako zapaltzean. \"Perlatum\" epitetoa latinetik dator, \u201cperlatus\u201d hitzetik, perlatua esan nahi du. Karpoforoaren itxuragatik.\nKokalekua eta garaia.\nOso ohikoa Konifera eta hosto erorkorreko zuhaitzez osatutako basoetan aurki litezke, bai udan, nahiz udazken eta udaberrian ere, bereziki orein gorotzen aldamenean.\nBanaketa eremua: Ipar Amerika, Europa, Asia iparraldea.\nJangarritasuna.\nErdipurdiko jangarria gaztetan, gleba erabat zuria eta trinkoa denean.\nNahasketa arriskua.\nBeste \"Lycoperdon\" zuri batzuekin, \"Lycoperdon furfuraceum\", \"Lycoperdon pyriforme\" eta abarrekin. Hala ere, \"Lycoperdon perlatum\"-ek dituen perlita formako eztenak desberdina egiten dute."}
{"id": "131526", "revid": "7162", "url": "https://eu.wikipedia.org/wiki?curid=131526", "title": "Lycoperdon perlatum", "text": ""}
{"id": "131527", "revid": "7162", "url": "https://eu.wikipedia.org/wiki?curid=131527", "title": "Astaputz", "text": ""}
{"id": "131528", "revid": "7162", "url": "https://eu.wikipedia.org/wiki?curid=131528", "title": "Astoputz", "text": ""}
{"id": "131529", "revid": "512", "url": "https://eu.wikipedia.org/wiki?curid=131529", "title": "The Rescuers", "text": "The Rescuers (ezagunago gaztelaniaz Los Rescatadores; euskaraz Erreskatatzaileak) 1977eko Wolfgang Reitherman, John Lounsbery, eta Art Stevens zinema zuzendariek zuzendutako Walt Disney Productions ekoiztetxearen abentura eta dramazko marrazki bizidun film bat da. Filma erreskate sagu batzuei buruzkoa da. Margery Sharp idazlearen liburu sail batean oinarritzen da, bereziki \"The Rescuers\" (1959) eta \"Miss Bianca\" (1962) liburuetan. 2012an, 35. urteurrenean, DVDan eta Blu-rayan argitaratu zuten berriro filma.\n\"The Rescuers Down Under\" (1990) jarraipena izan zuen."}
{"id": "131531", "revid": "90523", "url": "https://eu.wikipedia.org/wiki?curid=131531", "title": "Parkinsonen gaixotasuna", "text": "Parkinson gaixotasuna nerbio-sistema zentralaren neuroendekapenezko gaixotasuna da. Ezin da sendatu, bakarrik arindu daiteke sendagaiak edo neurokirurgia erabiliz. Ezin da aurrezaindu eta denborarekin progresiboa da. Dopamina jariatzen duten neuronen endekapena gertatzen da, mesentzefaloaren oinaldeko gongoiletan, hain zuzen ere, neurona dopaminergikoen % 70 \"sustancia nigra\" eta nukleo ildaskatua daude. Dopamina garrantzitsua den neurotransmisorea da mugimendua, ibiltzea eta oreka kontrolatzen dituelako.\nParkinsonaren etiologia ez da ezaguna: genetika, metabolismoa, apoptosia, zelulen oxidazioa, ingurugiroko toxikoak, antzinako burmuineko mikrotraumatismoak etab. parte hartzen dutela uste da. Honen diagnostikoa finkatzeko honako ezaugarriak izan behar ditu:"}
{"id": "131532", "revid": "1340", "url": "https://eu.wikipedia.org/wiki?curid=131532", "title": "Reskatatsaileak", "text": ""}
{"id": "131538", "revid": "1340", "url": "https://eu.wikipedia.org/wiki?curid=131538", "title": "Indotxinako Bigarren Gerra", "text": ""}
{"id": "131539", "revid": "1340", "url": "https://eu.wikipedia.org/wiki?curid=131539", "title": "Indotxinako Lehen Gerra", "text": ""}
{"id": "131541", "revid": "105290", "url": "https://eu.wikipedia.org/wiki?curid=131541", "title": "Etxabarriko bentaren gudua", "text": "Etxabarriko bentaren gudua 1834ko urriaren 28an Etxabarri Urtupi\u00f1a inguruan gertatu zen gudua izan zen.\nGudua.\nDulantziko guduan porrota izan ondoren, berrehun eta berrogeita hamar soldadu isabelino inguru bere buruzagiekin batera batera mantendu eta alde egitea lortu zuten. Azkar, gudu-zelaitik hiru kilometrotara dagoen Arrietara heltzea lortu zuten eta elizaren barne sartu eta gua osoan zehar karlisten jazarpenari jarki zioten.\nBerria gauean ere Gasteiza heldu eta hurrengo egunean Osmak soldadu hauek arriskutik onik ateratzeko espedizioa egin zuen. Zumalakarregik bazenekien liberalak etorriko zirela eta orografia aprobetxatuz, segada prestatu zuen. Horretarako Arrietan dagoen sakonunetik atera eta Dalloko muinoetan kokatu zituen bere tropak.\nOsmak muinoen hegoaldeko malda besterik ez zuen ikusten, malda aldapatsua hain zuzen ere eta tropa gutxi kokatu zituen bertan. Iparraldekoa, berriz, aldekoa zen oso eta karlistek hori aprobetxatu zuten. Muinoak harresi baten moduan funtzionatu ziren eta hori aprobetxatuz erraz hartu zituzten etsaien kokaguneak.\nTropak.\nOsmaren tropek O'Doyleren dibisioi ohia zituen barnean, hau da:\nGainera, liberalek gudaroste hauek ere bazituzten:\nKarlistek, berriz, gudaroste hauek zituzten:\nGuduaren ordena.\n \n ^^(1)^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^\n _____(2)___________________________________________________________________\n \n ^^^^(4)^^^^^^^(3)^^^^^^^^^\n ===(5)===========(6)==========================(7)====(8)===================\n (9) (10)\n (11) (12)\n ^^(13)^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^\n(1) Lizarrate mendatea.\n(2) Zadorra ibaia.\n(3) Dalloko muinoak.\n(4) Dalloko muinoen bidea\n(5) Gasteiz-Iru\u00f1ea errege-bidea\n(6) Gasteiz.\n(7) Quilchano gaina.\n(8) Etxabarriko benta.\n(9) Etxabarri Urtupi\u00f1a.\n(10) Arrieta.\n(11) Dulantzi.\n(12) Txintxetru.\n(13) Andiako mendilerroa."}
{"id": "131542", "revid": "98220", "url": "https://eu.wikipedia.org/wiki?curid=131542", "title": "Almer\u00edako aireportua", "text": "Almer\u00edako aireportua Almer\u00edako probintzia zerbitzatzen duen nazioarteko aireportua da. Moj\u00e1car, El Ejido eta Roquetas de Mar gune turistikoetaik gertu dago, turista askori zerbitzua eskainiz. Almer\u00edako aireportua Andaluziako 4. aireporturik garrantzitsuena da. AENA enpresa publikoak kudeatzen du.\n2012an 749.712 pertsonek erabili zuten."}
{"id": "131543", "revid": "1340", "url": "https://eu.wikipedia.org/wiki?curid=131543", "title": "Almeriako aireportua", "text": ""}
{"id": "131544", "revid": "98220", "url": "https://eu.wikipedia.org/wiki?curid=131544", "title": "Jerezko aireportua", "text": "Jerezko aireportua C\u00e1dizko probintziako Jerez de la Fronterako udalerrian dagoen nazioarteko aireportua da. Hirigunetik 8 kilometroko distantziara dago. Aireportua 1936an eraiki zuten tropa frankistek Iparraldeko Afrikatik zetozen soldaduak penintsulara hegazkinez joateko. 1946ra arte aireportu militarra izan zen eta ordutik aurrera aireportu zibil bihurtu zen. Mor\u00f3n de la Fronteran eraiki zuten ondoren base militar bat.\n2012an 913.301 pertsonek erabili zuten.\nAire-garraioa.\nOndorengo grafikan Jerezko aireportuan urtez urte egondako bidaiarien kopurua ikus daiteke."}
{"id": "131545", "revid": "119347", "url": "https://eu.wikipedia.org/wiki?curid=131545", "title": "Gudu", "text": "Gudua edo gudaldia \u2014zenbaitetan \"bataila\" deitua\u2014 bi armadaren arteko borroka da. Guduak, gehienetan, gerra edo kanpaina militar baten barne gertatzen dira, eta lekuz, denboraz eta ekintzez zehaztua da. Gudua izateko, borroka gogorra izan behar da; bestela, \"ekintza\", \"borrokatxo\" edo \"eraso\" izenak erabiltzen dituzte.\nEmaitzaren eragileak.\nGudu baten garapenean eta emaitzan, faktore ugari daude jokoan. Hona hemen nagusiak:\nMotak.\nLekua garrantzitsua da guduaren bilakaeran, horrela badaude lur, itsas eta airezko guduak.\nGainera, badaude mota askotako guduak:\nIzena.\nGuduei, normalean, gudu-zelaiaren ezaugarri geografiko batetik datorkie izena, hiri, baso edo ibaia izanda. Batzuetan datak ere erabiliak izan dira."}
{"id": "131546", "revid": "512", "url": "https://eu.wikipedia.org/wiki?curid=131546", "title": "Joanes V.a Lanuzakoa", "text": "Joanes V.a Lanuzakoa (Lanuza, 1564 - Zaragoza, 1591), ezizenez \"Gaztea\" edo \"Mutikoa\" (aragoieraz \"lo Choben\" edo \"lo Mozo\"), izen berdina daraman bosgarren Aragoiko Justizia izan zen. Nahiz eta bere agintaldia laburra izan, Aragoiko Historiako Justizia ospetsuenetakoa da, aurre-prozesu bat ospatu gabe exekutatu baitzuten.\nBere jatorria zein den ezezaguna da. Joanes IV. Lanuzakoaren semea zen, aurreko Justizia izana, honen heriotza ostean bere kargua oinordetzan jaso zuen, une hartan hogeita zazpi urte zituen, horregatik \"Gaztea\" (\"Lo Choben\") ezizena ezarri zioten.\nBere gaztetasun eta esperientzia eza ez ziren bere Zaragozako jardunaldi zailetan oso lagungarri suertatuko. Filipe II.a Gaztelakoaren garaian, Foruak arrazoi zirela sortutako arazoen ondoren, errege honek Aragoiko Erresumarekin zituen harremanak gaiztotu egin ziren. Monarka honen antzinako idazkaria izana zen Antonio P\u00e9rez aragoarrari hilketa leporatu zitzaion. Hau hasiera batean Aragoiko Foruen babespean egon eta Justiziak epaitu behar zuen. Hori ekiditeko asmoz, Filipe II.ak heretikoa zela salatu zuen, honela Justiziak baina maila gorenagoa zuen Inkisizioak epaitu zezan, honenbestez bere estraditazioa prestatzen hasi zen. Baina Antonio P\u00e9rez espetxetik atera eta Inkisizioren aurrera eraman behar zuten unean, jendearen matxinadek presoa berriz ere espetxean sartzea behartuarazi zituen. Ondorioz, erregeak eta Inkisizioak ereduzko zigorrak exekutatuko zituztelako mehatxua iragarri zuten.\nFilipe II.a Gaztelakoak Zaragozara gudaroste bat bidali zuen. Justizia foruzale gisa matxinaden eta aldarrikapenen buru jarri zen, erregearen gudarostearekin akordio batera iristeko helburuz, baina preso hartu eta aurre-prozesu bat bete edo burutu gabe 1591ko abenduaren 20an Zaragozako Merkatuaren enparantzara eraman eta burua moztuz exekutatu zuten. Gertakari guzti hauek Aragoiko Nahasmenduak izendapenaz ezagutzen dira.\nJoanes Lanuzakoaren gorpua San Frantziskoren monasterioan lurperatua izan zen, hilobira bere karguari zor zitzaiozkion ohore guztiekin eramana izan zelarik.\nOndarea.\nJoanes Lanuzakoaren burugabetzea Aragoiko Justizia karguarentzat kolpe latza izan zen, eta Aragoiko foru doktrinan aldaketa bat suposatu zuen.\nGaztearen exekuzioa bidegabekeritzat joa izan zen eta aragoarren gehiengoak gaitzetsi zuen. Gertakari honen oroigarri gisa, Zaragozako hiriak bere erdigunean dagoen Aragoiko enparantzan Justizia honen ohorezko monumentua jaso zuen.\nJoanes Lanuzakoaren izena Aragoiko eguneroko esparru askotan topa daiteke. Gaur egun urtero hainbat kolektibo-taldeek abenduaren 20an Justiziaren heriotza ospatzen dute.\n1995eko abenduaren 20an Armijo jauregian Aragoiko Justiziaren egoitza berria estreinatu zen."}
{"id": "131547", "revid": "12788", "url": "https://eu.wikipedia.org/wiki?curid=131547", "title": "Arkijasko lehenengo gudua", "text": "Arkijasko lehenengo gudua 1834ko abenduaren 15ean Arkijas inguruan gertatu zen gudua izan zen.\nGuduaren hasiera.\nArmada liberalak Tomas Zumalakarregi jeneralak zuzendutako karlistak eguerdian Arkijasen Ega zeharkatzen duen zubian topatu zituenean, bion abangoardiek elkarri tiroka hasi ziren.\nGudua zubian.\nLuis Fern\u00e1ndez de C\u00f3rdovak zuzendutako isabelinoek zubia hartzea saiatu zuten. Bere dibisioa Arkijasko baseliza inguruan lerrokatu eta artilleria kokatu zuten bertan pasabidea babesteko. Karabinero eta txapelgorriek osatutako zutabe batek zubia zeharkatzea saiatu zuten.\nNafarroako laugarren batailoi karlista, Gipuzkoako tertzioekin batera, zubia defenditu eta atzera bota zituen liberalak. \"Soldadu liberal saiatuenetariko batzuk, arazoz arazo, beste ertzera ailegatzera saiatu baziren ere, ezin aurrerago joan zubia hilotzez beteta baitzegoen\".\nOraaren itxura.\nC\u00f3rdova ibaia beste lekutik zeharkatzea erabaki zuen. Hori zela eta Marcelino Oraari karlistei heltzeko eta Lopez jeneralari antzeko mugimenduaren itxura egitea agindu zizkien. Oraak bere agindupean zituen 2.000 soldaduek karlistak eraso zituzten\nOraak zuzendutako zutabe nagusiak karlisten erdigunearen aurka egin zuen, beste dibisioa karlisten eskuinaldeko hegala erasotzen zuen bitartean.\nIturriak ez dira argiak gero zer gertatu zen azaltzeko. Batzuk Zumalakarregik Manuel Iturralderi aurrera egiteko agindua eman ziola diote, honek oraindik guduan parte hartua zelako. Besteen ustez, Iturralde, \"adimenaz baino adoreaz gidatuta, bere lau batailoiak aurrera eraman zituen\". Dena dela, batailoi horiek, ezkerraldeko hegala osatzen zutenak, zeuden muinotik jaitsi ziren.\nOraa berehala ikusi zuen segada batean erortzekotan zegoela eta bere soldaduen ibilbidea iparraldetik ekialdera mugitu zuen, Iturralderen dibisioaren aurka hain zuzen ere. Batailoi bi bere hegalean kokatuz, karlistak inguratu zituen. Honek nahastu zituen bere etsaiak.\nZumalakarregiren esku-hartzea.\nZumalakarregik, orduan Iturralde babestu zuen, bizpahiru batailoi behatzen utziz; Bere erdigunea Iturralde osatzen zuen ezkerraldeko hegala babesteko mugitu zuen. Ordurako liberalek Iturralde atzera egitera behartu zuten. Baina Zumalakarregiren mugimenduak ustekabean harrapatu zituen liberalak eta hauek atzera egin behar izan zuten, bere bigarren lerroraino hain zuzen ere.\nIturri batek dio \"orduan, Cordova, egun hartan galdu egingo zuela ikusita, Oraari erretiratzeko agindua eman zion; baina, honek, esperientzia gehiago zuena, ordena berreskuratzeari ekin zion\". C\u00f3rdova bera erretiratu eta dibisioa utzi zuen.\nOraak zuzendutako dibisioa, berriz, Iturralderen aurka egin zuen Lana inguruan, eta bost orduko borroka izan zuten.\nIturriak, berriro, ez dute ondo azaltzen gero zer gertatu zen. Batzuk Oraa eraso zuela diote baina bere 2.000 soldadu Lana haranetik sakabanaturik zeudenez, azkenean atzera egin behar izan zuen gaua aprobetxatuz. Hala ere, besteek diote \u201cliberalek zuten kokagunearen nagusitasunak karlistek gainditu ezin zuen abantaila eman zien\u201d.\nVicente Blasco Ib\u00e1\u00f1ezek dio Oraaren abilezia izan ezean karlisten garaipena erabatekoa izango zatekeen, borroka bukatu baino lehen erretiratzean C\u00f3rdova jeneralak izandako jarrera tamalgarria zelako.\nOndorioak.\nManuel Lorenzok C\u00f3rdova ordezkatu zuen gudua eta gero. C\u00f3rdova Los Arcosera joan zen, non Espoz Minaren aginduak jaso zituen Madrilera joateko.\nLeku berberan hurrengo urtean Arkijasko bigarren gudua gertatu zen.\nGuduaren mapa.\n ^^^^^(1)^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^^\n (2) ^^ (3)\n ^^^^^^^^^^^^^^^^^(4)^^^^^^^^^^^^^^^^\n (5) (6) (7) (8) ^^ (9) ^^^^^^(4)^^^^^\n ^^^(10)^^^^^^ ^^^^^^^^^^^^^^^^(4)^\n ^^^^^^^^^^^^^^^^^^^ ^^^^^^^^^^^^^ ^^^^^^^^^^^^^^^^(4)^\n^^^^^(11)^^^^^^^^^^^^^^^^^^(12)^^^^^^^(13)^^^^^^^^^^^^^(14)^^^^^^^^^^^^^^^^^^^^^(15)\n(16)^^^^^^^^^^^^^^^^^^(17)^^^^^^(18)^^^^^^^^^^^^^^^ ^^^^^^^^^^^^^^^^^^^^^\n (19)^^\n (20)^^\n(1) Andiako mendilerroa. (2) Aralar harana. (3) Ameskoak. (4) Lokiz. (5) Orbiso. (6) Zu\u00f1iga. (7) Eternidad muinoa. (8) Barabia. (9) Lana. (10) Pe\u00f1a Gallet. (11) Ega. (12) Santikurutze Kanpezuko zubia. (13) Arkijasko zubia. (14) Lanako zubia. (15) Santikurutze Kanpezu. (16) Azedo. (17) Aguilar mendatea. (18) Kodesko mendilerroa. (19) Berrotza. (20) Los Arcos"}
{"id": "131549", "revid": "119347", "url": "https://eu.wikipedia.org/wiki?curid=131549", "title": "Arkijasko bigarren gudua", "text": "Arkijasko bigarren gudua 1835eko otsailaren 5ean Arkijas inguruan gertatu zen gudua izan zen.\nGudua.\nArkijasko lehenengo guduan garaileak izan ez zirenez, liberalek berriro Zumalakarregik Arquijasko zubian zuen kokagunea eraso zuten.\nEspoz Minak 5.000 oinezko eta zaldun bidali zituen gudu-zelaira. Manuel Lorenzo, Marcelino Oraa eta beste jeneralek 9.000 soldadu isabelino inguru zituzten Lizarran. Espoz y Minak Arkijasen Ega zeharkatzeko agindua eman zien.\nZumalakarregik, berriz, 8.500 soldadu besterik ez zituen. Berarekin batera Iturralde, Gibelalde, Villareal eta Miguel G\u00f3mez Damas jeneralak zeuden.\nOtsailaren 5ean liberalek karlistak zeuden Ega ibaiaren beste aldean kokatu ziren. Nahiz eta zenbait aldiz eraso egin beti karlistek menderatuak izan ziren, erori asko izanik. Azkenean inguruetako herrietara atzera egitea erabaki zuten."}
{"id": "131550", "revid": "44278", "url": "https://eu.wikipedia.org/wiki?curid=131550", "title": "Satan onddo", "text": "Satan onddo edo onddo deabrua (\"Boletus satanas\") bere izen deigarriak ongi adierazten duen bezala pozoitsua izateagatik oso ezaguna den \"Boletaceae\" familiako onddoa da. Halere, ez dago pozoitsuenen taldearen barnean. Berau jateak urdaileko ondoeza, botaka egitea eta beherakoak sor ditzake, ondorio hauek onddo hau jan eta denbora gutxira agertzen direlarik.\nDeskribapena.\nKapela: 30 cm-rainoko diametrokoa, fin-fin belusatua, hasieran ertza biribilkatua eta gero uhindua. Zurixka da, erdian baino zurbilagoa ertzetan eta batzuetan orban marroiekin baina inoiz ez gorrixkak.\nTutuak: Oso luzeak, horiak edo hori-berdexkak eta urdindu egiten dira ukitzean.\nPoroak: Txikiak, gorriak, gorri-laranjak, laranja kolorekoak eta batzuetan gune horiekin.\nHanka: Nahiko laburra , naiz eta \"Boletus\"-ik handienetakoa izan. Lodia eta trinkoa da, kolore horikoa goiko aldean, gorrixka erdian eta zurixka marroia oinarrian. Urdindu egiten da ukitzean eta oso agerikoa ez den sarea du, oinaren kolorekoa hasieran, eta gero gorri-purpura kolorekoa.\nHaragia: Trinkoa da eta zuritzat jo daitekeen kolore batekoa, horixka duten poro gorrien \"Boletus\" gehienekin alderatuta. Airearekin kapela baino ez da urdintzen eta ahul, orban biolazeo bat du oinaren oinarrian. Usain desatsegina eta zaporea gozoa du hasieran, gero desatsegina eta nazkagarria.\nEtimologia: Boletus terminoaren etimologia eztabaidagarria da. Satanas epitetoa berriz Satan-etik dator: Tentagarria, bere haragi toxikoak elikatzera gonbidatzen duten kolore erakargarriengatik.\nToxikotasuna.\nToxikoa da gordinik eta digeritzen zaila kozinatutakoan. Batez ere, intoxikazio gastrointestinalak eragiten ditu, okadekin, urdaileko minarekin edo beherakoarekin, eta sei ordu inguru iraun dezake. Satan izena gehiegizkoa dirudi.\nNahasketa arriskua.\nHimenio gorriko beste \"Boletus\" batzuekin nahas daiteke; hala ere, haiengandik oso desberdina da, ez baitu kolorazio arrosa edo gorririk kapelan, beti argia da, eta haragia geldo eta gutxi urdintzen da.\nSasoia eta lekua.\nUdan eta udazkenaren hasieran hosto-zabaletako soilguneetan, pinudietan ere bai, belar eta txilarren artean. Beste Boletus guztietatik bereizten da, kare-lurretan bakarrik irteten duelako. Ez da oso ohikoa.\nBanaketa eremua: Europa, Ipar Afrika."}
{"id": "131551", "revid": "1340", "url": "https://eu.wikipedia.org/wiki?curid=131551", "title": "Esperantoa", "text": ""}
{"id": "131554", "revid": "336", "url": "https://eu.wikipedia.org/wiki?curid=131554", "title": "Aduanazainak (Lehen Karlistaldia)", "text": "Aduanazainak Lehen Karlistaldian Tomas Zumalakarregik sortutako infanteriazko unitate militarra izan zen.\nBere zeregina zergak kobratzea zen eta horretarako Ogasun zibilaren buruzagien menpe zeuden. Baina helburu nagusia etsaien mugimenduak behatzea eta buruzagi karlistei berriak ematea zen. Gotorlekuetan gordeta, bere uniformea honakoa zen: panazko prakak, txamarra eta txaleko, gerriko gorria, txapel urdina eta espartinak. Ezkerreko sorbaldan kapa grisa zeramatzaten. Bere arma karabina bat izan zen.\nMariano Jos\u00e9 de Larrak haiei buruz \u00ab\u00bb artikulua idatzi zuen."}
{"id": "131556", "revid": "336", "url": "https://eu.wikipedia.org/wiki?curid=131556", "title": "Nafarroako gidariak", "text": "Nafarroako gidariak (gaztelaniaz: \"Gu\u00edas de Navarra\") Lehen Karlistaldian Tomas Zumalakarregik sortutako infanteriazko unitate militarra izan zen.\nSoldadu hauek ez ziren nafarrak ezta gidariak ere, baizik eta La Mancha, Valentzia, Andaluzia eta beste hainbat lekutan jaiotako soldadu liberalak Altsasuko guduan preso hartu zituztenak. Atxilotu zituztenean, karlistekin bat egiteko edo fusilatuak izateko aukera zuten. Nabarmentzeko ofizialek nahi ez zuten txapel gorriak eman zizkieten. Beti Zumalakarregi beraren agindupean, Dulantziko gudua eta beste guduetan parte hartu ondoren armada osoko batailoi ospetsuenetariko bat bilakatu zen 1836an batailoi erregular bihurtu arte.\n800 gidariek kasaka grisa, txapel gorria, poltsa, espartinak, fusil eta baioneta zituzten. Kasakan zeuzkaten botoi horiak zirela eta beste batailoien soldaduek \"sardina\" ezizena eman zieten."}
{"id": "131557", "revid": "105290", "url": "https://eu.wikipedia.org/wiki?curid=131557", "title": "Nafarroako lantzariak", "text": "Nafarroako lantzariak (gaztelaniaz: \"Lanceros de Navarra\") Lehen Gerra Karlistan Tomas Zumalakarregik sortutako zalditeriazko unitate militarra izan zen.\nLehendabizikoz Vianako guduan hartu zuten parte non Carondeleten zalditeriaren aurka jo zuten, Mendabiarako bidean. Arrakasta itzela izan zuten liberalen \"Errege-guardia\"- eliteko zalditeria zena- ihesean jarri zutelako, Zumalakarregik berak zuzendutako eraso pare baten ostean.\nBertan eta bere kapitaina zen Henningsenen esanetan \"\"kosako\" biribilak ematen zuten\", berokirik gabe eta buruan zapi bat besterik ez zeramatzatela. 1835. urterako, aldiz, uniformea zuten: sable, kapa, lantza eta larruzko estalkia."}
{"id": "131558", "revid": "1519", "url": "https://eu.wikipedia.org/wiki?curid=131558", "title": "Kosta Urdina", "text": "Kosta Urdina edo C\u00f4te d'Azur (frantsesez ahoskatua; , ahoskatua) Mediterraneoaren itsasertz-parte ezagun bat da, Frantziako eta Okzitaniako hegoaldeko kostaldea hartzen duena.\nTurismoa.\n2006ko datuen arabera, urte hartan 10 milioi turista baino gehiago hurbildu zen ingurune honetara: %52 atzerritarrak ziren, eta %25 hegazkinez iritsi ziren. 500.000 pertsona kongresuetan aritu zen, eta beste 500.000 pertsona \"Haut Pays\" izenekoan egon zen. 3 milioi bisitarik museo edo monumentuetarako sarrerak erosi zituzten.\nGuztira, 75.000 lanpostu sortu zuten arlo honetan, Itsas Alpeak departamenduko guztien artean %18.\nKlima.\nEskualdeko klima nagusia mediterraneoa da, tokian tokiko mikroklimak izan arren. Parisen baino euri gehiago egiten du eta eskualdeko haize nagusiak ipar-mendebaldeko mistral hotza eta hegoaldeko siroko beroa dira.\nHizkuntzak.\nKosta Urdineko berezko mintzairak okzitanieraren eta ligurieraren (hizkuntza galo-italikoa hau) aldaerak dira berez. Frantsesaren diglosiak 20. mendean zehar ia desagertaraziak dira mintzaira horiek dena dela.\nGoiko mapak erakusten ditu ligurieraren mintzairak. \"figoun\" mintzairaren herriak berdez, eta monakoera. Monakon. Urdinez ageri diren ekialdeko mintzairak liguriera dira halaber, baina Kosta Urdinean barik mendialdeko herrietan hitz egiten dira.\nKosta Urdineko mintzaira okzitaniarren artean, izen berezia duten nizera eta mentonera aipa daitezke, Niza eta inguruetan mintzatua bata, Menton eta bere haranean bestea."}
{"id": "131559", "revid": "119347", "url": "https://eu.wikipedia.org/wiki?curid=131559", "title": "Mantxa", "text": "Mantxa () Gaztela-Mantxa autonomia erkidegoan dagoen eskualdea da. Albacete, Ciudad Real, Cuenca eta Toledoko probintzien artean banatzen da.\nGuztira 30.000 km\u00b2 azalera du ekialdetik mendebalera 300 km eta iparraldetik hegoaldera 180 km izanik. Iberiar penintsulako goi-ordoki eta eskualde naturalik zabalena da, Mesetaren hego-ekialdeko muturra osatuz.\nMiguel de Cervantesen \"Kixotea\" eleberriak ospea eman zion, azaltzen dituen abenturak eskualde honetan gertatzen baitira."}
{"id": "131560", "revid": "1545", "url": "https://eu.wikipedia.org/wiki?curid=131560", "title": "La Mancha", "text": ""}
{"id": "131561", "revid": "105290", "url": "https://eu.wikipedia.org/wiki?curid=131561", "title": "Snow White and the Seven Dwarfs (1937ko filma)", "text": "Snow White and the Seven Dwarfs (euskaraz Edurne Zuri eta zazpi ipotxak) marrazki bizidunetako film klasikoa da, Walt Disneyk estreinatua, animazioa. Disneyrentzat estudioaren irabaziak ez ziren nahikoak, hori dela eta 1934an film luze bat egitea otu zitzaion. Animazioaren industriakoek ordea, Disneyren zoramena ezizena ipini zioten Disneyk sortu nahi zuen Edurne Zuri izeneko film luzeari. Izan ere, estudioa hondamendira eramango zuelakoan zeuden. Gauzak honela, Lillian eta Royk Walti ideia hori burutik kentzeko ahaleginak egin zituzten.\nDisneyk aitzitik, Chouinard Arte Institutuan ikasketak egin zituen Don Graham irakaslea kontratatu zuen estudioko langileei formakuntza emateko. Gainera, \"Silly Symphonies\" bildumako film laburrak erabili zituen froga moduan, efektu berezi, prozesu espezializatu eta kamera anitz zituzten aparailuekin gizakien animazio errealista eta pertsonalitateduna lortzeko. Guzti hori, estudioaren maila teknologikoa igotzeko egin zen, gainerantzean ez baitzuen Disneyk nahi zuen adina kalitate edukiko filmak.\n\"Snow White and the Seven Dwarfs\" produkzioa estudioari dirua bukatu arte luzatu zen (1935-1937 artean). Behin dirua xahututa, Bank of American mailegua eskatu zuten eta horretarako, bertako zuzendariei \"Snow White\"ren aurrerapen bat erakutsi behar izan zieten. Hasiera batean, 250.000 dolarreko aurrekontua bazuen ere, 1.488.000 dolar gastatu zituzten azkenean. Filma \"Carthay Circle Theater\"en estreinatu zen 1937ko abenduaren 21ean, eta beronen amaieran, ikaragarrizko txalo zaparrada jaso zuen.\n\"Snow White\" ingelesez egindako animaziozko lehenengo film luzea izateaz gain, Technicolor erabili zuen lehenengoa ere izan zen. Azken hau, 1938ko otsailaz geroztik RKOk banatua izan zen. 1938ko filmik arrakastatsuena izan zen eta 8 milioi dolarreko (egungo 98 milioi) irabaziak lortu zituen estreinako emankizunean."}
{"id": "131562", "revid": "1519", "url": "https://eu.wikipedia.org/wiki?curid=131562", "title": "Dumbo (1941eko filma)", "text": "Dumbo marrazki bizidunetako film klasikoa da, Walt Disneyk estreinatua, animazioa. 1941eko Urri 23an, RKO banatzaileak hasi zen filma banatzen luzeak uste zutena baino arrakasta txikiagoa izan zuen.\nDisney Estudioaren diru sarrerarik garrantzitsuena bilakatu zen. Handik gutxira, abenduan zehazki, Estatu Batuak Bigarren Gerrate Mundialean sartu zen eta Disneyren estudioa gobernuarekin elkarlanean aritu zen. Horretarako, film hezitzaileak, formakuntza militarrarekin erlazionaturikoak eta erretaguardiarako morala igoko zutenak sortu zituzten, hala nola, Der Fuehrer's Face (\"F\u00fchrerraren aurpegia\"), Education for Death (\"Heriotzarako hezkuntza\"), Reason and Emotion (\"Arrazoia eta emozioa\"), eta Victory Through Air Power film luzea (\"Airetiko indarraren bidez garaipena\", 1943) non gerra irabazteko bonbardaketa gehiago egin behar zirela defendatzen zen."}
{"id": "131563", "revid": "512", "url": "https://eu.wikipedia.org/wiki?curid=131563", "title": "Berotegi-efektuko gas", "text": "Berotegi-efektuko gasak atmosferako berotegi-efektua eragiten duten gasak dira. Atmosferan era natural batean dauden gasak dira, nahiz eta haien kontzentrazioa gizakien jardueraren ondorioz handituta izan. Gas artifizialak ere badaude, baina hauek industriako produktuak dira. Gure atmosferan, berotegi-efektuko gasek (batez ere, CO2 eta metanoa) negutegi bateko beiraren antzera jarduten dute: ez diete Lurreko gainazaletik datozen izpi infragorriei pasatzen uzten eta atmosfera zeharkatzen eta \u2014horren ondorioz\u2014 planetako tenperaturak igotzen dira, negutegi barruan igotzen diren modu berean.\nBerotegi-efektuko gasak Lurraren berotze globalaren eragile nagusiak dira.\nGiza jarduerak eta erregai fosilen erabilerak berotegi-efektuaren gasen areagotzea ekarri dute, gas horien kontzentrazio atmosferikoa nabarmen handituz; Industria Iraultza hasi zenetik karbono dioxidoaren kontzentrazio atmosferikoa 280tik 390ra ppm areagotu egin da \nBerotegi efektua.\nLurreko atmosferak eta bertan dauden gas batzuek (goian aipatutakoak) tenperatura globalaren igoera eragiten dute (berotze globala), negutegi batean gertatzen denaren antzeko fenomeno baten bidez: eguzkiaren erradiazioak lurrera pasatzen uzten dute (izpi ultramoreak izan ezik, hauetako gehienak ozono geruzak iragazten baititu), baina lurretik islatzen diren izpi infragorriak xurgatzen dituzte, eta ez dituzte pasatzen uzten espaziorantz. Gauza bera gertatzen da nekazaritzan erabiltzen diren negutegi edo berotegietan: egitura horietako beirak eguzkitik dator beroarekiko iragazkorra da, baina iragazgaitza barruko beroarekiko (hots, eguzkiaren erradiazioak ez ditu iragazten, baina bai barnetik islatzen diren izpi infragorriak). Nekazaritzako berotegiekin duen antzekotasuna dela eta, atmosferako portaera berezi horri berotegi-efektua deritzo.\nBerotegi-efektua atmosfera duten beste planeta batzuetan ere ohikoa da: adibidez, Marten edo Artizarrean. Marteren atmosferak ere karbono dioxidoa du, kopuru oso handietan (%95), baina atmosfera hori oso mehea denez berotegi-efektua bertan oso ahula da. Artizarrak, aldiz, berotegi-efektuaren ondorioz tenperatura oso altuak ditu, muturrekoak, benetako infernu bat (400\u00ba C) sortzen dutenak (bere atmosferak -oso dentsoa- karbono dioxido ugari dauka). Nahiz eta Lurra baino hurbilago egon eguzkitik, Artizarreko muturreko tenperatura horiek -hein handi batean- berotegi-efektuaren ondorio zuzenak dira.\nNahiz eta gaur egun -giza jardueraren ondorioz berotegi-efektuko gasen kontzentrazioa atmosferan asko handitu- kaltegarria izan, berotegi-efektua, berez, ez da txarra, eta funtsezkoa izan da Lur planetaren gainean bizia sortu eta mantendu ahal izateko: karbono dioxido eta ur-lurrunik ez baleude atmosferan, Lur planetaren batezbesteko tenperatura oso hotza izango litzateke, gaur egun baino 33\u00ba C hotzagoa, bizia ezinezkoa egingo lukeena. \nMekanismoa.\nAtmosferako osagai guztiek ez dute berotegi efektuan parte hartzen .Berotegi efektuko gasak, lurrean eguzkitik berotutako infragorriko fotoiak xurgatzen dituzte.Fotoi horietako energia ez du balio soilik erreakzio kimikoak egiteko, hau da, lotura kobalenteak apurtzeko, baizik eta errotazio energian eta bertan sartutako molekulen bibrazioak handitzen ditu. Energia gehiegikeria horrek molekula kolisioen bidez beste molekuletara transferitzen da energia zinetika moduan, hau da, beroaren bitartez airearen tenperatura handitzen.Modu berean, atmosferak hozten da energia infragorria emitituz bibrazio eta errotazio iragarpenak produzitzen direnean.Iragarpen guzti horiek molekuletako momentu dipolarren aldaketa exijitzen du, airearen konposizioko bi gas garrantzitsuak (nitrogenoa N2 eta oxigenoa O2) alde batera uzten dituena, beraien molekulak bi atomo berdinez osatuta daudelako eta beraz edozein momentu dipolarretaz ukan egiten dutelako.\nBerotegi-efektuko gasen isurketak.\nEspainiar estatuan.\nErregai fosilen errekuntza (energia ekoizteko industriak, beste arloetako industriak eta garraioa) CO2 isurketa guztien %75a izaten da.\nPilaketa eta iraupena.\nBerotegi-efektuko gasek luzaro irauten dute atmosferan, ez baitira laster desagertzen. Horrek esan nahi du gaur isurtzen diren gasek belaunaldi askotan iraungo dutela, berotegi-efektua sortzen. Esate baterako, isuritako CO2rekin honako hau gertatzen da: %50ak 30 urteetan iraungo du, beste %30ak mende batzuetan, eta %20ak hainbat milioi urte \nUr-lurruna, aldiz, egun gutxi batzuetan desagertzen da.\nEra berean, hainbat prozesuk berotegi-gasen desagerpena ere errazten dute: besteak beste, atmosferan gertatzen diren erreakzio kimikoak (metanoa oxidatzen dutenak), atmosfera eta ozeanoen arteko gas-trukeak, fotosintesia (karbono dioxidoa erabiltzen duena), aldaketa fotokimikoak (klorofluorokarbonoak jasaten dituztenak estratosferan), etab."}
{"id": "131564", "revid": "119347", "url": "https://eu.wikipedia.org/wiki?curid=131564", "title": "Valentziako Erresuma", "text": "Valentziako Erresuma (valentzieraz: \"Regne de Val\u00e8ncia\") Iberiar Penintsulan izandako entitate baten izena da.\n1238an Jakue Konkistatzailea Aragoiko erregeak sortu zuen Valentziako taifa konkistatzean. Erresuma 1707 arte mantendu zen Aragoiko koroan, urte hartan Planta Berriko dekretuen bitartez bere erakundeak indargabetu eta gaztelakoek ordezkatuak izan zirelako. hala ere, Borboi leinuak bere izena mantendu zuen 1833an Javier de Burgosek egin zuen banaketa administratibora arte.\nBiar-Busot osatzen duten lerroa zeharkatu zuenean, Jakue I.ak zaila ikusi zuen hain eskualde luzea birpopulatzea. Hori zela eta, bertoko biztanleria mantentzeko asmotan Valentziako foruak (\"Furs de Val\u00e8ncia\") aldarrikatu zituen, ohiturak eta erlijioa babesteko. Horrela eta Aragoiko nobleziaren atsekaberako, Aragoiko koroapean geratu bazen ere Erresuma ezberdina \"de facto\" eta \"de iure\" izan zen."}
{"id": "131566", "revid": "105290", "url": "https://eu.wikipedia.org/wiki?curid=131566", "title": "Oriamendi", "text": "Oriamendi Donostiako udalerriaren hegoaldean dagoen muino bat da, Hernanitik oso gertu. 188 metroko altueran, haren oinetaraino Donostiatik Hernanira doan errepidetik hel daiteke, Aiete auzotik zein muinoaren hegoaldean dagoen Galarreta auzotik. Altuera apala izan arren, Donostialde osoaren behaleku bikaina da. Hori dela eta, ingurua kontrolatzeko leku estrategikoa izan da historian; hala, 1837an izen bereko gudua izan zen bertan, Karlistaldietan, gerora Oriamendiko Martxa izeneko ereserkiari izena emango ziona. Gailurraren inguruan, gotorleku bat eraiki zen 1875 urtean, eta horren aztarna batzuk ikus daitezke oraindik egun."}
{"id": "131567", "revid": "56334", "url": "https://eu.wikipedia.org/wiki?curid=131567", "title": "Oriamendiko Martxa", "text": "Oriamendiko Martxa karlismoaren ereserkia da. Izena 1837an izen bereko mendian egindako gudutik datorkio. Kondairak dio karlistek, liberalak menderatu eta gero, haien kanpamenduan Britainiar Legio Laguntzailearen musikagile batek egindako eta donostiar liberal batek moldatutako partitura topatu zutela, eta karlistek berek hitzak emango zizkiotela.\nJatorrizko hitzak gipuzkeraz zeuden, eta hauek ziren:\nGero, Silvano Cervantesek musika berriz moldatu zizkion, eta Ignacio Baleztena Azkaratek hitzak aldatu:\nEspainiako Gerra Zibilean erreketeen ereserki bilakatu zen eta 1937ko otsailaren 27an Francisco Francok Falange Espa\u00f1olaren \"Cara al sol\" eta Jos\u00e9 Mar\u00eda Pem\u00e1nek idatzitako Errege Martxa abestiekin batera, abesti nazional izendatu zuen. Hala ere hitzak berriro aldatu zituen monarkiarekin lotura ez izateko. Hain zuzen ere zati hau:\nZati honekin aldatu zuten:"}
{"id": "131568", "revid": "1545", "url": "https://eu.wikipedia.org/wiki?curid=131568", "title": "Oriamendiko martxa", "text": ""}
{"id": "131577", "revid": "137486", "url": "https://eu.wikipedia.org/wiki?curid=131577", "title": "Konbentzioaren Gerra", "text": "Konbentzioaren Gerra, batzuetan Pirinioetako Gerra edo Rosell\u00f3ko Gerra ere deitua, Frantziako Errepublikaren eta Espainiako monarkiaren arteko gerra izan zen, 1793 eta 1795 artean Pirinioen inguruan gertatu zena, Frantzian Konbentzio Nazionala agintean zela. Frantziako Iraultzako Lehen Koalizioko Gerra honetan, Espainiak Ingalaterraren laguntza izan zuen, baina Frantzia atera zen garaile.\nGerra Katalunian eta Euskal Herrian egin zen, batez ere, nahiz eta Aragoiko Pirinioetan ere mugimenduak izan ziren eta herritarrak mobilizatu zituzten. Halaber, Frantziako Toulonen borroka bat izan zen, ingelesen eta espainiarren gerra ontziak joan baitziren hara Frantziako erregezaleei laguntza ematera. Gerra Basileako Bakeaz amaitu zen.\nGerrak aldaketa sakon eta bortitzak eragin zituen Euskal Herrian, izua zabalduz eta 1790an hasitako errealitate instituzionalaren aldaketa finkatuz: berretsi egin zuen ordu arteko foru sistemaren amaiera Ipar Euskal Herrian, eta foruen oinarriak pitzatu Hego Euskal Herrian.\nAurrekariak.\n1792ko apiriletik Frantzia iraultzailea gerran zegoen Habsburgotar Austria eta Prusiako Erresumarekin. Azaroaren 6an Jemappesko guduan nagusitu ondoren, Frantziako armadak Austriar Herbehereak inbaditu zituen. Konbentzio Nazionalak lurralde hori beretzea erabaki zuelarik, gatazka diplomatikoa piztu zen Frantzia eta Erresuma Batuaren artean.\nGerra piztu.\n1793ko urtarrilaren 21ean, Frantziako Konbentzio Nazionalak Luis XVI.a erregea gillotinan hilarazi zuen. Gertaera horren ondorioz, gobernu iraultzaileak eta Espainiako borboitar monarkiak eten egin zituzten diplomazia harremanak, eta Espainiak bat egin zuen Erresuma Batuarekin Frantzia iraultzailearen aurkako jarreran.\nOtsailaren 1ean, Frantziak gerra deklaratu zien Erresuma Batua eta Probintzia Batuei, eta martxoaren 7an Espainiari. Frantziaren inguru guztian gerra harrotzen zen unean, agintari iraultzaileek herritarren errekrutatze masiboa agindu zuten otsailean, 300.000 erresuma osoan. Horren aurka, ordea, sututa altxa ziren herritarrak Frantziako hainbat bazterretan, dela La Vend\u00e9en, dela Flandrian, dela bestela; iraultzaileen errepresioa lazgarria izan zen. Izua zabaldu zen.\nKataluniako kanpaina.\nGerra hasi zelarik, Espainiako errege Karlos IV.ak Antonio Ricardos jeneral gorena jarri zuen Kataluniako armadaren buru. Ricardosek Vallespir inbaditu eta Saint-Laurent-de-Cerdans hartu zuen apirilaren 17an. Hiru egun geroago, Matthieu La Houli\u00e8re buru zuen frantziar armada garaitu zuen Cereten. Porrota eraman ezinik, La Houli\u00e8re jeneralak bere buruaz beste egin zuen, eta Pirinioetako frantziar armada bitan banatu zen: mendebaldeko Pirinioetakoa, Louis-Charles de Flers buru, eta ekialdeko Pirinioetakoa, Joseph Servan buru. Maiatzaren 19an, Ricardosen gudarostea nagusitu zen Mas Deuko guduan, Trouillastik gertu, eta ekainaren 23an Bellaguardako gotorlekuaz jabetu zen. Ondoko asteetan, espainiarren esku gelditu ziren Perpiny\u00e0ren hegoaldeko herri ugari, hala nola, Argelers, Elna, Cervera de la Marenda eta Vilafranca de Conflent.\nIrailean, Ricardosek bi dibisio bidali zituen Perpiny\u00e0ko gotorlekua hartzera, baina Eustache Charles d'Aoustek azpiratu zituen Paretstortesko guduan, irailaren 19an. Gudu horrek amaiera eman zion espainiarren aurrerabideari Rossell\u00f3n. Bost egun geroago, portugesen eta britainiarren laguntzari esker, Truillasen nagusitu baziren ere, Ricardosen osteek Tec ibairaino egin zuten atzerantz. Urriaren amaieran, porrot egin zuen frantziarrek Rosesera egindako espedizioak. Azaroan, 5.000 portugaldar soldadu iritsi ziren Rosesera espainiarrei laguntza ematera. Urtea amaitu baino lehen, Cotlliure eta Portvendres bereganatu zituen Ricardosek, eta Tec ibaian egonkortu zen frontea. Negu hasieran, espainiarren eskuetan zeuden Els Banys, La Gu\u00e0rdia, Vilafranca, Sant Elm, Portvendres, Cotlliure eta Bellaguardako gotorlekuak.\nFrantziako errekrutatze masiboak gerraren egoera erabat aldatu zuen 1794tik aurrera. Urte hasieran, Jacques Fran\u00e7ois Dugommier bilakatu zen ekialdeko Pirinioetako frantziar armadaren buru. Antonio Ricardos Madrilera joan zen, Manuel Godoyri indar gehiago eskatzera, baina bertan zegoela hil egin zen, martxoaren 13an. Hamar egun geroago zendu zen haren ordezkoa, Alejandro O'Reilly jenerala. Beraz, Luis Firmin de Carvajal izendatu zuten Kataluniako armadaren buruzagi. Udaberri hasiera hartan, espainiar gudarosteak desabantaila handia zuen: 23.000 gudari besterik ez, 66.000 frantziar soldaduen aurrean. Le Boulouko guduan, apirilaren 29 eta maiatzaren 1aren artean, espainiarrak nahaspilan atera ziren ihesi Rossell\u00f3 eta Vallespirtik. Maiatzean, tropa errepublikanoek Cotlliure eta Portvendre berreskuratu zituzten, eta espainiarrek bertan behera utzi zituzten Sant Elm, Els Banys eta La Gu\u00e0rdiako gotorlekuak. Bellaguardako gazteluan, azkenik, 1.000 espainiar soldadu erabat setiaturik egon ziren maiatzaren 5etik; goseak eta eskorbutoak jota, irailaren 17an amore eman zuten.\nEmpord\u00e0n barneratu eta gero, frantziarrek bi helburu nagusi zituzten: Figueres eta Roses. Azaroaren 17 eta 20 bitartean, espainiar defentsa lerroaren bihotza eraso zuten Santa Maria del Roure monasterioaren inguruan. Borroketan bi armadetako buruzagi nagusiak, Jacques Dugommier eta Luis Firmin de Carvajal, hil ziren. Catherine-Dominique de P\u00e9rignonek hartu zuen frantziarren agintaritza; espainiarrek, komandante bururik gabe, arrapaladan egin zuten ihes, Figueresera lehenik, eta Gironara geroago. Azaroaren 28an, tiro bakar bat ere egin gabe errenditu zen Figueresko gaztelua, barnean 9.000 soldadu zeuden arren.\nEspainiako Gobernuak Katalunia bertan behera utzia zuela iritzirik, abenduan 55 diputatu batzartu ziren Bartzelonan, Jos\u00e9 de Urrutia jeneral gorena buru zela, eta herrialdea militarizatzea deliberatu zuten. Sometent-batzarrak eratu zituzten eta, hiru hilabeteren buruan, 20.000 pertsona zeuzkaten borrokarako prest. Handik aurrera, Gironako batzarrak zuzendu zuen erresistentzia Kataluniako frontean. Somatentek gerrilla-gerra egin zuten armada errepublikanoaren kontra, ustekabeko erasoen bitartez.\n1795eko otsailaren 3an, bi hilabete eta erdiko setioaren ondoren, Konbentzioaren armadak Roses hartu zuen. Udaberrian, frantsesak Fluvi\u00e0 ibaia gurutzatzen saiatu ziren, baina espainiar armadak behin eta berriz eragotzi zien. Ekainaren 11n, Jos\u00e9 de Urrutiaren gudarosteak Pont\u00f3sko gaztelua berreskuratu zuen. Horren ondoan, eraso etengabeek ahuldurik, frantziar armada irten zen Empord\u00e0tik. Uztailaren 25 eta 27 bitartean Gregorio Garc\u00eda de la Cuesta buru zuten tropek Baixa Cerdanyan egin zuten erasoaren ondorioz, Puigcerd\u00e0 eta Bellver de Cerdanyako frantziar garnizoiek kapitulatu zuten.\nEuskal Herriko kanpaina.\nGerra piztu orduko, Iraultzaren aldeko herri-mugimendua sortu zen Garazi eta Baigorri aldean, muga babestea helburu zuena; izan ere, Arnegi-Aldude-Orreaga arteko muga finkatu berria zenez gero, jendea beldur zen \u201cespainiarrek\u201d (hots, baztandarrek eta erroibartarrek) berenganatuko zituztela bertako oihan eta bazkalekuak. Euskal Herriko Ehiztariak izeneko infanteria konpainiak eratu ziren, Bon-Adrien Jeannot de Moncey kapitaina buru zutela. Hasiera hartan, 9.000 soldadu zituen Mendebaldeko Pirinioetako frantziar armadak, Joseph Servanen aginduetara. Ondoko hilabeteetan kopuru hori emendatuz joan zen, Konbentzioak soldadu errekrutatze masiboa () agindu baitzuen. Hegoaldean, berriz, 18.000-20.000 soldadu zituen espainiar armadak, Ventura Caro jeneralaren esanera. Haren ardurapean zegoen frantziar iheslari erregezaleen armada ere (\"L\u00e9gion Royale des Pyr\u00e9nees\"). Nafar gutxi mobilizatu ziren, 1.600 gizon inguru, gehienak Baztanen, muga defendatzeko helburuz. Gipuzkoak 4.600 gizonez osatutako milizia antolatu zuen Joaqu\u00edn Mar\u00eda Egia Narrosko markesaren agindupean.\nKonbentzioak (\"Convention\", \"Montagnards\", alegia, Menditarrak) Jean-Baptiste Cavaignac eta Jacques Pinet bere mandatariak bidali zituen Baionara. 1793an gatazkak ez zuen norabide jakinik izan. Espainiarrek hartu zuten ekimena, eta Hendaia eta Saran zeuden frantziar tropei eraso egin zieten apirilaren amaieran. Ekainaren 3an, Bankako burdinola suntsitu zuten, baina Harizperen Euskal Herriko ehiztariek suharki egin zieten aurre Arrolako Harrian; bi egun geroago, Ventura Caroren gizonek Ch\u00e2teau-Pignon (Eiheralarre) hartu bazuten ere, ez zioten onurarik atera garaipen horri. Irailaren 13 eta 14an, Konbentzioaren gudarosteak Urdazubi herria, bertako monasterioa eta burdinola erre eta arpilatu zituen. 1794ko otsailaren 5ean, Caroren indarrek eraso bortitza jo zuten Hendaia eta Urru\u00f1ako zenbait helbururen aurka, baina atzera egin behar izan zuten.\n1794ko martxoan, Konbentzioko frantses agintariek Sara, Ainhoa, Ezpeleta, Zuraide, Kanbo, Biriatu eta Lapurdi hegoaldeko hainbat herri \"ignoble\" (\"doilor\") izendatu zituzten, tokiko 47 gaztek beren gerrako postuak utzi eta Berara alde egin zutenean. Beraz, herrietako elizetan bildu zituzten biztanleak, gizon zein emakume, gazte zein zahar, 3.000 eta 10.000 artean, eta ilara luze batean deportatu zituzten Capbreton eta San Bisentsera, Landetan; agintari berriek haien jabetzak ebatsi edota erre egin zituzten, edo (frantses) \"abertzaleei\" eman; herritar batzuk, berriz, Frantzia hego-mendebaldeko bost departamendutara egotzi zituzten. Azkenean, irailean etxera itzultzeko baimena eman zitzaien. 1.600 hil ziren, gehienak Sarakoak. Aldi berean, euskara \"fanatismoaren mintzairatzat\" jo zuten.\n1794ko udaberrian, frantziar agintari militarrek Baztan hautatu zuten espainiarren aurkako eraso erabakigarria jotzeko. Ekainaren 3an, hiru zutabetan antolatutako 5.800 gizonek haranaren iparraldeko eta ekialdeko mendi lepoak (Berderiz, Izpegi eta Otsondo) hartu zituzten. Uztailaren 10ean, Konbentzioaren aurkako frantziarrek Argintzu mendian zuten kanpamentuaz jabetu ziren. Azkenik, uztailaren 23an, Bon-Adrien Jeannot de Moncey buruzagi zuen espedizioak Izpegiko lepoa gainditu eta Elizondo eta Doneztebe hartu zituen, Baztan haraneko guduan. Frantsesek Bidasoan behera egin zuten ondoren, Hondarribia hartu, eta Donostiara aurreratu zuten, baita abuztuaren 3an Donostiara sartu ere; hiriak ateak ireki zizkien, defendatzeko hornigairik gabe eta Espainiako Koroarekiko tirabira handien erdian. Filipinetako Konpainiak bertan behera utzi zuen bere jarduera Gipuzkoan.\nAbuztutik aurrera, Gipuzkoako Diputazioak independentzia aldarrikatu zuen, eta bake negoziazioa eskatu zion Frantziako Errepublikari, lurralde burujabe zen aldetik. Hala ere, batetik, Gipuzkoa txikia eta ahula zen eta, bestetik, gudaroste iraultzaileek probintzia osoa okupatua zuten. Monceyk errepublika subiranoa osatzeko proposamena begiko izan zuen, baina ez zen Osasun Publikoaren Batzordean onartua izan; frantsesek lurralde konkistatutzat zuten Gipuzkoa. Pinet eta Cavaignac Frantziako Errepublikaren mandatariek zuten pentsamolde jakobinoarentzat, guztiz onartezina izan zen proposamen hura: ordezkariak atxilotuak izan ziren, guztira 46, beste hainbeste herritakoak. Frantziako Errepublikako probintzia izateko aukera eman zitzaion Gipuzkoari. Nolanahi ere, Manuel Godoy espainiar ministroak suminkor ikusi zuen gipuzkoar agintarien jarrera, baita Gipuzkoa \"probintzia traidore\" deitu ere; are, foruak kentzeko premia ikusten zuen. Abuztuaren 29an, frantses soldaduek Eibarko hainbat eraikin erre eta txikizioak eragin zituzten; herri huraxe irten zen Gipuzkoan gerratik kaltetuen. Frantsesen hitzarmenerako ezintasuna, jarrera bortitza eta arpilatzeko joera iraina izan zen gipuzkoar foralisten iritziz eta 18 udalerrik gerrako batzar nagusi bat egin zuten Arrasaten, frantsesen kontrako gerra antolatzeko.\nUrriaren 15 eta 17 artean, ofentsiba zabala hasi zuen Monceyk Nafarroako iparraldean: 46.000 soldadu abiatu ziren Baztandik eta Iba\u00f1etatik hegoalderantz, Iru\u00f1ea hartzeko xedearekin; espainiarrak 13.000 besterik ez ziren. Orbaitzetako gudua deitutakoan Mezkiritz, Orbaizeta, Hiriberri eta Lekunberrin izan ziren borrokaldiak, eta Konbentzioaren armadak Auritz erraustu zuen. Nagusitasun handia izan arren, ordea, frantsesek bertan behera utzi zuten erasoa, eta ihesi zihoazen soldadu espainiarrak iritsi ahal izan ziren Iru\u00f1era. Erasoaldian Orbaitzetako eta Eugiko arma olak hartu zituen suak, eta baita Auritz herria ere. Azaroaren 28an, Bergara hartu eta arpilatu zuen frantziar gudaroste iraultzaileak, baina Gabriel Mendizabal buru zuten gipuzkoar boluntario foralistek hiria berreskuratu zuten abenduaren 2an. Frantsesak egotzirik, Gipuzkoako batzar nagusia Leintz Gatzagan kokatu zen.\n1794-1795eko negua latza izan zen armada frantsesarentzat: nekeak, janari urritasunak eta arta eskasak tifus izurrite ikaragarria eragin zuten, eta Monceyk 3.000 gudari galdu zituen. Hori zela eta, udaberrian ere ez zen ekintzarik izan. Ekainean 12.000 soldaduko errefortzua iritsi ondoren, berriz ekin zieten erasoei. Arrasate uztailaren 16an erori zen, Gasteiz biharamunean, eta Bilbo bi egun geroago. Gipuzkoako batzar nagusiak Briviescan hartu behar izan zuen babes. Miranda Ebro ere frantziarren esku zegoen uztailaren 22an, eta Madrilgo gortean panikoak jota zebiltzan. Egun berean, Konbentzioaren armadak posizioak hartu zituen Erga eta Gaztelu mendi tontorretan, Iru\u00f1eko arroaren atarian.\nGerraren amaiera.\nTestuinguru horretan, 1795eko uztailaren 22an Basileako Bakea sinatu zuten Frantziak eta Espainiak. Fran\u00e7ois Barth\u00e9lemy izan zen Frantziako Errepublikaren ordezkaria, eta Domingo de Iriarte Espainiako Koroarena. Espainia oso kinka larrian zegoen, finantza arazo handiak zituen eta Konbentzioaren armada Ebroren ertzean zegoen. Hori gutxi balitz, sezesio-nahia agertu zen Euskal Herrian eta Katalunian. Frantzian, berriz, Robespierreren erortzearen ondoren agintean zegoen Thermidorko Konbentzio moderatuak ere bakea nahi zuen. Bestalde, Espainiak Luis XVII.a dofinaren askatasuna galdatzen bazuen ere, mutikoa espetxean hil zen 1795eko ekainaren 8an; heriotza horrek hitzarmena erraztu zuen.\nItunaren arabera, Frantziak Espainiari itzuli zizkion konkistatu zituen lurraldeak (Hego Euskal Herriaren zati gehiena), bereziki Gipuzkoari erreferentzia eginez, Frantziako Errepublikan sartzekotan baitzebilen, eta Espainiak, ordainetan, Hispaniola uhartearen ekialdea, egungo Dominikar Errepublika, eman zion Frantziari. Uhartearen ekialdea (egungo Haiti), Frantziaren mende zegoen 1697tik. Isileko artikulu batean, Frantziako Errepublikak Luis XVI.aren alaba Maria Teresa askatzea onartu zuen. Isileko beste artikulu batean, aziendak (zaldiak, behorrak, ardiak eta ahariak) Espainiatik ateratzeko baimena eman zitzaion Frantziari.\nMonceyk eta Osasun Publikoko Batzordeak hala ezarrita, Manuel Godoyk hitz eman zuen ez zela errepresaliarik izanen Konbentzioaren alde agertu ziren euskaldunen aurka. Aldiz, hitza jan zuen eta, 1796ko otsailean, gerra kontseilua egin zieten Iru\u00f1ean 1794ko Donostiako udal-agintariei, Juan Jos\u00e9 Vicente Mitxelena alkatea buru zutela, hiria frantziar armadaren esku batere borrokatu gabe uzteagatik. Batzuk erbestera zigortu zituzten, beste batzuk bizi arteko udal kargugabetzera, eta militarrak enplegua galtzera. Ihesi zebilen Jose Javier Urbiztondori jendaurreko arrastatze eta heriotza zigorra eman zioten; agindu zen halaber udalak emandako errendizio agiria (erregeak \"arau urraketa eta delitutzat\" jotakoa) Donostian jendaurrean erretzeko. Manuel Godoy Espainiako ministro ahalguztidunak Bakearen Printze titulua eskuratu zuen Basileako Hitzarmenagatik.\nOndorioak.\nPirinioetako Gerra arrunt hondatzailea izan zen Euskal Herriarentzat, bi urtez milaka soldaduk hartu baitzituzten bertako mendi eta herriak. Herri asko izan ziren arpilatuak, eta suak erraustu zituen, besteak beste, Banka, Urdazubi, Auritz, Abaurrepea, Abaurregaina, Garaioa, Luzaide eta Otsagabia. Burdinola, borda, zubi eta errota ugari ere suntsituak izan ziren. Frantziar armadak aurrera egin ahala, herritarrek hegoalderantz egin zuten ihes. Luzaideko okupazioak, esate baterako, bi urte iraun zuen, eta urte bat Baztangoak. Bizilagun asko hil ziren, biztanleriaren %10 baino gehiago Iru\u00f1eko eta Zangozako merindadeetan; hiltze kopurua %20ra iritsi zen mugako udalerrietan, hala nola, Bera, Urdazubi, Zugarramurdi, Baztan, Luzaide, Erroibar eta Aezkoan. Gerrak ekarritako miseriarekin batera, 1794-1795 bitartean gudarosteek hedatu zuten tifus epidemia izan zen heriotza gehienen arrazoia.\nErrepresioa ere pairatu behar izan zuten euskal herritarrek. Iparraldean, Konbentzioaren ordezkariek iraultzarekin bat egiten ez zuten guztien aurka jo zuten, eta exekuzioak eta espetxeratzeak ohikoak izan ziren. Espainiarren lagun zirelakoan, milaka lapurtar deserrituak izan ziren 1794ko martxoan. Hegoaldeko probintzietako biztanleei ere leporatu zitzaien \u201cetsaiekin\u201d elkarlanean aritu izana. Esate baterako, Nafarroa Garaiko jendeak, bertako instituzioen babesarekin, jarrera epela izan zuen gerrarako erroldatzeko tenorean, eta mendialdean errekrutatutako boluntarioek uko egiten zioten Frantziako muga igarotzeari; desertzioak eta diziplinarik eza ere maizkoak ziren. Gertaera horiek aitzaki harturik, 1796an Karlos IV.ak indarrik gabe utzi zituen Nafarroako foruak. Ordutik aurrera, bai berak eta bai Fernando VII.ak, nafar gazteak sarrarazi zituzten Espainiako armada erregularrean, foruen xedapenen aurka. Lapurdiko deportazioaren agindu-emaileak eta arduradunak zigorrik gabe atera ziren Konbentzioak porrot egin zuenean ere.\nArturo Campi\u00f3n-ek \"Pedro Mari\" ipuinean azaldu zuen bezalaxe, eta gaur egun, besteak beste, Xos\u00e9 Est\u00e9vez historialariak, gerraren ondorio politikorik negatiboena ordura arte nahiko baketsuak izan ziren Bidasoa eta Pirinioen alde banatako euskaldunen arteko erlazioen hondatzea izan zen, Frantziako Errepublikak Ipar Euskal Herriko biztanleak beren Hegoaldeko senideen aurka armak hartzera behartu baitzituen. Horren harira hauxe esan zuen handik urte gutxira Wilhelm von Humboldtek: \u201c\"Hondarribia eta Hendaiako biztanleak eguneroko naturaltasunez bizi dira elkarrekin. Herri berekoak izaki, hizkuntza berekoak, dialekto desberdintasun txikiak besterik ez dutela, erresuma desberdinetako beste edozein mugakide baino batuago egon behar dute. Horixe da gure gudek gutxien erreparatzen dioten ankerkerietako bat, azpian hartzen dituzten herriei begirune eskasa dietenez, haien arteko elkartasunak zakarki eraitsi eta auzo herrietako bizilagun otzanenengan etsaigo eta gorroto hesiak eraikitzea, aurreko interes zein joerei erabat arrotz bazaizkie ere\"\u201d."}
{"id": "131578", "revid": "15795", "url": "https://eu.wikipedia.org/wiki?curid=131578", "title": "Konbentzio gerra", "text": ""}
{"id": "131579", "revid": "15795", "url": "https://eu.wikipedia.org/wiki?curid=131579", "title": "Pirinioetako gerra", "text": ""}
{"id": "131580", "revid": "15795", "url": "https://eu.wikipedia.org/wiki?curid=131580", "title": "Roselloko gerra", "text": ""}
{"id": "131581", "revid": "6327", "url": "https://eu.wikipedia.org/wiki?curid=131581", "title": "Parkinson", "text": ""}
{"id": "131582", "revid": "1340", "url": "https://eu.wikipedia.org/wiki?curid=131582", "title": "Valentziako erresuma", "text": ""}
{"id": "131585", "revid": "1340", "url": "https://eu.wikipedia.org/wiki?curid=131585", "title": "Tod eta Toby", "text": ""}
{"id": "131586", "revid": "69477", "url": "https://eu.wikipedia.org/wiki?curid=131586", "title": "Disneyren Klasikoak", "text": ""}
{"id": "131587", "revid": "119347", "url": "https://eu.wikipedia.org/wiki?curid=131587", "title": "Tigre siberiar", "text": "Tigre siberiarra (\"Panthera tigris altaica\") Felidae familiako eta tigre espeziearen azpiespeziea da.\nHedapen geografikoa.\nNahiz eta lehen Asiako mendebaldean zein erdialdean eta Errusiako ekialdean zehar bizi, orain siberiako ekialdean dagoen Amur eta Ussuri ibaien arteko eskualdean, Errusia eta Txinaren arteko mugan \u2014Primorieko eta Jabarovskeko kraietan, hain zuzen ere\u2014 baino ez da bizi, eta babestuta dago han.\nEzaugarri fisikoak.\nTigrearen zortzi azpiespezietatik, Siberiar tigrea Bengalako tigrearekin batera, handiena da, bai eta felido handiena ere: badira 300 kilogramoko espezimenak (nahiz eta batez besteko pisua 220-250 kg izan arretan, 130-160 kg emeetan).\n107-120 cm altu izan daiteke (Bengalakoa baino 10 zentimetro altuagoa), eta 200-250 cm-ko luzera du, luzera horri 90-100 cm-ko buztana erantsi behar zaio.\nElikadura eta ehiza.\nTigre hau beste harrapari handien artean bizi da, otso, Amur-eko lehoinabar (bertako espeziea), jatun eta hartzekin batera, besteak beste. Esan beharra dago bere habitateko superharraparia dela eta lehian dauden beste harrapari horiek ehizatu, hil eta jateko gai dela.\nHaren harrapakin nagusien artean tamaina handiko ungulatuak eta zerbidoak daude, adibidez, basurdeak, oreinak, japoniar sikak eta altzeak.\nIraute egoera eta arriskuak.\nTigre azpiespezie hau arriskuan sailkatuta dago IUCN-ren arabera, eta egun, bere habitatean 500 tigre inguru bizi direla uste da.\nDuela 15 urte, azpiespezie hau desagertzera kondenatua zegoela pentsatzen zen, Amurreko lehoinabarra bere lehengusu txikiagoa bezala, kopuru urria zela eta. Dena den, lehoinabarra eta siberiar tigrea babesteko jarri ziren mekanismo guztiak direla eta, 15 urte hauetan tigre hauen kopurua izugarri hazi da aurreikuspen txar guztien gainetik, eta gaur egun, kopurua orekatu baino gehiago hazten jarraitzen duela esan dezakegu, iragarritako iraungitzetik behin betiko irteteko.\nDena den, gaur egungo arrisku nagusiak gizakiarengandik hurbilegi egotea, eta oro har, gizakiak tigrearen habitatean esku hartzea dira oraindik ere. Baita legez kanpoko ehiztariak ere, animalien bizirautearen aldeko mugimendua eta teknikak aurreratzen doazen heinean, legez kanpoko ehiztarienak ere beste horrenbeste aurreratzen direlako borroka amaigabe horretan.\n 2009an egindako ikerketa genetikoen arabera, desagertua den kaspiar tigrearen azpiespezie bera da."}
{"id": "131590", "revid": "6327", "url": "https://eu.wikipedia.org/wiki?curid=131590", "title": "Siberiako tigre", "text": ""}
{"id": "131597", "revid": "201", "url": "https://eu.wikipedia.org/wiki?curid=131597", "title": "Esterlindar libra", "text": ""}
{"id": "131598", "revid": "201", "url": "https://eu.wikipedia.org/wiki?curid=131598", "title": "Libra esterlina", "text": ""}
{"id": "131599", "revid": "96586", "url": "https://eu.wikipedia.org/wiki?curid=131599", "title": "The Great Mouse Detective", "text": "The Great Mouse Detective (ezagunago gaztelaniaz Basil, el rat\u00f3n superdetective; euskaraz Sagu detektibea handia) 1986ko Ron Clements, Burny Mattinson, David Michener, eta John Musker zinema zuzendarik zuzendutako Walt Disney Feature Animation ekoiztetxearen misteriozko marrazki bizidun film bat da. Filmean sagu detektibea buruzkoa da."}
{"id": "131602", "revid": "1519", "url": "https://eu.wikipedia.org/wiki?curid=131602", "title": "Menton", "text": "Menton Frantziako eta Okzitaniako kostaldeko hiri mugakidea da, C\u00f4te d'Azuren eta Italiako mugan kokatutakoa.\nHizkuntza.\nFrantsesaren diglosiak 20. mendean zehar ia desagertarazia, Mentoneko berezko mintzaira mentonera da, okzitanieraren aldaera bat eragina duena mugakide duen ligurierarena.\n21. mendean kale seinale batzuk elebidunak ikus daitezke."}
{"id": "131603", "revid": "1340", "url": "https://eu.wikipedia.org/wiki?curid=131603", "title": "Cassis", "text": "Cassis hitzak ondorengo esanahiak ditu:"}
{"id": "131605", "revid": "512", "url": "https://eu.wikipedia.org/wiki?curid=131605", "title": "Cagnes-sur-Mer", "text": "Cagnes-sur-Mer frantsesez edo \"Canha de Mar\" okzitanieraz Frantziako eta Okzitaniako kostaldeko hiria da, C\u00f4te d'Azuren kokatutakoa."}
{"id": "131606", "revid": "10891", "url": "https://eu.wikipedia.org/wiki?curid=131606", "title": "Antibes", "text": "Antibes (frantsesez ahoskatua; ) Frantziako eta Okzitaniako kostaldeko hiria da, Proventza-Alpeak-Kosta Urdina eskualdean kokatutakoa. Juan-les-Pins herria udalerriaren barnean dago.\nMediterraneo aldeko izen bereko penintsulan kokatua, 75.000 biztanle inguru ditu. XVII. mendeko eliza, XVI. mendeko gaztelua. Picasso Museoa (pinturak, marrazkiak, zeramika). Antzinako kolonia greziar eta erromatarra."}
{"id": "131607", "revid": "336", "url": "https://eu.wikipedia.org/wiki?curid=131607", "title": "Desertifikazio", "text": "Desertifikazioa edo basamortutzea prozesu bat da, non lurralde bat basamortuaren baldintza klimatikoak hartzen dituen. Fenomeno honen faktoreak asko izan daitezke, batik bat lurralde horretan landare espezieak desagertzea, lurraren higadura gertatzea, edo uraren gabezia izatea.\nHistoria.\n1949. urtean, Saharako basamortuaren alboan lan egiten zuen frantziar basozain batek sortu zuen desertifikazioaren kontzeptua. Afrika mendebaldeko, Saharako basamortuaren alboko eremua gero eta basamortuago bilakatzen ari zen. Hau ikusirik, hondamen gradual hau deskribatzen hasi zen.\nAitzitik ez zen kontuan hartu 1970eko hamarkadaren hasierara arte non Saharatik hegoaldera dagoen gune bateko lehorte izugarriaren ondorioz 200.000 pertsona baino gehiago goseak hil ziren. Hortik aurrera, erakunde ofizialek fenomeno horri berehala era bateratuan aurre egiteko beharra ikusi zuten arazo global bat izateagatik. Irtenbidea denbora pasa ahala zailagoa izaten ari da.\n1977 izan zen Desertifikazioaren Aurkako Nazio Batuen aurreneko hitzaldia Nairobin. 1994an Neurri eskasak hartu ziren, Nazio Batuen Ingurumenari buruzko Konferentzia egin eta urtebetera, Batzar Orokorrak Desertifikazioari aurre egiteko Nazio Batuen Erakundearen Konbentzioaren arauak onartu zituen, 18 hilabeteko lanaren ondoren. Ekintza planaren bide funtsezkoenak zehaztu ziren orduan. 1996ko Abenduaren 26an sartu ziren indarrean arauak desertifikazioari aurre egiteko. 50 herrialdek parte hartzen zuten, Espainiako elkarte autonomoak; jadanik, gaur egun 100 herrialdek onartu dute.\nEboluzioa.\nDesertifikazioaren etapetako bat Landare-estalkiaren suntsipena da. Baina desertifikazioaren etengailu bakarra ez hau beti zertan izan. Basamortuko lur elkorrak kausa edo efektua izan daiteke ere. Hasiera batean lur horiek emankorrak izan zitezkeen non, nekazaritza laborantza egiten zen. Gizakien populazioa hazi zenean, lur eremuen ustiapen bortitzago bat sortu zen eskari kopurua produzitzeko.\nFenomeno honen bigarren fasea, lur horien elikagaiak guztiz bukatzen direnean gertatzen da. Orduan, lurraren landare geruza galtzen da eta higatu egiten da ura eta haizearen bitartez. Higatzen jarraitu ahala arroka bihurtu daiteke. Laborantza leku gehienetan lurra azkarrago higatu egiten da, laborantza lekua sortzeko behar den denborarekin konparatuta.\nBasamortutze prozesua moteltzeko proiektuak.\nUrteetan zehar hainbat metodo ikertu egin dira basamortu bihurtutako lurrak berreskuratzeko. Kasu askotan arrakasta lortuz. Onarpen asko izan duen metodoa eragindako zonen mailakako basoberritzea izan da. Kasu bakoitzaren barruan ikerketa bat eginez, lehorte-mailak jasaten dituzten landare espezieak sartuz eta, modu horretan, hezetasun-maila handituz. Prozesuaren hurrengo urratsa, eragindako zonen gainean espazioa irabaziz landare espezie berriak progresiboki sartzea da.\nHorrelako adibide bat, 1930eko hamarkadan burutu zen kasu praktikoa da. Gesell Hiribilduan, Argentinako itsasertzeko hiri txikian, arrakasta handiarekin lortu zen prozesu osoa burutzea.\nIsraelen, Leon Brenig zientzialariak Geshem proiektua (hebreeraz, \u2018euria\u2019) aurkeztu zuen, euri artifiziala lortu ahal izateko. Euri artifiziala bero-uhartea izena emandako printzipioan oinarritzen da. Nabarmena da bere inguruko lurraldeak baino tenperatura handiago duen eskualdeak euri gehiago ere izaten ohi duela.\nMetodo honek halako itxaropen bat sortu du mundu zientifikoan, eta lehengo aldiz testatuko da Israeleko Negueveko basamortuan, kostatik 150 kilometrora. Ikerketa-prozesua, oraindik ere, bost urtetan zehar luza daiteke. Ez du ondorio negatiborik izango ingurumenean eta beraz, florako eta faunako arazoak saihetsi egingo direla uste da."}
{"id": "131608", "revid": "119347", "url": "https://eu.wikipedia.org/wiki?curid=131608", "title": "Kutsadura elektromagnetiko", "text": "Kutsadura elektromagnetikoa gizakiak sortutako produktu edo gailu elektronikoek eragindako espektro elektromagnetikoaren erradiazioak igorritako kutsadura da.\nGai honen polemika erradiazio elektromagnetikoak igortzen dituen uhinak giza eta animalia osasunaren kontrako ondorioak dakartela da. Iritzi hauek bereziki tentsio elektriko altuko sareen dorretatik hurbil bizi direnen minbizia izateko probabilitatearen igoera da, eta beste aldetik telefonia mugikorraren erabilpena eta hau jarduteko beharrezkoak diren antena zelularrak.\nArazoaren jatorriak.\nIzaki bizidunak betidanik erradiazio elektromagnetikora egon dira agerian: eguzkiaren argira eta haren izpi ultramoreei, izpi kosmikoei eta jatorri anitzeko beste erradiazio naturalei. Haatik, XX. mendearen hasieran espektro elektromagnetikoaren behe zonaldearen kontrola lortu zela eta, aipatutako fenomenoaren gaineko aktibitatea eragin zuen esperimentazioaren bidez. Izan ere, nahiz eta honen inguruko gertakizunak aztertuta dauden, badago nork ez dakien zirkuitu elektroniko batek eremu elektromagnetikoak sortzen dituenik, kaleetako argi sarea esate baterako.\nEspektro elektromagnetikoa.\nEspektro elektromagnetikoa goi frekuentzietatik behe frekuentzietatik aurki daitezken erradiazio elektromagnetiko guztien diagrama da. Espektroaren goi aldean X izpiak eta gamma izpiak daude, eta bukaeran eremu magnetikoak eta elektrikoak daude kokatuta. Erradiazio hauek hiru multzo ezberdinetan banandu daitezke:\nEremu elektromagnetikoen arteko elkarreraginak.\nEremu elektromagnetikoak energia metatzen dute eta topatzen duten beste elementu bati transmititua izan daiteke. Erradiazio elektromagnetikoa fotoi paketeetan igorritako argi energiari dagokio bakarrik.\nMuga jakin batetik aurrera erradiazio ionizatzailea sortzen da modu zeharki batean, fotoien berezko energia eragin ahal duelako elektroien muga potentziala apurtzea eta atomoarekin duten lotura haustea.\nUstezko ondorioak osasunean.\nAldeko argudioak.\nEsparru honetako zientzialariak efektu kaltegarriak posibleak ez ezik probabilitate nabarmenekoak izan daitezkela ohartarazten dute:\nEfektu posibleak.\nIkertu diren osasunerako kalteen artean aurkitu ditzakegu:\nIkerketa batzuk.\nAntenei buruz ikerketa asko egin dira; batzuetan ez da frogatu antenak kaltegarriak direnik, baina antenen erabilera eta gaitz konkretuen arteko erlazioak aurkitu dituzten ikerketak izan dira.\nInterphone azterlana.\nGizartean zabaldutako irrati maiztasunekiko kezkak funtsarik ote zuen aztertzeko, 2000. urtean hasitako azterketa izan zen Interphone azterlana, IARC agentziak (International Agency for Research on Cancer, Minbizia Ikertzeko Nazioarteko Agentziak) ikerketa oniritzita.\nNazioarteko kasu-kontrol multzo bati buruz azterketa gisa hasi zen Interphone. Telefono mugikorrek igortzen duten RF energia gehien xurgatzen duten mintzetan ager daitezkeen lau tumore motetan arreta jarriaz: garuneko tumoreak (glioma eta meningioma), entzumen nerbioa (neurinoma edo schwannoma) eta parotida guruina.\nHelburua telefono mugikorraren erabilerak tumore hauek izatearen arriskua handitzen duenez zehaztea zen eta, zehazki, telefono mugikorrek igorritako RF energia minbizi-sortzaile izan zitekeenetz ikustea.\nLennart Hardell-en ikerketak.\nLennart Hardell-ek onkologia eta minbiziaren epidemiologiako irakaslea da Suediako \u00d6rebro Unibertsitateko Ospitalean. Hardell-ek egindako ikerketa gehienak pestizidek eta kutsatzaile organikoek minbizian izan ditzaketen eraginak aztertu dituzte. Azkeneko urteetan berak eta bere lankideek burmuin minbiziaren eta haririk gabeko telefonoen arteko erlazioa frogatzen saiatu dira. Lennart-ek eta bere lankideek 1995tik 2006ra arte haririk gabeko telefono eta beste irrati-frekuentzia erradiazioari buruzko 6 kasu-kontrol azterketa egin dituzte. Horietatik hiru burmuineko minbiziari buruz, bat listu-guruineko minbiziari buruz, bat barrabil-minbiziari buruz eta azkena Hodkin linfomari buruz.\nEuropako Kontseiluaren txostena (2011).\n\"Eremu elektromagnetikoen arriskuak eta beren efektuak naturan\" izeneko txostena Nekazaritza eta Tokiko eta Eskualdeko Gaietarako Ingurumen Batzordeak bideratu zuen 2011 urtean. Talde sozialistako Jean Huss eurodiputatuak aurkeztu zuen.\nEuropar biztanleria 2000. urtetik aurrera oso kezkaturik agertzen zen mugikorrek osasunean eduki ditzaketen arrisku potentzialekin. Eurobarometroaren aburuz europarren 48%-a kezkatuta edo oso kezkatuta dago mugikorrek osasunean duten eraginaz. Gainera %76-a estazio-baseekin kezkatuta agertzen da. Horrek herri-ekimen ugari sortu ditu Europan zehar, batez ere eskola, ospitale eta haurtzaindegi ondoan dauden antenen aurka.\nHorri erantzuna emateko Europako Nekazaritza eta Tokiko eta Eskualdeko Gaietarako Ingurumen Batzordeak bi audientzia egin zituen adituekin. Bata 2010ko irailaren 17an eta bestea 2011-ko otsailak 25ean. Azkenik 2011ko maiatzaren 6an txosten bat jaulki zuen eremu magnetikoen arrisku potentzialei eta ingurumenean eraginei buruz. Txosten horretan gai honi buruzko ondorioak argitaratu zituzten, ordura arteko azterketa zientifikoak kontuan hartuz.\nSarrera.\nUhin elektromagnetikoak gero eta ohikoagoak dira gizartean eta ikuspuntu ebolutibotik oso berriak direnez (azken 50 urteak) gizakian sor ditzaketen epe luzerako eraginak ezezagunak dira. Beraz, 1990-tik aurrera telefonia mugikorraren eta haririk gabeko komunikazioaren erabileraren gorakadaren eraginak jakiteko daude.\nKorronte elektriko oso ahulek giza fisiologian oso garrantzitsuak dira (adibidez, zelulen arteko komunikazioan), eta beraz, posible da eremu artifizialetan izandako esposizioak giza osasunean eragina izatea.\nEztabaidaren historia.\nEremu elektrikoen eragina gizakian aspalditik ezagutu da. Lehen radarrak azaldu direnean adibidez (1930), Sobiet Batasuneko ekialdeko herrietan haien potentzia jaitsi behar izan zuten mikrouhin-sindromea ekiditeko. EBean eta AEBen diskusioa 1970/1980 tartean tentsio handiko lerroetan zentratu zen. 1979an Wertheimer eta Leeper-ek ikerketa epidemiologiko batean tentsio handiko lerroen eta umeen leuzemiaren erlazioa demostratu zuten. Erlazio hau 2001 urtean konfirmatu zuen \"International Agency for Research on Cancer\" erakundeak (IARC), 2B taldean sartuz (\u201cAgian minbizi-sortzaile gizakientzat\u201d).\n1990.eko hamrkadan telefonia mugikorraren zabalkuntza egon da herrialde industrializatuetan eta 2000garren urtetik aurrera Afrika eta Amerika Latinoa ere batu dira. Teknologia hauek leku guztietatik sartu dira. Askotan ume txikiek ere beren inguruan dituzte.\nKezkaren hazkundea Europan.\nEuropar biztanleria gero eta kezkatuago dago telefono mugikorrek osasunean izan dezaketen gaitzei buruz, eta are gehiago larrituta daude arrisku horiei buruz dagoen informazio gutxiarengatik. Honela Eurobarometroaren aburuz europarren %48a larrituta edo oso larrituta dago mugikorrek osasunean eragin dezaketen arazoez. Gainera europarren %76a estazio-baseek osasunean izan dezaketen eraginaz larrituta daude.\nGiza-alarma honi erantzunez ekintza eta erakunde ugari sortu dira Europan zehar. Erakunde horiek ikastetxe, haurtzaindegi eta ospitaleen inguruan mugikorretarako estazioak jartzearen aurka azaldu dira, eta eskoletako WIFI-a kentzea eskatzen dute.\nEuropako Nekazaritza eta Tokiko eta Eskualdeko Gaietarako Ingurumen Batzordeak 2 audientzia egin zituen gaia aztertzeko, bata 2010ko irailaren 17an eta bestea 2011ko otsailaren 25ean.\nLehenengoan Luxenburgoko medikuntza departamentuko Ralph Baden doktoreak modu orokorrean uhin elektromagnetikoen problematika azaldu zuen maiztasun handi eta baxuetan eta eremuen limiteak aztertuta. Bere emaitzetan oinarrituz adibide praktiko ugari eman zituen modu praktiko eta errazean eremu elektromagnetikoen esposizioak murrizteko etxe eta eraikinen barruan. Honekin problematika ugari konponduko zirelakoan: zefalea, insomnioa, eztula, depresioa etab.\nEraginak ingurugiroan: landare, intsektu eta animaliak.\nDr. Ulrich Warnke, Saarbr\u00fcckeneko Biologia Tekniko eta Bionikako Institutuko irakasleak argi eta garbi deskribatzen ditu landareetan maiztasun zehatz batzuek dituzten efektuak. Maiztasun eta esposizioaren arabera estres-erreakzio eta gaitz genikoak demostratzen dira esperimentu hauetan. Adibidez, Clermond-Ferrand Unibertsitatean (2007) argi eta garbi demostratu dituzte telefono mugikorraren mikrouhinen eragina landareen genetan, eta partikularki tomatean.\nBadira beste ikerketa batzuk antzeko emaitzekin beste landare batzuetan: babarrunak, zuhaitz hosto-ustelkorretan eta zuhaitz koniferoak. gaitzak detektatu dituzte irratiko TETRAko maiztasunetan eta telefono mugikorren maiztasunen eraginez.\nWarnke doktoreak animalia eta intsektu ugariren sentikortasun magnetikoan eremu artifizialek izan ditzaketen arazoez ohartarazten digu. Zenbait Animaliak eremu magnetikoa denboran eta espazioan orientatzeko erabiltzen dute. Maiztasun txikiko uhinek eragin oso txarrak izan ditzakete hauetan. Adibidez hegazti migratzaileak, uxoak, arrain mota batzuk (marrazoak, baleak, arraiak) eta intsektu ugari (inurriak, tximeletak eta espezialki erleak) arazo hauek izan ditzakete. Azken urteotako baleen baratua eta erle kolonien galerak honekin erlazionaturik egon daitezke.\nElektrizitate-banaketako enpresek eta telefoniako operadoreek ukatzen dituzte ikerketetan demostratu diren efektu txar guztiak. Parisen 2011ko otsailaren 25ean egindako audientzian operadoreen ordezkari ofizialek eremu-atalase ofizialen defentsa egin zuten, horiek errespetatuta ondorio biologikorik ez dagoela bermatzen delakoan, ICNIRPko aditu batzuk (International Committee on Non-Ionisation Radiation Protection) joan ziren argumentu hori berresteko, baita Europar Kontseilu eta Munduko Osasun Erakundeko kide batzuk ere. Aldiz \u201cRobin de Toits\u201d gobernuz kanpoko erakundeko kideek berretsi zuten osasunerako txarra izan daitekeela, nahiz eta intentsitate baxuak erabili.\nKopenhagen-eko European Environment Agency-ren arabera prebentzio-printzipioa guztiz garrantzitsua da egon daitezkeen arazoak geldiarazteko. Hala nola, amiantoa, tabakoa eta berunaren gaitzak aztertzeko aurrez egindako ikerketa nahiko egin balira ekidin ahal izango ziren gertatutako giza-kalteak. \u201cBioinitiative\u201d-k egindako ikerketaren emaitza aski izan daiteke gobernuen ekimena pizteko prebentzio-neurriak hartzeko aldera.\nAzkenik, medikuntzako espezialista batek Frantziako ehunka pazientekin egindako ikerketa ugariren ondoren SICEMF gaixotasunaren existentzia demostratu duela adierazi zuen (Intolerantzia-sintoma eremu elektromagnetikoekin).\nEremu elektromagnetikoen efektu biologikoak medikuntzan.\nFrogatua izan 20. mendearen hasieratik, frekuentzia jakin batzuetako eremu elektromagnetikoek medikuntzan lagundu dezakeela bai diagnosia eta baita tratamenduan ere. Gizakia bera elektromagnetikoa dela kontuan hartu beharrekoa da: Zelulek elkar komunikatzen dute korronteen bidez eta sortzen ditugun seinale elektriko garrantzitsuenak gure nerbio eta muskulu sistemak sortzen dituzte. Bihotzak emititzen dituen seinale elektrikoak begiratuz, elektrokardiogramaz, bere diagnosia egin dezakegu. Garuna aztertzeko ere elektroentzefalograma bat egin dezakegu garunari kalterik egin gabe.\nKorronte elektriko eta eremu elektromagnetikoen erabilera terapeutikoak..\nFrekuentzia txikietan erabilita eremu elektromagnetikoak medikuntzako tratamendu onuragarrietan erabiltzea lortu da ehunak eta hezurrak sendatzeko, hala nola, kanpo inpultso elektrikoak(desfibriladoreak) eta mikro-korronteak.\nBaina medikuntzan frekuentzia baxuek onurak ekarri dituzten bezala, ematen du radar-, telekomunikazio- eta mugikor-konpainiek erabiltzen dituzten frekuentzia altuek potentzialki kaltegarriak diren eragin biologikoak ekar ditzaketela landare, animalia eta gizakian.\nAurrerapen teknologikoa eta hazkunde ekonomikoa ingurumen eta osasun zaintzaren kontura.\nEgia da publikoaren antsietatearen eta mesfidantzen arrazoietako bat dela azkenaldian gertatutako osasun-krisiak (tabakoa, H1N1 gripea, amiantoa...) gertatu izana nazioarteko agentziak horren zaintza-lanetan jardun arren.\nHain zuzen ere, Nekazaritza eta Tokiko eta Eskualdeko Gaietarako Ingurumen Batzordea orain ari da lanean produktuen arriskuak baloratzen dituzten nazioarteko agentzietan lan egiten duten zientifikoek ea interes-konfliktoak dituzten eta ea benetan independenteak diren jakiteko.\nAzpimarratzekoa da frekuentzien atalaseak instituzio politikoei proposatu zizkien ICNIRP gobernuz kanpoko erakundearen jatorria eta egitura oso argiak ez direla. Gainera frekuentzia altuekin irabaziak dituzten industriekin loturak dituen susmoak daude. Hala ere instituzio politikoek ICNRPren gomendioak onartu dituzte ondoko arrazoiengatik:\nHainbat ikerketa konparatibok iradokitzen dute korrelazio handia dagoela frekuentzia altuen arriskuak aztertzen dituzten erakundeen finantzaketaren jatorrien eta frekuentzia altuko aparatuen industriaren artean, eta hau onartezina da. Independenteak izan behar dira adituak ebaluatzen dituzten agentziak adituen balantza orekatua egoteko eta ezin da gertatu kritikoak diren adituak proiektuetatik botatzea edo finantziazio gabe geratzea. Bern unibertsitatean(Suedia) 2006an egindako ikerketa batek erakutsi zuen industriak finantzatutako ikerketen %33-ak esaten zuela eremu elektromagnetikoek bazutela eragina gure gorputzean, aldi berean diru publikoz finantzatutako ikerketetan zifra %80-raino igotzen zen.\nEragin biologiko eta atalase-balioen arteko gatazka.\nArgi dago gizartearen elektrizitate, mugikor eta telekomunikazioen behar handia parametro ekonomiko garbiak direla, beraz burtsa akzio eta irabazi handien iturria. Ondorioz erregulazio eta atalase gogorragoak ez dira ongi etorriak enpresen munduan.\nBaina, frekuentzia oso altuetan eremu elektromagnetikoek bizidunetan kaltegarriak izan daitezkeen eragin termikoak dituzte. Mugikorren ordezkariek atalase batzuk defenditzen ibili dira azken urteetan, teorikoki bizidunetan sortzen diren arazo termiko hauek ekiditen dituztenak: 100 mikrotesla frekuentzia baxu eta oso baxuentzat eta 41/42 volt/metro mugikorren frekuentzia altuentzat. Hala ere ez dago garbi atalase hauen barruan dauden eremuek epe luzera eraginik ote duten gugan. Beraz orain defendatzen diren atalaseak bakarrik efektu termikoak ezeztatzen dituzte eta epe laburrean. Epe luzerako kalte biologikoak ez dira kontua hartzen, eta ordezkariek beti ukatzen dituzte. Ukapen horien funtsa dira eragin biologikoak ez direla beti kaltegarriak gizakian, eta eraginik ez dela aurkitu publikazio zientifiko askotan.\nOrdezkarien argudioak honela laburtu daitezke:\nIkerketak eta argudioak: gobernuz kanpoko erakundeak, zientzialari taldeak, Europar Ingurumen Agentzia, eta Europar Parlamentua.\nIkerketa zientifiko serioek frogatu zuten 30. hamarkadan efektu biologiko patologikoak existitzen zirela irrati frekuentziekin eta radarren mikrouhinekin. Esan beharrekoa da ere 70. hamarkadaren amaieran elektrizitateko transmisio-lerroek eta ordenagailu-pantailek sortzen zituzten eremu elektromagnetikoak aztertu zituztela eta Munduko Osasun Erakundeko zatia den Kantzerraren Ikerkuntzarako Nazioarteko Erakundeak (IARC) gizakiarentzat \u201cziurrenik kantzerigenoa\u201d bezala sailkatu zituen 2001ean.\nEsan daiteke eremuek eragin biologiko positiboak badituzte medikuntzan(elektroterapiak), eragin kaltegarriak egon daitezkeela kontuan hartu behar dela ere.\nEragin negatiboen ikerketa zientifiko batzuen emaitzak fauna eta floran kezkagarriak dira. Gainera gizakian dituen eragin biologiko patogenoak ez dira edonola baztertzekoak.\nEgin diren ikerketen kopurua handia da. 2007an Bioinitiative proiektuak 2000 ikerketa analizatu zituen eta gehiago azaltzen dira 2010ean Ramazzini Institutuak (Italiako kantzerraren eta ingurumeneko gaixotasunen ikerketa eta kontrolerako institutu nazionala) ateratako monografia batean.\nMaila altuko zientzialari askoren artean ICES (International Commission for Electromagnetic Safety) izeneko talde bat sortu zuten, eta segurtasunerako estandar askoz zorrotzagoak hartzeko proposamenak egin zuten zituzten 2006an eta 2008an.\nZientzialariek hiru multzotan banatzen dituzte eragin biologiko edo ez-termikoak:\nEragin biologikoa, ehun edo zelula batek kanpo-estimuluen eraginez daukan aldaketa fisiologiko, biokimiko edo portaeran aldaketa da. Horrek esan nahi du eragin biologikoak ez duela beti osasuna kaltetu behar, zelularen erantzuna normala izan daiteke estimuluen aurrean. Eragin biologiko patologikoa ordea, organismoaren funtzionamenduan gailendu eta sintoma edo patologia larri edo ez larriak sor ditzakeena da. Gero eta handiagoa den ikerketa zientifiko kopuru handi batek frogatu du eragin biologikoak existitzen direla.\nBurutu diren ikerketa guztiak laburbiltzea zaila da, baina Bioinitiative proiektuak 2000 bat klasifikatu zituen eta ikusi zen intzidentzia behar baino handiagoa jasotzen zela zenbait gaitzetan: burmuin tumore, neuroma akustiko, nerbio sistema eta burmuinaren funtzio-akatsak, genetan efektuak, zelulen estres-proteinak, eta sistema immunea.\nREFLEX programa (Komisio Europarrak finantzatua eta 12 europar ikerketa-taldek sortua) eremu espezifikoagoan egindako ikerketa handi bat izan zen, uhinen genu-toxikotasuna aztertu zuena. Ondorioak izan ziren uhinek kromosoma ezabaketa eta DNA molekulen apurketa sortzen dituztela, baita estres-proteinen sintesia erruz zabaldu eta geneen espresioak aldatzen dituela zelula mota askotan.\nInterphone ikerketari dagokionez, orain arte egin den ikerketa handiena mugikor erabiltzaile eta glioma, meningioma, neuroma akustikoa eta glandula parotidako tumoretan, 10 urteko ikerketen ondoren desadostasun asko egon ziren kideen artean (13 estatuko 16 talde) eta 2010ean emaitzak erakustean ez zen ondo frogatuta geratu arriskurik ez zegoenik. Azken esperimentuek erakutsi zuten erabilera intentsiboak glioma (%40 eta %96 mugikorra alde bakarrean erabilita) eta meningioma (%15 eta %45 alde bakarrean erabilita) arriskua asko handitzen zuela. Gainera estudio guztia helduekin egin da, jakinda gazteak direla mugikorra gehien erabiltzen dutenak eta beren erradiazio-absortzioa askoz handiagoa dela helduenarekin konparatuta, asko espekulatu daiteke belaunaldi gazteei gerta litzaiekeenari buruz.\nMomentu honetan, mugikorren erabileraren analisia 21. mendeko hasieratik hona egin dela ikusita, azpimarratzekoa da 10 urte ez direla nahikoa erabileraren ondorioak ondo ikusteko. Hain zuzen ere, erradioaktibitateak burmuineko minbizia sortzen duela frogatuta dago baina 10etik 20 urte egon zaitezke erradiazioaren eraginik nabaritu gabe.\nJean Huss-ek (txostena aurkeztu zuenak) gogorarazten du arreta finkatuta dagoela mugikorretan baina eremu elektromagnetikoko iturri askoz gehiago ditugula guru gizartean. Bai eraikin barruan gaudenean baita eraikinetatik kanpo gaudenean ere, frekuentzia elektromagnetiko ezberdinen handia jasaten ari gara etengabe. Eta hori ez da gauza bakarra, mugikorren industriako azpiegiturak garatzeko modua bilatzen ari da 4G jenerazio berria zabaltzeko.\nIsraelen, azpiegitura berriak sartzeari uko egin diote eta irradiazioen segurtasuna egiaztatu arte itxoin egingo dute.\nEuropar populazioaren kezka handia antenen kokapena ere bada. Suedian eta Alemanian egindako ikerketa batzuek demostratu zuten antenak gertu dituzten abere-etxaldeetan abereek osasun-arazo handiak zituztela, besteak beste, ugalkortasun arazoak, deformazioak eta kataratak. Azterketa epidemiologiko batzuek ere gaixotasun-sintomak aurkitu zituzten antenen ondoan kokatutako herri edo auzoetan. Azken azterketa hauek Frantzia, Alemania, Suitza, eta Austrian egin ziren. Azterketa epidemiologiko hauen arabera, antenen potentzia igotzean pertsonen artean igotzen ziren sintomak: lo arazoak, buruko minak, odol-presio arazoak, larru-arazoak, alergiak eta zorabioak. Alemanian 2011an egin den ikerketa batek berrindartu du argudio hau, nahiz eta 60 pertsona bakarrik analizatu. Rimbach-en (Bavaria) antena zerbitzu berri bat jarri zen 2004 urtarrilean, 2004 ekainean, 2005 urtarrila eta 2005 ekainean. Urte eta erdiko ikerketa honetan zientzialariek garbi ikusi ahal izan dute estresarekin erlazionatutako edo beste motatako hormonak gernuan. Emaitzek esaten dute adrenalina eta noradrenalina igo eta dopamina eta feniletililamina jaisten direla, estres-egoera handituz. Feniletililaminaren igoera umeen arreta falta eta hiperaktibitatearekin lotu dute zientifikoek, Alemanian asko igo ziren sintomak 1990-2004 tartean.\nHoni guztiari gehitu behar zaio pertsona batzuk sentiberagoak direla eremu elektrikoen aurrean eta kontuan hartzeko elementu bakarra ez dela eremuen iturrira dagoen distantzia bakarrik. Esposizio-denbora, zenbait elementu kimikoren aurreko esposizioa eta giza-ehunetan dauden zenbat metal astun ere kontuan hartu behar dira.\nHonekin lotuta, Lloyd-en informearen ondoren, konpainia aseguratzaileak eremu elektromagnetikoa aseguratzen hasi ziren erantzukizun zibilen poliza gisa, amianto eta genetikoki eraldatutako organismoekin batera. Hau jakitea ere ez da oso lasaigarria.\nTxostenaren aurkezleak jakin nahiko luke ea ez den egokiagoa eta berritzaileagoa haririk gabeko komunikazio berriak garatzea. Sistema hauek, Estatu Batuetan eta Japonian garatzen ari dira argi ikusgarri eta infragorria erabiliz.\nOndorioak.\nEremu elektromagnetikoen eragin kaltegarriak oraindik ez dira ondo argitu eta zalantza zientifiko asko dago airean. Hala ere, gizartearen zati handi batean antsietatea eta beldurra ikus daiteke eta eskaera asko daude maila altuko zientifiko, doktore eta kezkatutako elkarteen partetik.\nPrebentzioaren printzipioa eta inguru osasuntsua izatearen eskubidea, batez ere umeentzat, garapen ekonomiko, sozial eta teknologikoaren oinarri izan behar dira. Horregatik Parlamentarien Asanbladak erabaki du zenbaitetan ingurumenarekin zerikusia duten arriskuen aurrean prebentzioa hobetzea.\nOrain arteko ikerketa zientifikoak ikusita eta Nekazaritza eta Tokiko eta Eskualdeko Gaietarako Ingurumen Batzordearen inguruan antolatutako aditu taldearen iritziak entzunda badago eremu elektromagnetikoek faunan, floran eta gizakian dituzten eragin kaltegarririk existitzen direla baieztatzeko nahikoa froga, eta arrisku hauen aurrean erreakzionatu eta babesa lortzea beharrezkoa da.\nArrisku hauek ikusita Europar Parlamentua 1999 eta 2009 artean arreta igo du eta akzio prebentiboak antolatu ditu, hala nola, langileentzako diren atalase eta publikoak diren atalaseak jaitsi ditu eta arriskuen ikerkuntza alorraren independentzia berreskuratzen saiatu da.\nAzkenaldian, Europar Ingurumen Agentziak (EIA) 2007ko Irailean eta 2009ko Irailean ateratako analisi eta arrisku abisuak onartu egin ditu. EIA-k dioenez, badago nahiko froga zientifiko eremu elektromagnetikoen eragin kaltegarriei buruz arreta printzipioa aplikatzeko eta premiazko neurri efektiboak hartzeko."}
{"id": "131609", "revid": "512", "url": "https://eu.wikipedia.org/wiki?curid=131609", "title": "Hondakin nuklear", "text": "Hondakin nuklearrak hondar materialak dira zentral nuklearretan baliatzen den uranioaren erauzketan hasten den ziklo nuklearrean sortzen direnak. Espaniar estatuan bederatzi dira hondakin nuklearrak sortzen dituzten zentralak eta estatu osoan sortzen den energiaren %33ak sortzen dute. Honen ondorioz 20000 tona baino gehiago pilatzen dira urtean. Hondakin erradioaktiboen barnean kokatuta dauden hondakinak dira\nErradioaktibitatea.\nGorputz batzuk emititzen duten energia da, eta erradioaktibitate naturala edo kanpo interbentzio baten eraginarengatik izan daitekeena. Mota hauetako materialak bizidunentzat kaltegarriak izatera irits daitezke. Honen adibide bat Mayaken gertatutakoa da.Erradioaktibitatea H. Becquerelek aurkitu zuen 1896an.Erradiazioek giza gorputzari eraginiko kaltea erradiazio dosi izeneko magnitudez neurtzen da eta dosi hori Sieverta (Sv) deritzon unitatean neurtzen da.Erradioaktibitatearen arriskua honetan datza, alegia, erradiazioak giza gorputzeko zelulak kaltetzean eta, ondorioz, gaixotasunak sortzen, adibidez: larruazalaren zahartzea, babak ateratzea, erredurak jasatea, minbizia...\nHondakin nuklear motak.\nHondakin nuklearrak hainbat taldetan sailkatzen dira eta sailkapen hau egiteko hainbat irizpide jarraitzen dira: egoera fisikoa (solidoa, likidoa edo gasa), igorritako erradiazio mota (alfa, beta, gamma), erradioaktibitatearen edukia, beren erradionukleidoak semidesintegratzeko epea, etab. Kudeaketari dagokionez, Espainian hondakin erradioaktiboak honela sailkatzen dira:\nJarduera apal eta ertainekoak.\nBiziraupen gutxiko hondakinak aurkizen ditugu talde honetan.Gamma edo beta erradioaktibitatea daukate aktibate baxuko hondakinkoek baino maila handiagoa dutenak, baina, 4GBq/m\u00b3 baino txikiagokoa likidoekin, gaseosoak edozein aktibitatearekin edo solidoak euren kontaktu dosia 20 mSv/h gainditzen duenean. Aktibitate baxuko hondakinak bezala,bakarrik kontsideratu daitezke sailkapen honetakoak, semidesintegrazio periodoa 30 urte baino txikiagoa duten hondakinak. Gainazaleko almazenamenduetan almazenatu behar dira.\nEspaniar estatuan sortzen diren hondakin erreaktiaktibo kopuruaren gehiengoa mota honetako hondakinak dira eta El Cabrilen gordetzen dira.\nJarduera bizikoak.\nErradioaktibitate alfa amititzen duten material guztiak eta aktibitate ertaineko hondakinetan ezarritako erradioaktibitate mailak gainditzen dituzten erradioaktibitate beta edo gamma emititzen duten edozein material. Baita ere sailkapen honetakoak dira, semidesintegrazio periodoa 30 urte baino gehiagokoa dutenak ( act\u00ednido minoritarioa adibidez).\nTalde hau, batez ere, erreaktore nuklearretan erabilitako erregai nuklerrek osatzen dute. Hala ere, beste hainbat material, normalean bizitza luzeko radionukleido asko dituztenak, talde honetan ere sartzen ditugu. Hondakin mota hau 10 eta 13 metro tartean dituzten igerileku batzuetan gordetzen da hondakinak hoztu arte. Igerilekuakzentral nuklear bertan daude. Hainbat arrazoi daude hau egitera bultzatzen gaituztenak:\nHondakinekin zer egin.\nGaur egun, hiru dira hondakinak kudeatzeko erak:"}
{"id": "131611", "revid": "105290", "url": "https://eu.wikipedia.org/wiki?curid=131611", "title": "Soja transgeniko", "text": "Soja transgenikoa Ameriketako Estatu Batuetako Monsanto enpresak ekoizten duen genetikoki eraldatutako landarea da.\nGaur egun soja ekoizpenaren %\u00a095 transgenikoa da. Izaki transgenikoak genetikoki manipulatuak dauden izakiak dira. Beste landare transgeniko gehienen kasuan bezala, helburua landarearen ezaugarri batzuk aldatzea da, ekoizpena edo ezaugarri nutritiboak hobetzeko asmoz, adibidez herbizidak jasatea, intsektuei eta parasitoei erresistentzia eta abar. Lehenengo transgenikoak 1980ko hamarkadan hasi ziren sortzen, nahiz eta ez ziren 1990eko hamarkada arte saltzen hasi."}
{"id": "131612", "revid": "119347", "url": "https://eu.wikipedia.org/wiki?curid=131612", "title": "Ikusmen kutsadura", "text": "Ikusmen kutsadura.\nIkusmen kutsadura kutsadura mota bat da. Ikusmen kutsadurarik ohikoena ingurunea elementu artifizialekin eraldatzea eta ikusmenerako desatseginak izan daitezkeen osagaiak jartzea da. Elementu hauek, kartelak, kableak, tximiniak, antenak edo bestelakoak izaten dira.Oso txarra izaten dira osasunarentzako.\nElementu hauek ez dute berez kutsadurarik sortzen, baina gizakiaren eraginez (tamaina, banaketa edo jartzeko ordena aldatzea) osagai kutsakor bihur daitezke.\nElementu ez arkitektonikoei referitzen da,elementu hauek paisaiaren estetika aldatzen dute.Arazo hauen kausa gizartea da,Kontsumozko eta progresozko gizarte bat da, arazo hauen kausa.Gainera orain jendea ez dauka kontzientzia ambientala eta honen ondorioz osagai kontaminanteak sortzen edo agertzen dira.Logikoki ikusmen kutsadura ez da herrietan gertatzen hiri edo metropolis handietan baizik.\nKutsadura honek negatiboki influitzen du gizakian eta bizitzazko kalitatea murrizten du.\nIKusmen kutsadura dagoen hiri batean pertsonek bizi-giro kaotiko batean bizitzen dutela nabaritzen dute.\nFatxada asko hondatutak ikusten dira edo kartel guztien ondorioz ezkutatuta eta zerua ez da ikusten antena eta kableekin.Panorama hau oso txarra da gizonarentzat ba pentsatu behar dugu ze txarra izango den ume edo pertsona heldua batentzat.\nKausak.\nKutsadura mota honetako kausak hurrengoak dira:hesi publizitarioak,aire-zirkulazioa,kableak,telebistako antenak ,pararrayoak,basureroak,graffitiak,se\u00f1aleak...Arazo honen errudun nagusienak politikariak dira.Beraiek dira gauza hauek jartzen edo legalizatzen dituztena.\nondorioak.\nOndorio asko daude:akcidenteak daude,estetica aldatzen du,gizakiaren sistema nerviosora afektatzen dio,buruko mina sortzen du,umore txarra eta gizartearen gainbehera ere sortzen du pertsonak umore txarrez eta haserre daudelako.\nkonponbideak.\nKonponbideak ez dira izan behar oso zailak.Publizitatea,antenak,graffitiak...eta gauza guztiak kendu.Horretarako norma batzuk jarri beharko dira."}
{"id": "131613", "revid": "105290", "url": "https://eu.wikipedia.org/wiki?curid=131613", "title": "Ziklogenesi", "text": "Ziklogenesia ziklolisiaren kontrakoa da eta badauka baliokide antizikloniko bat,antiziklogenesia hain zuzen ere.\nZiglogenesia deitzen zaie presio txikia sortzen duten prozesu atmosferikoei.Ziklogenesi hitza erabiltzen da termino general bat bezala zikloien prozesu ezberdinetarako.Ziklogenesia eskala ezberdinetan eman daiteke,mikroeskalatik eskala sinoptikora.Extratropikalak diren zikloiak uhinak sortzen dituzte fronteen zehar bere bizi zikloan nukleo hotza duten ziklioi bezala okluitu baino lehen.Tropikalak diren zikloiak,aldiz,sortzen dira ekaitzek botatzen duten berotik eta bere nukleoa beroa delako.Bestalde,mesozikloiak lurran eratzen dira nukleo beroa duten zikloiak bezala eta tornadoak sortu egin ahal dute,eta honekin batera itsas tronbak sortu ahal dira ingurunea oso ezengokorra bada.\nEskala meteorologikoak.\nMeteorologian lau eskala erabiltzen dira bereziki,eskala planetarioa,eskala sinoptikoa,mesoeskala eta mikroeskala.\nEskala planetarioa tamaina globala duten sistemak hartzen ditu,adibidez El Ni\u00f1o-Oscilaci\u00f3n Sur.Eskala sinoptikoa kontinente baten proportzio bat hatzen du gutxigorabehera 1000km-tik 2000km-ra.Mesoeskala hiru azpieskaletan zatitzen da,meso-alfa,meso.beta eta meso-gamma.\nMeso-alfa 200km-tik 2000km-ra joaten da eta zikloi tropikalen maila da.Meso-beta 20km-tik 200km-ra joaten da eta mesozikloien maila da eta azkenik meso-gamma 2km-tik 20km-ra joaten da eta ekaitz elektrikoak zein tornadoen maila da.Bestalde,mikroeskala meteorologian erabiltzen direne eskaletatik txikiena da,bere anplitudea bakarrik 2km-koa baita, hau da, itsas tromba batentzako edo tornado batentzat erabiltzen dena.\nExtratropikalak diren zikloiak.\nZikloi estratropikalak fenomeno meteorologiko bat behe-presio atmosferikoarekin duena eta klima epela duten lurraldeetan ematen dena.Hego hemisferioan zikloia erloju orratzen aldera bira egiten su eta Ipar hemisferioan berriz,alderantziz biratzen du.\nTropikalak diren zikloiak.\nZikloi tropikala haize bortitzak eta eurite ugariak ematen duten fenomeno meteorologikoa da.Behe-presio gune baten inguruan sortutako ekaitz sistema bat da.Indarra eta kokapenaren arabera, zikloi tropikala hurrengo izenak hartu dezake: beheraldi tropikala, ekaitz tropikala, haizerauntsia edo tifoia.\nTornadoa.\nTornadoa suntsitzaile,bortitza eta arriskutsua den aire zutaba birakari bat da.Tornadoa kontaktuan dago bai lurrarekin zein kumulonimboko hodei batekin edo batzuetan hodei handi baten basearekin.Tornado gehienen abiadurak 64km/h eta 177km/h-en tartekoak dira, bere altuera gutxigorabehera 75m-koa izaten da eta lurretik kilometro batzuk igarotzen dituzte desagertu egin arte.\nItsas tronba edo traganarrua.\nTraganarrua edo itsas tronba inbutu bat da bere barrualdean bortize edo torbellino bizi bat duena urezko gorputz batean gertatzen dena.Bi motatakoak daude,tornadikoak eta ez tornadikoak.Normalean, ez dira oso indartsuak, tornadoak ez bezala.Hala ere, nabigaziorako oso arriskutsuak dira.\nMesozikloiak.\nMesozikloik aire bortize bat da,bere diametroa 2km-tik 10km-ra neurtzen dena(mesoeskala meteorologian), ekaitz konbektibo baten barruan.Mesozikloietan,airea igotzen da eta biratzen du ardatz bertikal batean,behe presioko sistemen norabidean."}
{"id": "131614", "revid": "336", "url": "https://eu.wikipedia.org/wiki?curid=131614", "title": "Baliabide natural", "text": "Baliabide naturalak izaki bizidunei arlo ezberdinetan laguntzen dien naturako elementuak dira, adibidez, zuhaitzek oxigenoa ematen dute. Ekonomiaren ikuspuntutik, baliabide naturalak gizartearen ongizateari eta horren garapenari modu zuzen batean (lehengaiak, mineralak, elikagaiak) edo zeharkako modu batean (zerbitzuak eta abar) laguntzeagatik dira baliotsuak.\nBaliabide naturalak zera dira: egoera naturalean dauden eta jarduera ekonomiko bat garatzeko edota gizarteko eskari bat asetzeko beharrizan biologikoak (elikagaiak, arropa, etxebizitza) betetzeko balio duten edozein elementu, material edo energetiko.\nEkonomikoki, gizakiek erabilitako ondasunen eta erabilitako zerbitzuen ekoizpenean eta banaketan laguntzen duten bitarteko guztiak baliabide kontsideratzen dira. Ekonomialarien ustetan zenbait baliabide urriak dira gizakiaren desio aniztasunaren aurrean, horrela azaltzen dituzte beharrizanak. Hori dela eta, ekonomia baliabide horien banaketa gobernatzen dituzten legeak ikasten duen zientzia bezala definitzen da. Ikuspuntu honen arabera, baliabide naturalek naturak emandako produkzio faktoreei erreferentzia egiten diete, gizakiaren aurrez aldeko aldaketarik gabe; eta baliabide kulturaletatik eta giza baliabideetatik bereizten dira gizakiak sortu ezin dituelako (adibidez ondasun eraldatuak, lana eta teknologia gizakiak eraldatutako ondasunak dira). Baliabide natural baten erabilerak kontuan hartu beharreko bi kontzeptu biltzen ditu: ustiapena lortzeko gailendu beharreko erresistentzia eta interdependentzia.\nBaliabide natural motak.\nDenboran erabilgarritasuna, sorkuntza-tasa (edo birsorkuntza) eta erabilera edo kontsumo-tasa kontuan hartuta, baliabide naturalak berriztagarriak edo berriztaezinak izan daitezke. Baliabide natural berriztagarriak baliabide biotikoak dira, bere birsorkuntza maila erauzketa maila baino handiagoa duten baliabideak, hain zuzen ere. Gehiegizko erabilerak baliabideok desagerraraz ditzake (basoak, arrantza, etab.); hala eta guztiz ere, horietako asko mugagabeak dira (eguzki argia, mareak, haizea, besteak beste). Baliabide natural berriztaezinak, bestalde, gordetegi mugatuetan aurkitzen diren baliabideak edo birsorkuntza zikloa ustiapen edo erauzketa tasa baino baxuagoa dituzten baliabideak dira orokorrean (meatzaritza, petrolioa, etab.). Batzuetan kontrolik gabeko erabilerak agortu egiten ditu, adibidez espezieen desagertze kasuak. Beste fenomeno bat baliabidea badagoela izan daiteke baina ezin daiteke erabili, ur kutsatuarekin gertatzen den bezala.\nBaliabideen kontsumoa hondakinen ekoizpenarekin lotzen da: zenbat eta baliabide gehiago kontsumitu, orduan eta hondakin gehiago sortzen dira. Espainian, pertsona bakoitzak 1.38 kilogramo baino gehiago sortzen ditu egun bakoitzeko, hau da, urte amaieran 500 kilogramo hondakin.\nBaliabide berriztagarriak.\nNahiz eta erabili, agortzen ez diren baliabideak dira, izan ere, hasierako egoerara itzultzen dira edo bere erabilera tasa baino tasa handiagoarekin birsortzen direnak dira. Honek esan nahi du, baliabide berriztagarri zehatz batzuk berriztagarri izaten utz dezaketela bere erabiltze tasa altuak berritzea ekiditen badu. Horregaitik, zentzuzko eta arrazoizko erabilera bat eman behar zaizkie baliabide hauen iraunkortasuna bermatzeko. Baliabide berriztagarrien mailan ura eta biomasa (edozein izaki bizidun) daude.\nHorietako batzuk hurrengo hauek dira: basoak, haizea, eguzki erradiazioa, energia hidraulikoa, energia geotermikoa, egurra, nekazaritzako produktuak, zerealak, fruta-arbolak, tuberkuluak, barazkiak, nekazaritzako jardueretatik eratorritako hondakinak, besteak beste. Baliabide berriztagarri bat gizakiaren kontsumoa baino berreskuratze tasa natural arinagoa duen baliabide natural bat da. Eguzki erradiazioa, mareak, haizea eta energia hidroelektrikoa inongo agortze arazorik ez duen betiereko baliabideak dira.\nBaliabide berriztaezinak.\nBaliabiade berriztaezinak kontsumo tasa mantentzeko ekoitziak, landuak, birsortuak edo berrerabiliak ezin diren baliabideak dira. Baliabide hauek kantitate finkoetan daude lurrean eta naturak ezin du denboraldi geologiko laburretan birsortu.\nErreserba deitzen zaie probetxuz erauzi daitezkeen metaketei. Balio ekonomikoa (monetarioa) eskasiaren eta eskariaren araberakoa da eta horixe da ekonomia kezkatzen duen arazoa. Baliabideeen erabilgarritasuna haien aplikagarritasunaren araberakoa da, baina haien kostu ekonomiko zein energetiko eta ustiapen kostuen araberakoa ere.\nBerriztagarriak ez diren baliabide batzuk hurrengoak dira: ikatza, petrolioa, mineralak, metalak, gas naturala eta lurpeko ur erreserbak, berriz karga ez daitezkeen akuiferoen kasuan.\nErreserben kontabilitateak gatazka asko sortzen ditu. Alde batetik, empresen balioespen baikorrenak daude baina beste alde batetik, ekologisten eta zientzialari akademikoen balioepen ezkorrenak daude. Liskar nabariena hidrokarburo erreserben inguruan sortzen dira. Kasu horretan, lehenengoek ezagunak diren eta aurkitzeko dauden hobi guztiak erreserba modura erabili nahi dituzte. BIgarrenek ordea, esplorazio eta erauzketaren kostu monetarioaren hazkuntza azpimarratzen dute, aurkitzen den upel bakoitzeko lau upel kontsumitzen dira, eta gorakorra den kostu termodinamikoak (energetikoak), aurkikuntza berrien bataz besteko balio gutxitzen du.\nLurzoruko, lurpeko eta erliebeko baliabideak.\nAdibidez : energia geotermikoa lurraren barneko beroa aprobetxatzen du.\nAdibidez: Coloradako Kanoi Handia, Cuencako Hiri Sorgindua...\nUretako, atmosferako eta landarediko baliabideak.\nLaborantza ureztatzeko, meatze produkziorako, industria-fabrikaziorako... erabiltzen da.\nEzinbestekoa da hirietan, etxebizitzetan... ura egotea.\nAdibidez: eguzki eta eta elur-turismoa.\nBabesa.\nKontserbazioaren biologia naturaren eta lurreko biodibertsitatearen egoeraren azterketa zientifikoa da, espezieen, hauen habitaten eta ekosistemen babesa helburu izanik, gehiegizko desagertze tasak sahiesteko asmoz. Zientzia, ekonomia eta baliabide naturalen erabileren kudeaketaren diziplinarteko gai bat da. Biologiaren kontserbazio terminoa San Diegon, La Jollan, Kaliforniako unibertsitatean Bruce Wilcox eta Michael Soul\u00e9 biologoek egindako hitzaldi batean azaldu zuten 1978an lehenengoz.\nHabitaten kontserbazioa lurreko baliabideen kudeaketen sistema da. Landare eta animalia basatien habitatak kontserbatu, babestu eta berreskuratu nahi dituen praktika bat da, haien desagertzea, habitaten zatiketa eta banaketa geografikoaren murriztea saihesteko.\nGiza garapena, eratzailearentzat, garapen jasangarriaren baliokidea da. Denboran zehar helburu bat finkatzen duen heinean \u2014etorkizuneko belaunaldien beharrizanen asetzea\u2014 garapen jasangarriaren nozio eransketa salatzen du. Horrek, gaur egun, ingurumen aldagaia edozein komunitate antolatuko erabakiak hartzeko beharrezko aldagaitzat jotzen du. Konstituzioak jarduera produktiboari buruz hitz egiten du; izan ere, gaur egun eta etorkizunean lurrean bizitza bideragarria egiten duen garapen bati egiten dio erreferentzia. \"Giza garapena\"-ren balioak helburu bakarra duten hainbat pertsona batzen ditu, izan ere, bere iraunaldia bermatua izan dadin, kontsiderazio sozial, ekonomiko eta ingurumen kontsiderazioak orekaturik batera lan egin behar dute. Garapen iraunkorraren bilaketak, agintariek ekosistemen babesa bilatzea bultzatzen du. Ekosistematzat ondasun naturalen eta kulturalen arteko sistema jotzen da eta honek baldintzatzen du bertan bizi diren pertsonen bizi-kalitatea.\nBaliabideen etorkizuna.\nBaliabideak modu orekatuak erabili behar dira, hau da, gehiegi ustiatzea saihestuta, eraginkortasun handiagoa lortuta, eta baliabide berriztaezinak, ahal den neurrian birziklatuta."}
{"id": "131615", "revid": "119347", "url": "https://eu.wikipedia.org/wiki?curid=131615", "title": "Kutsadura biologiko", "text": "Kutsadura biologikoa izaki bizidun batzuen bidez trasmititzen den kutsadura mota da.Izaki hauek, gizakien barnean sartzen dira, gure barnean infekzioak sortarazten dituztelarik. Infekzio hauek gehienetan parasitiboak dira.\nKutsagarri hauek bi moduen bitartez igaro ahal daitezke gure gorputzera. Lehendabizi, bereizten dira,kutsagarri biologiko hauekin lanean darabiltzaten ekintzak, adibidez:laborategi mikrobiologikoa; eta ondoren, hauekin lanaean aritzeko helbururik ez duten ekintzak daude, hala nola, nekazaritzako lanak.\n \nZer da?\nOrganismo guztiak garrantzitsuak gara ingurunean gertatzen diren ekintza gehienetan.Izan ere, beste organismo batzuetan parte harten dugu, eta hori elikadura katerako eta beste hainbat bizidunen funtzioetarako ezinbestekoa da.\nHori dela eta, oso zaila izango lirateke kutsagarri biologikoa definitzea.Hala ere, honela defini daiteke: \"Kutsagarri biologiko konsideratu daiteke gizakien organismoan kalteak sortzen dituen espezie bezala.Kalte hauek gehienetan osasunekoak direlarik.\"\nGure osasunean sortutako efektuak.\nBadira kutsagarri biologikoak sortutako hainbat efektu gure organismoan:\nKutsagarri biologiko batzuk erreakzio alergikoak sortarazten dituzte, adibidez: hipersentsibilitateko neumotritisa eta era batzuetako asma. Erreakzio maota hauek bakarik ematen dira behin eta berriz alergeno biologikoarekin lanean egonda. Haaitik, alergia mota hau segundo batzuen menpeko tartean agertu ahal daiteke edo egun batzuen ondoren.\nErreakzio alergiko ahulak jasan duten pertsonek sentsibilitae handia aurkeztuko dute alergeno determinatu batzuetara.\nMota honetako erreakziorik aipagarrienak: gripea, sarampion, tuberkulosia eta barizela dira. Non hauek airearen bitrtze trasmititzen diren.\nMota batzuetako goroldioa edo mildua toxina patogenoak askatzen dituzte, eta hauek organo zein ehuna erasotzen duen. Zonalde garrantzitsuenak honako hauek dira: gibela, nerbio sistema, digestio bidea eta bide inmunologikoa. Gaixotasun baztuk, adibidez, humifikadorraren sukarra, kalefazio sisteman bizi diren mikroorganismo batzuk sortua.\nKutsagarri biologikoen ondorioz ematen diren sintomak honako hauek dira: doministikuak,sukarra, zorabioa, gaitz digestiboak...\nZahar adinekoak , arnas egiteko zailtasuna dutenek edo alergia jasaten dutenek, dira kutsagarri biologiko hauekin zailtasun handiak izaten dutenak.\nKutsagarri biologikoen klasifikazioa.\nBirusa.\nBirus biologikoa infekzioa sortzen duen bakterioa da. Gainera bere burua errepikatzeko gaitasuna du, zelula baten bitartez.Ezin dugu kontsideratu bizidun bezala , izan ere, bizitzeko beste zelulen beharra du, parasitoa baita.Bestalde garatzeko beste bizidunak infektatzea beharrezkoa du.\nOso txikiak dira eta ez dira makroskopikokiz ikusi.\nHiru taldeetan sailkatu ditzakegu birusa: animal jatorriko birusa, landare jatorrikoa eta birus bakterianoa.Sailkapen honen oinarria honako hau da:zer nolako zelulak infektatzen dituen birusa.\nBakterioa.\nBakterioak organismo nahiko konplexuak dira. Bakarka bizitzeko gaitasuna dute.Gainera bizirik mantentzeko ez dute parasitazio ekintza egin behar.Hala ere, bakterio gehienak patogenoak dira giozonarentzat.\nBakterioak prokariotikoak dira, hau da, zelula bakarreko organismoak dira eta nukleorik ez dute.\nAurrean aipatuta bezala badaude bakterio batzuk gaitzak sortzen ditusztela gure organismoan. Adibidez, tifus sukarra, kolera, tuberkulosia, lepra...\nProtozooa.\nProtozooak organismo unizelularrak dira eta gehienetan ornodunen parasitoak dira.\nBeraien bizi ziklo oso konplexua da eta hau guztiz betetzeko beharrezko dute beste bizidunen laguntza.\nHezetasun handiko lekuetan bizitzen dira, gehienbat ur gazi eta gezetan.Bestalde, ugaltze prozesua asexuala zein sexuala izan daiteke.\nOnddoa.\nOnddoak ez dira landareak ezta animaliak, baina hala ere, bi hauen ezaugarri batzuk konpartitzen ditu.Landarearen antza dute, izan ere, jai eta hil bitzrtean leku berdinean hazi eta bizi dira, hau da, sedentarioak dira.Animaliekin antza pareta zelularrean aurkitzen da. Animali zein onddoetan kitina substantzia agertzen baita.\nBeraien bizileku naturala lurra da , baina badira animalia edo landareen parasitoak direnak.\nHelmintoa.\nHelmitoak organismo plurizelularrak dira, bizi ziklo konplexuak dituzte eta bere hazkuntza fasetan banatzen da.Hori dela eta, normala da bere faseak bizidun ezberdinen barnean egiten ditu.Ondorioz, parasito bezala hainbat bizidunei trasmititzen dizkio gaixotasunak.\nArtropodoa.\nArtropodoak organismo plurizelularrak dira, bizi ziklo konplexuak dituzte eta bere hazkuntza fasetan banatzen da.Hori dela eta, normala da bere faseak bizidun ezberdinen barnean egiten ditu.Ondorioz, parasito bezala hainbat bizidunei trasmititzen dizkio gaixotasunak, hau da, helmintoa bezala.\nKutsadura biologikoa uran.\nUran aurkitu ditzakegun materia organikoa zein mikroorganismoak lotura bezala jokatzen dute hanibat gaixotasun biologikoak trasmititzeko.Kutsadura hau gehinbat gizakia eragindakoa da edo eta animaliak soretutako hondakinen ondorioz.Hala ere, gaixotasun hauek bakarrik defentsa mekanismo murriztua afektatzen duten pertsonei.Kalkulatzen da, 500 milioi pertsona kutsatzen direla urtero ura edangarri bihurtzeko prozesu txarrengaitik.\nUran aurkitu ditzakegun organismo negatiboenak onddoak, protozooak eta algak dira.Hauek substantzia toxikoak sortzen dituzte.Bakterioak eta birusak bizi iraupena murriztua dute, eta ondorioz, bere trasmisioa azkarragoa da.\nKutsadura biologikoa airean.\nAirean aurki ditzakegun kutsadura biologikoa edonon dago, hala nola, kalean, etxean, ikastolan...Kutsadura biolokioa egotearen kausa, giza eta animali jatorrian datza, izan ere, hauek dira ingurura birusak eta bakterioak trasmititzen dutenak.\nHala ere, kutsadura hau propagatzearen azkartasuna faktore batzuen menpe dago, adibiderik aipagarriena hezetasuna da.Honek, rol handia jokatuko du akaroen alergian.\nAirearen kutsadura biologikoak sortu ditzakeen gaixotasunen artean, alerkikoak dira aipagarrienak.Hauek oso zabalduak daude gure gizartean eta asma bezalako sintomak aurkitu ditzakegu.\nKutsadura biologikoa lurrean.\nEtxeko zaborra batik bat, plastikoz hondakin organikoz, kartoiez... osatzen da.Hauek bereziki leku irekietan pilatzen dira, eta, nahiz eta leku hoiek prestatuta egon, kutsadura eta higiene arazo larriak probokatu ditzakete, hala nola, arratoien plagak, birusen propagazioa... eta baita ur ibilbideak kutsatzea ere, hauek edangarri bihurtuz.\nZaborra leku irekientan utziz, bertan produzitzen diren mikroorganismoak lurra airea eta ura kutsatzen dute. Gainera, botatzen diren zaborraren zati handi bat ez da degradablea eta ondorioz gure elikagaiak kutsatzen dira beraien kalitatea murriztuz.\nMota henetako kutsadura sor ditzakeen gaixotasunen artean urdaila eta hesteen infekzioekin zerikusia dutenak aurki ditzakegu.\nLurreko kutsadura biologikoa propagatzeko metodorik normalena animalien baliaz da.Arratoi bezalako animaliek, birusak eta bakterioak oso azkar zabaltzen dute eta ondorioz gaixotasunak azkar trasmitituz geroz, pandemiak sortuko lirateke.\nIkus, gainera.\n-lurraren kutsadura\n-kutsadura naturala"}
{"id": "131616", "revid": "105290", "url": "https://eu.wikipedia.org/wiki?curid=131616", "title": "Errusiako kutsadura", "text": "Errusiak munduko estaturik handienetarikoa denez, normala da kutsadura handia sortzea. co2 emisioak, gas naturalaren inflamazioak, kontaminazio nuklearra... Urteak aurrera egina kontaminazioa txikitu beharrean handitu egin da hainbat sektoreetan, baina batez ere industria sektoreetan eta petroleoarekin erlazionatuak erlazionatutako industrietan.\nco2 emaileak.\nErrusiak petroliferetatik ateratzen diren munduko gasen emaile garrantzitsuena da. Karbono dioxidoa (CO2) emaile garrantzitsuena da mundu osoan. Petroleoa ateratzean gas naturala ateratzen da eta petrolifera gehienetan ez dutenez gas naturala kontutan artzen, askotan gas hau sua hartzen du, energia hau sautzen da eta gainera hau gertatzean co2 -a sortzen da. \"The boston glove\" egunkaria dioenez, urtean 400 mila tona co2 botatzen dira astmosferara Errusian.Zenbaki hau konparatu daiteke Gran Bretainiako auto guztiak botatzen dituzten gas guztiekin. Gainera, erretzen duten gas natural hau estatu batuetan 51.500 milioi euroko salneurria izango zuen. Azken 12 uretetan gas hauen emisioa konstamte mantendu da, 150000 eta 170000 milio metro kubikoen artean. Naiz eta, Nigeria, Angola eta Camerunen emisio hauek murristu dira, eta beste batzuk, Rusia, Kazajstan eta Irak herrialdeak gas hauen amisioak haunditu dituzte.\nBizi itzaropena.\nKontaminazio honen bidez, errusiarren bizi itzaropena asko jeitzi da asken urteontan. Alex\u00e9i Y\u00e1blokov ekologia eta osasunaren ordezkaria informe bat aurkeztu du, bertan ikus daiteke errusiako bizi itzaropena nola jeitzi den. 1990an 69,3 urtetan zegoen eta 1964-1965 urteen tartean 70,4 urtetan. Informe honen zatiak \"Izvestia\" egunkarian argitaratu dira. Orain hiriburu kontaminatuetan bizi itzaropena erretiratze urte baino basuagoa da, hau da, 60 urte baino gutxiago. Honen guztiaren kausa bat, zera da, urtero 700 apurketa gertatzen dira petroleo-hodi eta gas-hodietan. Beraz, bertako gas kontaminatzaileak bertatik ateratzen dira eta ingurumena kontaminatzen dute.Apurketa hauen ondorioz irabazien 7% eta 20% tatean galtzen dira.\nRadioaktibitatea.\nErrusiako batasun sovietiko boterean zegoen bitartean erreaktibo nuklearrak gauza askotarako erabili zituzten. Adibidez, itsasargi batzuen funntzionamendua lortzeko.\nItsasargiak.\nErrusiako ipar aldeko kostaldean itsasargi asko jarri zituzten, mandatariek ez zuten nahi gizonik hor egoterik, zibilizaziotik oso urrun daudelako. Beraz, itsasargiak autonomoak. Horretarako, energia atomikoa erabili zuten, eta erreaktore atomiko txiki batzuk sortu zituzten. Baina orain teknologia berriekin itsasargi hauek ez dira beharrezkoak, beraz abandonatuak utzi zituzten. Errusiako batasun sovietikoa boterea galtzean arpilatzaileek kobrea eta baliozko guztia eraman zuten. Gaur egun ez daude babestutak, nahiz eta erreaktore atomikoak hor jarraitu.\nChernobyl eta Mayak.\nMayaken eta Chernobylen kontaminazio handia jasan diren lekuak dira. Chernobylen estanda nuklear bat egon zen, baina Mayaken kontaminazioa gradualagoa izan zen. 1949-1956 urteetan zehar Mayaken ,Ural mendietan, konplexu nuklear handiena urte haietako hondakin nuklearrak Techa ibaira bota zituzten. Ondorioz, 124.000 pertsonek ibai horretatik hartzen dute ura. eta, ondorioz, konturatu zirenerako 8.000 pertsona hil ziren eta 7.500 ebakuatu egon ziren. Geroago 1957.urtean, 300m3-ko tanke bat lehertu zen. Bertan, erresiduo radiaktiboak zituenak. Honek, Chernobylen leherketarekin konparatuz, erdikoa izan zen, hua da, 74.000 TBq erredioaktibitatea sakabanatu zen 23.000 km2. Honen ondorioaz 272.000 pertsona kontaminatu ziren.\nKanpo estekak.\nFaros-nucleares-rusos-abandonados\nMayak"}
{"id": "131617", "revid": "119347", "url": "https://eu.wikipedia.org/wiki?curid=131617", "title": "Hilerri nuklear", "text": "Hilerri nuklearrak dira, erreakzio nuklearretan sortutako hondakin erradiaktiboak biltegiratzeko dauden lantegiak. Bildutako hondakin mota independientea izanik.\nHondakin erradioaktiboak gehienetan radioisotopoez osatuta daude : elementuen konfigurazio ezegonkorrak, erradioazio ionizatzailea igortzen dutenak. Hauek giza-osasunarentzat eta ingurugirorako kaltegarriak izan daitezke. Isotopoak mota eta maila desberdinetako erradiazioa igortzen dute.\nHilerri nuklearrak deritze, material erradiaktiboak biltegiratzen diren lekuak. Leku bakoitza, hondakinen erradiazio mota kontuan hartuz, baldintzapetuak izan dira. Biltegi konsideratzen dira: aktibitate baxuko hondakinen biltegia, aldi baterako biltzegia, gaitegi sakon geologikoak eta itsas azpiko eremuak, baita ere itsaspeko biltegi deitutakoa.\nHondakin motak.\nKudeaketaren ezaugarriak kontuan hartuz, hondakin erradiaktiboak sailkatzen dira jarduera erradiaktiboaren epeen arabera:\nBiltegiratze motak.\nJarduera bajuko hondakinenak.\nAktibitate bajuko hondakinak, normalean, gainazal edo sakontasun gutxiko lekuetan gordetzen dira. Baita ere, meategi utzietan. Jarduera txikiko eta ertaineko hondakin mota guztiez osoturik daude. Gainera, segurtasun neurri bezala, langa sistemak erabiltzen dira, naturalal zein artifizialak ere. Inguru geologikoetan, hau da finko eta irazgaitz direnak. Honetaz aparte, hondakin hauek edukiontzietan egoten dira, kanpoko aldearekin kontaktuan ez egoteko.\nBehin-behineko biltegiak.\nAldiuneko biltegi zentralizatuen (ABZ) helburua jarduera altuko hondakinak ostatzea da. Biltegi honen barnean hondakin erradiaktiboak kudeatzen dira, behin-behineko ebazpide eran bere isolamendurako, edo kondarrak tratatu eta birziklatzeko helburuz. Frantzian edo Erresuma Batuan, adibidez, biltegi batzuk aurkitzen dira, non erabilgarriak diren elementuak, uranio eta plutonioa esaterako, fisio edo erregai nuklearrean dauden beste materialekin banatzea posible den. Biltegi hauek jartzeko arazo larriena da, biltagiratzea 100 urtez bakarrik ahalbidetzen duela, hondakin mota hauek bizitza maximoa 300 urtekoa duten aldean.\nBiltegi geologikoak.\nBiltegiratze geologiko sakonak (BGS) jarduera altuko hondakinak gordetzen diren lekuak dira. Hemen, milaka urtez gordez. Erabilera arrazoi teknologiko, ingurugiro, segurtasun, etiko eta praktika onekoetakoekin justifikatua dago. Gizakiaren segurtasuna urteen zehar bermatzen du baita ingurugiroa erradiazioen kontra ez egotea ere, hondakin hauek biltzeko forma geologikoak aprobetxatuz. Biltegiratze mota honen faktore garrantzitsuena da forma geologikoen erabilera (simak eta kobak) eta barrera artifizialak ere isolatzeko.\nGarapen fasean dago sistema; mota honetako biltegi bat Nuevo Mexikon dago bakarrik. Oraindik ikasketa fasean aurkitzen baita.\nUr-azpiko biltegiratzea.\n1950. urtetik aurrera, hondar erradiaktiboak itsasora botatzea jarduera normal bat izan da. Hamarkada horren bukaeran, eztabaida asko egon zen Estatu Batuetako kostan esaterako, Energia Atomikoko Batzordeko enpresa autorizatu batzuetan. Baita ere, Irlandan enpresa britainiar batzuetan. Hala ere, jarduera hau handitu egin zen ugaritze nuklearrarekin, 1980an.\nEzbeharrak.\nKantitate handietan hondakin mota hauek biltegiratzea oso arriskutsua izan daiteke. Horregatik, segurtasun neurri garrantzitsuak izan behar ditu. Hala ere, historian zehar istripu batzuk gertatu dira, eta hauek atmosferara isuri erradiaktiboak eratu dituzte.\nErreferentziak.\nEspainian aurki ditzakegun hilerri nukearrei buruzko bideoa"}
{"id": "131620", "revid": "1712", "url": "https://eu.wikipedia.org/wiki?curid=131620", "title": "Kutsadura biologikoa", "text": ""}
{"id": "131621", "revid": "6327", "url": "https://eu.wikipedia.org/wiki?curid=131621", "title": "Baliabide naturalak", "text": ""}
{"id": "131622", "revid": "1712", "url": "https://eu.wikipedia.org/wiki?curid=131622", "title": "Hilerri nuklearrak", "text": ""}
{"id": "131623", "revid": "105290", "url": "https://eu.wikipedia.org/wiki?curid=131623", "title": "Urretxindorrak", "text": "Urretxindorrak taldea 1966an sortu zuten Bergarako (Gipuzkoa) lau gaztek: Gotzon Biku\u00f1a, Raul Calvo, Juan Mari Narvaez eta Julio Unamunok. Euskaraz abestuz, hizkuntzari eta euskal kulturari beren ekarpena egin nahi zioten lau gazteek, frankismoaren garai gogorrean. Ahots jokoak eta melodia arinak uztartzen zituzten kantu ezagun ugari grabatu zituzten bost diskotan 1968tik 1971ra bitartean (\"Markesaren alaba\", \"Aitor'en hizkuntza zaharra\", \"Neska zaharrak\"...), eta milaka disko saldu zituzten, beren garaiko talde arrakastatsuenetakoa izanik. 1973an utzi zioten kantatzeari, ehunka jaialditan parte hartu eta gero.\nTaldea.\nRaul Calvo (1949-2005), Julio Unamuno (1949), Juan Mari Narvaez (1948) eta Gotzon Biku\u00f1a (1948) Bergarako Labegaraieta auzoan jaio ziren, eta eskolan hasi ziren kantatzen eta gitarra jotzen. Sortzeke zegoen herriko ikastolaren aldeko jaialdi batean agertu ziren lehen aldiz jendaurrean, 1966an, Novedades aretoan. Lau kanta abestu zituzten: \"La Bamba\", \"Munduko bideak\", \"Loretxoa\" eta \"Panpi\u00f1ak zintziliz\". Berehala hasi ziren inguruko herrietan emanaldiak eskaintzen (Eibar, O\u00f1ati, Azkoitia, Zumarraga, Zestoa...), eta 1968ko ekainean Eibarko Euskarazko Kantuaren Lehen Jaialdira aurkeztu ziren. Finalerako sailkatu ondoren, hirugarren saria jaso zuten, Oskarbi eta Ameslariak taldeen atzetik. Urte hartan bertan, zilarrezko domina jaso zuten Santurtziko Abra Jaialdiaren bigarren ekitaldian. Astebururo bi eta hiru kantaldi eginez hasi zen laukotea, gehienetan ikastolen alde antolatzen ziren festibaletan, bidaia eta afariaren truke.\nBizkaian egiten ziren euskarazko kantu jaialdi gehienak garai hartan, eta haietako askotan ere aritu zen Urretxindorrak taldea: Bilbo, Getxo, Sestao, Mungia, Galdakao, Sestao, Etxebarri... Herrialdea zeharkatu zuen. Lehen urte haietan, Txomin Amasorrainek laguntza eman zion taldeari, hainbat kanturen hitzak euskaratuz edo moldatuz. Hari esker, Aita Onaindiaren Mila euskal olerki eder liburua ezagutu zuten, eta liburu horretatik atera zituzten kantu asko eta askotarako hitzak. Musika gehiena, berriz, Raul Calvok sortu zuen, baina Dionisio Olaberriak lagundu zien ahots moldaketak lantzen. Hain zuzen, lau ahotsen arteko jokoek eta instrumentazio urriak -bi gitarra eta panderoa- ezaugarritzen zuten Urretxindorrak taldearen soinu arin eta atsegina. Nazioarteko abesti ezagunen bertsioak (\"La, la la\"...), euskal herri kantuak (\"Markesaren alaba\") eta eurek sortutakoak kantatzen zituzten jaialdietan.\nTaldeari izena Serafin Esnaola apaizak jarri zion. \"Urretxindorrak baino hobeto kantatzen duzuenez, urretxindorrak izan zaitezte\", proposatu zien Esnaolak, eta lau gazteek onartu. 1967tik 1971ra bitartean ehunka kontzertu eman zituen taldeak, Xabier Lete, Lourdes Iriondo, Julen Lekuona, Argoitia neba-arrebak, Benito Lertxundi, Maite Idirin eta beste askorekin, baita Espainiako talde arrakastatsu batzuekin ere: F\u00f3rmula V eta Los Buenos, esaterako.\nZornotzan jaialdi batean parte hartu eta gero, Xabier Gere\u00f1o CINSA diskoetxeko arduradunak disko bat grabatzeko eskaintza egin zion, 1968an. Madrilen grabatu zuten lehen disko txikia, lau kantuz osaturikoa, tartean \"Aitor'en hizkuntza zaharra\", Urretxindorrak taldearen kanturik ezagunena. Garai hartan ohikoa zenez, kantuek zentsuraren kontrola gainditu behar izan zuten argitaratuak izateko. \"Aitor'en hizkuntza zaharra\"-ren kasuan, kantua grabatzeko baimena eman zuen Manuel Fraga buru zuen ministerioak, baina irratian jartzea debekatu zuen. Hala ere, kantua asko zabaldu zen, eta ikastolen mugimenduaren ereserki bilakatu zen. Juan Manuel Ares kazetari bilbotarrak diskoen salmenta datuak eta irratietako entzuleen botoak bilduz hamabostean behin osatzen zuen euskal kantu arrakastatsuen Euskal Hit Parade zerrendan behin baino gehiagotan nagusitu zen \"Aitor'en hizkuntza zaharra\".\nZentsurarekin arazo bat baino gehiago izan zituen Bergarako taldeak, beste askok bezala. Esaterako, disko luzea grabatzea galarazi zion. \"Hamasei kanta prestatu eta zentsurari pasa genizkion, onespena edo gaitzespena jasotzeko. Erantzuna, oraingoan ere, xelebrea izan zen: disko handirik ezin genuen grabatu, bi txiki, berriz, bai\" (1). Beste batzuetan, hitzen ahapaldi batzuk atzera bota zizkien zentsurak, eta kantuaren pasarte horietan txistua jotzen zuten.\n1969an single bat grabatu zuten, \"Aita barik\" eta \"Aurresku\" herri kantuekin. Hark ere harrera beroa jaso zuen, eta lehenengoarekin batera 10.000 disko saltzea lortu zuen taldeak, Cinsa diskoetxeak 1970ean kaleratutako taldearen hirugarren EPan emandako datuaren arabera. Lan horretako lau kantuetatik \"Neska zaharrak\" eta \"Ai amatxo\" nabarmendu ziren jendearen harrerari dagokionez, diskoa kaleratu eta berehala Euskal Hit Paraderen lehen postuetara heldu baitziren. Bolada onak 1971n jarraitu zuen, beste bi disko txiki kaleratu zituen laukoteak, Markesaren alaba eta Haurra seaskan, eta haiek ere arrakasta handia izan zuten, baina, soldadutzaren erruz, taldearen jarduna eten egin zen. 1973an itzuli zen taldea entseguetara, beste bi kide gehiagorekin: Xabier Otegi eta Javier Unamuno. Zenbait diskoetxeren eskaintzak jaso arren, taldeak ez zuen beste diskorik grabatu, eta 1973an bertan utzi zion zuzenean kantatzeari.\nLau taldekideak berriz elkartu ziren 1991n, Bergaran ospatutako Kilometroak jaian abesteko. Halaber, 2003an beren kantuen bilduma plazaratu zuten. Bost diskoetan agertutako 18 kantuez gain, zentsurak galarazitakoak eta beste batzuk grabatu zituzten Bergarako Urretxindorrak diskorako.\nUrretxindorrak taldearen kantuak oraindik gogoan ditu jendeak; horren lekuko da 2007an, Bergaran egindako Kilometroak euskararen aldeko jaialdian, Bergarako Orfeoiak eta Aritzeta Abesbatzak Urretxindorrak-en hiru kantu oso ezagun abestu zituztela, David Azurzak moldatuta: \"Neska zaharrak\", \"Aitor'en hizkuntza zaharra\" eta \"Nahi nuen kantatu\"."}
{"id": "131624", "revid": "15795", "url": "https://eu.wikipedia.org/wiki?curid=131624", "title": "Desertizazioa", "text": ""}
{"id": "131625", "revid": "1712", "url": "https://eu.wikipedia.org/wiki?curid=131625", "title": "Ziklogenesia", "text": ""}
{"id": "131626", "revid": "1712", "url": "https://eu.wikipedia.org/wiki?curid=131626", "title": "Kutsadura elektromagnetikoa", "text": ""}
{"id": "131627", "revid": "1712", "url": "https://eu.wikipedia.org/wiki?curid=131627", "title": "Soja trasjenikoa", "text": ""}
{"id": "131628", "revid": "1712", "url": "https://eu.wikipedia.org/wiki?curid=131628", "title": "Energia iturriak", "text": ""}
{"id": "131629", "revid": "30066", "url": "https://eu.wikipedia.org/wiki?curid=131629", "title": "Egan (musika taldea)", "text": "Egan musika taldea Xabier Saldias kantaria buru zuela 1970. urtetik plazarik plaza ibilitako musika talde arrakastatsua da. Errepertorioa gehienbat bertsioz osatua dute, eta horietako batzuk arras ezagunak egin dira. Guztira 18 disko kaleratu dituzte. 1994an taldea banatu egin zen: Saldiasek Egan Berria izenarekin jarraitu zuen (aurrerago jatorrizko izenera bueltatuko zen), eta beste taldekideek Trabuko Egan sortu zuten, eta geroago Irailerako 6 eta Keinu.\nSaldiasek erretiroa hartu ondoren, 2020az geroztik \"Egan 50\" taldea osatu zuten Xabierrek berak (ahotsa) eta Ander Zulaika (bateria), Ane Sarasua (ahotsa), Antxon Sarasua (teklatuak, gitarra eta koroak), Imanol Iribarren (teklatua), Joanes Ederra (baxua) eta Mikel Lazkano (gitarra) musikariek. Aurrerago, Joanes baxujolearen ordez, Drindots taldean urte luzez jotako Jon Tuti (baxua) proiektura batuz.\nTaldea.\nXabier Saldiasek (ahotsa eta gitarra), Jose Luis eta Alberto Frantzesena anaiek (teklatuak eta bateria, hurrenez hurren) eta I\u00f1aki Arenasek (baxua) sortu zuten Egan, Azpeitian (Gipuzkoa). Jose Luis Frantzesena Schubert-ek Ez Dok Amairu sortzeko lehen bileretan parte hartu zuen eta Ordiziako Yoloak taldean aritu zen. Xabier Saldias berriz, Olatz arrebarekin aritutakoa zen Benito Lertxundiren eta Nemesio Etxanizen kantuak abestuz, baina 1968an bakarka kantatzen hasi zen. Irunen egindako lehiaketa batean lehen saria eskuratu zuen \"Nere herriko langillea\" kantuarekin, eta Arrasateko dantzaleku batean bi sari irabazi zituen: abesti ezezagunetan lehenengo saria, eta protesta kantuetan, bigarrena. Lehen aipatutakoaz gain, \"Euskara, ialgi adi mundura\" abestu zuen. Geroago single bat kaleratu zuen, \"Xabier Saldias\" izenekoa.\nXabier Madina kantaria (Akelarre) laguntzeko elkartu ziren geroago Egan sortuko zuten kideak, eta 1970eko uztailaren 30ean egin zuten estreinaldia, San Ignazio bezperan, Gautxori tabernan. Emanaldiak eskaintzen hasi eta urtebetera, Jose Luis Frantzesenak taldea utzi eta I\u00f1aki Kortak hartu zuen haren lekua. Ez zen aldaketa bakarra izango, geroago Gonzalo Pelaezek beteko baitzuen soldadutzara joandako I\u00f1aki Arenasen hutsunea. Zenbait urtetan laukotean ibili eta gero, Joxe Mari Pelaez Peke gitarrista sartu zen Eganen Xabierrek \"punteo\" batzuk besterik ez zituen jotzen, eta berak dioen bezala, \u201cgitarrarekin norbait egonez gero, ni lasaiago egongo nintzen abesten\u201d, 1984ra arte iraungo zuen formazioa osatuz. Urte hartan, Imanol Aranburuk (Sakre) ordezkatu zuen I\u00f1aki Korta, eta ez zen beste aldaketarik izango 1994a arte, taldea banandu zen arte.\nHerrietako jaietan euskal giroa jartzeko eta dantza egiteko musika modernoa egiteko sortu zen Egan, eta, hori lortze aldera, dantzaldietan euskal kantarien abestiak jotzen hasi zen, Xabier Leterenak eta Benito Lertxundirenak esaterako, baita atzerriko taldeenak ere, The Beatlesenak esaterako, euskaraturik. Segituan egin zen ezaguna Gipuzkoako herrietan, eta geroago beste herrialdeetara zabaldu zen taldearen oihartzuna, bereziki Bizkaiara. Akelarrerekin batera, dantzaldietara jendetza erakartzeari dagokionez puntan ibilitako taldea zen Egan, eta badira urtero hutsik egin gabe taldea kontratatu zuten herriak, hala nola Mutriku (Gipuzkoa). Dantzarako aproposak ziren kantu ezagunen euskarazko moldaketa atseginak lantzea, bost taldekideen arteko ahots harmoniak zaintzea eta Saldiasen taula gaineko karisma eta komunikatzeko dohaina izan ziren Eganen arrakastaren gakoetako batzuk. Urterik oparoenetan 200 emanaldi inguru eskaintzen zituen Eganek.\nBesteen kantuekin egindako euskarazko bertsioek ekarri zioten ospea, Les Humphries Singers (\"Lo ez Mexikon\"), John Denver (\"Loiolan jai jai\", \"Izarraren lorratza\"), Stealers Wheel (\"Astelehena\"), Everly Brothers (\"Bat eginik\") eta Flaco Jimenezenak (\"Ireki bihotza\"), besteak beste, baina bereziki Queen taldea miresten zuen Saldiasek. Horrela, Freddie Mercury kantaria hil eta gero, disko oso bat eskaini ziten talde ingelesari, Queen omenduz (IZ, 1992). Urte berean, Gipuzkoako ikastolen aldeko Kilometroak festa egunerako kantua sortu zuen Saldiasek, eta 1993an Euskal Telebistan H-Egan saioa aurkezten hasi zen, Pako Aristi idazlearekin eta Xabier Euzkitze bertsolariarekin.\n70eko hamarkadaren hastapenetan plazaratu arren, 1985era arte taldeak ez zuen kaleratu lehen diskoa. 1994a bitartean, zortzi disko eta bilduma bat argitaratu zituen. Urte hartan, Saldiasen eta gainerako taldekideen arteko liskarrak zirela medio, taldea banandu egin zen. Saldiasek musikari berriak bildu zituen, eta Egan izenari eutsi zion, Berria erantsita, eta besteek Trabuko Egan sortu zuten. Trabukotik beste bi talde sortu ziren epe laburrean: Irailerako 6 eta Keinu. Egan Berriak kantu propioen aldeko apustua egin zuen lehen diskoan, Berria (IZ, 1995), baina ez zuen oihartzun handirik izan. \"Beti bertsioak egiten ibili eta gero, gure kantuekin atera genuen diskoak ez zuen batere arrakastarik izan. Egan, erromeria, rantxera, tirolesa... esparru horretara mugatu gaitu, nonbait, jendeak. Hasieran, gu rockeroak ginen, baina jendeak horretara eraman gaitu\", zioen tonu etsian Saldiasek. Hortaz, bertsioetara itzuli zen hurrengo lanetan.\n2002an abeslari berri bat sartu zen taldera: Idoia Uralde eta 2004ean formatu berria estreinatu zuen Xabierrek: musika tresnak sakrifikatu eta bi dantzari sartuaz, Jaione Zapiain eta Rosi Zubizarreta, jendeak hori eskatzen zuela eta; handik urte batzuetara, 2010ean Ane Saldias, Xabierren alaba sartu zen dantzari. Joera berrietara egokitu beharra argudiatu zuen Saldiasek: \"DJak plazan sartu dira, eta jendeari bost inporta zaio zeinek jotzen duen edo zein musika tresna dauden; jartzen duen giroak bakarrik axola du. Itxuraz arreta handiagoa jartzen zaie dantzariei eta ikuskizunari, musika jotzeari baino. Horregatik, joera hori ikusita, formatua aldatu dugu\". Plaza giroaren gainbeherak ere eragin dio Egani, urteko emanaldi kopurua berrehunetik erdira murriztu baitzaio.\nEganen ez ezik, 2008ko abenduan estreinaldia egin zuen Pasaia Orchestra big band-ean ere abesten dute Xabier Saldiasek eta Idoia Uraldek. Azken hau, gainera, Pirritx, Porrotx eta MariMotots pailazoekin lanean hasi zen 2010ean.\n2016an taldeak ibilbidea amaitutzat eman zuen irailaren 11an Donostiako Euskal Jaien barruan egindako emanaldiarekin."}
{"id": "131631", "revid": "58701", "url": "https://eu.wikipedia.org/wiki?curid=131631", "title": "Urko (abeslaria)", "text": "Jose Antonio Larra\u00f1aga Etxabe, ezagunagoa Urko ezizenarekin, (Donostia, 1948ko martxoaren 12a - ) euskal kantaria da, Donostiako Amara Zaharrekoa.\nFrancoren diktadura garaiak markaturik hasi zen, abestea ekintza politikoa baitzen 1970eko hamarkadan erabat. Ez Dok Amairu osteko belaunaldikoa da Urko, I\u00f1aki Eizmendi, Gorka Kn\u00f6rr, Antton Valverde, Gontzal Mendibil, Pantxoa eta Peio edota Hibai Rekondoren kantukidea.\nIbilbidea.\n1974an eman zuen zuzeneko bere lehen kontzertua Jose Antonio Larra\u00f1aga Urko-k (Donostia, 1948) Donostiako Trinitate plazan, eta bi urtera argitaratu zuen bere lehendabiziko diskoa: Sakonki maite zaitut Euskal-Herria (Zafiro, 1976). Lehen diskoarekin argi utzi zuen Urkok zabaldu nahi zuen bidea, kantu politikoak abestuko zituen: \u00abPolitikarien ordez geunden gu garai hartan. Gure ideia zabaltzeko eta jendea mugitzeko helburuarekin geunden agertokietan\u00bb (1). Francoren diktaduraren garaia zen. Besteak beste, \"Guk euskaraz\" edota \"Usurbilgo eliza\" kantuak biltzen zituen lehen disko hark, eta ikaragarrizko arrakasta izan zuten, euskal kantutegiko abesti ezagun bilakatzeraino.\nBigarren diskoarekin ere, Hemen gaude (Zafiro, 1977) urtebete lehenago hasi zuen bideari jarraitu zion, hau da, kantu politikoak egin zituen, \"Agur Euskal Herriari\" edo \"Utzi pakean\", adibidez, nahiz eta beste tonu bateko kanturen bat ere sartu zuen disko hartan, \"Maite, maite, maitea\" balada erromantikoa, esate baterako. Joseba Zulaika, Bitoriano Gandiaga, Gabriel Aresti eta beste batzuen testuak musikatu zituen. Disko hura Donostiako Antzoki Zaharrean grabatu zen, eta euskaraz zuzenean grabatutako lehen diskoa izan zen. Horrela zioen azaleko leloak: \u00abKontzertu honetan tinkatzen ari gara gure nortasuna. Euskaldunen nortasuna. Horrengatik, zuek parte hartzea eskatuko nizueke eta horrela gure indar guztiekin esatea hemen gaude!!\u00bb.\nUrtebetera Gabriel Aresti (Zafiro, 1978) eman zuen argitara Urkok. Jon Paredes Txiki eta Anjel Otaegi zituen lagunak kantari donostiarrak, eta, esan beharrik ez dago, aurreko biak bezala, helburu politikoak zituen hirugarren diskoak ere. 70 musikarik osaturiko orkestra eta abesbatza bat lagun zituela gauzatu zuen Telesforo Monzonek Txiki eta Otaegiri idatzitako \"Irabazi dugu\" kantua biltzen zuen diskoa. Kantu politikoak ia ereserki bilakatzeraino zabaldu ziren, eta arrakasta ezagutu zuen Urkok lehen urte haietan. 80.000 ale saldu zituen Hemen gaude diskoarekin.\nEz Dok Amairu taldearen hurrengo belaunaldikoa zen Urko. I\u00f1aki Eizmendi, Gorka Kn\u00f6rr, Antton Valverde, Gontzal Mendibil, Pantxoa eta Peio, Hibai Rekondo eta Urko garaikideak ziren eta, gehiago, kantukideak. Abestia militantzia zen kantarientzat.\n1978tik aurrera aldaketa txiki bat egin zuen bere ibilbidean. \u00ab1978 aldera, politikariak agertzen hasi zirenean, gu apur bat atzeratu eta, ordutik, nik neure bidea egin nuen. Musika gehiago zaintzen hasi nintzen\u00bb (1). Rock apur bat egiten hasi zen, baina baita Donostiako kantutegia lantzen ere, abesbatza kantuak eta kantu herrikoiak batez ere. Hala, arrakasta gutxiko pare bat disko atera ondoren -Goiherri (Zafiro, 1979) eta Biltzen (Zafiro, 1980)-, 1982an Donosti maitia (Gipuzkoako Aurrezki Kutxa) argitaratu zuen. Hurrengo lana, Kaioen amodioa (IZ, 1984), irratietara heldu zen, \"Jamaika irratia\" singleari esker. Kantu herrikoiez osaturiko Bihotz bihotzez (Gipuzkoako Aurrezki Kutxa, 1986) eta (DAM, 1991) izan ziren bere hurrengo diskoak, denboraldi batez agertokietatik urruntzeko erabakia hartu aurretik. Gerora musikan sartu-irtenak baino ez ditu egin. Hala, 1996an Urko canta a Jos\u00e9 Bergam\u00edn argitaratu zuen (Magna Music), eta 2003an eta 2005ean bilduma lan bana. 2003an hiru CDz osaturiko bilduma kaleratu zuen, Hemen gaude!! (DAM), bere ibilbideko 55 kantu aukeraturik. Eta bi urtera zuzeneko disko bat argitaratu zuen: (DAM, 2005). Trinitate enparantzan eman zuen lehen kontzertu haren 30. urteurrenean leku berean egindako kontzertua grabatu zuen Urkok eta DVDa ere atera zuen. 30 urte horietako 25 abesti ezagunenak eman zituen zuzeneko diskoan Urkok."}
{"id": "131632", "revid": "512", "url": "https://eu.wikipedia.org/wiki?curid=131632", "title": "Urko (argipena)", "text": "Urko, jatorriz, Bizkaia eta Gipuzkoa arteko mendi baten izena da. Gaur egun, adiera hauek ditu:"}
{"id": "131633", "revid": "105290", "url": "https://eu.wikipedia.org/wiki?curid=131633", "title": "Ehun Kilo", "text": "Ehun kilo euskal heavyaren sorreran Su ta Gar taldearekin batera aipatu behar den taldea da. Taldekideak 1991n batu ziren, Elgoibarren (Gipuzkoa), eta bi disko argitaratu zituzten: Euli artean (Oihuka, 1994) eta Esaiek... (Oihuka, 1995). Rock gogorra beren izaera propioarekin jorratzen saiatu ziren. Taldekideak 1997ko urrian banandu ziren, Elgoibarko gaztetxean azken kontzertua eman ostean.\nTaldea.\n90eko hamarkadaren erdialdean euskaraz abesturiko heavy metalak lehendabiziko urrezko garaia bizi zuen. Su Ta Gar talde aitzindariaren ildo beretik, Ehun Kilo boskoteak garai hartan ekin zion ibilbideari, Eibartik gertu, Elgoibarren. Musikan lehenago hasi baziren ere, Jon Zabala (ahotsa), Jon Iturrino (gitarra), Jabi Bergara (gitarra), Kristian Etxabe (baxua) eta Kamilo Fernandez (bateria) musikariek, zehazki, 1991n sortu zuten Ehun Kilo. Urtebete geroago, bost kideek lehen maketa grabatu zuten, Amasako (Gipuzkoa) IZ estudioan. Lau kantu eta azal adierazgarri bat zituen lehen kaseteak, eta harrera polita izan zuen heavy zaleen artean. Urte haietan Gipuzkoako barnealdean heavy musikak jarraitzaile asko irabazi zituen punk zaleen artetik.\nEra berean, Ehun Kiloren oihartzuna zabalduz joan zen, eta, halako batean, Oihuka diskoetxearekin ados jarri ziren lehen diskoa kaleratzeko. 1993ko urrian Donostiako Elkar estudioan sartu eta, Jean Phocas teknikariarekin batera, Euli artean (Oihuka, 1993) estreinako diskoa grabatu zuten. Maketatik \"Mendekua\" kantua berreskuratu zuten eta beste 11rekin bildu zuten. Bitxikeria gisa, \"Tango feroz\" aipatu behar da. Gaztelaniaz abesturiko bakarra da eta, izenak dioen bezala, tangoa eta heavya uztartzen ditu. Kantu horretan Aitor Gorosabel Su Ta Gar taldeko gitarrista eta abeslariak parte hartu zuen, pianoa joz. Behin aurreneko diskoa aterata, Elgoibarko boskoteak kontzertu asko emateko aukera izan zuen hurrengo bi urteetan.\n1995ean agertoki gainetik estudiorako bidea hartu zuten beste behin ere, bigarren diskoa grabatzeko. Elkar estudioetako esperientzia errepikatu zuten, baina orduan Carlos Balseiroren gidaritzapean. Taldearen kontzertuetako teknikaria zen Balseiro. Esaiek... diskoan (Oihuka, 1995) 12 kantu bildu zituzten, Ehun Kilok berezkoa zuen heavy kutsukoak denak. Nolanahi ere, lan horretan ere ohiko estilotik ateratzen den kantu bat topa daiteke, era akustikoan emana: \"Zu zaitut zazpien artean\". Bistakoa da gipuzkoarrek heavyarekin batera esperimentatzea ere atsegin zutela. Halaxe egin zuten diskoaren azalarekin ere, nahiko ezohikoa rock gogorra jorratzen duten taldeen artean.\nLan berria ateratzearekin batera, Ehun Kilok makina bat emanaldi egin zuen hurrengo bi urteetan. Euskal Herriko txoko askotan jo zuten eta zale kopurua egonkortu zuten. Hala eta guztiz ere, 1997ko urriaren 11n taldeak azken kontzertua eman zuen, Elgoibarko gaztetxean, etxean. Bertan, errepaso ederra eman zioten taldearen kantu zerrendari, eta jende asko bildu zen bertan euskarazko heavy metala bultzatu zuen talde honi agur esateko.\nDesegin ondoren.\nGeroztik, taldeko hainbatek musika utzia dute, baina beste batzuk egitasmo berrietan agertu dira. Jon Iturrino gitarrista Lau Mono taldean aritu zen eta Beidau diskoa (Tx Diskak) atera zuen. 2005ean, berriz, Hira taldean sartu eta (sic). diskoan (EDG Music) parte hartu zuen.\n2017an, taldea desegin eta 10 urtera, Hatortxu Rock jaialdiak gonbidatu zituen bira txiki bat egitera, eta hiruzpalau kontzertu egin zituzten, formazio originala berreskuratuz."}
{"id": "131634", "revid": "6327", "url": "https://eu.wikipedia.org/wiki?curid=131634", "title": "Urko musika taldea", "text": ""}
{"id": "131635", "revid": "512", "url": "https://eu.wikipedia.org/wiki?curid=131635", "title": "Txanbela (taldea)", "text": "Txanbela Azala taldea utzi ondoren Juan Mari Beltranek bere ikuspegi musikalaren neurrira sortu eta garatutako taldea izan zen Txanbela. Hasieratik euskal herri musika berreskuratu eta ezagutzera emateko helburua izanik, inork baino hobeto erakutsi zuen Txanbelak berreskuratze lanaren garrantzia, eta hori gauzatu zuen bere buruarekiko fidel gertatzen diren lau disko eta zuzeneko hamaika emanalditan.\nTaldea.\nAzala taldea utzi ondoren, Juan Mari Beltranek sortu zuen Txanbela, 1984an. Beltranez gain, I\u00f1aki Pe\u00f1ak (eskusoinua, trikitia), Pilartxo Otxoa de Eribe (biolina eta ahotsa) eta Juantxo Villalbak (gitarra) osatu zuten hasierako laukotea. Ez da harritzekoa galtzear zegoen euskal musika tresna baten eta haren inguruko estiloaren izena aukeratzea taldearentzat. Argi azaldu zuen Beltranek taldearen helburua: \"Musika herrikoiari hurbiltzea da gure asmoa... gure herriaren altxor kultural hori berreskuratzea eta suspertzea da bildu berri garenon asmoa eta erabakia\" (1). Bide batez, utzi berri zuen Azala taldearena baino apustu musikal zuzenagoa eta \"sinpleagoa\" egin nahi zuen. Laster batean kaleratu zuten lehen diskoa, Txanbela (IZ, 1984).\nEuskal Herria bere osotasunean hartu, eta, herri musikaren topikoak hautsiz, entzuleentzat hain ezagunak ez ziren erritmo eta doinuak (pasodobleak...) landu zituzten, ohiko dantza doinuen alboan (porrusalda...). Horretarako euskal tradizioan ageri diren tresnak erabili zituzten. Folk-rockaren ukitu elektrikoetatik urruti, oso sonoritate akustiko eta artifiziorik gabea izan zen taldearen ezaugarria handik aurrera grabatu zituen beste hiru diskoetan ere.\nFideltasunez eutsi zioten bideari bigarren diskoan, Doinurik Doinu (IZ, 1987), nahiz eta aldaketak izan taldean. Aurkene Azua (biolina, ahotsak) eta Joxe Ramon San Sebastian (tuba, gitarra, koilarak eta ahotsa) sartu ziren Pilartxo Otxoaren ordez, eta boskote bilakatu zen Txanbela. Doinu tradizionalei egungo idazleen hitzak jarri izana da disko horren berrikuntza nagusia. \"Historiak erakusten du historia ezberdinak kontatu direla musika berarekin, eta letrak ahantzi direnean ere musika geratu da. Oraingoan, bestalde, denbora izan dugu: gauzak patxadaz prestatzeko, letrak egin ditzakeen jendearekin egoteko\", zioen Beltranek diskoaren aurkezpenean (2).\nHerri musikaren altxorretik jasotako beste dozena bat piezak osatzen dute taldearen hirugarren diskoa, Hirugarren Koxkan (IZ, 1989). Agi\u00f1a, Jon Sarasua, Jon Lopategi eta Juanjo Uriaren hitzak daude, baita Jose Afonso kantari portugaldarraren musikarekin egindako kantu bat ere, \"Jose Zeca Afonsoren Zitan\". Dena den, ez ziren garai onak folk taldeentzat, eta hirugarren disko horren ondoren taldea lozorroan geratu zen. Alde batetik, musikariak beste jardunetan aritu beharrak eta, bestetik, Beltranek beste egitasmo batzuk martxan jartzeak Joxan Goikoetxearekin elkarlanean) geldiarazi egin zuten Txanbela taldearen martxa.\nHandik zortzi urtera, Arin-Arinketan(IZ, 1997) diskoarekin itzuli zen Beltran, musikari berriz inguratuta: Mendigaina Gorostiaga (ahotsa, panderoa...), Mirian Fernandez (biolina) eta Ana Errege Balda (eskusoinua, trikitia...). Disko hori ondoren Beltranek bakarka kaleratuko zituen diskoen eta Txanbelaren lanaren arteko erdibidean dago. Txanbelaren testamentua eta Juan Mari Beltranen hurrengo bidea iragartzen duen diskoa da. Hortik aurrera, ofizialki ez bada ere, desagertutzat jo daiteke Txanbela."}
{"id": "131636", "revid": "512", "url": "https://eu.wikipedia.org/wiki?curid=131636", "title": "Txakun", "text": "Txakun Lapurdin 1991n sortu zen folk-rock taldea da. Musika tradizionaletik abiatuta, euskal rock modernoa jorratu nahi izan zuen, eragin ugari barneratuz, folk irlandarretik dantzarako doinu elektronikoetaraino. Musika tresna tradizionalak (txalaparta, gaita, txirula...) eta rock taldeenak uztartu zituen, dantzarako musika egiteko. Ipar Euskal Herrian rocka aitzinatzeko ZTK elkartearen sorreran parte hartu zuen, beste talde batzuekin batera. Hiru disko luze eta Lau Behi taldearekin partekaturiko EP bat kaleratu zituen zazpi urteko ibilbidean.\nTaldea.\nHazparne, Bidarrai, Itsasu, Miarritze, Urru\u00f1a eta Donibane Lohizuneko bost gaztek sortu zuten Txakun, 1991. urtean: Daniel Ondikola (bateria), Patxi Arotzarena (ahotsa eta gitarra), Paxkal Indo (sintetizadorea, flauta, txirula eta ahotsa), Txomin Larronde (ahotsa eta baxua) eta Mixel Moussou (eskusoinua). Paxkal Indo eta Txomin Larronde Bizkarrezurra folk irlandarreko taldean ibilitakoak ziren aurretik. \u00abInportazioko musika\u00bb baztertu eta \u00abEuskal Herriko barruko musika\u00bb landu nahi zuen Txakunek, musika tresna tradizionalak (eskusoinua, gaita, txirula, txalaparta...) eta rock taldeenak (bateria, gitarra, baxua, teklatuak...) erabiliz, Irlandan The Pogues taldeak jorratutako bidetik.\nBe\u00f1at Zozaia baxu jotzailearekin taldea zazpikote bihurtu zen -ondorioz, Larrondek baxua utzi eta gitarra hartu zuen-, eta 1993an bere lehen diskoa autoekoitzi zuen, \"Zapatak ari ziren\", hamar kantukoa.\nZTK (Zimako Talde Koordinakuntza) elkarteak sorturiko Iparretarock labelak argitaratutako lehen diskoa izan zen. Diskoa grabatu aurretik saldutako harpidetzen bidez jasotako diruarekin argitaratu zen diskoa. Diskoaren liburuxkan azaldu zutenez, \u00ablehen produkzio horrek, diru gutxirekin eginik ere, erakusten du disko osoa egiten ahal dela Iparraldean... Gure helburua, euskal rock taldeen arteko loturak azkartzea eta horien promozioaren segurtatzea, ikusiz oraindik ez dagoela gisa horretako eraikidurarik\u00bb. Txakunez gain, Mister Saguak, Txingoma II, Tagada, Mikelats eta IX taldeek sortu zuten ZTK.\nDiskoa kaleratu eta gero, Zozaia Sustraia taldera joan zen, eta Xabi Chabagnonek ordezkatu zuen aldi batez; azkenik, Matthieu Harambourek (King Mafrundi) hartu zuen baxua. Halaber, Kittof Amorenak Moussouren lekua hartu zuen. Orduan ezagutu zuen Txakunek bere garairik egonkorrena. Kontzertu kopurua handitu zen, gehienetan herrietako jaiak girotzeko deitzen zituzten, eta maiz emanaldietan inprobisatutako zatietatik sortzen zituzten geroago kantu berriak. IZ diskoetxea prest agertu zen taldeari diskoa argitaratzeko. Hain zuzen, Jama Larreburu (Minxoriak) IZko arduradun izendatu ostean, Ipar Euskal Herriko zenbait talderekin harremanak hasi zituen diskoetxeak, eta Euskal Herrian ez ezik Frantzian eta Espainian ere haien diskoak banatzeko estrategia abiatu zuen.\n\"Mila sagarroi bide bazterrean\" (IZ, 1995) izan zen Txakunen bigarren diskoa. Jean Lou Corrihons Minxoriak taldeko gitarrista ohiak eraman zuen zuzendaritza artistikoa, eta kolaboratzaile ugari izan zituen taldeak: Mixel Etxekopar, Fredo Arrabit, David Arriola... Doinu aldetik ere askotariko lana da, reggae, folk, funk, rap eta herri dantzak entzun baitaitezke diskoan. Hitzetan, berriz, euskal mitologiaren eta historiaren aipamen ugari zeuden: \"Santxo Azkarra lo dago\", \"Bele Inquisidore\", \"Akelarrean dantzan\"... Lanak arrakasta izan zuen, eta Hego Euskal Herrian ezagun egin zuen taldea.\nHurrengo urtean, Lau Behi taldearekin partekatutako EPa argitaratu zuen, udan entzuna izateko asmoarekin: \"Merke &amp; ona\" (IZ, 1996). Talde bakoitzak hiru kantu grabatu zituen. Jatorrizko taldekideetako bik -Arotzarena eta Ondikole- eta Matthieu Harambourek taldea utzi zuten, eta haien ordez Thierry Arribehaute (gitarra), Martial Schlaflang alsaziarra (bateria) eta Didier Etxeberria (baxua) sartu ziren. Taldeak soinua gogortu egin zuen, folketik urrundu eta rock-and-rollera gehiago hurbilduta, eta hiru kide berrien ekarpenak beste kolore bat eman zion emaitzari. Izan ere, Txakunen ezaugarrietako bat zen taldekide bakoitzaren eraginetatik elikatzen zela taldearen musika.\nHortaz, hurrengo lana ere ezberdina izan zen, aldaketak gertatu baitziren taldean berriz ere. Bixente Iriart (baxua), Frederic Chanbon (perkusioa, King Mafrundi) eta Vicent Thomas (bateria) taldekide berriekin grabatu zuen \"Arratsa barroka\" (IZ, 1997), Txakunen estudioko azken diskoa. Ingalaterrako musika elektronikoaren techno doinuak, reggae eta dub eraginak barneratu zituen zazpikoteak lan honetan. Teknikoki oso lan zaindua izan zen, bi estudiotan eta hiru soinu teknikarirekin grabatua. Horrez gain, Bixente Iriartek landutako CD-ROM formatuan kaleratu zen, taldearen historia, diskografia eta bestelako datuak bilduta.\nTxakun desegin eta gero, Txomin Larrondek \"Txo!\" egitasmoa plazaratu zuen, musika elektronikoaren ildotik. \"Harrapa airea\" (Agorila, 1999) izan zen haren bakarkako lehen diskoa. Lan horretan, besteak beste folk, rock, funk, reggae, techno, rap eta jungle doinuak ondu zituen, ordenagailuaren eta beste musikari batzuen laguntzaz: Olivier Larronde, Xabi Solano (Etzakit), Philippe Bouthemy (King Mafrundi), Kittof Amorena... Hitzetan, umorea, gogoeta eta kexa agertu zituen Larrondek. Gaur egun Malkoz izeneko egitasmoan ari da.\nTxakuneko beste burua, Paxkal Indo, txalapartari lotutako ibilbidea egiten ari da (Kalakan taldearen sortzaileetako bat izan zen). Halaber, Seaska elkarteko lehendakaria da 2008ko urtarrilaz geroztik.\nErreferentziak.\nhttp://txakun.unblog.fr/"}
{"id": "131637", "revid": "1491", "url": "https://eu.wikipedia.org/wiki?curid=131637", "title": "Soroak laukoa", "text": "Soroak laukoa Alatz, Iker, Ugutz eta Irkus Robles-Arangiz anaiek eta Txabi Villaverdek eratutako taldea izan zen, 1958 aldera sortua. Euskal Kantagintza Berriaren hasiera ekarri zuen, baten baino gehiagoren iritziz. Aire berria eman zieten herri kantuei, gitarra espainolaz eta ahotsaz baliatuz. Mixel Labegeriek berak aitortu zien ekarpena. Sona handia lortu zuten Bizkaian eta Ipar Euskal Herrian, eta Parisen ere behin baino gehiagotan abestu zuten, baita Frantziako telebistan agertu ere. Euskal kantagintza berriaren aitzindariak izan ziren.\nTaldea.\nFamilia kantaririk izan bada, hori Robles-Arangiz Bernaolatarrena izan da. Manuel Robles-Arangiz ELA sindikatuaren sortzaileetakoak eta Luisa Bernaolak mundura ekarritako hamaika neba-arrebetatik lau mutilek Soroak taldea sortu zuten, eta lau ahizpak Ainarak laukotea. Zortziren artean koru bat ere sortu zuten. Gazteena, Estitxu, bakarka aritu zen 25 urteko ibilbide emankorrean. \"Trapp familia\" deitzen zieten Robles-Arangiz Bernaolatarrei, film ezaguna gogoan, kantatu ez ezik dantzatu eta antzeztu ere egiten baitzuten (Txinpartak antzerki taldean aritu ziren garai batez).\nIker, Ugutz eta Irkus anaiek eta Txabi Villaverdek 1958 aldera sortu zuten Soroak, Bilbon. Bostak Olaeta baletan aritzen ziren, eta emanaldi guztietara errekintoa eramaten zuen Villaverdek. Horrela hasi ziren euskal kantuak abesten, baita ingelesez eta gaztelaniazkoak ere. Geroago Koldo Minaur batu zen taldera, eta azken garaian Alatz aritu zen ordezko moduan. Euskararen eta euskal kulturaren aldeko jarrera suspertzen hasi zen garaian sortu zen Soroak, eta berehala nabarmendu zen Bizkaian antolatzen ziren jaialdietan. Herri kantuak, modan zeuden atzerriko abestiak (euskaraturik) eta espiritual beltzak batzen zituen taldeak bere errepertorioan, eta estilo guztiz aurrerakoia erabiltzen zuen interpretazioan, aire eta kutsu berria emanez hala euskal kantuei nola euskaratutakoei.\nSoroak-en berrikuntza ez zen oharkabean pasatu. 1960ko irailaren 1ean Eskualtzaleen Biltzarra zela-eta Arboti-Zohotan (Nafarroa Beherea) eskainitako kantaldi arrakastatsu baten amaieran, Mixel Labegerie hurbildu zitzaien zorionak ematera. \"Gu, anartean, Bizkaian baino ez ginen ezagutuak. 300 pertsonaren aitzinean kantatu genuen, bazkarian. Berehala eztabaida hasi zen. Zenbaitek 'Gure kantuek euskal kantuen eraberritze bat ekartzen zutela' zioten. Mixelek 'Soroak ez, zuek sorroak zirezte, hots, bibelarrak. Kantu berriak ekartzen baitituzue' erran zuen jende guztiaren aitzinean\" . Dena ez zen lore izan. \"Herexetikoak\" eta \"euskal kantuaren lurperatzaileak\" deitu zieten garai hartako prentsan. Ikerren arabera, \"euskal kantua salbatuko bazen gitarraz kantatu behar zela pentsatzen genuen. Pentsa zein garai zen! Mixelek garai hartan ez zuen gitarra jotzen, pianojolea zen. Geroago emango zituen gitarraz abestutako kantu mitiko haiek\" .\n1959an disko txiki bat grabatu zuen laukoak, Donibane Lohizuneko (Lapurdi) taberna batean. Bi kantu mexikar eta bi euskal kanta grabatu zituzten \"De Bilbao a M\u00e9xico\" izeneko lan hartan. Diskoak ez zuen zabalpenik izan, baina bai ordea, hurrengoak. Urte gutxi batzuk geroago, Mikel Laboak aldarrikatu zuen Soroak laukoaren disko txikiaren garrantzia. Disko hura 1962an grabatu zuten, Baionako Euskal Museoan, Ximun Haranek Alemanian erositako grabagailuarekin, eta Goiztiri diskoetxeak argitaratu zuen. Lana osatzen zuten sei kantuetatik bat \"Salbatore\" zen, Soroak laukoaren kantu ezagunena. Ordurako Beskoitzen (Lapurdi) bizi ziren lau anaiak, Hego Euskal Herriko giro politiko nahasiak Bilbotik aldarazirik. Diskoa grabatu eta gutxira desegin zen taldea.\nKanpora maiz atera zen Soroak kantatzera, bereziki Frantziara. Hango telebistan behin baino gehiagotan kantatu zuen, eta Parisen Andr\u00e9 Dassary eta Luis Mariano abeslariekin partekatu zuen agertokia.\nDesegin zenetik bakanak izan dira Soroak taldearen agerraldiak, azkena Mixel Labegerieri eskainitako omenaldiaren karira, 2000ko urriaren 15ean, Kanbon (Lapurdi).\nRobles-Arangiztarren kantari katea ez da eten. Ikerrek eta bere hiru seme-alabek (Gorka, Naia eta Koldo) Aritzak taldea sortu zuten, eta dagoeneko bost disko argitaratu dituzte; horietako bitan Mixel Labegerieren kantuak bildu zituzten. Gorka bera baionako Ortzi koroan kantatzen du."}
{"id": "131638", "revid": "105290", "url": "https://eu.wikipedia.org/wiki?curid=131638", "title": "Eltzegor", "text": "Eltzegor 80ko hamarkadako ahots taldea izan zen Eltzegor, Iparraldeko eta Hegoaldeko abeslariek osaturikoa. Juantxo Garcia, Joxemari Ostolaza Xalbardin, Marco Jossie, Fernando Unsain, Pantxoa Albiztur, Jakes Etxeberria, Juanma Zaldua eta Benito Zubeldia izan ziren taldekideak, une batean edo bestean. Abertzaletasunaren ikuspegitik Euskal Herriko egoera politiko eta sozialari lotutako abestiak sortu zituen, eta hiru disko grabatu zituen, ia hogei urteko ibilbidean: Ebihotz (1984), Sasitik sasira (1988) eta Herrialde berdean (1992).\nTaldea.\nEltzegor 1976an sortu zen, Jose Antonio Garmendia Artola Tupa eta Angel Otaegi ETAko militanteen aurkako epaiaren harira antolatutako nazioarteko kanpainaren barruan. Herbehereetara egindako bidaia batean bat egin zuten Joxemari Ostolaza Xalbardin-ek eta Alegera taldean aritzen ziren hiru kantarik: Juantxo Garzia, Jakes Etxeberria eta Marco Jossie. Denak haurtzarotik kantuaren inguruan ibilitakoak ziren. Horrela zioen Xalbardinek elkarrizketa batean: \u00abHamazazpi urterekin profesionalak izateko aukera oso onak izan genituen. Talde batean aritzen ginen, erdaraz kantatuz eta Mexikora joateko hiru urteko kontratua egin genuen. Borrokarekin topo egin, euskaraz kantatu behar zela eta abar, taldea bertan behera utzi, eta handik pixka batera hasi ginen euskara ikasi eta euskaraz kantatzen. Ez Dok Amairu sortzeke zegoen artean\u00bb (1). Geroago, Fernando Unsain abeslari eta IZ diskoetxeko arduraduna eta Benito Zubeldia batu zitzaizkien. Euskal Herriko errealitate politiko eta kulturalari atxikitako taldea eratzea erabaki zuten. \u00abEltzegor ez litzateke izango gure Herrian halako egoera sozial eta politiko bat bizi ez bagenu\u00bb (2). Kantariak mugaz bi aldeetakoak izateak ere taldearen nortasuna markatzen zuen. Batek ez zekien euskaraz, beste batek ez zuen gaztelaniaz hitz egiten, frantsesa arrotza zitzaion beste bati... \u00abTeorizatu beharrik gabe eskuartean aurkitzen dugu Herri honen arazorik handienetako bat\u00bb (2).\nHerriz herri zenbait urtez kantari aritu ondoren, Ebihotz (IZ, 1984) grabatu zuten. Estudioan klarinete, txelo eta akordeoiz egindako moldaketez jantzi zituzten kantuak, Joseba Sarrionandia, Joxemi Zumalabe eta Ostolazaren hitzekin, besteak beste. Euskal kantagintzan ezohikoa zen estilo bat jorratzen zuen Eltzegorrek, baina, hala ere, harrera ona zuen, batez ere Iparraldean. \u00abGuk betidanik kantatu izan duguna duk, gure heziketaren fruitua duk. Normalean entzuten denaren diferentea dela? Bai, baina entzuten den hori beste leku batetik doalako. Kontsumozko merkatu bat eraiki nahi duk eta eraikitzen ari duk. Musika hau ez zegok koordinatu horietan, baina kantaldietan ikusi duguna ikusita, jendea ez dago irratitan jartzen diotena bakarrik entzuteko prest\u00bb (3).\nDiskoak harrera ona izan zuen taldearen zaleen artean, baina arazoak ere ekarri zizkion Eltzegorri. 1985ean, kantuen hitzak zirela eta, elizan kantatzea debekatu zion Ziburuko (Lapurdi) apezak, eta Bidarraiko auzapezak ere bertan behera utzi zion emanaldi bat.\nLan arazoak zirela medio, Jakes Etxeberriak eta Benito Zubeldiak taldea utzi zuten, eta Pantxoa Albizur sartu zen.\nSasitik sasira diskoan (IZ, 1987) beste pauso bat eman zuen taldeak, eta kantata bat egin zuen. Fernando Unsainek sortu zuen musika eta Xalbardinek hitzak jarri zizkion. \u00abFernandok kantataren eskema bat grabatu zuen eta askotan entzuna geneukan. Asmo bat ere bazegoen: hipotesis batean errefuxiatu bat jartzen genuen, eta iheslari hau bere etxea utzita beste leku batera doa, Euskadi den baina beretzako hain Euskadi ez den leku batera. Hegoaldetik Iparraldera, edo Iparraldetik Hegoaldera, doan bat; han aurkitzen da sistema ezberdin batekin, historia eta balore ezberdinekin\u00bb (2). Egokitze arazoak, bakardadea eta bestelako arazoak azalduz doaz kantatan. Ahotsek dute garrantzia disko honetan, haiek egiten dituzte moldaketak eta bakarkako zatiak, eta pianoa, gitarra eta gaitarena da musika akonpainamendu bakarra.\nAurrekoan bezala, beste lau urte igaro ziren hurrengo diskoa kaleratu bitartean. Diskoak grabatzea ez zen taldearen lehentasuna. Adiskidetasunak batzen zituen taldekideak, eta elkarrekin kantatzeko plazerak arnasa ematen taldeari. Hirugarren diskoaren izenburua, Herrialde berdean (IZ, 1992), Iharra eta Xenki ETAko kideek 1970-71. urteetan idatzitako ipuin batetik hartuta dago. Ipuin horretan agertzen den Euskal Herriaren metafora bera erabili zuen Xalbardinek kantuen hitzetan. Euskal politika, presoen egoera, estradizioen auzia eta Euskaldunon Egunkaria hizpide dituzte kantuek, besteak beste. Lan horrek aurrekoak ez bezalako planteamendua zuen, Fernando Unsainek sortutako musikak hitzek adina garrantzi hartu baitzuen. Hala, musikari askok hartu zuten parte diskoan, eta Joserra Senperena pianista arduratu zen moldaketak egiteaz.\nAtzerrian kantatzera maiz atera zen Eltzegor taldea. Birritan aritu zen Antwerpen hirian (Flandria), Flandria-Euskadi batzordeak Seaskako ikastolen alde antolatutako jaialdian, eta Herbehereetan, Frantzian, Suitzan, Espainian eta Katalunian ere abestu zuen, baita herri horietako zenbait telebistatan atera ere. Zuzenekoetan, Mikel Artiedak eta Angel Unzuk lagundu zuten taldea."}
{"id": "131639", "revid": "105290", "url": "https://eu.wikipedia.org/wiki?curid=131639", "title": "Erlak", "text": "Erlak Benantxi Eizagirrek eta Lourdes Agirregomezkortak osatu zuten Erlak bikotea, 1968ko udan. Berehala jaso zuten lehen saria, Euskal Abeslarien I. Sariketan gailendu baitziren Alegian (Gipuzkoa), taldeen mailan. Benito Lertxundi eta Julen Lekuona ziren epaimahaikideen artean. Bikotearen kanturik ezagunena \"Kennedy\" izan zen.\nTaldea.\nGipuzkoan eman zituen kontzertu gehienak Erlak bikoteak. Ehun inguru egin zituen lehen urtebetean, horietako lauzpabost Bizkaian, eta bakan batzuk Ipar Euskal Herrian. Musika \"modernua eta gaurkoa\" egin nahi zuten, \"antzi\u00f1ako musika, garai baterako izan arren, ez genuke nai lengo moldeetan gelditu\", zioten elkarrizketa batean (1).\nAtzerriko kanta famatuenak euskaraz abesten hasi ziren, beste kantari garaikide askok egin zuten bezala, baina gero kantu propioak sortzen hasi ziren, Jose Angel Legorbururen laguntzaz. Hain zuzen, Legorburuk sortu zuen Erlak bikotearen kantu ezagunenaren doinua, \"Kennedy\". Hitzak, berriz, Imanol Urbieta zarauztarrak idatzi zituen. Kantuak arrakasta handia izan zuen, eta hainbat urte geroago Negu Gorriak taldeak haren zati bat erabili zuen \"J.F.K.\" abestian, Erlak-en kantuaren berri emanez ezagutzen ez zuten belaunaldi gazteei.\nLau kantuz osaturiko disko txiki bat baino ez zuen argitaratu, Cinsa diskoetxearekin. Imanol Urbietak zuzendutako Nahia orkestrak lagundu zien grabazioan, gitarraz, baxuaz, saxofoiaz, pianoaz eta bestelako instrumentu batzuez jantziz abestiak. Hala ere, Joxemari Iriondo kazetariaren ekimenari esker Loiolako Herri Irratian gehiago izan ziren grabatutako kantuak: \"Ur goxoa\", \"Lotsatuta\", \"Soro batean\", \"Aita eta ama\", \"Hilen ezkila\", \"Elurra\", \"Jauna\"..."}
{"id": "131640", "revid": "105290", "url": "https://eu.wikipedia.org/wiki?curid=131640", "title": "Sasoi Ilunak", "text": "Sasoi ilunak 90eko hamarkadaren hasieran, Ezkerraldean (Bizkaia) sortutako talde honek pop-rock ilun eta garratza landu zuen, hitz irudimentsuz eta poesiaz betetako hiru diskotan. Euskaraz abesteari ekin, eta haren arrastoan Txuma Murugarren musikari eta letragile aparta ageri da.\nTaldea.\nSasoi Ilunak 1990eko irailean sortu zuten, Ortuellan (Bizkaia), Tak Ahula taldea izan zenaren errautsetatik. Joseba Makaia bateria joleak (Boikot eta Tak Ahula), Luis Alberto Etxenagusia baxu joleak (Jahve, Viuda de Lopez eta Tak Ahula), Mikel Ramirez gitarristak (Boikot) eta Txuma Murugarren abeslari eta gitarristak (Tak Ahula) osatu zuten. Aurrekoarekin alderatuta, serioago hartu zuten talde hau, eta emaitzak ere halakoak izan ziren. Entsegu gutxi batzuk egin ostean, IZ estudiora jo zuten, Anjel Katarainekin lau abestiz osatutako maketa bat grabatzeko. Sasoi horretan I\u00f1aki Perurenak ETB1en aurkezten zuen Herriko plaza saioan agertu zen taldea. Maketa Ezkerraldean bakarrik banatu zuten, baina diskoetxe batzuetara heldu zen. Hala, jarraian Oihukak eskatuta, Sasoi ilunak (Oihuka, 1991) grabatu zuten, Cesar Ibarretxesoinu teknikariarekin. LPan 12 kantu batu zituzten, eta CDan, berriz, 13. Maketatik hiru kantu berreskuratu zituzten: \"Ez du zentzurik\", \"Train songs\" eta \"Azkaziak\", azken hori CDko abesti estra moduan. Diskoan Joxan Goikoetxeak akordeoi eta teklatuak sartu zituen, eta Ida Berg-Jensenek koruak egin zituen.\nGerora, Joseba Makaiak taldea utzi eta Jose Barahonak (Cracker taldeko kidea izandakoa) ordezkatu zuen bi makilekin. 1993an, Elkar diskoetxearen Donostiako estudio berrian, Herri xumeak (Oihuka, 1993) grabatu zuten. Oraingoan ere, disko konpaktuak biniloak baino kantu bat gehiago izan zuen: \"Aintzinako ohiturak\". Ahotsekin, berriro, Ida Berg-Jensenek lagundu zituen. Disko rockeroagoa egin zuten, gitarreroagoa eta distortsionatuagoa. Azalaren diseinua M.C.D. taldeko Nicolas Vazquez Niko-k egin zuen. Hitzetan Txuma jakintsuago bat antzeman daiteke. Harenak dira hitz guztiak, \"Siberiar kantua\" izan ezik, Joseba Sarrionandiaren Hezurrezko xirulak-etik moldatua baita.\nHorren ostean, taldeak arazo larriak izan zituen aurrera jarraitzeko: 1994an, Murugarreni eztarriko noduluetan ebakuntza egin behar izan zioten, eta Luis Alberto Etxenagusiak aurpegiko paralisia izan zuen. Horregatik eta beste arrazoi batzuengatik, taldea geldirik egon zen luzaroan.\nHala, ia lau urteren bueltan, 1997tik 1998ra bitartean estudiora itzuli ziren, Harakina (Oihuka, 1998) izango zena prestatzeko. Jose Lastra arduratu zen grabazioaz eta nahasketaz, eta alboan Haritz Harreguy izan zuen. Askoren ustez, honako hau da Ezkerraldekoek egin zuten lanik helduena eta koloretsuena. Baita arrakasta handiena lortu zuena ere, \"Bizitza garratza da\" singleari esker, besteak beste. Diskoan abestu bakarrik nahi zuen egin Murugarrenek, eta ondorioz, Alberto Martinez De La Fuente heldu berriak hartu zuen gitarra erritmikoa. Diskoaren kontzeptua 1950ean hil zen Joxe Julian Armendaritz Oleta harakin eta poeta zenaren gainean oinarritu zen, eta hitzak egiteko beste idazle batzuetan inspiratu zen Murugarren: Alvaro de Campos (\"Gauzen hegoalderantz\", \"Partitzearen unea\"), Cesare Pavese (\"Bart hamarretan\") eta Aingeru Epaltza kasu (\"Billi\").\nDiskoaren harrera onak bultzaturik, 1998an kontzertu dezente egin zituen taldeak, baina 1999an apaldu egin zen zuzenekoen eskaera, eta Murugarren bakarkako kantuak prestatzen hasi zen. Hala, bere bakarkako lehen diskoa Sasoi Ilunak taldeko kideekin prestatu zuen, nahiz eta \u00abdistantzia hartzeko\u00bb beste musikari batzuekin grabatu: Nire leihoak (Oihuka, 2000). Hori beste istorio bat da, baina poliki-poliki Sasoi Ilunak desagertuz joan zen milurteko aldaketarekin batera."}
{"id": "131641", "revid": "1474153", "url": "https://eu.wikipedia.org/wiki?curid=131641", "title": "H\u1ed3 Ch\u00ed Minh", "text": ""}
{"id": "131642", "revid": "1491", "url": "https://eu.wikipedia.org/wiki?curid=131642", "title": "Etxamendi eta Larralde", "text": "Etxamendi eta Larralde Ipar Euskal Herriko kantatzeko era tradizionala eta engaiamendu politikoa arrakasta handiz uztartu zituzten E\u00f1aut Etxamendik eta E\u00f1aut Larraldek. 70eko hamarkadan euskal musikaren erreferente nagusietakoa izan zen bikotea, eta, besteak beste, Carrero Blancoren heriotzaren inguruan egindako \"Yup, la, la!\" abestia garaiko himnoetako bat izan zen. A capella abesten zuten, eta Euskal Herriaren egoera politikoa zen nagusi haien abestien hitzetan.\nTaldea.\nE\u00f1aut Etxamendi (Ezterenzubi, Nafarroa Beherea, 1935) eta E\u00f1aut Larralde (Izura, Nafarroa Beherea, 1939) 60ko hamarkadaren amaieran hasi ziren kantari Ipar Euskal Herrian. Aurretik, Maddi Etxepare eta Peio Etxegoienekin aritu zen Etxamendi, eta berak lanean ziharduen Amikuzeko ikastetxean egin zuten emanaldietako bat. Hiruzpalau kantu prestatu zituzten egun hartarako, horietako bat Etxamendik idatzitako \"Otsagabian\". Handik gutxira ezagutu zuen E\u00f1aut Larralde, Les Petits Chanteurs katedraleko abeslariekin kantatzen ibilia zena.\n1967. urtean egin zituzten jendaurreko lehen emanaldiak. A cappella abesten zuen bikoteak. Haien kantuak, ia guztiak Etxamendik idatzitako hitzez osatuak, oso lotuak zeuden garai hartako egoerarekin, Euskal Herriarekin eta askatasunaren aldeko borrokarekin. Ipar Euskal Herrian aitzindariak izan ziren gai sozial eta politikoak ukitzen zituzten jendaurreko emanaldiak egiten. Etxamendik gogoan du nolakoa zen entzuleen erreakzioa. \"Hasi ginenean abesten, ohartu nintzen gure meeting politikoetan baino ehun aldiz jende gehiago jiten zela, eta zoraturik egoten zen. Badakizu, gure jendea, uste dut beste jendea ere berdin izango dela, miserian, landertasunean dagoen jendea ez duzu tratatu behar logika erretoriko batez, lirismoz baizik, afektibitate samurtasunez. Haur bati ez diozu Descartes baten logika emango, abestuz lasaituko duzu. Ohartu nintzen, nik ene baitan nituen kontzeptuak (gure nortasun berezia) Frantziako unibertsitateko hitzekin ez nuela deus erdietsiko. Gauza berak erraten ahal zirela, elizak liturgietan egiten duen modura, musika eta olerkiak erabiliz, hitz-erdika. Handik jendea ateratzen zen 40 gradutako sukarraz. Jendea: \u00abIeup, dia!!!\u00bb, berotuta irteten zen, eta nik ene baitako \"Hori duk bidea!\" (1). Urte zirraragarriak izan ziren bi kantarientzat. \"Gure abesteko zera zen, kontzientzia baten lur azpitik berriz, hila zegoen tokitik, berpiztea. Berpizte bat zen. Ene bizitzan garai hura izan da \"la resurrection\". Esperientzia bat izugarrizkoa\".\nEtxamendi eta Larralde irakasle izan zituen Itxaro Borda idazleak, Donapaleuko Jean Errecart lizeoan. \"Bi kantari hauek bazterrak erotzen zituzten, Etxamendik idazten zituen kantuak biek eskaintzen zituzten plazetan. Ez dakit zenbat aldiz joan nintzen mobileta harturik haien entzutera. E\u00f1aut Etxamendiren poesia kantatua izugarri gustatzen zait, minbera baita, melankolikoa, herrikoia, sentimentala, epikoa. Hegoaldean gutxi ezagunak diren gaitzeko abestiak izkiriatzen zituen\".\nBerehala Hego Euskal Herrira ere zabaldu zen bikotearen ospea. Bereziki, 1973. urtean eginiko kantu baten ondorioz izan zen. \"Yup! la la\" abestia zen, ETAk Carrero Blanco hil ondotik konposatua. Jendaurrean jotzen hasi eta Euskal Herri osoan himno bihurtu zen abesti hura, plaza talde guztiek bere egin zuten, eta leloa kantatzerakoan jertsea airera botatzeko ohitura hartu zuen jendeak. Nolanahi ere, Etxamendik argi utzi nahi izan du beti abestiaren jatorria zein den.\n\"Hori ez duzu enea, hori betidanik erran dut. Enetzat Ducasse fandangolariaren doinu bat, Martin Robins izeneko batek, country music kantazale batek lapurtuta eta pittin bat aldatua. Lehendabizi aditu nueneko diska hori, egin nuen \u00abHori fandangoa duk!\u00bb. Gero bilatzen aritu nintzen eta batzuek erran zidaten \u00abDucassen fandango bat izanen da!\u00bb. Beti nuen gogoan gureganatu behar genuela. Carrero bota zutenean, asteazken batekin edo, hurrengo ibiakoitzean guk abestu behar genuen Maulen, Zuberoan (...) Beraz, Maulen abestu behar genuen, \"ongi liteke zerbait Carreroren gainean egitea\". Pertsulari batek berehala egingo luke, nik ez nekien zer egin. Ibiakoitza heldu, ez nuen gehiago horretaz pentsatu, gogotik galdua nuen. Bidean kotxean gindoazen, \"Tairairai...\" hori abesten, zulo batean kotxeak jauzi bat eman zuen eta orduan nik haurrari egin nion \"Iuplala\". Bada kantu zahar bat Zuberokoa, oso galdua, ezezaguna; \"In nomine Patri et filii\", gora hintzenetik behera erori... maitia hori guzia zure begiengatik\u00bb, hola hasi nintzen arrats berean, ez publikoan. \u00abIn nomine patri et filii, gora jauzi eta duzu erori\u00bb beraz musika ez da enea\" (1).\nHainbat urte geroago, Italiako Banda Bassotti taldeak abesti horren bertsioa egin zuen. Bikotearen beste hainbat abesti -\"Zutik\", \"Atalaia\", \"Hezurren balada\"- lagun izandako Eustakio Mendizabal Txikiaren oroimenez eginak dira. Bikoteak izandako engaiamendu politikoaren ondorioz, 1973. urtean Telesforo Monzon lagundu zuten Flandriara, Diksmuiden hirian festa nazionalean parte hartzera.\nEtxamendi eta Larralderen diskografiari dagokionez, 70eko hamarkadan hainbat disko txiki argitaratu zituzten: Joseba Elosegi'ri (Egia, 1971), Ttiki-ttaka, Otsagabia, Zutik eta Hezurren balada.\nHorrez gain, disko luzeak ere eman dituzte argitara: Mai, Larralde, Etxamendi (Autoekoizpena, 1980) eta Garai garratzak (IZ, 1988). Azken hori orkestra baten laguntzaz grabatu zuten, Tomas Aragues zuzendariak egindako moldaketekin. 1998. urtean, berriz, beren abesti garrantzitsuenak jasotzen dituen bilduma karrikaratu zuten disko bikoitz batean: Antologia (Elkar, 1998). Bertan 36 kantu daude; horietatik 22 a cappella grabatutakoak dira, eta gainerakoetan Karlos Gimenezek moldaketak egin zituen.\n1993. urtean, bikoteak zuzeneko emanaldiak egiteari utzi zion. Hala ere, 1999. urtean agertokietara itzuli ziren, eta hainbat kontzertu eman zituzten. Horietako bat Diksmuiden-en egin zuten, flandriarren Aberri Egunean, 25 urte lehenago egin zuten moduan. Orduz geroztik, oso ekitaldi berezietan baino ez ziren jendaurrean aritu Etxamendi eta Larralde.\nKantaria izateaz gain, idazlea ere bada Etxamendi. Maiatz literatur aldizkariaren sorreran parte hartu zuen eta ohiko kolaboratzailea da, eta Enbata eta Herria aldizkarietan ere argitaratu ditu idazkiak. Halaber, hainbat nobela publikatu ditu: Elurra zikindurik (Mendi Berri, 1973), Azken elurra (Egia, 1975), Aurora (Maiatz, 1985) eta Gilentegiko Gilen (GAK, 1989).\nE\u00f1aut Larralde irakaslea zen Donapaleun. Bere bizitzako azken urteetan musikari lotuta segitu zuen, Euskal Kantuzaleen Elkartearen sustatzaile gisa. Halaber, Izurako Haize Berri elkarteko presidentea izan zen. \"Iba\u00f1eta\" antzezlanean parte hartu zuen (ikus bideoa). 2012ko maiatzaren 14an zendu zen, gaixotasun luze baten ondorioz. Baionako (Lapurdi) ospitalean."}
{"id": "131643", "revid": "56334", "url": "https://eu.wikipedia.org/wiki?curid=131643", "title": "CINSA", "text": "CINSA (Coordinacion de Iniciativas Sociedad Anonima) 1961ean sortu zuten, Bilbon, sei lagun euskaltzalek: Xabier eta Joseba Gere\u00f1ok (haien anaia Sabinoren laguntza ere izan zuten), Jose Mari eta Luis Benito del Vallek, Jose Manuel Nicolasek eta Luis Varelak. Abertzaletasunari lotutako pertsonak izanik erregimen frankistak elkarte bat sortzeko baimena ukatuko zielakoan, merkataritza arloko enpresaren izaera juridikoa eman zioten egitasmoari. Musika jaialdiak antolatzea eta diskoak eta liburuak argitaratzea ziren CINSAren helburuak. Luis Varela zen elkarteko presidentea, baina bultzatzaile nagusia Xabier Gere\u00f1o idazlea zen. Bilbon jaialdiak antolatzen aritu zen Gere\u00f1o, eta Herri Irratian euskarazko musika irratsaioak egin zituen.\n1962tik 1971ra bitartean, 50 disko inguru argitaratu zituen CINSAk. Gehienak iraupen laburreko diskoak dira (singleak), eta euskaraz abestuta daude. Ekoizpenaren zati nagusia kantagintzak osatu zuen (Benito Lertxundi, Maite Idirin, Julen Lekuona, Estitxu, Argoitia anai-arrebak, Urretxindorrak, Ameslariak, Bittor Egurrola, Erlak...), eta gainerakoak orfeoi eta abesbatzen diskoak (Bermeoko Orfeoia, Arratiako Korua...), garai hartan hain modan zeuden orkestrenak (Naikari, Daikiris...), akordeoi eta txistulari kontzertuenak eta euskal dantzenak izan ziren. Disko bakoitzetik berrehun ale argitaratzen zituen CINSAk, eta amaitu ahala berrargitaratzen zituen. Hala, Urretxindorrak taldearen disko baten 2.000 ale saltzera iritsi zen.\nFrankismoak ezarritako zentsuraren aurka borrokatu behar izan zuen CINSAk. Espainiako Informazio eta Turismo Ministerioaren baimenik gabe ez zegoen ezer argitaratzerik. Zentsura ez ezik, kartzela ere pairatu zuen Xabier Gere\u00f1ok disko bat argitaratzeagatik. Izan ere, Julen Lekuonaren \"Ez, ez dut nahi\" kantua zekarren diskoa bahitu egin zuen Guardia Zibilak, eta hamabost egunez eduki zuten Gere\u00f1o espetxean.\nEgitura amateurra zuen CINSAk; Gere\u00f1o bera arduratzen zen diskoak herriz herri banatzeaz. Hortaz, 70eko hamarkadan, Espainiako diskoetxe indartsuak (CBS, RCA, Zafiro, Movieplay...) euskal abeslarien peskizan hasi zirenean, haiekin lehiatzerik ez zegoela ebatzita, diskoak argitaratzeari utzi zion.\nDiskoak argitaratzeaz gain, Euskal Kantuaren Jaialdia (Festival de la Canci\u00f3n Vasca) antolatu zuen CINSAk, sorkuntza bultzatzeko. Hiru urtez antolatu zen jaialdia: 1964an Bilboko Capitol antzokian, 1966an Capitol antzokian eta Donostiako Viktoria Eugenia antzokian, eta 1967an aipatutako bi leku horietan ez ezik Iru\u00f1eko Gaiarre antzokian eta Gasteizko Guridi antzokian."}
{"id": "131644", "revid": "201", "url": "https://eu.wikipedia.org/wiki?curid=131644", "title": "Hondakin nuklearrak", "text": ""}
{"id": "131645", "revid": "201", "url": "https://eu.wikipedia.org/wiki?curid=131645", "title": "Urko abeslaria", "text": ""}
{"id": "131646", "revid": "105290", "url": "https://eu.wikipedia.org/wiki?curid=131646", "title": "Etzakit", "text": "Etzakit 1990eko hamarkadan trikiti eta pop musika uztartu zituen musika-taldea izan zen. Hernanin sortu zen (Gipuzkoa), 1995ean, eta lehen disko grabatu aurretik hainbat plaza eta erromeriatan aritu zen. Guztira, bi disko argitaratu zituen, ehunka emanaldi egin zituen urte gutxian, eta zenbait kantu oso ezagun bilakatu ziren: \"Zergatik ez\", \"Gurekin\"... Lau taldekideetatik Xabier Solano soinu jolea nabarmendu da hurrengo urteetan, besteak beste 4 Itzal, The Solanos eta Fermin Muguruzaren taldeetako kide gisa.\nHistoria.\nXabier Solanok (ahotsa eta eskusoinua) eta Jon Mari Beasainek (panderoa) trikiti bikotea osatu zuten 90eko hamarkadaren hastapenetan. Hainbat erromeria eta lehiaketatan hartu zuten parte, eta beste zenbait garaipenen artean, Euskal Herriko txapela hiru aldiz jantzi zuten gazte mailan. Geroago batu zitzaizkien Ander Barrenetxea (bateria) eta Aitor Zabaleta (baxua), eta Etzakit sortu zen. Laukoteak 1995eko urtarrilean jo zuen lehen aldiz jendaurrean, eta urtea amaitzerako 90 ziren egindako emanaldiak. Kopuru hori gainditu egin zuten 1996an, 120 kontzertu jo baitzituzten. 1997an Estatu Batuetan aritu ziren; New Yorkeko Euskal Etxean eta New Jersey hirian, hain zuzen ere.\nEtzakiten agerraldiak bat egin zuen trikitia eta pop musika ezkontzeko formula indarra hartzen ari zen garaiarekin, eta Hernaniko laukoteak lagundu zuen olatua zabaltzen. Lehendabizi, maketa grabatu zuten, eta handik bi urtera lehen diskoa kaleratu zuten. Hamazazpi urte baino ez zuen Solanok. Gisa honetako beste talde batzuek bezala (Gozategi, Maixa ta Ixiar...), pop eta rock munduko musikari batengana jo zuen laukoteak ekoizpen lanak egin zitzan. Kaki Arkarazo (M-ak, Negu Gorriak) arduratu zen \"Etzakit\" lehen diskoari (Elkar, 1998) gitarren ukitua emateaz, konposizioen freskotasuna eta bizitasuna itzali gabe. Moldaketa ugariz jantzi zituzten kantuak: mandolina, hammond organoa, alboka... Diskoak oihartzun handia izan zuen, \"Gurekin\" eta \"Txikita\" kantuei eta, batez ere, Los Tigres del Norte taldearen \"Zergatik ez\" kantuaren moldaketari esker. Harrera bero hori kontzertuen kopuruan nabaritu zen, 1998ko maiatzetik azarora 120 emanaldi inguru egin baitzituen; zenbait gautan bi lekutan ere jo zuten.\nXabier Solano zen taldeko konpositorea eta abeslaria. Soinu jotzaile gisa, erromerietan aritu aurretik, ezkontzetan joz trebatu zen. Ahotsa, berriz, abesbatzetan landu zuen. Lehendabizi, Hernaniko Ere\u00f1ozu auzoko Ozenki abesbatzan aritu zen, eta ondoren, Irungo abesbatzan. Ahots leun eta melodikoa du, goxoa belarrirako. Solanoren arreba Kristina ere trikitilaria da; pare bat taldetan aritu da: M-n Ezten eta K.S.\nEtzakiten bigarren diskoa bi urte geroago heldu zen: \"Goiz edo noiz?\" (Elkar, 2000). Aurrekoaren ildo beretik, Kaki Arkarazok egin zituen berriz ere ekoizpen lanak, eta kantuen hitz guztiak Jon Garmendia \u00abTxuriak\u00bb idatzi zituen. Kolaboratzaile ugarien artean, Ramon Zubizarreta \"Landakanda\" pandero jolea nabarmendu zen; hain zuzen, haren omenezko pieza bat sortu zuen Solanok disko horretarako. Eta Amparanoia taldeko Amparo Sanchezek eta Mu\u00f1eco perkusio joleak ere parte hartu zuten. Halaber, haize eta hari moldaketak sartu zituzten bigarren diskoan. Kantu zerrendatik \"Egina\"-rekin dantzatu zen gehien jendea; Espainiako Auzitegi Nazionalak Egin egunkaria eta irratia itxi ostean sortutako kantua da.\nDiskoa aurkezteko emanaldiak bukatuta, taldearen aroa amaituta zegoela iritzi zion laukoteak, eta banandu egin zen. \"Une batean Etzakiten bidea agortu egin zela sentitu genuen eta bukatzeko garaia zela erabaki genuen. Akaso oso gazte hasi izanak ere izan zuen eragina erabaki horretan\u00bb, esan du Solanok. Taldekideak bestelako proiektuetan murgildu ziren; lauretatik, Solano mugitu da gehien. Lau Itzal rock taldea sortu zuen lehenengo, The Solanos gero, Fermin Muguruzaren diskoetan eta emanaldietan parte hartu du, eta une honetan Esne Beltza taldean dabil. Bertan Jon Mari Beasain eta Aitor Zabaleta Etzakiten taldekide izandakoekin elkartu da berriro. Beasainek gitarra jo zuen garai batean Mal de Ojo euskarazko rumba taldean, eta Zabaleta Izotz plaza taldean aritu da hainbat urtez. Ander Barrenetxeak, berriz, Morau eta Agotak eta Juan Mari Beltranen taldean jotzen du bateria."}
{"id": "131647", "revid": "201", "url": "https://eu.wikipedia.org/wiki?curid=131647", "title": "Jose Antonio Larra\u00f1aga", "text": ""}
{"id": "131649", "revid": "59723", "url": "https://eu.wikipedia.org/wiki?curid=131649", "title": "Ganbara (musika taldea)", "text": "Ganbara 1980ko hamarkadan euskal folk-rockaren talderik garrantzitsuena izan zen. Hainbat ezaugarrik folk berriaren lehen belaunaldiarekin (Haizea, Izukaitz...) lotzen dute: tradizioa eta jazz edo pop musikak nahastea, Maria Eugenia Etxebesteren ahots ederra gidari izatea eta herri tresnak zein elektrikoak uztartzea. Sei disko eta bakarlari gisa zein beste talde batzuetan ibilbide luzea egin duten musikariak haien ondarea da.\nTaldea.\nBerez, 1979an biltzen hasi, eta jazz eta musika klasikotik zetorren musikari talde batetik sortu zen 1982an. Angel Unzuk (gitarra), Maria Eugenia Etxeberriak (ahotsa), Juan Ezeizak (biolina, alboka, txirula), Josean Martin Zarkok (gitarra, bozoukia, ahotsak), Josemari Mujikak (bateria eta perkusioa) eta Jesus Etxeberriak (pianoa, baxua eta ahotsa) osatu zuten hastapeneko zazpikotea. Laster batean, disko bat grabatu zuten, \"Behin batean\" (So\u00f1ua, 1982). Azkarregi, taldekideen iritziz: \"Presaka eta korrika. Nobatada izan zen. Hortik aurrera pittin bat egindakoa zuzentzen ahalegindu ginen\" (1). Dena dela, disko hark, oso borobila ez izanagatik ere, agerian utzi zuen herri musiketatik edanez musika pertsonalagoa eta landuagoa egin nahi zuen talde preziosista.\nNahiko korapilatsuak izan ziren lehen urte haiek. Rockaren leherketaren garaia zen Euskal Herrian. Emanaldi gutxi, oihartzun gutxi... 1985ean Toledon (Espainia) antolatutako Folk Sari Nazionala irabazi zuten arte. Guztira 175 taldek parte hartu zuen Ganbarak irabazitako lehiaketa hartan. Sari horren ondorioz, Espainiako Telebistan ere agertu zen. Sariak errotik aldatu zuen taldearen zoria. Besteak beste, disko bat grabatzera behartzen zuen irabazlea, eta hortik sortu zen \"Banan-banan\" (Elkar, 1985), nahiz eta lehiaketara aurkeztu aurretik prestatutako materiala izan diskoan agertzen dena. Dezentez disko helduagoa da, argiagoa, eta taldekideek ez dute inongo erreparorik herri musika eta beste musika batzuk uztartzeko.\nAldaketak izan ziren taldean: Jesus Etxeberriak utzi eta Josetxo Fernandez (pianoa, sintetizadoreak) eta Eduardo Salvador (baxua) sartu ziren Ganbaran. Handik aurrera ohikoak gertatu ziren gorabeherak taldearen oinarri erritmikoan. Baina, era berean, sendotu egin zen taldearen muina, Maria Eugenia Etxeberriak, Josean Martin Zarkok, Angel Unzuk eta Juan Ezeizak osatzen zutena.\nSariaren ondorioz emanaldiak ugaritu eta Euskal Herritik kanpo ere jotzen hasi ziren. Taldearen garairik emankorrena da. \"Harat honat\" (Elkar, 1987) diskoan taldeak sonoritate propioa lortu zuen, Etxebesteren ahots indartsuan eta gitarren arteko jolas landuetan zein tresna tradizionalen koloreetan oinarritua. Garai hartan hau zioen Juan Ezeizak taldearen musikaz: \"Folk progresiboa dela esan digute, folka hartuz eta piska bat modernizatuz, aprobak egitea nolabait, esperimentoak. Batez ere, folkeko tresnak eta gaur eguneko tresnekin nahasketak egin ditugu, beste batzuetan ere musika herrikoia hartu eta hitzak jarri dizkiogu edo aldrebes\" (2).\nDisko horretan, gainera, akordeoia eta soinu txikia erabili zituzten lehen aldiz. Horretarako, Joxan Goikoetxea (Alboka) aritu zen tarte batez Ganbararekin. Goikoetxeaz gain, Jose J. Lera (bateria), Jose A. Gonzalez (baxua) eta Josetxo Fernandez Ortega (pianoa) aritu ziren disko hori grabatzen.\n\"Ganbara(tik)\" (Elkar, 1989) haien diskorik landu eta ezagunena da, agian. Berriro ere aldaketak gertatu ziren taldean. Jose Angel Loran (eskusoinua), Alex Blasco (pianoa) eta Mikel Artieda (baxua) sartu ziren. Taldearen diskorik herrikoiena dela esan izan da. Azpimarratzekoa da izen handiko kolaboratzaileen parte-hartzea: Paddy Moloney, Irlandako The Chieftains talde mitikoko gaita jotzaile eta Europako herri musiketako izenik nagusietakoa, besteak beste.\nTaldea erabat aldatu zen \"Buhamien balleta\" diskoan (Elkar, 1992). Josean Martin Zarko eta Angel Unzu ziren hastapeneko laukotetik jarraitzen zuten bakarrak, eta hainbat jazz musikari ezagunekin osatu zuten taldea bosgarren lana gauzatzeko: Txema Garces (baxua), Pello Ramirez (akordeoia, biolontxeloa) eta Josetxo Goia-Aribe (saxofoi tenorea). Haiekin batera Garbi\u00f1e Benitez (ahotsa) eta Alex Blasco (pianoa) aritu ziren. Bateriarik gabeko lehen diskoa da eta jazzaren eragin handiena duena.\nBeste disko bat grabatu zuten, \"Itsas zabalean\" (Elkar, 1995), desagertu baino lehen. Angel Unzu, bere bidea hartu, eta izen handiko euskal musikariekin aritu izan da: Benito Lertxundi, Kepa Junkera, Jabier Muguruza... Horretaz gain, ekoizle gisa aritu da Alaitz eta Maider, Benito Lertxundi eta Olatz Zugaztiren diskoetan, eta jazz musikan buru-belarri kokatutako bi disko instrumental kaleratu ditu bakarka: 13 solos (Jazzle, 2000) eta Melod\u00edas de piel (Elkar, 2003).\nJosean Martin Zarko Albokako taldekide izan zen 1994tik 2001era, eta taldearen lehen bi diskoetan hartu zuen parte. Ondoren \"Euritan Blai\" osatu zuen Juan Ezeizarekin, eta biak aritu dira, Gaskoniako hainbat musikarirekin batera, Europa osoan oihartzun handia eduki duen Xarnege taldean. Hemengo eta hango musika tradizionalak uztartzen dituen \"Gaueko lan musika-M\u00fasica de contrabanda\" diskoa (Pyrene, 2004) kaleratu zuten, eta dozenaka emanaldi eman zituzten Europan. Ganbararen ikuspegi musikaletik hurbilago dagoen Lantz taldean ere parte hartu dute biek, Mikel Errazkin (\"Sorotan\" \"Bele\"), Alaitz Telletxea (\"Alaitz eta Maider\", \"Patxi eta Konpainia\"), Xabi Lopez (\"Beti\" \"Mugan\", \"Kanta\" \"Ttikiak\"), Garbi\u00f1e Insausti, Olatz Prat (\"Zuri&amp;Beltz\", \"Karelean\") eta Oihana Lekuonarekin (\"Mikel Errazkin HF\"). Berriro ere folk, pop, rock eta jazz musikak uztarturik agertzen zaizkigu Igaran gaiak Hirusta, 2007) diskoan.\n2011n berriz elkartu eta \"Eguntto batez\" diska kaleratu zuten."}
{"id": "131651", "revid": "59723", "url": "https://eu.wikipedia.org/wiki?curid=131651", "title": "Vestfir\u00f0ir", "text": "Vestfir\u00f0ir () Islandiako ipar-mendebaldeko eskualdea da. 9.409 km2-ko azalera du eta haren zati handiena penintsula da. 2008an, 7.309 biztanle zituen.\nXVII. mendean, euskara-islandiera pidgina eskualde hartan hitz egiten zen.\nEskualdea bost konderrioz osatuta dago:"}
{"id": "131653", "revid": "201", "url": "https://eu.wikipedia.org/wiki?curid=131653", "title": "Cinsa", "text": ""}
{"id": "131654", "revid": "512", "url": "https://eu.wikipedia.org/wiki?curid=131654", "title": "Urretxindor (argipena)", "text": "Urretxindorra \"Muscicapidae\" familiako hainbat txorik duten izena da. Ohikoena Urretxindor arrunta da (\"Luscinia megarhynchos\").\nTxoriaren omenez-edo, honakoa ere izan daiteke:"}
{"id": "131655", "revid": "105290", "url": "https://eu.wikipedia.org/wiki?curid=131655", "title": "Urretxindor", "text": "Urretxindor \"Luscinia\" generoko passeriformesen izen arrunta da. Hegaztien barruko Muscicapidae familian sailkatua dago.\nZozoaren familiako txori intsektujalea hauek kantu ederragatik nabarmentzen dira."}
{"id": "131656", "revid": "137256", "url": "https://eu.wikipedia.org/wiki?curid=131656", "title": "Ganbera", "text": "Ganbera hitzak esanahi zenbait dituzte:"}
{"id": "131657", "revid": "535", "url": "https://eu.wikipedia.org/wiki?curid=131657", "title": "Bedaru", "text": ""}
{"id": "131658", "revid": "28807", "url": "https://eu.wikipedia.org/wiki?curid=131658", "title": "Pop musika", "text": ""}
{"id": "131659", "revid": "512", "url": "https://eu.wikipedia.org/wiki?curid=131659", "title": "Talako Ama baseliza", "text": "Talako Ama baseliza, Ean (Bizkaia) kokaturiko baseliza da.\nBaseliza talaia natural batean dago kokaturik, portutik abiatzen den bide txiki batetik hel daitekeelarik bertara. Nahiz eta txikia izan, Eako sorreratik aurrera, tradizio izan da nabiganteek zinopariak uztea bertan, babes truke.\nGaur egun, Eak jasandako itsas-nabigazioaren gainbeherarekin batera joan da tradizio erlijioso hau. Dena dela, oso egoera onean dago kontserbatuta, herriko puntu turistikoenetarikoa den aldetik. 1973an berritu zen, Eako biztanleen kontura.\nBere barnean, hiru irudi desberdin gurtzen dira:"}
{"id": "131667", "revid": "2241", "url": "https://eu.wikipedia.org/wiki?curid=131667", "title": "Nevis (argipena)", "text": "Nevis hainbeste lekutako izenean eta pertsona batzuenetan ageri den hitza da."}
{"id": "131670", "revid": "105290", "url": "https://eu.wikipedia.org/wiki?curid=131670", "title": "Material berriztatzaileak eraikuntzan", "text": "Material berriztatzaileak dira, materia zaharrak hobetzeko erabiltzen diren material berriak. Etxegintzan erabiltzen dira eta baita ere ingeniarietan. Bere definizioa izango zen, kontzeptu global bat da non prozezu bat identifikatzen du. Prozezu honetan hainbat parametro daude, eta hauek lotuz, material berriztagarriak sortzen dira ingurunekiko agurgarriak direnak.\nSorrera.\nGizakia hasi zenetik, bere ingurunea moldatzen joan da. Moldaketak hauek lortzeko material hauek erabiltzen hasi ziren:lokatza , harria eta egurra.\nMaterial naturalak (buztingorria,area eta marmola) lehen materialak bezala ezagutzen dira. Eta (adreilua, beira eta baldosa) etxegintzarako materialak bezala izendatzen dira.\nEtxegintzarako beti erabili dira material mota asko, eta haietako askok ez zituzten osasunerako kontrolak pasatu. Urte asko pasa ondoren gaixotasunak agertzen joan ziren.Gaixotasun hauek berriak ziren medikuntzarako, bere jatorria ezezaguna zelako. Baina orain dela urte batzuk material hauek ikertuz gero,errakuntzak aurkitu egin ziren. Batzuk minbizia sortzen zuten, amiantoa bezala. Material hau asko erabiltzen zen etxegintzan teilatuak eta baldosak egiteko.\nHorregatik material berriztatzaileak sortu ziren. Osasuntsuak eta berriztatzaileak direlako.\nEzaugarriak.\nEtxegintzarako material berriztatzaileak kantitate handitan erabili behar dira. Horren ondorioz eratorri behar dira material merkeetatik ( areatik, buztingorritik eta harrietatik)\nBaita ere gomendagarria da manufakturaren prozesua energia gutxi hartzea, horregatik beiratik deribatzen diren material berritzaileak askoz garestiagoak dira adreilutik deribatzen dutenak baino.\nMaterial berrien ezaugarrien artean, nagusiena osasuntsua izan beharko direla da. Baita ere berriztagarriak eta biodegradagarriak. Hauek dira 3 ezaugarri garrantzitsuenak baino ez dira ahaztu behar: gogortasuna, erresistentzia mekanikoa eta suarekiko erresistentzia.\nBaita material berriztatzaileak irizpide batzuk izango beharko dute:\nMotak.\nMaterial berriztatzaileak, motak desberdinetan sailkatzen dira:\nBatzuk ekologikoak dira eta beste batzuk berriztagarriak:\nBurdin ekologikoa.\nLehen arriskua zegoen atmosfera kutsatzeko bere sorkuntzan.\nBaina gaur egun ez du erradiaziorik ateratzen.\nOrganikoak.\nOrganikoen barruan egurra eta haren deribatuak daude. Adibidez, lastoa eta kortxoa.\nMargo ekologikoak.\nMargo hauek mineraletatik aterata daude.\nErabiltzen zirenak lehen kutsatzen zuten baina ekologikoak ez.\nEgurra ekologikoa.\nLehen,egurraren iraupena mantentzeko produktu toxikoak erabiltzen ziren baina gaur egun hori aldatzeko erretsina vegetala erabiltzen da.\nIsolatzaile ekologikoak.\nLehen erabiltzen zirenak berotze globala zekarten baina ekologikoak ez."}
{"id": "131679", "revid": "512", "url": "https://eu.wikipedia.org/wiki?curid=131679", "title": "Jesusen Andra Maria eliza (Ea)", "text": "Jesusen Andra Maria eliza Eako (Bizkaia) parrokia-elizetariko bat da, Ea ibaiaren eskuinaldean kokaturik dagoena, hain zuzen.\nEliza errenazentista da, barrokoari jarraituz berreraiki zena. Barruko ezaugarri nagusia 1740. urteko erretaula da, bertan Jesusen Bihotza, San Jose eta Andra Mariaren irudiak dituelarik.\nErretaulaz gain, zutabe salomondarrak, ildaskatuak eta rokokoan ohikoak diren txarro itxurako zutabeak dira beste ezaugarri aipagarriak.\nKaperan, 1725. urtean eraikia, Mexikoko indianoen diruz egindako Zacatecaseko Kristoa da ezaugarri nagusia."}
{"id": "131680", "revid": "119347", "url": "https://eu.wikipedia.org/wiki?curid=131680", "title": "7,62 x 51 NATO", "text": "7,62 x 51 NATO kartutxoa (NATOren arabera, ofizialki 7.62 NATO) 1950ko hamarkadan NATOko kideek arma luzeetan erabiltzeko diseinaturiko fusil kartutxoa da.\nKartutxo hau erabiliz uten lehengo armak M14 borroka fusil estatubatuarra eta FN FAL belgikarra izan ziren. 1960ko hamarkadan Estatu Batuetako armadak M-16 eraso fusila hartu zuen infanteriako arma nagusi bezala, era 5,56 NATO kartutxoa hartu zuelarik NATOko armada handienak arma arinentzako estandar bezala. Hala ere ez zen izan 1970ko hamarkada amaiera arte NATO arma arinentzako beste kartutxo bat hartu zuen arte."}
{"id": "131682", "revid": "336", "url": "https://eu.wikipedia.org/wiki?curid=131682", "title": "MapReduce", "text": "MapReduce programazio-eredu bat da, eta hari lotutako inplementazioa, datu kopuru handiekin lan egin ahal izateko.\nErabiltzailearekiko gardena den, paralelizazio automatikoa erabiltzen du. Gainera, lanaren banaketa dinamikoa egiten du, makinen hutsegiteei aurre egiten die eta makina arteko komunikazioa jorratzen ditu, besteak beste. Google-ren MapReduce inplementazioa cluster handiekin eta datu kopuru handiekin lan egiteko pentsatuta dago.\nSarrera.\nProgramazio-eredu honen helburua abstrakzio maila handiago batekin lan egitea da, Google-n\negunerokotasunean aurkitzen dituzten arazoei erarik eraginkorrenean aurre egin ahal izateko.\nEredu hau, datu kopuru handien tratamenduan oinarrituta dago eta hauek makina handietan\nexekutatuko dira. Abstrakzio maila handiago bat diseinatu dute, non paralelizazioko mami\nnahasgarriak ezkutatzen diren. Eredu hau Lisp-eko map eta reduce funtzioetan oinarrituta\ndago.\nLan honen ekarpenik handiena interfaze sinple eta boteretsu bat eskaintzea da, eta honen\nbitartez paralelizazio zein datu kopurua oso handien banaketa automatikoa. Modu honetan,\nerrendimendu oso handia lortzen dute makina arruntez osatutako clusterretan.\nProgramazio-eredua.\nEreduaren konputazioak sarrerarako gako/balio pareen bilduma bat hartzen du, eta irteera\nbezala beste gako/balio pare bilduma bat ematen du. MapReduce liburutegiaren erabiltzaileak\nbi funtzio idatzi behar ditu: Map eta Reduce.\nMap eta Reduce funtzioak, Lisp-en (LISt Processing) oinarrituta egonda , zerrendekin lan egiten\ndute. Map funtzioak eragiketa bat aplikatzen die zerrendako elementu bakoitzari. Adibidez, +1\nizan daiteke eragiketa eta (0, 3, 4, 89, 6, 11) hasierako zerrenda. Map funtzioa aplikatu eta gero\n(1, 4, 90, 7, 12) zerrenda izango dugu. Adibide honetan bezala, eragiketa trukakorra baldin bada\nelementu guztien artean, paralelizazio inplizitu bat dago eta eragiketaren aplikazio ordenak ez\ndu garrantzirik. Hots erraz inplementatu daiteke.\nAdibideak.\nAdibide gisa, izan bedi datu kopuru handi batean hitz bakoitzaren maiztasuna kontatu nahi\ndugula. Erabiltzaileak ondorengo pseudokodea idatzi dezake:\n virtual void Map(String gakoa, String balioa) {\n // gakoa: dokumentuaren izena\n // balioa: dokumentuaren edukia\n for each word in balioa\n EmitIntermediate(w,\"1\");\n virtual void Reduce(String gakoa, Iteratzailea balioak) {\n // gakoa: hitz bat\n // balioa: kontatutakoen zerrenda\n int emaitza = 0;\n for each v in balioak\n Emit(AsString(emaitza));\nMap funtzioak hitz bakoitzerako, hitza bera gehi eragiketa bat bidaltzen du (kasu sinple\nhonetan \u20181\u2019 zenbakia soilik), Emit gisa. Reduce funtzioak hitz bakoitzarentzako bidalitako Emit\nguztiak baino ez ditu biltzen eta emaitza bezala itzultzen.\nInplementazioa.\nTeknika honen inplementazioak erabiliko den ingurunearen eragin handia dauka. Hau da,\ninplementazioa erabat aldatuko da erabiliko den makina bat memoria konpartitukoa bada edo\nNUMA (memoria fisikoki banatua eta logikoki konpartitua) edo cluster handi bat bada.\nArtikuluan, azken mota honetako makina bat erabiltzen dute eta probak egiteko erabili duten\ncluster bateko ezaugarrien adibide bat dago segidan:\nExekuzioaren gainbegiratua.\nJarraian, cluster motako makina baten exekuzioa nondik nora joaten den ikusiko dugu.\nHasteko, Map funtzioak sarrerako datuak M zatitan eginez banatzen ditu makina desberdinen\nartean. Reduce funtzioak tarteko datuak R zatitan banatzen ditu, normalean horretarako funtzio\nbat erabiliz (adib.: hash(gakoa) mod R).\nHurrengo irudiak erakusten du exekuzioaren egitura logikoa:\nDatu-egitura nagusiak.\nNodo nagusian hainbat datu-egitura gordetzen dira. Nagusiak, Map eta Reduce ataza\nbakoitzeko egoera gordetzen du (egonean, lanean edo bukatuta), eta langile bakoitzaren\nidentifikatzailea ere (egonean ez dauden atazentzat).\nHutsegiteekiko tolerantzia.\nSistema honek hutsegiteei aurre egiteko diseinatuta egon behar du, ehunaka nodotan exekutatu\nbehar delako. Hutsegiteei aurre egiteko erabiltzen duten teknika prozesuak berriro exekutatzea\nda. Hau da, prozesu langile batek huts egiten badu, horri zegokion lana beste makina batean\nexekutatuko da.\nNagusiak, langile batek huts egin duela konturatzeko, aldiro-aldiro mezu bat bidaltzen dio\nlangile bakoitzari eta denbora jakin batean erantzunik jasotzen ez badu langilea akasdun bezala\nmarkatzen du. Exekutatzen ari zen lana galdutzat joko da, baina langilea berreskuratzen\ndenean egonean egoerara itzuliko da eta lan gehiago jaso ahal izango ditu.\nAldiz, nagusia baldin bada huts egiten duena, orduan exekuzioa berriro egin beharko du\nerabiltzailearen programak. Baina, hori bai, nodo nagusiak sarri gorde dezake uneko egoerari\ndagokion informazioa, kudeatzen dituen datu-egiturak disko gogorrera kopiatuz. Horrela,\nhurrengo nagusi berriak azkeneko une egonkorretik abiatuko du bere exekuzioa. Estrategia hau\njarraitzen dute, nagusiaren hutsegiteak urriak izango direla argudiatzen dutelako.\nBeste hutsegiteko modu bat, exekuzioa gehiegi luzatzea da, makina batek disko-gogorra erdi\nhondatuta daukalako adibidez. Hori gertatuz gero, exekuzio orokorra luzatzen da eta ekiditeko\nMapReduce-k exekuzioa bukatzera doanen, hots, prozesu gehienek amaitu dutenean, oraindik\nlanean daudenen exekuzioen backup atazak bidaltzen ditu beste makina batzuetara. Ataza hori\nbukatutzat emango du, bukatu duena backup-a izan edo exekuzio nagusia izan.\nTeknika hauen eraginkortasuna frogatzeko hainbat proba egin dituzte. Proba hauetan gutxi\ngora-behera 1 TB ordenatzen dituzte. Goiko grafikoek Map atazak laburtzen dituzte, erdikoek,\nMap-etik Reduce-ra pasa beharreko datuak eta behekoek, Reduce funtzioaren irteerako datuak.\nEzkerreko zutabean exekuzio arrunta ikusi daiteke eta 850 segundo inguru behar ditu\nbukatzeko. Erdiko zutabean backup inplementazioa desgaitu da eta makina motelen eragina\nikus daiteke. Orotara 1.284 segundo behar ditu, hau da, %44 motelago. Eskuineko zutabean, 200\nataza akatzean dituzte, nodoen hutsegiteak simulatzeko, eta lortzen duten exekuzio denbora\n933 segundotakoa da, apenas %5 motelago.\nBestelako inplementazioak.\nGoogle-ren artikuluan oinarrituta hirugarren enpresek beste hainbat inplementazio egin\ndituzte. Horien artean Hadoop inplementazioa.\nHadoop.\nApacheren Hadoop Javan idatzitako software ingurune bat da, eta aipatu bezala, Google-ren\nMapReduce eta GFS-n (Google File System) artikuluetan oinarritutako inplementazio libre bat\nda.\nTresna nagusia Hadoop Common da eta fitxategi-sistemarako atzipena ematen du. Onartzen\ndituen fitxategi-sistemen artean, besteak beste, talde honek berak garatu duen HDFS (HaDoop\nFile System) dago.\nFitxategi-sistema honek 64 MB tamainako blokeak erabiltzen ditu eta fidagarritasuna datuak\nerrepikatuz lortzen du. Eta bide batez, RAID sistemen beharra alboratzen du. Besterik ezean 3\nkopia gordetzen ditu, bi nodo berdinean eta 3. bat beste nodo batean.\nFitxategi-sistema honen gainean MapReduce motorra dago eta lanen kudeatzaile batean\noinarritzen da. Kudeatzaile honek exekuzioa atazen kudeatzaileetara bidaltzen du. Banaketa\nhonetan datuak eta exekuzioak ahalik eta hurbilen esleitzen saiatzen den, errendimendua\nhandiagoa izan dadin. Ezin badu exekuzioa datuak dauden nodoan egin, armairu berdineko\nbeste nodo batera esleitzen saiatzen da, sare trafikoa txikitu dadin.\nSoftware honek egin duena, azken finean, Google-k bere artikuluetan idatzitako ideiak\ninplementatzea izan da.\nKritikak.\nDavid DeWitt eta Michael Stonebraker-ek (datu-base eta arkitektura paraleloetan adituak)\nparadigma hau aplika daitekeen arazo kopuruari buruz zalantzak adierazten dituzte.\nEskaintzen duen interfazea oso behe mailakoa dela adierazten dute eta zalantzan jartzen dute\nbenetan adierazten duten berrikuntza eskaintzen dutenik. Aipatzen dute orain dela 20 urtetatik\nTeradata bezalako adibidetan antzeko estrategia inplementatu dela. Gainera ez ditu B-zuhaitzak\n(B-tree) nahiz hash zatiketen abantailarik aprobetxatzen."}
{"id": "131684", "revid": "119347", "url": "https://eu.wikipedia.org/wiki?curid=131684", "title": "Charlestown", "text": "Charlestown Karibe itsasoko Nevisko hiriburua da. Mendebaldeko kostaldean dago, Pinney's Beacheko hegoaldeko muturretik hurbil.\nUharteko bost \"parish\" edo parrokietatik Saint Paul Charlestown izenekoan dago; parrokiarik txikiena da eta bere lur eremua ere oso estua denez, neurri handi batean hiriburuarekin bat egiten duela esan daiteke.\nHistoria.\nKoloniaren garaietan hiriak bi gotorlekuk babesten zuten: Fort Charlesek hegoaldean eta Fort Black Rocks iparraldean.\nHiriko eraikin kolonial asko lurrikaren eraginez hondatu egin ziren.\nEkonomia.\nNevisko ekonomiaren motorra da. Uharteko komertzio eta langile gehienak bertan kontzentratzen dira. Merkataritza-gune nagusia \"Cotton Ginnery Mall\" da.\nEkonomia sektorerik inportanteena finantza-zerbitzuak dira eta hirian arlo horretan nazioarte mailako mugimendua dago.\nEraikinak.\nHiri txiki honetan uharteko \"Nevis Island Administration\" gobernu autonomoaren eraikinak daude eta leku historiko ugari ere badaude:\nGarraioak.\nModernoa den Charlestowneko portuak batez ere Basseterre eta Montserratekiko ferryen bidezko loturak ditu.\nUharteko herri guztien arteko garraiorako ere gune nagusia da."}
{"id": "131710", "revid": "336", "url": "https://eu.wikipedia.org/wiki?curid=131710", "title": "Nikolas II.a", "text": "Nikolas II.a (Chevrongo gaztelua, 990 eta 995 artean - \u2020 Florentzia, 1061eko uztailaren 27a) Eliza Katolikoaren 155. Aita Santua izan zen 1059 eta 1061 urteen bitartean. Aita Santua hautatzeko prozedura aldatu zuen, \"In nomine Domini\" bulda ezarriz."}
{"id": "131712", "revid": "336", "url": "https://eu.wikipedia.org/wiki?curid=131712", "title": "Itsasoaz haraindiko britainiar lurralde", "text": "Itsasoaz haraindiko britainiar lurrraldeak (\"British Overseas Territory\", ingelesez) Erresuma Batuaren subirautzapean eta kontrolpean dauden koloniei deitzen zaie. Lurralde hauek ez dira Erresuma Batuaren zati Ingalaterra edo Ipar Irlandaren modura adibidez.\nGaur egun menpeko lurralde hauek ez ditu zuzenean Erresuma Batuak administratzen. Bakoitzak bere gobernua du eta Erresuma Batua beraien babes eta kanpo harremanetaz arduratzen da. Hori horrela izanik, ez dute Britainiar Parlamentuan ordezkapenik.\nCharles III.a, lurralde horietan Erresuma Batuko errege bezala ezagutzen da eta menpeko lurralde guztiek onartzen dute beraien errege gisa.\nLurralde bakoitzak gobernadore bat du Erresuma Batuko monarkak aukeratua \u2014Erregeak\u2014 eta \"Bere Maiestaren Gobernu\"-ko ordezkari bezala jarduten du."}
{"id": "131714", "revid": "1340", "url": "https://eu.wikipedia.org/wiki?curid=131714", "title": "Itsasoaz haraindiko britainiar lurraldea", "text": ""}
{"id": "131718", "revid": "105290", "url": "https://eu.wikipedia.org/wiki?curid=131718", "title": "Lappiko armarria", "text": "Perlazko koroaren azpian eta ezkutuko zelai gorriaren gainean, gerripeko berde eta erramu koroa duen basagizon bizarduna dago. Armarri hau, Suediako Laponia antzinako probintziak zuen armarriaren ondorengo zuzena da. Izan ere, basagizona, 1607. urtean bihurtu zen Laponiako ikurra, Karlos IX.a Suediar Erresumako errege izendatu zutenean; hasiera batean, armarri aitzindari honetako basagizona beltza zen, hala ere, Laponia probintziaren banaketa eman zenean, Lappland suediarrekoa gorria bihurtu zen eta Olof Eriksson margolariak diseinatutako Lappikoa aldiz, zilarrezkoa ."}
{"id": "131720", "revid": "535", "url": "https://eu.wikipedia.org/wiki?curid=131720", "title": "Santa Katalina itsasargia", "text": ""}
{"id": "131721", "revid": "15795", "url": "https://eu.wikipedia.org/wiki?curid=131721", "title": "Leoi Erregea", "text": ""}
{"id": "131722", "revid": "201", "url": "https://eu.wikipedia.org/wiki?curid=131722", "title": "Notre Dame du Haut kapera", "text": ""}
{"id": "131723", "revid": "105290", "url": "https://eu.wikipedia.org/wiki?curid=131723", "title": "Paleartikoa", "text": "Paleartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nPaleartikoak Europa, Asiako iparraldea (Himalaiaren iparralderaino), Afrikako iparraldea (Sahararaino) eta Arabiako erdi eta iparraldea hartzen ditu.\nEkozona honek klima hotzeko eta epeleko eskualdeak hartzen ditu, baina ez klima tropikalekoak. Eskualde batzuk idorrak dira, hala nola Grezia, Sizilia eta Espainiako hegoaldea.\nBai fauna eta bai floraren aldetik, paleartikoak eta neartikoak antzekotasun handiak dauzkate, Beringeko itsasarteak lotuta daudelako. Bi ekozona hauek batera izendatzeko \"Holartikoa\" hitza erabiltzen da.\nPaleartikoan honako bioma hauek daude: tundra, taiga, koniferoen baso epelak, hostozabalen baso misto epelak, belardi, sabana eta sastrakadi epelak, baso eta sastrakadi mediterraneoak, mendiko belardi eta sastrakadiak, basamortuak eta sastrakadi xerikoak, ibarbasoak eta hezeguneak."}
{"id": "131724", "revid": "39627", "url": "https://eu.wikipedia.org/wiki?curid=131724", "title": "Belatxinga mokohori", "text": "Belatxinga mokohoria (\"Pyrrhocorax graculus\") corvidae familiako hegaztia da. 36\u201339 cmko luzera izaten du, 70\u201385 cmko hego luzera eta 190-240 gramoko pisua. Lumadia beltz-beltza, distira metalkarekin, hanka gorriak eta moko horia ditu. Hegalari ikusgarriak dira, haize lasterrak xarmanki erabiltzen dituztelarik. Hots ohikoenak \"preep\" murmurioa eta \"sweeeooo\" txistu-hotsa dira. Taldekoiak dira.\nHegazti orojalea da: ornogabeak (kakalardoak, barraskiloak, matxinsaltoak, beldarrak...), baiak, haziak, eta zaborrak (mendizaleen janari hondarrak barne) jaten ditu.\nPalearktikoko mediguneetan bizi da, Marokotik Txinaraino: Alpeetan, Pirinioetan, Apeninoetan, Balkanetan, Korsikan, Atlas mendietan eta Afganistan eta Irango mendietatik Himalaiaraino. Mendi-larreetan bizi dira.\nHabia leize edo harkaitz-arrakaletan egiten du. Europan (700)1000 eta 2,800 metro artean umetzen da, Himalaian, berriz, 3.500-5.000 metrotan. 6.500 metrotan habia egitera iritsi da, beste edozein txori espezie baino gorago."}
{"id": "131726", "revid": "1545", "url": "https://eu.wikipedia.org/wiki?curid=131726", "title": "Plastikozko poltsa", "text": "Plastikozko poltsak egunero erabiltzen diren objektuak dira. Merkantzia txikiak garraiatzeko erabilitakoak. 1970ean hasi ziren erabiltzen, oso azkar egin ziren ospetsu supermerkatu eta dendei esker. Etxean zaborra biltzeko erabiltzen hasi ziren eta modu honetan supermerkatuek publizitatea egiteko erabili zuten. Plastikozko poltsak, dentsitate gutxiko polietilenoz, polietileno linealaz, polipropilenoz, plastikozko polimeroz biodegradagarri ez dena eta 18 eta 30eko lodieraz osatuta daude. Urtean zehar, 500.000 milioi eta 1.000.000 milioi poltsa dabiltza mundutik.\nMota desberdinak daude haren funtzioaren arabera: Salgaiak supermerkatu batetik bestera garraiatzen dituena, kamiseta poltsa da, eskulekuaren formagatik deitzen da horrela, poltsa ekonomiko bat da eta material gutxirekin egina, dentsitate altuko polietilenoz zertua eta 12 kiloko elikagaiak garraiatu ditzake. Beste mota bat, oso higroskopikoak diren elikagaiak sartzeko balio dutenak dira, adibidez: irina, gailetak edo pasta, hezetasunetik babesteko. Beste mota batzuk, oxigeno ekintzatik babesten dute elikagai sentikorrak: haragi gorria, gantz neurridun altuarekin duten elikagaiak... Likidoak dauzkaten plastikozko poltsak daude, edarietatik hasita, esnea, maionesa, marmeladak, freskagarriarentzat xarabeak, fruituaren zuku freskoa, ardoak, \"foodservice\"arentzat salsak, eta beste garraia ditzake, \"Bag-in-box\"en teknologiarekin. Beste mota bat, 50 kiloko elikagaiak garraiatzen dituena da, hau, elikagaiak babesten ditu eta merkatura eramatea errazten du. Plastikozko poltsa bereziak existitzen dira haien barruan elikagaiak egosteko, ingelesean \"boil-in-bag\" izendatuak,adibidez; esnea, gazta, urdaiazpikoak, mortadelak eta arroza egiteko.\nOro har plastikozko poltsa baten fabrikazio-prozesuak erretxina txikitzea dakar, izan daiteke puts eginez edo dado baten bitartez. Gero inprimaketa dator eta bernizatze, azkenik, ixten da beroa emanez presio pixka batekin. Munduko kontserbazioa eta elikagaien garraioa industria handi bat da, marken aintzatespena, pirata marken kontsumitzaileari babesik gabe edo gabe enpresarik gabe erreferentziarik gabe, kanpoko agenteen kutsaduraren, organoleptiko nolakotasun eta elikagarrien elikagaiaren babesaren...\nPetroliotik ateratzen den kopuruaren, %5a bakarrik plastikoaren industriarentzat erabiltzen da; honetatik zati handiena erabiltzen da automobilen parteentzat, barrukoak, taula, produktuen beste mota bat telefonoak...; hozkailuaren barrualdeak, telebistaren kabineteak...Oso altua den beste bat, freskagarriaren botilena da, edariak, likidoak... Bakarrik minimo bat plastikozko poltsak fabrikatzeko erabiltzen da. Poltsek asko kutsatzen dute. Herrialde batzuk, Irlanda bezala merkataritza-guneetan, jadanik kobratzen hasi dira poltsak. Gainera herrialde hauetan supermerkatuetan ematen dizuten poltsak paperezkoak dira.\nArazoa.\nBataz beste, biztanle bakoitzak urtero erabiltzen ditu 238 poltsa, 400 urte behar dira deskonposatzeko eta apenas %10 birziklatzen dira. Gainera, plastikozko poltsen erabilerak 100.000 hondar tona sortzen ditu eta planeta kutsatzen duten karbono dioxidoaren 44.0000tm."}
{"id": "131727", "revid": "58701", "url": "https://eu.wikipedia.org/wiki?curid=131727", "title": "Hondakin erradioaktibo", "text": "Hondakin erradioaktiboak, elementu kimiko erradioaktiboak dituzten eta funtzio praktikorik betetzen ez duten hondakinak dira. Maiz, fisio nuklearra bezalako prozesu nuklearren azpiproduktu bat dira. Hondakina ere sortu daiteke erreaktore edo arma nuklearrentzako erregaien prozesamenduaren bidez edo medikuntzarako aplikazioen bidez, erradioterapia edo medikuntza nuklearra bezalakoak."}
{"id": "131728", "revid": "336", "url": "https://eu.wikipedia.org/wiki?curid=131728", "title": "Fauna", "text": "Fauna edo aberedia, eskualde geografiko batean bizi den animalia-espezieen taldea da, aldi geologiko batean edo determinatu batean aurki ditzakegunak. Zoogeografia animalien banaketa espazialetik hartzen da. Honek faktore abiotikoen baitan nahiz faktore biotikoaren baitan dago.\nFauna motak.\nFauna hainbat motatan sailka daiteke jatorriari erreparatuz gero (ekosistema batean bizi direnak eta abiotikoetan bizi direnak)."}
{"id": "131729", "revid": "105290", "url": "https://eu.wikipedia.org/wiki?curid=131729", "title": "Hondakin solido", "text": "Hondakin solidoak gure eguneroko jardueretan sortzen ditugun materialak dira, alde batera utzi behar ditugunak bere balioa edo erabilgarritasuna galdu dutelako. \"HHS\"ak gure etxeetan, dendetan, bulegoetan, jatetxeetan, kaleetan egunero sortzen diren zaborrak dira. Lantegiek ere zenbait \"HHS\" sortzen dituzte beren bulegoetan, biltegietan edo jangeletan. Ondorengoak dira mota nagusiak: papera, kartoia, plastikoak eta janari hondarrak.(\"HHS\"-ak=Hiri hondakin solidoak).\nHerrialdeen hondakin solidoaen zaborrak urtero honako hauek dira:\nArazo honi aurre egiteko \"Hiri hondakinak biltzeko guneen hobekuntza plana\" martxan jarriko da:\nHilabete batzuk bete dira Hiri hondakin solidoak kudeatzeko Bortzirietako Mankomunitateak Hiri hondakinak biltzeko guneak txukundu eta hobeto antolatzeko plana hasi zuela. Plana honetan, garbitasuna eta antolaketa hobetzeko intentzioarekin Hiri hondakinak biltzeko guneak egurrezko hesi batez mugatzea aurre ikusita dago. Gune hauetan informazio panelak jarriko dira baita ere, zerbitzu honen erabiltzaileak kanpaina berri, zerbitzu berriak eta bertzelakoetaz egunean egon daitezen.\nHonez gain beste zenbait plan aurrera eramango dira, adibidez, Hondakinak bildu eta banatzeko poltsak: Bortzirietako Hiri-Hondakinen Mankomunitateak hondakin birtziklagarriak bildu eta banatzeko poltsa batzuk jartzen ditu dohainik eskuragarri bere bezeroentzat: berdea beira biltzeko, horioa enbaseak eta plastikoak biltzeko eta urdina berriz papera eta karoia biltzeko.\nEspainiaren egoera.\nHondakinen gaiak bereziki kezkatzen ditu agintariak eta herritarrak. Gero eta gehiago kontsumitzen dugu, eta, ondorioz, gero eta hondakin gehiago sortzen. 1995. urtean, Espainiako herritar bakoitzak 378 kilo hondakin sortu zituen, 2003. urtean, 502 kilo, eta 2007an % 17 gehiago (urtean 588 kilo herritar bakoitzak). Datu horiek Europako batezbestekoaren gainetik jartzen dituzte espainiarrak (522 kilo sortzen du europar bakoitzak urtean). Azken urteetan erruz ugaritu dira erabilera bakarreko ontzi eta bilgarriak, eta horrek ekarri du zabor kopurua etenik gabe handitzea; egun sor-tzen dugun zabor guztiaren % 60 dira ontzi eta bilgarri horiek, eta pisu guztiaren % 33 hartzen dute. Erabili ahala botatzen jarraitzen badugu, 2020rako hirietan sortzen den zaborra % 50 haziko da. Eta zenbat eta hiri hondakin gehiago sortu, orduan eta aurrekontu handiagoak beharko dira horiek bildu, garraiatu eta tratatzeko; egun jada udal aurrekontuen % 20 hartzen du arlo horrek. Egoera neurri horietaraino irits ez dadin, administrazio guztiak (Europakoa, Espainiako Estatukoa, autonomia erkidegoetakoak eta udalak) arau zorrotzak jartzen hasita daude; besteak beste, Hiri Hondakinen Plan Integrala egin dute. Plan horren helburua da beiraren eta kartoiaren % 70 birziklatzea eta plastikoen % 30. Plana bukatzeko zazpi urteren faltan, ordea (2015ean bukatzen da), ez doa bide on-onetik. Hamaika hirik jakinarazi diote CONSUMER EROSKI-ri zenbat zabor birziklatzen duten (beste zazpik ez digute daturik eman, nahiz guk behin eta berriz eskatu), eta batez beste, paper-kartoien % 47 birziklatzen dute, pilen % 44 eta ontzien % 18. Egoera, hala ere, asko aldatzen da hiri batetik bestera. Iru\u00f1eak eman du emai-tzarik onena guztietan, eta esan liteke hiri horixe dagoela gertuen Hiri Hondakinen Plan Integralak ezar-tzen dituen helburuetatik. Nafarroako hiriburuan beiraren % 53 birziklatzen dute, paper-kartoien % 69 eta ontzien % 28."}
{"id": "131730", "revid": "105290", "url": "https://eu.wikipedia.org/wiki?curid=131730", "title": "Karbono bono", "text": "Karbono bonoak mekanismo internazional batzuk dira ingurumenera kutsadura igorpenak gutxitzeko; Kiotoko protokoloak proposatutako mekanismoetako bat da berotegi-efektua edo berotze globala sortuarazi duen kutsadura igorpenak murrizteko.\nSistema honek sutagarri ekonomikoak eskaintzen ditu enpresa pribatuek ingurumen kalitatea hobetzen eta euren produktuak egitean sortzen diren igorpenak erregulatzen lagun dezaten,CO2-a igortzeko eskubidea izango dute ongi trukakor bat bezala eta merkatuan ezarritako prezioan.Bono hauen salerosketak-karbono bono batek karbono dioxido tonelada bat igortzeko eskubidea ematen du-berotegi efektuko gasak arintzea baimentzen du, eta horrela,gasak igortzen edo igorritako gasak murrizten dituzten enpresak mesedetuz eta ordainarazten asko igortzen dituzten enpresak.\nBerotegi efektuko gasen igorpenen murrizketak CO2 tona baliokideekin neurtzen dira,eta Igorpen Murrizketen Ziurtagirietan (IMZ)itzultzen da.IMZ bat atmosferara izurtzen uzten den CO2 tona baten baliokidea da, eta Kiotoko protokoloarekin akordio bat duten herrialdeei salduak izan ahal dira karbono merkatuan.Agiri bat ezarri dezaketen proiektu motak hurrengokoak izan daitezke:Energia berriztagarriak,laku eta ibaien garbiketak,forestazioa,eta\nGure planetaren aldaketa klimatikoa,berotegi globala edo berotegi efektua sortzen dituzten igorpenak murrizteko, herrialde industrializatu nagusienak - Estatu Batuak kontuan izan gabe-akordio bat ezarri dute zeinek berotegi efektuko gasak murrizteko xede kuantifikatu bat ezartzen duen 2012.urterako:Kiotoko Protokoloa.Hau betetzeko, garapen bidean dauden herrialdetan daude gasak harrapatzeko eta desagerrarazteko proiektuak finantzatzen ari dira.\nIzan ere, bonoen salmenta sistemetako kritikoek,CO2-aren igorpenak murrizteko mekanismo inplementazioak atmosferan kontzentratua dagoen CO2-a murrizteko efekturik izango ez duela diote.Wigley-ren estudiak dioen bezala,1999, munduko herrialde guztiek,Estatu Batuak barne, onartutako Kiotoko tratatuaren inplantazioak milioika gasen murrizketa ekarriko du 2050.urterako,edo tenperatura 0,06\u00a0\u00b0C jeistea ere lortuko du urte horretarako."}
{"id": "131731", "revid": "1519", "url": "https://eu.wikipedia.org/wiki?curid=131731", "title": "Zelai", "text": ""}
{"id": "131732", "revid": "119347", "url": "https://eu.wikipedia.org/wiki?curid=131732", "title": "Nevis Peak", "text": "Nevis Peak (985 m) Karibe itsasoko Nevis uharteko mendirik altuena da. Uharte bolkaniko honetako erdialdean dago eta bere orografiaren elementu nagusia da.\nSumendi bat da. Historiaurretik ez zaio erupziorik ezagutzen baina halakorik gerta liteke: fumarola eta ur termalak daude kostaldean eta horrek maila baxuko aktibitate bulkanologikoa adierazten du.\nEzaugarriak.\nGailurrean hodeirik ez dagoenean izugarrizko ikuspegiak daude, bai Nevis osokoa bai Ozeano Atlantiko, Karibe itsaso eta Haizebeko uharteetakoa.\nGoialdeko lurrak ez dira bat ere egokiak nekazaritzarako; uhartea azukre-kanaberaren ekoizpenaren gune oso garrantzitsua zen garaietan ere barnealdean ez zen halakorik landu. Eremu horretan ia ez da ezer aldatu eta jatorrizko landaredi zein fauna oso ondo gorde dira.\nTontor nagusiaz gain beste batzuk daude, adibidez Round Hill (309 m, iparraldean) eta Saddle Hill (387 m, hegoaldean).\nIgoera.\nPosible da tontorrera igotzea baina ibilbidearen zati batzuk zailak dira. Mendizaleek fisikoki sasoian egon behar dute eta segurtasuna bermatzeko oso gomendagarria da gidari baten laguntza izatea."}
{"id": "131741", "revid": "26894", "url": "https://eu.wikipedia.org/wiki?curid=131741", "title": "Palearktiko", "text": ""}
{"id": "131742", "revid": "201", "url": "https://eu.wikipedia.org/wiki?curid=131742", "title": "Hondakin Solidoak", "text": ""}
{"id": "131743", "revid": "201", "url": "https://eu.wikipedia.org/wiki?curid=131743", "title": "Plastikozko poltsak", "text": ""}
{"id": "131744", "revid": "201", "url": "https://eu.wikipedia.org/wiki?curid=131744", "title": "Karbono bonoak", "text": ""}
{"id": "131747", "revid": "201", "url": "https://eu.wikipedia.org/wiki?curid=131747", "title": "Hegaztien gripea", "text": ""}
{"id": "131748", "revid": "201", "url": "https://eu.wikipedia.org/wiki?curid=131748", "title": "Hegazti gripea", "text": ""}
{"id": "131754", "revid": "11782", "url": "https://eu.wikipedia.org/wiki?curid=131754", "title": "Nevis mendia", "text": ""}
{"id": "131759", "revid": "512", "url": "https://eu.wikipedia.org/wiki?curid=131759", "title": "Charlestown (argipena)", "text": "Charlestown zenbait lekuren izena da."}
{"id": "131764", "revid": "7398", "url": "https://eu.wikipedia.org/wiki?curid=131764", "title": "Cocos nucifera", "text": ""}
{"id": "131765", "revid": "1545", "url": "https://eu.wikipedia.org/wiki?curid=131765", "title": "Oliba olio", "text": "Oliba olioa edo oliba-olioa landare olio bat da, batik bat sukaldaritzan erabilia, olibondoaren fruitutik \u2014hau da, olibatik\u2014 ateratzen dena. Oso osasungarria, gantzen %\u00a085 asegabeak dituelako. Gantz asegabe horien artean, azido oleikoa du nagusi (%\u00a075) eta azido linoleikoa dator ondoren (%\u00a010). Gantz asegabe horiek handitu egiten dute HDL edo \u00abkolesterol ona\u00bb, eta lagungarriak dira gaixotasun kardiobaskularren aurka. Gainera, oliba olioa aberatsa da antioxidatzaileetan (gizakiaren zahartze prozesua geldiarazten duten substantziak), eta A, D eta K bitaminak ematen dizkigu. Horregatik guztiagatik, \u00aburre likidoa\u00bb ere esaten zaio oliba olioari.\nAdituek diotenez, oro har oso osasungarria da heldu baten eguneroko dietan 25 mililitro oliba olio birjin estra (hiru bat zopa koilarakada) sartzea. Izan ere, oliba olio birjin estra da, oliba olio moten artean, giza osasunari mesede gehien egiten diona.\nKalitate mailak.\nMerkaturatutako olioak kategoria hauek erabiliz sailkatzen dira (kalitate maila apalenetik gorenekora):\nOliba olioaren ontzian beste adierazpen hauek ere aurki ditzakegu:\nJatorria eta historia.\nLandare-olioak historian zehar erabili ohi dira. Gastronomian erabili izan dira gehien bat, baina beste erabilera batzuk ere eman izan zaizkio, hala nola erabilera erlijiosoak, kosmetikan eta argiztapenean erregai gisa olio-lanparetan eta tenpluetan.\nOliba-olioaren ekoizpenaren jatorria antzinaroan bilatu behar da, Ilgora Emankorrean (Tigris eta Eufrates ibaietatik Niloraino). K.a. 4000ean Afrikako olibondo barietate baten eta ekialdeko beste baten arteko gurutzaketa bat egin zen fruitu handiko espezie bat emateko, haietatik olioa ateratzeko. Inguruan egindako indusketetan olio-errotak aurkitu dira. Lehen landaketak Siriatik Kanaanera doan eremu zabalean egin zirela susmatzen da (k.a.5000 urtetik k.a 3000 urtearen hasiera arte). Olibaren erabilera hori nekazaritzarekin batera sortuko zela uste da. Hala ere, olibondoaren zuhaitzaren erabilerak ezagutzen dira Goi Paleolitoan (K.a. 12.000).\nEgipton, K. a. 2000 inguruan oliba-olioa helburu kosmetikoekin erabiltzen hasi zen. Egiptoarrek, jada, Isis, gizakiei olibondoaren laborantza irakatsi zien jainkosa zela zioten. Egiptoarrak oliba-olioa merkaturatzen hasi ziren, Kretatik inportatuta. Hilobi-ganberen barruan, oliba-olioa duten ontziak eta anforak irudikatuta daude. Olio hori produktu arrunta izango litzateke Mediterraneoan, ogia eta ardoarekin batera.\nOlio-ekoizpena greziarrengana iritsi zen K. a. II. milurtekoaren erdialdean. Kretako konkista mizenikoaren bidez (non olioaren ekoizpena eta haren erritu-erabilera dokumentatzen den garai minoiko zaharretik). Eremu horren ondorengo zibilizazio helenikoan, oliba-olioak garrantzia handia izan zuen. Greziar hedapen kolonialaren garaian, K. a. VII. mende inguruan. Greziarrek Italiara eraman zuten olioaren ekoizpena.\nFeniziarrek, Mediterraneoko antzinako herri merkatari handiak, olibondoa Iberiar penintsulako hegoaldeko kostaldera eraman zuten (gaur egungo Andaluzia) K. a. XI. mendean. Lur hori laster izango zen urre likidoa ekoizteko gune nagusietako bat. Feniziarrek Magreben eta Sardinian sartu zuten olio-ekoizpena ere.\nTripolitaniako kostaldea, probintzia Betikoa eta Mediterraneo frantsesa izan ziren olioa ekoizteko hiru zentro nagusiak Inperioaren mendeetan. Erromatar Hispanian, probintzia Betikoak (iberiar penintsulako hego-mendebaldea) oparotasun handia lortu zuen, neurri batean oliba-olioaren esportazioei esker. Hispaniak Erromarekin izan zuen merkataritzaren lagin bat Testaccio mendia da. Testaccio, edo loreontzien mendia, muino artifizial bat da 250 \u00d7 150 metrokoa oinarrian eta 50 metrotik gorako garaierakoa, oliba-anforen (oliba-oliozkoak) milioika hondakinek osatua, bertan ia hirurehun urtez zehar botatakoak, Augustoren garaitik III. mendearen erdialdera arte, non % 80 anfora betikoak diren. Italiako hiriburuaren tradizio herrikoiak, muinoaren historiak jasotzen dituenak Erromako loriaren lekuko, kondaira bat gordetzen du, alegia, probintzia guztietako zergak hiri inperialari egozten zizkioten anforak zeuden lekua izango zela. Mendi horren izugarritasunean, hiriko biztanleek antzinako Erromaren boterearen eta bere inperio handiaren oparotasun ekonomikoaren sinbolo bat ikusten zuten. Hala ere, tradizio herrikoiak bere identifikazioan huts egiten du: Testaccioa probintzia bakarreko anforek osatzen dute gehienbat, Betikak eta, neurri txikiagoan, Tripolitaniak, erromatar aztarnategi horretan aurkitutako ontzi ereduaren arabera (Dressel).\nAntzinaroan, gaur egun bezala, Andaluziako ekoizpenaren erdigunea Guadalquivir haranean zegoen, baina orduan pisurik handiena gaur egun baino pixka bat mendebalderago zegoen, Jaen eta Cordoba probintzietan nagusi baitzen.\nErabilera.\nSukaldaritzan.\nLehen zibilizazioetan, oliba-olioaren ez zen erabiltzen sukaldaritzarako, lehen animalia-jatorriko koipeak nahiago baitziren. Horregatik, hasieran onarpen berezia judaismoan izan zuen, non ezin baita ez txerririk ez beraien koipea jan. Gero, kultura batzuk gozagarri gisa eta kantitate txikitan erabiltzen hasi ziren. Elikagai horren nutrizio-onurak egiaztatu zituztenean, greziarrek saltsatan gehitzen hasi ziren.\nErromatarrak olioa sukaldaritzan erabiltzeagatik gehien nabarmendu zirenak izan ziren. Beren gastronomiarako olio-kategoriak egiten hasi ziren, nahiz eta hasieran ez zuten kalitate onenekoa erabiltzen. Gustua findu ondoren, olio berdea eta olio urreztatua agertu ziren. \nOliba-olioa oinarrizko elikagaia da Mediterraneo aldeko herrialde askotan. Sukaldaritzako osagai gisa, entsalada desberdinetako ontzietan eta oliba-oliotan murgildutako kontserbetan.\nOliba-olioa eta limoi-zukua nahasten dituen olio-olioa oso ohikoa da mediterraneoan ere. Era berean, belarrekin aromatizatutako olioak erabiltzen dira. Erromeroa eta albaka adibidez. Horrez gain, Andaluzia osoan eta Mediterraneoko eskualdean gosari tradizionala da.\nGordinean bere propietate organoleptiko guztiak osorik kontserbatzen dituen bezala, oliba-olioak ere baditu bere propietateak. Oliba-olioak berotzeak eragindako degradazioarekiko duen erresistentzia gantz-azidoen konposizioagatik eta polimerizazio oxidatiboa saihesten duen antioxidatzaile eta esterolen edukiagatik da. Hala ere, behin eta berriz berotzen denez, antioxidatzaile edukia nabarmen jaisten da, egile batzuen ikerketen arabera.\nEspainean, batez ere eskualde ekoizleetan, beti erabiltzen da frijitzeko eta edozertarako gozagarri gisa. Andaluziako gastronomian nonahi erabiltzen da. Gehiegi berotzen ez bada, kea botatzen ez badu, hainbat aldiz erabili daiteke, egonkortutako kalitatea eta ezaugarriak mantenduz.\nErlijioan.\nEkialdeko mediterraneoko herrialde batzuetan, aldare batean oliba-olioa isurtzea jainkoen ugalkortasun eskaerak egiteko erabiltzen zen. \nGrezia klasikoan, olibondoa eta haritza ziren gehien ohoratzen ziren zuhaitzak. Atenaseko jatorri mitikoan, olibondoak funtsezko papera betetzen zuten. Mitoen arabera, Ateneak eta Poseidonek Atenaseko hiri berria beren babespean eduki nahi izan zuten, eta horretarako Zeusek, Poseidonen anaiak, opari batzuk eskaini zituen. Ateneari olibondo bat eman zion, eta Olinpoko auzitegi batek esan zuen hiria jainkosari zegokiola oparirik onena jasotzeagatik. Olibondoa Herkulesen eta Teseoren bizitzako kontakizunetan ere agertzen da.\nGreziarrek beren hilak ehorzten zituzten beren bizitzan nahi izan zituzten gauzekin, eta objektu horien artean oliba-oliodun edalontziak zeuden. Gainera, greziarrek oliba-olioa erabiltzen zuten, beste ukendu askoren artean, gorpua apaintzeko eta mantentzeko.\nJudaismoan, eta kristau erlijioaren eraginarengatik, olioa garrantzitsua izan da beti. Biblia olioaren eta horrekin lotutako beste erreferentziaz beteta dago. Moisesek eraikitako santutegiko lanparak oliba-olio erabiltzen zuten. Erromatarrek Olibondoen Baratzean Jesus harrapatu zuten. \nEliz katolikoan bazen arau bat parrokian Ostegun Santuan olioa bedeinkatu eta parrokia horren mendeko eliza guztiei banatzera behartzen zuena, aldaera argiztatzeko erabil zedin.\nGreziako Eliza Ortodoxoan, bataioarekin batera, haurtxoaren gantzudura oliba olioarekin egiten da. Eliza katolikoan oliba-olio birjina ere erabiltzen zen bataioetan. Koranean oliba-olioa ere aipatzen da. \nElikagaiak kontserbatzeko.\nOliba-olioa kontserbadore natural bat da. Antioxidatzaile natural kopuru handia duenez, elikagai batzuk kontserbatzeko eta heltzeko produktu ezin hobea da. Hona hemen adibide batzuk: atuna latan, gaztak (Espainiako adibide bat Mantxako gazta da, \u201coliotan egina\u201d izenarekin ezagutzen da), txerriaren hainbat produktu, hala nola hestebeteak, etab.\nKontserbarako oliba-olioa birjina erabili nahi badugu oso garrantzitsua da erosi aurretik lehenengo erabiltzeko egokia dela ziurtatzea. Oliba-olio ona aukeratzeko eta hura kontsumitzean asmatzeko, hainbat gauza hartu behar dira kontuan. Adibidez: tonua, lurrina, zaporea, AOVEren barietatea (Aceite de Oliva Virgen Extra), etiketa, prestaketa artisaua eta oliba-olioaren dentsitatea.\nKosmetikan eta higienean.\nAntzinako egiptoarrek buztina edo errautsak erabiltzen zituzten larruazaleko akatsak kentzeko; hala ere, konponbide hori azala babesteko geruzaren zati baten aurretik eramaten zen, eta batzuetan epidermisaren gainetik ere bai. Horregatik, prozesu hau eta gero oliba-olioa erabiltzen zen baltsamo gisa. Olioak kanpoko faktoreetatik eta bakterioetatik babesten du azala, eta zelulak birsortzen laguntzen du, dituen gantz-azidoek emoliente gisa funtzionatzen baitute. Bereziki, azido oleikoak zelula-mintzak sortzen laguntzen du.\nOndoren, oliba-olioa belar aromatikoekin eta lore-esentziekin nahasten hasi zen, ukendu aromatiko baliotsuak sortzeko. Bai Egiptoko, Mizenasko eta bai Erromako kulturan, hainbat erreferentzia arkeologiko aurkitu dira oliba-olioz sortutako produktuei eta hauen onurei buruz. Garai klasikoko atletek oliba-olioa erabiltzen zuten beti azala eguzkitik, berotik eta erorketetatik babesteko. Gladiadoreak olioz igurzten zuten azala, labainkorragoak eta malguagoak izateko. Gero, gladiadore eta atletek olioarekin nahasitako izerdia kentzen zuten tresna batekin, estrigila izenekoa, eta tresna hori oso garesti saltzen zuten, plasto eta emoliente gisa.\nK.a. 2700. urtean, oliba olioz lurrindutako ukenduak egiten zituzten egile gehienak grekoek ziren, eta Mediterraneoko gainerako herrialdeetara esportatzen zituzten. Italiar penintsulan, etruskoak erosle bihurtu ziren lehenengo, eta denborarekin produktu horien fabrikatzaile.\nEkoizpena.\nTradizionala.\nNekazaritza.\nJasotzen diren olibak, almazara deitutako lekura eramaten dira. Hemen lortzen da olioa. Olibak garbitzen dira, hostoak, partikulak ,lurra eta zikinkeria kentzeko. Egokia da olibak jaso eta gero, 24 orduko epean prozesatzea, haien kalitatea honda ez dadin. Horrela egiten ez bada, fruitua leun bihur daiteke, eta hori da olioaren azidotasuna handitzearen arrazoi nagusia.\nOliba olio honako prozesu fisikoen bidez lortzen da:\nOntziratzea.\nOntziak, garbitasuna bermatzen dituzten eta legeak errespetatzen dituzten fabrikak, fabrikatu egin beharko dute. Ontzirapena, produktua, egoera hobean mantentzean bilatzen du. Oliba-olioa oxidazio-erreakzioengatik babestea, ezinbestekoa da, bere maila kualitatiboa mantentzeko eta kalitatea ez galtzeko.\nGarraioa.\nOso garrantzitsua izaten da garraio arloa zeren produktu asko bezala denborarekin kalitatea asko jeisten da. Horren arrazoi handietako bat da nola garraiatzen den oliba olioa munduan zehar. \nEstatu mailan kamioi bidez egiten da gehiena, horrek bermatzen baitu kalitatea, esentzia eta propietateak bere hasierako egoera berdinean mantentzea. Garraioa hegazkinez egiten denean berriz, kalitate oso onekoa izan ohi da baina baita ere herrialde bat larrialdi une batean baldin badago. Itsasotik ez da oso ohikoa izaten garraioa baina kasu hori suertatzen denean, kantitate oso handiak ematen dira. Hala ere, oso garestia izaten da zeren hain prozesu motela denez garraiatzen ari den enpresa horrek inbertsio handia egin beharra edukitzen du normalean.\nSalmenta.\nHainbat atal edukitzen ditu salmenta prozesuak. Ez da soilik oliba bera ondo zaintzea, gero oliba olio berari ere zaintza berezi bat eman behar zaio eta hori olibaren zaintza bezain garrantzitsua da.\nSalmentak itxurarekin asko jolasten du, botilaren itxura, oliba olioaren kolorea, tamaina... Espainiar Estatuak hori oso landuta egiten du munduko gehien esportatzen duen herrialdea baita.\nEkoizpen masiboa.\nOliba olioaren erabilera eta esportazio oparoak, eskari handia egiten du oliba olioaren industrian nahiz eta onuragarria izan, horretarako ekosistemaren zati handi bat hondatzen ari da. Ekoizpen masiboa hau enpresen inbertsioak izan dira faktore handi bat eta horrekin batera landa-eremuetan lanean egoten diren langile esplotatuak.\nEkoizpen masiboak kalte handia egiten ari zaion arren gaur egun oso zaila izango da ekoizpen mota honi aurre egitea.\nEkoizpen Prozesua.\nOliba-olioaren ekoizpen prozesua desberdina da ekoizle bakoitzaren erabakiaren, baliabideen edo eta lortu nahi den olio motaren arabera. Produktore garrantzitsu gehienek, haatik, olibaren bilketatik azken produktuaren ontziratzeraino tratamendu berdina burutzen dute:\nOliben bilketa.\nAbendua eta urtarrila arteko tartea da olibak jasotzeko garaia, fruitua egoera ezin hobean dagoen denboraldia baita. Tradizionalki erabili izan den teknika erabiltzen da oraindik fruituak adarretatik askatzeko. Bilketa sistema honek, adarrak era desberdinetan astintzean datza, olibak bertatik eror daitezen. Fruituak zuhaitzetik erori ondoren, lehenbailehen eraman behar dituzte ekoiztuko diren instalazioetara.\nOliben garbiketa.\nBatutakoa ekoizpen instalazioetara heldutakoan, honen sailkapen eta garbiketa zorrotz bat burutzen da. Hasteko, barietatearen, heltze-mailaren eta osasun-egoeraren arabera antolatzen dira fruituak eta ekar ditzaketen hosto, adar eta harriak baztertzen dira. Sailkapen honen ostean, oliben garbiketa gauzatzen da eta hauek pisatzen dira, ondoren, biltegiratze prozesu bat aplikatu ahal izateko.\nEhotzea eta irabiatzea.\nGarbitu ondoren, olibak birrindu egiten dira. Ehotzeak olibaren egitura haustea ahalbidetzen du, hezurrik kendu gabe, zati likidoa askatzeko. Irabiatzea aldiz, orea beste elementuetatik bereiztean datza, apurka-apurka olioa ateratzeko. Bi prozesu horien emaitza etorkizuneko olio-orea izaten da.\nLikidoa solidotik bereiztea.\nOrea lortu ondoren, zati likidoa zati solidotik bereizi behar da. Eta prozesu hori iragazte selektibo baten bidez egiten da. Orearen goiko aldean geratzen den olioaren erauzketa bat egiten da eta presio bidezko beste erauzketa bat gauzatzen da ondoren.\nFase likidoak guztiz bereiztea.\nMateria likidoa zehaztuz doan arren, solido kopuru txiki bat du oraindik, eta, jakina, ezabatu egin behar da. Bereizketa berri hori dekantazio baten bidez, zentrifugazio baten bidez edo bi prozedurak konbinatzen dituen sistema misto baten bidez egin daiteke. Fase honen bukaeran azken produktua, hots, oliba-olioa lortzen da.\nSailkapena eta biltegiratzea.\nOlioa biltegiratzen da, ontziratu eta kontsumitzeko egoera onenean merkaturatu baino lehen. Fase honetan produktuak hainbat aldaketa jasango ditu: aroma mingotsen zati bat galtzen zaio eta \u00f1abardura eta sentsazio gozo eta atseginak gehitzen zaizkio.\nOntziratzea.\nBiltegiratzeko prozesuan denbora jakin bat pasa denean ontziratzeko ordua iristen da. Olioa ontziratzeko edozein materialek ez du balio. Gehien erabiltzen direnak PET, beira, lata eta kartoi estalia dira. Gomendagarria da argia pasatzen uzten ez duten ontzi opakoak erabiltzea, olioak bere barnean ezkutatzen dituen bikaintasunak ez aldatzeko. \nBanaketa.\nBehin ontziratura, produktua prest dago dagoeneko banatzeko.\nOsagai nutritiboak.\nOlibaren propietate guztiak aldatu egiten dira erabilitako kantitatearen eta olioa prozesatzeko eta biltegiratzeko moduaren arabera. Eduki handiko propietate nagusietako bat azido oleikoa da, %75 hartzen du. Oliba-olioaren azidotasuna gantz azido askeen edukiaren arabera zehazten da eta azido oleikoaren gramoen bidez adierazten da 100 g olioko. Hau oliba-olioak katalogatzeko erabiltzen da.\nOliba-olio birjina estra gorputzaren osasunerako oso onuragarria da, E bitaminak kolesterol txarra ez oxidatzen laguntzen du. Beste aldetik Polifenolak zelulen zahartzea eta minbizi zelulen eraketa saihesten ditu. E bitaminarekin batera, gantz monoinsaturatuek LDL kolesterolaren mailak murrizten laguntzen dutelako gomendatzen da.\nOlio Birjina zein olio estra olioak aberatsak dira. A, E, D eta K bitaminetan zehazki. Hauek gorputzari garatzen, aktibatzen, egunez energia eta bizitasuna mantentzen laguntzen diote. Kaltzioa xurgatzen dute (beharrezkoa den substantzia). Ikusmena, ugalketa, odolaren osasuna, garunaren eta larruazalaren osasunerako mantenugaiak dituzte. \nOnurak.\nMediterraneoan bizi den jendea luzaroago bizi dela eta bihotzeko gaixotasun gutxiago dituela ikusi da. Mediterraneoan kontsumitutako olio eta gantz gehienak gantz aseak baino osasungarriagoak direlako. Ancel Keysek 1950 urtean egindako behaketa, oliba-olioaren ohiko konstumoari, dieta mediterranoa deitzea. \nMunduko merkatua.\nOliba-olioak, kokapen geografiko konkretuak ditu, olibondoaren zaintza eta mantentzea errazten duten baldintza klimatiko bereziek markatuak. Munduko ekoizpenaren % 3 bakarrik egiten da Mediterraneotik kanpo, eta Espainiak, Greziak, Tunisiak eta Italiak munduko ekoizpenaren % 70 baino gehiago hartzen dute. Olio-eskaria ia % 60 hazi da 1990etik. \nGutxi gorabehera, 10 herrialdek sortzen dute oliba-olioaren munduko ekoizpen osoa; gehienak Mediterraneo itsasoko arkuan daude. Gaur egungo munduko ekoizpena 2,8 eta 3,2 milioi tona artekoa da urtean, Nazioarteko Oleikulturako Kontseiluak erabilitako datuen arabera.\nMunduko ekoizle nagusiak.\nOliba-olioak ez du ekoizpen handirik beste landare-olio batzuekin alderatuz gero; soja-olioak eta palma-olioak, berriz, landare-olioen munduko ekoizpen handiena dakarte. Espainia oliba-olioa ekoizten duten herrialdeen munduko rankingaren buruan dago. Mediterraneo itsasoan dauden Europako beste bi herrialdek, Italiak eta Greziak, munduko ekonomiaren podiumeko gainerako posizioak hartzen dituzte. \nEspainia.\nGaur egun, Espainian oliba-olioaren 1300 ontziratzaile baino gehiago daude, eta 2.000 marka baino gehiago, sektore horrek ekonomian duen eragina ikusteko. Jaengo probintzia da oliba-olioaren munduko ekoizlerik handiena, olibondoen eta olio-ekoizpenaren kontzentraziorik handiena duen lekua baita munduan. 1983az geroztik, Jaengo Azoka Erakundean bi urtean behin Expoliva ospatzen da, oliba-olioaren eta antzeko industrien sektoreari eskainitako mundu mailako erreferenteko nazioarteko azoka bat. Bertan, Oliba Birjina Olioaren Kalitatearen saria ematen da. Herriz herri, ekoizle handienak Ubeda, Martos, Villacarrillo, Baeza, Villanueva del Arzobispo eta Vilches dira. \nEspainiak 1,2 milioi tona ekoizten ditu batez beste eta 400.000 tonako barne-kontsumoa du urtean, beraz, gutxienez 800.000 tona esportatu behar dira guztizkoa merkaturatzeko. \nGrezia.\nGrezia oliba-olioaren munduko kontsumitzaile handienetako bat da, pertsonako eta urteko 11,99 litrora iritsiz, hau da, elikadura-gastuaren % 5era, munduko batez bestekoa gaindituz, hau da, 0,45 litro pertsonako eta urteko. Grezian, oliba olioaren laborantza oso garatua dago; hala ere, olibadiak eremu menditsu eta ez oso produktiboetan daude. Ekoizpen osoa egonkortuta edo gainbehera dago 90eko hamarkadatik.\nOlibadi greziarrak eremu espezifikoetan hazten dira, hala nola Peloponesoan, izan ere, oliba-olio grekoaren ia % 65 ekoizten da bertan, Egeo eta Jonica uharteetan eta Kretan. Oliba barietaterik ezagunena Koroneiki da. \nKontsumitzaile greziarra zorrotza da, kalitate handiko oliba-olioa erosten du eta kanpaina bateko oliba-olioaren profil organoleptikoa bestearekiko egonkorra izatea baloratzen du.\nItalia.\nItalia oliba-olioaren munduko bigarren ekoizle handiena da, Espainiaren ondoren, 464 000 tonako batez besteko ekoizpenarekin. Italiaren esportazioak gutxienez 300-400.000 tona/urteko izaten dira; beraz, milioi bat tona inguruko bolumenak behar ditu. Elkarterik ezagunenetako bat Associazione Nazionale Citt\u00e0 dell 'Olio da. Italian, ezagunak dira Frantoio, Leccino Pendolino eta Moraioloren oliba motak. Italian, oliba olioaren esportazioak mundu osora bikoiztu dira azken hogei urteetan, Covid pandemiari lotutako osasun-produktuen kontsumorako aldaketak eragindako azelerazioarekin. \nEuskal Herriko ekoizpena.\nEuskal Herriko oliba-olioaren produkzioa oso mugatua da. Euskaldun askorentzat ezezaguna da oraindik, nahiz eta arroitz-olibekin eta kalitatezko ezaugarriekin egina dagoen, olio bereizgarri bat bihurtuz. Hona hemen Euskal Herrian oliba-olio marka ezagunak: Erroiz, Manzano, EuskoLabel eta Borges\nNafarroa.\nNafarroa da gehien produzitzen duen lurraldea. Nafarroako Olioa soil-soilik oliba-olio birjina estra da, oliba-zuku hutsa. Europan iparren ekoizten den olioa da. 2007tik aurrera jatorri deitura du. Arkeologiari esker, oliba-errotak aurkitu dira Nafarroako erromatar villa batzuetan, hala nola Ledean, Cascanten, Barillasen, Ablitasen eta Arellanoko \u201cLas Musas\u201d izenekoan. Nafarroako Olioaren eremu geografikoan Nafarroako hegoaldeko 135 herri daude eta mendi hauek ditu muga iparraldean: Kodes, Lokiz, Urbasa, Andia, Erreniega, Alaitz, Izko eta Leire.. \nAraba.\nAraba-Errioxan, 160 hektarea erabiltzen dira olibondoen laborantzarako eta 75 hektareako olio-azalera ditu. Haietatik kanpainan zehar 100.000kg oliba ateratzen dira, zeinek 20.000 litro olio ekoizten dutenak. Lau enpresa dira oliba-olioa Araban ekoizten dutenak: TRUJAL LA EQUIDAD S.COOP, PEREZ FRANCO S.C., ERROIZ S.C. eta RECOLECTOR S.C.\nBizkaia.\nBizkaian, lau dira oliba-olioa hornitzen dutenak: EXCLUSIVAS ALTO CIDACOS, LA CHINATA, Cooperativa La Borgenca eta Kenako S.L. \nGipuzkoa.\nGipuzkoan oliba-olioa hornitzeko enpresa hauek dira: SCA San Isidro, Bernamel, Santa Catalina M\u00e1rtir, Sacesa Selecci\u00f3n, Belluga Gourmet, Sarasti XXI Edariak, Itxasi, Manttangorri eta Tribal Trading."}
{"id": "131777", "revid": "71150", "url": "https://eu.wikipedia.org/wiki?curid=131777", "title": "Indiako Ozeanoko Britainiar Lurraldea", "text": "Indiako Ozeanoko Britainiar Lurraldea ( edo laburtuta \"BIOT\") Indiako ozeanoan dagoen Erresuma Batuaren itsasoaz haraindiko lurraldea da. Txagos uhartediak osatzen du, Afrika eta Indonesiaren arteko erdibidean dagoena. Lurraldea sei atoloik osatzen dute, handiena eta hiriburua Diego Garc\u00eda izanik.\nDiego Garcia atoloia, Erresuma Batuak eta Ameriketako Estatu Batuek partekatzen duten base militarra dago. Guztira 4.000 biztanle daude lurralde osoan, denak militarrak. Izan ere, 1961etik 1973ra bitartean, bertako herritar guzti-guztiak kanporatuz joan ziren.\n2000. urtean, ordea, Londresko auzitegi nagusiek uharteak jatorrizko herritarrei itzultzeko agindu zuten. Agindua ez zen bete, Estatu Batuentzat eta Erresuma Batuarentzat interes estrategiko handiegia baitu lurralde hark; handik eraso zieten Estatu Batuek Iraki 1991n, Afganistani 2001ean, eta Iraki berriz ere 2003an. Helegiteen bitartez 2006. urte arte atzeratu zen afera. Orduan, berretsi egin zuten auzitegiek 2000. urteko erabakia. Betetzeke dago."}
{"id": "131782", "revid": "105290", "url": "https://eu.wikipedia.org/wiki?curid=131782", "title": "Televisi\u00f3n Canaria", "text": "Televisi\u00f3n Canaria Kanarietako Radiotelevisi\u00f3n Canaria korporazio publikoaren kate nagusia da. 1999ko abuztuaren 21ean hasi zen emititzen lehenengo aldiz \"Televisi\u00f3n Auton\u00f3mica de Canarias (TVAC)\" izenpean.\nTelebista katearen eta irrati-telebista korporazioaren egoitza nagusia Santa Cruz Tenerifekoaen dago."}
{"id": "131785", "revid": "1340", "url": "https://eu.wikipedia.org/wiki?curid=131785", "title": "TV Canaria", "text": ""}
{"id": "131787", "revid": "105290", "url": "https://eu.wikipedia.org/wiki?curid=131787", "title": "Televisi\u00f3n Canaria Dos", "text": "Televisi\u00f3n Canaria Dos Kanarietako Radiotelevisi\u00f3n Canaria korporazio publikoaren bigarren kate nagusia da. 2006ko maiatzaren 30ean hasi zen emititzen lehenengo aldiz \u00a12! izenpean.\nTelevisi\u00f3n Canaria kate nagusiaren gehiagarri gisa sortu zen. Halaber, programa kulturalak eta dokumentalak ematen dira. Bere egoitza ere Santa Cruz Tenerifekoaen dago."}
{"id": "131788", "revid": "1340", "url": "https://eu.wikipedia.org/wiki?curid=131788", "title": "TV Canaria 2", "text": ""}
{"id": "131792", "revid": "63274", "url": "https://eu.wikipedia.org/wiki?curid=131792", "title": "Iberiar Penintsulako Gerra Euskal Herrian", "text": "XIX. mendea hasieran, Napoleon Bonapartek Frantziako politika zuzendu zuen garaian, Napoleondar Gerrak izeneko gatazka militarrak gertatu ziren. Horiek Europara hedatu ziren, baita Euskal Herrira ere. Euskal Herria gudu zelai bilakatu zuen guda Iberiar Penintsulako Gerra izan zen. Euskal Herrian, frantsestea edo frantzestada deitu zitzaion, Frantzian \"Espainiako kanpaina\", Espainian \"Independentzia gerra\", eta Erresuma Batuan eta Portugalen \"Penintsulako gerra\".\nFrantsesteak ondorio latzak izan zituen Euskal Herrian, hala Pirinioez iparraldera nola hegoaldera, armada kanpotarren presentzia eta ekintzagatik. Napoleonen indarrak bakarrik 80.000 izatera heldu ziren Euskal Herrian, eta Ipar Euskal Herriak orduan 120.000 biztanle inguru zituen. Euskal herritar horiek pairatu zituzten gerlariak mantentzearen kostua. Askok emigraziora jo zuten, Ameriketara. Herritar askok eta eliteek jarrera kolaboratzailea hartu zuten iraultzaile frantsesekin. Hala ere, 2011tik aurrera jarrerak aldatzen joan ziren, eta askok mendira jo zuten, bandolero gisa lapurretara, iraultzaile frantsesei eraso eginez, baina ez bakarrik haiei.\nGerraren hasiera.\n1807ko urriaren 27an Manuel Godoyk sinatutako Fontainebleauko itunaren arabera, Espainiak eta Frantziak elkarrekin Portugal konkistatzeko kanpaina onartu zuten. Horretarako, Espainiako erresumak laguntza logistikoa emango zion frantses armada inperialari. 1807ko udazkenean bertan lehendabiziko frantses gudarosteek Bidasoko muga zeharkatzeari ekin zioten, teorian Portugalerako bidean.\nHala ere, bi hilabeteren buruan, Hego Euskal Herria osoan finkatu ziren, bertoko herritarren atsekaberako: Napoleonek herriaren babesa izango zuela pentsatu bazuen ere, armada atzerritarrari mantenua ematea ez zen herritarren gustukoa. Dena den, herriak ez zuen maite edozein armada mantendu behar izatea, ezta zerbitzu militarra ere; Gipuzkoan, herritarrek eta bertako eliteek, foru erakundeek ere, jarrera kolaboratzailea agertu zuten lehendabiziko bi urteetan gutxienez. Euskal lurralde horretan, bidelapurrak edo erreboltariak ez ziren gipuzkoarrak izaten, nafarrak edo ipar euskal herritarrak baizik. Pierre Thouvenot brigada jenerala (1757-1817) Gipuzkoako gobernadore izendatu zuten 1808ko martxoan eta kargu horretan jarraitu zuen Araba eta Gipuzkoako eta Bizkaiko Jaurerriko gobernadore izateko gobernadore izendatu zuten arte. \nNapoleonek D\u00b4Armagnac buruari Iru\u00f1eko Ziudadela bereganatzeko agindu zion. Horretarako, azpijoko bat jarri zuten abian: otsailaren 16an, elurtea probestuz, egun horretan frantziar gudariak elkarren aurka elur pilotak jaurtikitzen ari zirelako itxurak eginez Ziudadelara hurbildu ziren, betiere defendatzaileen gozamenerako. Gertu zeudenean ezkutatuta zeuzkaten euren armak atera, barnera sartu eta Ziudadela bereganatu zuten.\nAranjuezko altxamenduaren osteko Madrilgo maiatzaren 2ko gertaerek, hiru egun geroago Baionan Espainiako erregeak eta bere ordezkoaren abdikazioak eragin zituzten, Joseph Bonaparte enperadorearen anaia errege berri bilakatuz. Egoera honetan, Fernando VII.ak aukeratutako gobernua aurka izan arren, Iberiar penintsula osoan altxamenduak eragin zituen, baita Hego Euskal Herrian ere. Ordurako eta \"Grande Arm\u00e9e\" osoa sartzekotan zegoen, Espainiako armada Logro\u00f1o berreskuratu eta urriaren 17an Casta\u00f1os jenerala Tuterara ailegatu eta bertan azaroaren 23an frantziarren aurkako gudua borrokatu zuen.\nUdazken hartan Hego Euskal Herria gudu zelai bihurtu zen. Urriaren 31tik aurrera, Zornotza, Balmaseda eta Gue\u00f1es inguruan, Joaqu\u00edn Blakek zuzendutako Galiziako armada Lefebvre mariskalak zuzendutako armadaren aurka aritu zen . Frantziarrek garaipena lortu zuten Durangaldea eta Pirinioen arteko bidea moztuz.\nGerrilla-gerra edo \"petite guerre\".\nGudu-zelaian armada erregularraren aurka garaipena lortu ezinik, gerrilla-taktikak erabiltzeari ekin zioten Napoleonen aurkariak. Hego Euskal Herrian, eta baita Espainian ere, partida ugari sortu ziren armada erregularra borrokatzeko. Partida ospetsuenak gerrillari famatuak zuzenduak ziren:\nAnglo-portugaldar armadaren sarrera.\n1812ko uztailean, Erresuma Batuak esku hartu zuen gerran. Arthur Wellesley Wellington dukea Portugaletik sartu zen anglo-portugaldar armada baten aurrean. Ciudad Rodrigon eta Arapilesen garaipenak lortu ondoren, Madrilerako bidea hartu zuen eta Joseph Bonapartek Valentziara ihes egin behar izan zuen. Nahiz eta frantziarrek kontraeraso egin eta erregea Madrilera itzuli, Errusiako kanpainan izandako porrotaren ondorioz, 1813ko hasieran, Bonaparte behin betiko bota zuten Madrildik.\nHandik guda-frontea Euskal Herrira etorri zen, frantziarrak erretretan aurrera joan ahala. Ekainaren 21ean, Gasteizen gerraren gudu odoltsu eta nagusienetariko bat izan zen. Bertan, Joseph Bonaparte menderatu ondoren, Wellingtonek Donostia eta Iru\u00f1ea hartzeko erasoaldiei ekin zien, frantziarrak Iberiar penintsulatik behin betiko botatzeko.\nWellington Donostia konkistatzeko ahaleginetan zebilela, bere portua garrantzi estrategikoa zuenez, 11.000 lagun bidali zituen Iru\u00f1era O'Donnell jeneral espainiarraren agindupean. Frantziarren kontraerasoa saihesteko Rowland Hillen gudarosteari eskatu zion Pirinioetatik 80 kilometroko luzera zuen frontea kontrolatzea, batez ere, mendiko pasabideak.\nPorrotaren ondoren, Soult mariskalak laster berrantolatu zuen bere armada, eta Iru\u00f1eko garnizioa babesteko kanpaina hasi zuen Amaiur eta Orreagako pasabideetatik. Nahiz eta kanpainaren hasieran garaipenak izan, nafar orografia eta aliatuen defentsa sutsuak laster geldiarazi zuten frantziar armada. Wellingtonek armada berrantolatu eta, 1813ko abuztuaren 1ean, Soraurengo guduan berriro menderatu zituen frantziarrak.\nAbuztuaren 31n, Soultek beste saiakera bat egin zuen Donostiako garnizioari laguntzeko. Hala ere, Galiziako armadak San Martzialen eutsi eta frantziarrak bota zituen Gipuzkoatik. Gudua pasa eta gero, anglo-portugaldar armadak hiru egunez arpilatu zuen Donostia: hiria erretzeaz gain, bertokoak erail eta bortxatu zituen.\nNapoleon Pirinioetako mugaren defentsa prestatzen ari zela, Fernando VII.a Espainiakoarekin negoziatu zuen. Bakearen truke, espainiar erregeak koroa berreskuratu zuen.\nGerra Ipar Euskal Herrian.\nBaina gerra ez zen bertan bera gelditu, anglo-portugaldar armadak ez zuelako bakea sinatu, Espainiako erregeak baizik. Suchetek, orduan, Ipar Euskal Herrira eraman zuen gudu zelaia. Irailean eta urrian lehenengo borrokak Ekialdeko Pirinioetan izan zirenez arren, azaroan mendebaldera jo zuten. Hilaren 10ean, hain zuzen ere, Ugaranako gudua izan zen. Hilabete bat beranduago Basusarrin borrokak izan ondoren, abenduaren 9 eta 13 artean Errobiko gudua egin zuten Baiona inguruan.\nIpar Euskal Herrian, Hego Euskal Herrian frantziarrek jasan zuten moduan, Wellington beldur zen gerrilla-gudua jasango ote zuten. Hori zela eta, Ugaranako gudua eta gero, espainiar gudarosteek bertako euskaldunak arpilatzeari ekin ziotenean, etxera bidali zituen haiek. Pablo Morilloren dibisioa baino ez zuen mantendu, Erresuma Batuko gobernuak ordaindua zelako. Era berean, beste herrialdeetako soldaduak zigortu egin zituen arpilatzen harrapatzen bazituzten.\nNolanahi ere, Espainian egin zuten moduan, frantses armadak bere herrikideak arpilatzeari ekin zion, Ipar Euskal Herriko euskaldunak gutxi frantsestuta baitzeuden. Soult horrelako jarrerak geldiarazten saiatu bazen ere, baita kapitain bat exekutatuz ere, ezin izan zuen eta, historialari batek esan zuen moduan, \"bertokoak laster konturatu ziren beren nazioa salbatzeko bide bakarra aliatuen garaipena lortzea zela\".\nHandik gerra Bearnorantz mugitu zen 1814ko apirilaren 14an Tolosako guduarekin bat gerra amaitu arte. Ordurako Napoleonek kargua utzia zuen, apirilaren 12an zehazki, baina borrokak ez ziren momentu horretan eten, albistea ez baitzen fronteraino heldu. Azken borroka Euskal Herrian Tolosakoaren egun berean jazo zen, bi egun geroago: Baionako gudua."}
{"id": "131793", "revid": "6327", "url": "https://eu.wikipedia.org/wiki?curid=131793", "title": "Gerra Napoleonikoak Euskal Herrian", "text": ""}
{"id": "131794", "revid": "119347", "url": "https://eu.wikipedia.org/wiki?curid=131794", "title": "San Adriango baseliza", "text": "San Adriango baseliza Lizarrateko tunelean dagoen baseliza da. Gipuzkoan dago, Aizkorriko mendilerroan.\nHistoria.\nDirudienez, antzinako baseliza Hirutasun Santuaren ohorez eraiki zen. Inguruko herri hizkeran, latinezko \"\" izen hura \"Sandrati\" bilakatuko zen (eta halaxe deitzen diote tokiko euskaran oraindik ere). Hortik tunelari, euskarazko Lizarrate izen zaharraz gainera, \"Sandrati\" izen berria ere eman zitzaion, Villasantek dioenez; eta, geroago, ilun samar bilakatua zen izen horri forma argiagoa eman nahirik, \"San Adrian\" bihurtuko zen hizkuntza maila jasoan.\n1893an eraitsi zuten lehenengo baseliza zahar hura, eta beste bat eraiki. Gerora, XIX. mendean, mikeleteen koartel bat ere egon zen; 1911an jazotako suteak erabat erraustu zuen, eta berdin gertatu zitzaion alboan zuen ostatuari."}
{"id": "131800", "revid": "6327", "url": "https://eu.wikipedia.org/wiki?curid=131800", "title": "Bailengo bataila", "text": ""}
{"id": "131803", "revid": "336", "url": "https://eu.wikipedia.org/wiki?curid=131803", "title": "Mihilu", "text": "Mihilua (\"Foeniculum vulgare\") \"Apiaceae\" familiako landare belarkara da. Hego Europar eta Hego Asiar jatorria du.\nDeskribapena.\nBi metro garai izatera hel daiteke. Basoan biltzen da bero gehien egiten duen garaian, orduan baitu lurrin gozoena. Bere hostoak luzeak eta finak dira, eta loreak aldiz, zurtoin motzeko loretxo horien sortatan agertzen dira.\nSukaldean.\nAnis zaporeko erraboila barazki gisa kontsumitu ohi da, bai entsaladetan gordinik, xafla kurruskarietan moztuta eta olioarekin, ozpinarekin eta piperbeltz eho apur batekin prestatua, edo bai beroan, erreta edo egosita zerbitzatuta.\nHosto lehorrak ongarri gisa erabiltzen dira, menda-anis zaporea emateko."}
{"id": "131804", "revid": "7398", "url": "https://eu.wikipedia.org/wiki?curid=131804", "title": "Foeniculum vulgare", "text": ""}
{"id": "131805", "revid": "1659", "url": "https://eu.wikipedia.org/wiki?curid=131805", "title": "Kola (zuhaitza)", "text": "Kola (\"Cola nitida\") espezie bat da, Sterculioidae azpifamiliako zuhaitza. Bere enborra 20 metro garai izatera irits daiteke. Afrikan du jatorria, eta klima tropikaletan bizi da.\nAfrikako zenbait herritan eta Amerikan hazten da.\nFruituak kafeina eta beste substantzia batzuk dauzka. Era tradizional batez erabiltzen da bizigarri eta sendagarri gisa eta 1886tik edari freskagarriak (adibidez Coca-cola eta Pepsi-cola) egiteko."}
{"id": "131806", "revid": "15795", "url": "https://eu.wikipedia.org/wiki?curid=131806", "title": "Cola nitida", "text": ""}
{"id": "131812", "revid": "46380", "url": "https://eu.wikipedia.org/wiki?curid=131812", "title": "Istv\u00e1n S\u00e1ndorfi", "text": "Istv\u00e1n S\u00e1ndorfi (; Budapest, Hungaria, 1948ko ekainaren 12a - Paris, Frantzia, 2007ko abenduaren 26a) batez ere Frantzian bizitako margolari hungariarra izan zen.\nBiografia.\nBere aitak amerikar enpresa batentzat egiten zuen lan eta 1950. urtean kartzelara bidali zuten bost urtez. Kartzeletik atera ondoren, erregimen komunistatik aldendu nahian, familia guztiak Hungariatik alde egin zuen, lehenengo Austriara, gero Alemaniara, eta azkenik, Frantziara 1958. urtean. S\u00e1ndorfi zortzi urterekin hasi zen marrazten, eta hamabirekin olio-pinturarekin hasi zen. Parisko \"\u00c9cole nationale sup\u00e9rieure des Beaux-Arts\"-en ikasten hasi zen eta margolaritzari ekin zion.\nBi alaba izan zituen Ange eta Eve. Margolaritzan eta marrazketan bizitza osoa eman ondoren, 2007ko abenduaren 26ean hil zen gaixotasun baten ondoren."}
{"id": "131841", "revid": "119347", "url": "https://eu.wikipedia.org/wiki?curid=131841", "title": "Aixkol", "text": "Aixkola (\"Lathyrus sativus\") Fabaceae familiako landare belarkara eta birakaria da. Asian du jatorria, eta Indian lantzen da duela 4.000 urtetik hona.\nDeskribapena.\n50 cm luze izatera hel daiteke. Zurtoinetan hegalak ditu, lore horiak edo zuriak eta leka lauak ditu. Aixkolak proteina asko ditu eta, gainera, lehorteak oso ondo pairatzen ditu.\nErabilera.\nInguru mediterraneoan lantzen da. Indian latirismo gaixotasuna eragiten duen aminoazido toxiko gutxiago duen barietate berri bat lortu dute. Espainian Mantxako gachamigaren osagai tipiko bat da eta Andaluzian irina erabiltzen da arrautzeztatzeko.\nEspainiako Independentzia Gerran (1808-1814), aixkolak populazio ugariaren oinarrizko elikagaietako bat izan ziren. Era berean, Gerra Zibilean eta Frankismoan \u2013 1967an debekatu zuten arte \u2013, aixkol-ahia oinarrizko platera izan zen familien elikaduran, eskasiak eraginda. Izan ere, haren ekoizpena eta merkaturatzea frankismoak sustatu zituen.\nNeurotoxikotasuna.\nAbusuak latirosia edo latirismoa deituriko gaixotasun bat eragin dezake, paralisi muskularraren eragina, pertsonengan arazo neurotoxikoak sortzen dituzten zenbait aminoazido latirogeno direlakoen konposaketaren ondorioz, Gerra Zibilaren osteko gose-garaian Espainiako biztanleek frogatu zuten bezala.\nEspainian, 1940 eta 1941ean Ley eta Oliver de la Riva medikuek aixkol-ahi kontsumoaren eta latirismo bezala ezagutzen den gaixotasun neurotoxikoaren arteko harremana ezarri zuten arren, bere debekua ez zen 1967ra arte iritsi, frankismo betean.\n2010ean, \"Lathyrus sativus\"-aren toxikotasuna aztertu zuen Espainiako Batzorde Zientifiko batek \u00abaixkolen kontsumoa noizbehinkakoa baino ezin da izan. Hainbat autorek argitaratutako azterlanen arabera, \"lathyrus sativus\" hazietan ODAPen (azido-N-oxalyl-diamino-propionikoa) %0,15etik beherako edukia giza kontsumorako atalase segurutzat jotzen da\u00bb esan zuen. Kontsumitzeko debekua 2018ra arte egon zen indarrean.\nTaxonomia.\nCarolus Linnaeusek 1753an \"Species Plantarum\" bere liburuan \"lathyrus sativus\" deskribatu zuen."}
{"id": "131842", "revid": "7398", "url": "https://eu.wikipedia.org/wiki?curid=131842", "title": "Lathyrus sativus", "text": ""}
{"id": "131843", "revid": "56334", "url": "https://eu.wikipedia.org/wiki?curid=131843", "title": "Katalizatzaile", "text": "Katalizatzaileak erreakzio kimikoetan erreakzioaren abiadura geldotzea edo bizkortzea lortzen duten substantziak dira.\nKatalizatzaile motak.\nBi katalizatzaile mota daude, positiboak eta negatiboak."}
{"id": "131846", "revid": "6327", "url": "https://eu.wikipedia.org/wiki?curid=131846", "title": "Udaltzain", "text": ""}
{"id": "131849", "revid": "9461306", "url": "https://eu.wikipedia.org/wiki?curid=131849", "title": "Connemara gure bihotzetan", "text": "Connemara gure bihotzetan Julen Gabiria idazlearen eleberria da, 2000. urtean argitaratua, Xabier Mendiguren Elizegiren hitzaurreaz eta Nestor Zabalaren argazkiez hornitua. Liburua Elkar argitaletxeak argitaratu zuen. Aurretik, 1998an hain zuzen ere, Igartza Saria irabazia zuen. Formatu elektronikoan ere argitaratu da. Izenburua Irlandako mendebaldean dagoen Connemara eskualdetik datorkio.\nHariari dagokionean, Txema izeneko mutil gazte batek bere neska lagun Eider auto-istripu batean galdu berri du. Hura ahaztu nahi du baina ezin, gainera Eiderrek aurreko urtean Eirera egindako bidaiari buruzko egutegia eta diskete bat aurkitu ditu. Eiderren arimarekin bat egin eta bere buruarekin behin betiko bakean gelditzeko asmoz, neska lagunak Irlandan zehar egindako bidaia berregiten hasiko da.\nBidaia aurrera doala, egunkaria irakurri eta gertakizunak gertatu hala, hasiera batean Txemak Eiderreri buruz zituen aurreiritzi asko apurtu eta Txemaren txundidurarako neska lagunaren alde anbiguo ezkutuak ere agertuko dira. Txemak bere neska lagunak urte bat aurretik egin zuen bezala bidaia Dublin hiriburuan hasiko du eta gero, mapan erlojuaren noranzkoari jarraituz, Irlanda uharte osoa zeharkatuko du: Cork, Kerry konderria, Dingle penintsula, Clare konderria, Galway hiria, Connemara eskualdea, Sligo hiria, Donegal konderria, Derry hiria, Belfast eta hortik berriz ere Dublinera itzuliko da.\nHaria atalez atal.\nEuskal Herritik abiaturik, liburua Txemak bisitatzen dituen Irlandako toki-izenak izenburutzat hartzen dituzten ataletan dago banatuta. Aldi berean, atal bakoitzaren ondoren atalarekin zerikusia duten ipuin sinboliko labur bat (orrialde bat edo bikoa) gaineratzen da, Nestor Zabalaren argazki batekin batera.\nEuskal Herria.\nDuela aste batzuk ustez halabeharrez gertatu den auto-istripuz hil den Eider izeneko neska baten mutil laguna, Txema, bera ahaztu ezinik dabil. Penak ahazteko lagunekin, bikotea osatzen duten Jabi eta Tererekin hain zuzen, elkartu eta ezagutzen dituen emakumeekin sexu-harreman berriak izan arren, ezin du Eider gogotik kendu. Bere gurasoen etxera joaten da Eiderren gela ikustera eta bere ama berarekiko zuen harremana ongi ote zihoan galdetzen dio, hil baino lehen Eiderrek portaera arraroa erakutsi zuela baieztatu eta gero. Txemak ez ditu ongi hartzen amaren susmoak. Berarekin eztabaidatu eta gero, bere amak bakarrik uzten du Eiderren gelan eta bertako objektuek berarekin bizitako uneen oroitzapenak dakarzkiote gogora, baita Eiderrek joan den urtean bakarrik Irlandara egin zuen bidaia ere. Berak Eiderri bidalitako eskutitzekin batera, diskete bat aurkitzen du, non \u00abEire\u00bb jartzen duen. Bertako lehen fitxategian, Eiderrek bidaiari buruzko eguneroko bat idazteko asmoa agertzen du, Irlandara joateko irrika eta pozarekin batera, azkenean aske sentituko delakoan. Beste fitxategiak, ordea, pasahitz sekretu batez zabaldu behar dira, Eiderrek adierazi bezala Irlandan egon aterpeen izenekin bat datozenak. Lagunekin parranda-gau baten ondoren, Eiderren oroitzapena jasanezin bilakatu eta Irlandara bidaiatzea erabakitzen du Txemak.\nDublin.\nTxemak Irlandara joateko motxila prestatzen duen bitartean, Eiderrek Irlandara joan behar zuela esan zionean gogoratzen du eta atzerago joaz nola Txemak berak urrutiko lurraldeen berri ematen zion, nola IRAk Londresen burututako ekintza ikusgarri batek Irlandarekiko jakin-min eta grina piztu zion eta geroztik herrialde horrekin loturiko guztia irakurri egiten zuen. Txemak aireportuan etsipenez Eider nola agurtu zuen ere gogoratzen du. Txema Dublinera heltzen da eta, Eider egon zen aterpetxeetako izenak edozein gidatan aurkitu eta horrela bere egunerokoko fitxategiak aise eskuratu ahal duen arren, nahiago du, Eiderrek bizi zuena sakonago bereganatzeko, bera ibili zen hirietan murgilduta berak ezagutu zituen bazterrak ezagutu eta hiri bakoitzean dagoela, bertako aterpeen izenak sartu pasahitz moduan eta bertan irakurtzea bere bizipenak. Horrela, Dublinen bertan Eiderren lehen fitxategia irekitzen du.\nBertan, Eiderrek Dublin bisitatzen du, baina ohiko tokiez haraindi joan eta bera gehien hunkitzen duena bertako jendearen begirada da, sakona eta lagunkoia, lurraldeari neurrigabetasuna ematen diona. Pentsamendu horietan murgildurik, Txema herriko ingeleseko akademian nola ezagutu zuen eta harekin nola elkartu zen gogoratzen du, aldi berean lagunak zituen Jabik eta Terek ere bikote bat osatzen zutelarik, hasiera batean Eider Jabirekin gustatuta zegoen arren. Irlandan bizi dituen sentimenduak Txemarekin bizi izan dituenekin parekatzen ditu.\nTxemak, irakurritakoa gogoan duela, Irlandako kaleetan ibiltzen da gora eta behera. Azkenean, periferiako eliza batera sartu eta Eiderrek nola Irlandatik itzultzean Irlandako gatazkari buruzko berrien bila aritzen zen gogoratzen du. Bertako Kristoren irudiaren aurrean, Eiderren galera-sentimendua areagotu egiten zaio eta otoitzean edo hasten da, Eiderri buruz duen hutsunea betetzeko eskatuz.\nCashel.\nBere egunerokoan azaltzen duenez, Eiderrek Dublin berehala uzten du Irlandako lurraldea berehala ezagutzeko asmoz. Autostopez bidaiatzen du. Lehenengo etapan, Kilkenny izeneko hiri batera heltzen da irlandar jator bati esker eta bertan egingo du lo. Biharamunean, Cashel hirira heldu eta aterpetxean Rocio izeneko kaliforniar neska alai eta bizia ezagutzen du. Eiderri bere bizitza korapilotsua kontatzen dio eta autostopez bidaiatzeko aholkuak ematen dizkio. Mutiletan nola ibili den ere kontatzen dio Eiderri. Berak, berriz, ez du ezer kontatzeko, Irlandara bere nortasunaren bila etorri dela ezik agian. Rocio izenak gogorarazita, egunerokoaren atala Txema tabernaria zeneko Rocio Perez de Mainueta aipatuz bukatzen da, Txemarekin sexu harremana izan nahi zuen neska erakargarri bat, Eiderri aurkeztu ondoren besterik gabe desagertu zena.\nEgunerokoaren irakurketak, aurrekoetan bezala pasahitza aterpetxearen izenez irekiz, Eider oraindik bizi dela sentiarazten dio Txemari. Horrek, ordea, tristura ematen dio. Eider ezin ahazturik dabilela ere nabaritzen du Txemak. Pentsamendu nahasiak etortzen zaizkio gogora, Eider Txemarengandik askatzera etorri ote zen hain zuzen. Izan ere, ez zion esan autostopez bidaiatzen zuela. Sentimendu horiek guztiak Rociok lo egin zuen litera berean lo egiteak areagotzen dizkio, areago bertan \"Rocio-Eider\" izenak markaturik ikusten dituenean. Rocio Perez de Mainueta urte asko pasa ondoren berriz ere kalean ikusi zuela gogoratu eta amodioa sentitu zuela aitortzen du. Rocio horrekin gogoratuz masturbatu egiten da.\nKillarney.\nTxemak ere, Eiderren bidaiaren bizipenak bereganatu nahian, autostopez bidaiatzeri ekiten dio. Bi egunetan, Killarney hirira heltzen da. Autostopez bidaiatzeak, ordea, ez dio uzten isiltasunean murgildu eta Eiderretaz gogoratzen, euren autoan hartzen duten irladarrekin hitz egitera beharturik sentitzen baita. Azkenean gogoratzen du nola urtebete lehenago, Eider Irlandara joan baino lehen, pisua erosi zuela, Eider berarekin bizitzera joan zelako esperantzan. Eiderrek, ordea, ez zuen berarekin bizitzeko aparteko gogorik erakutsi. Eiderrek gurasoen etxetik alde egiteko Maite bere amari konbentzitu beharrari egotzi zion Txemak berarekin bizitzera joateko atzerapen horrek. Berehala, ordea, Irlandara joateko ere ez zuen Txema gonbidatu, baina hala ere Txemak ez zuen gaizki hartu; begien bistakoa ukatzen jarraitu zuen, Jabik bere lagunak maiz adierazten zion bezala, Eiderrek ihes egiten ziola alegia. Izan ere, gogoratu ere ez du egin nahi orain dela urte batzuk udaleku batean Eiderrekin gertatu zena. Killarneyra heldurik, bertako aterpetxeen izenak eskuratu eta horrela Eiderren egunerokoaren hurrengo fitxategia zabaltzea lortzen du, ohi bezala.\nBertan, Eiderrek Rociorekin Cork hiri aldera abiatzen direla kontatzen du, baina bertako hirian ezer ikusgarririk ez dagoenez, Killarneyra abiatzen dira berehala. Bertako taberna batean mozkortu egiten dira. Goizean esnatzean, Rociok duela asko, lo dagoela, berari begira egon dela aitortzen dio eta amodio jolasetan hasten dira, sexu-harreman lesbiko beteak izan arte. Bere gogoa beteta sentitu arren, halako damua ere sentitzen du, bereziki Txemari dagokionean. Rociori udalekuan gertatutakoa ere kontatzen dio: Jabi bere lagunarekin sexu harremanak izan zituela eta handik itzultzean Txemari kontatu ziola; berria kolpe handia izan zen Txemarentzat, baina azkenean zerotik hasita gainditzea lortu zuten. Biharamonean, Rociok Dublinera itzuli behar du eta Eiderrek sekulako tristuraz geratzen da, berriz ere elkar ikusiko ez dutelakoan.\nEgunerokoaren atal hori aterpetxean irakurtzean, Txema galdurik eta noraezean geratzen da, Eider gorrotatuz eta aldi berean ahaztu ezinik. Ingurura begiratu eta aterpetxeko harreran bertako bezeroei hartutako argazkien artean Rocio eta Eider elkarrekin irrifartsu dauden argazki bat ikusten du. Obsesioa sortzen zaio argazki hori eskuratzeko, baina harrerako neskak ez dio horretarako aukerarik ematen.\nDingle.\nBere egunerokoan azaltzen duenez, kostaldean dagoen Dingle hirira heltzen da Eider, ijito familia baten karabanan. Bertan amesten duen Irlandaren arrastoak aurkitzen hasten da, hango paisaiak bizikletaz dastatuz eta bertako jendearekin hizketan. Gauez aterpeko jendearekin parranda egitera joaten da. Taberna batean, Rociok Killarneyn ezaguturiko kuadrillakoa den Duncan eta Ralph hurbiltzen zaizkio. Ipar Irlandakoak dira eta gazteak drogetatik urruntzeko jarduerak antolatzen dituen talde batean aritzen dira. Eiderrek ez ditu oso gogoko. Bat-batean, borroka sortzen da Eiderren aterpekideen eta Duncanen lagunen artean, baina berehala bukatzen da. Biharamonean, Dingleko uretan dabilen izurde famatua ikusi nahian abiatzen da, baina ezin. Ondoren, Irlandako politikari buruzko hitzaldi baten iragarkia irakurtzen du. Hara joatea erabaki eta paseatzen duen bitartean, bezperako Ralph inguratzen zaio ligatzeko ustezko asmoarekin, baina Eiderrek pikutara bidaltzen du. Hitzaldiaren ordua iritsita, bertan behera geratzen dela ematen da aditzera, bertan egon daitekeen bonba bat dela eta, Irlanda askearen aurkakoak diren orangista izenekoak jarritakoa. Irtenbide moduan, hitzaldiko beste lagunekin ondoko taberna batean egingo dutela adosten da. Berehala, bonba lehertu egiten da. Eiderrek IRA erakundearekiko jakin-min eta lilura aipatzen du, egunerokoaren atalari bukaera emateko.\nEgunerokoaren zati hau irakurri ondoren, Txemaren etxipena areagotu egiten da. Ia ez daki zertarako etorri den Irlandara, bertan ezagutzen ez zuen Eider bat aurkitu eta batera liluratzen ez duen lurralde batean baitago. Taberna batean, Eiderrekin hizketan hasten da bere baitan, bere burua engainatuta ibili dela eta inoiz bikote bat osatu ez zutela aitortuz eta Eiderrenganako gorrotora lerratuz. Azkenean, guztiz mozkortuta, Eider madarikatu, edalontzi bat bota eta tabernako ispilua puskatzen du.\nLahinch.\nTxema Lahinch izena duen edadetuentzako herri turistiko batera heltzen da. Bertako aterpetxean saiatzen da, betiko moduan, Eider herri horretan egon zeneko fitxategia zabaltzen baina ez du lortzen. Azkenean, taberna batera doa eta bertan hiru irlandar ezagutu eta garagardoak edaten hasten dira elkarrekin. Bere bidaiaren arrazoiaz galdetuta, Txemak Eiderren istorioa kontatzen die. Beraiek ere arazoak dituzte: batek emaztea galdu du jokoan gehiegi ibiltzeagatik eta beste batek emakumeen arropak jazteko ohitura du, fetitxismo moduan. Hirugarrenak aurreko urteko atentatuaz zerbait dakiela adierazten du eta Txemaren arreta pizten du, Eiderrek Dingle herrian aipatu zuen leherketa dela eta. Gizonak auto zuri batetik ateratako IRAko bikote batek kostaldean bost lealista nola hil zituen ikusi zuela kontatzen du eta Txemari Eiderrek topatu zituen Duncan eta beste ipar irlandarrak etortzen zaizkio burura, baita ere nola Rociok Eiderri Dinglera ez joateko esan zion agurraren unean.\nHerritik gertu dauden itsas labar ikusgarrietara joaten da Txema eta amildegiaren parean, bidaian zehar Eiderren errealitatea argitzen jarraitzeak pena merezi duen pentsatzen du, suizidioaren ideia buruan. Azkenean, konortea galdu eta erori egiten da.\nConnemara Gure Bihotzetan.\nAmildegira erortzeko zorian, inguruko turisten laguntza jasotzen du eta beraiekin Galway hirira joatea eskaintzen diote euren autobusean. Autobus barruko giroaz gogaiturik helduko da Galway hirira. Hiria gogoko izan arren, berehala taxi bat hartu eta Connemarako herri nagusira joateko eskatzen dio. Bideko paisaiak zoragarriak izan arren, lo egiten du bidaia. Clifdenera heltzean, aterpetxera doa zuzenean. Bertan, ireki ezin duen fitxategia zabaltzea lortzen du azkenik, \"Connemara\" pasahitza sartuz.\nEiderrek Connemararekiko lilura adierazten du bere egunerokoan. Jarraian, ordu arte gertatutakoa kontatzen du. Dingletik atera eta autostopa egiten duenean, Duncanek eta bere lagunek euren furgoneta gelditu egiten dute. Duda-mudan hasieran, azkenean beraiekin joatea erabakitzen du. Lahinchera iritsita, Eider konpresak falta zaizkiola konturatzen da, aurrez erosi dituen arren. Ralphek beste herriko supermerkatura laguntzeko eskaintzen du bere burua (berak ostu dizkio konpresak) eta berarekin joaten da, beste bost lagunak Lahinchen utzirik. Konpresak erosi ondoren, Ralphek beste bide batetik eramaten du Eider. Hasiera batean asaldaturik, gero lasaitu eta Ralphen hitzetan zintzotasuna hautematen du. Ralphen lagunez ahazturik, Connemarara iristen dira eta Ralphen familiako etxe batean egiten dute lo, gela bereizietan. Bidean argi-seinaleak egiten dizkien auto zuri batekin egiten dute topo eta bertan Rocio doala iruditzen zaio Eiderri. Ralphek Irlandako egoera politikoaz hitz egiten dio, baina argibide handirik gabe.\nHurrengo egunetan, Connemarako bazterrak ikusten ibiltzen dira, besteak beste Eiderren gidan agertzen den irudiko paisaia. Tabernako musika-giroa ere dastatzen dute. Ralphen familiaren etxean, \"Connemara in our heart\" liburua oparitzen dio, bien bihotzak bat eginik daudela adierazi nahian. Maitasuna egiten dute. Izan ere, Eider Ralphekin liluraturik dago eta berarekin pasatzen dituen egunak zoragarri zaizkio. Ralphek Jabi dakarkio gogora Eiderri eta Jabirekiko sentimenduak berriz ere pizten zaizkio. Postal bat bidaltzen dio, bizitzen ari den guztiaz berri emanez. Eiderri egun gutxi geratzen zaizkio eta Ralphi Ipar Irlandara joatea nahi duela adierazten dio. Ralphek ez du nahi, furgoneta lapurtu dutela eta, arriskutsua izan daitekeelako aitzakiaz. Baina azkenean joaten dira, furgoneta utzi eta autobusa hartuz. Aldi berean, Eiderrek bere baitan gauza asko hil eta beste asko sortzen ari direla aitortzen du, sortzen ari diren horiek Irlandan geratuko badira ere. Euskal Herrira itzultzeko bere egonezina ere adierazten du. Pinguinoen antzeko txoriak ikustean, Txema gogoratzen du, berak ere pinguinoen itxura duelako.\nTxemak Eiderrekiko izan zezakeen maitasun-sentimendu oro ezabatzen du bere gogotik, areago pinguinoen iruzkin gutxiesgarri horrekin. Poztu ere egiten da Eider orain hilda egoteaz, Eider \"pikutara joan\" delako gozamena ere sentituz. Baina azkenean, bera ere erabateko bakardadean dagoela konturatzen da. Txemak Ralph IRAko kide infiltratua dela ondorioztatzen du, erail zitzatzen boskotearen berri eman zuena; autoko seinaleak IRAko bere lagunenak izan zirela pentsatzen du. Jabiri ere deitu egiten dio kontuak eskatuz, Eiderrekin zuen harremanari buruz eta Eiderri buruz zekien guztia zergatik ez dion kontatu galdezka. Eztabaida bizian hasten dira, Txema Eiderri irainka eta Jabi lasaitzeko esanez. Jabik Eider suizidatu egin zela botatzen dio Txemari, baina honek ez du sinesten, Eiderrek harremanak egiteko zuen erraztasuna ikusita.\nDerry, Belfast eta beste batzuk.\nDerryrako bidean, Txemak Euskal Herrira itzultzean Eiderrekin loturiko gauza guztiak botatzeko agindua egiten dio bere buruari. Derryn, Rociorekin gogoratzeko txortan egiteko planak egiteaz gainera, Ralphi buruz gehiago jakiteko jakin-mina asetzeko bertako aldizkaritegian joan den urteko egunkariak irakurtzen ditu. 1993ko uztaileko egunkarietan Lahincheko atentatuari buruz, non bost lagun hil ziren, irakurtzen du. Aurrerago, 1994ko apirilean, Eider hil baino zertxobait lehenago, Ralph edo hobe esanda, Ian Donnelley, nola atxilotu zuten irakurtzen du eta bere argazkia ere ikusten du, Jabirekin antz handia zuena. Eiderri buruzko aipamenen bat bilatzen du, baina ez du aurkitzen. Aterpetxean, \"Ralph\" pasahitza erabiliz Eiderren egunerokoaren azken zatia zabaltzen du..\nBertan, Eiderrek Ipar Irlandako mugako kontrol militarra pasatzeko larritasuna kontatzen du, baina dena ongi doa eta Ralphen Derryko etxera heltzen dira, auzo katolikoan dagoena, non Ralphekin maitasuna eginez bukatzen dituen Irlandan geratzen zaizkion azken egunak. Belfast Ralphekin bisitatu ondoren, hegazkina hartu eta Euskal Herrira itzultzen da. Bertan, sekulako egonezina erakusten du, Txemarekin eta lagunekin itxurak egin beharra eta Ralphekiko maitemina direla eta. Txemarekin oheratzen da, baina ez du ezer sentitzen. Hil berri den osabaren baserria hutsik geratu dela aprobetxatuz, Jabirekin ere oheratzen da, baina berarekin ere ez du ezer sentitzen. Txemarekin gezurretan ezin duela jarraitu badaki, baina urtetako harremana hausteko ezintasuna sentitzen du. Ralph berarekin egoteko dator Euskal Herrira eta baserrian egun batzuk pasatzen ditu, ezkutuan. Jabik berarekin sexu-harremanak bilatzen ditu, baina Eiderrek ez du nahi. Ralph joandakoan, haurdun dagoela konturatzen da, baina ez daki Txemarekin edo Ralphekin izan den. Ralphi telefonoz ematen dio berria eta abortatzeko esaten dio, baina Eiderrek umea izan nahi du. Ralph atxilotu egiten dutelako berria irakurtzen du Eiderrek, IRAren atentatuan parte hartu zuela jakin eta amorru bizia sentitzen du Eiderrek, engainatuta sentitzen baita. Azkenean, bizitzari ezin heldurik, bere buruaz beste egiteko erabakiaren berri ematen du bere egunerokoan, azken oroitzapena Txemari eskainiz.\nTxemak aterpetxeko neska batekin txortan egiten du. Irina du izena. Egia esan, Rociorekin gogoratzeagatik soilik egiten du, baina azkenean Eiderrekin gogoratzea soilik lortzen du, Eiderren azken agurra beretzat izan zela gogoan. Irinak geratzeko esaten dio, baina Txemak bizitza berri bat zerotik hasi behar duela adierazten dio. Neskak hori ezin dela egin erantzuten dio. Irinaren autoan Belfasteko aireportura abiatzen dira, Phil Collinsen musikarekin. Halako batean, Txemak neskak gidatzen duen bolanteari bira eman eta azeleragailuari kolpea ematen dio, istripua eragiteko. Zuhaitz baten kontra talka egiten dute. Hilda dagoela sinetsita esnatzen da, baina ospitaleko ohean dagoela konturatzen da azkenik, ingurukoek bizirik jarraitzeko zorte handia duela adieraztearekin batera."}
{"id": "131851", "revid": "1340", "url": "https://eu.wikipedia.org/wiki?curid=131851", "title": "Taller Canario de Cancion", "text": ""}
{"id": "131852", "revid": "56334", "url": "https://eu.wikipedia.org/wiki?curid=131852", "title": "Brokoli", "text": "Brokolia (\"Brassica oleracea italica\") aza landaretik eratorritako barazkietako bat da, zurtoin sendo eta adarkatua duena. Jatorrizko aza landarea (\"Brassica oleracea\") bezala, landare belarkara hau biurtekoa da, baina urteroko gisa landatzen da, hazi bidez. Barazki estimatuak izanik, batez ere egosia jaten da. Multzo berekoak dira aza, bruselaza eta azalorea.\nHistoria.\nJatorria Italia hegoaldean du. Izena italierazko \"broccolo\" hitzaren pluraletik dator, eta berau \"brocco\" (latinezko \"bracchium\", beso) hitzaren txikigarritik.\nK.a. VI mendean hasi zen brokoliaren ekoizpena Mediterraneoko iparraldeko itsasertzean. Sizilian eta Italiako penintsularen hegoaldean hautespen artifizialaren bidez asko garatu zen landarea.\nXVIII. mendean hedatu zen Europan eta italiar emigranteek XIX. mendean Ipar Amerikara eraman zuten.\nEzaugarriak.\nLandare hau, oraindik garatuta ez dagoenean, edozein aza baten antza du. Heldutasun komertzialaren unean berde edo purpura da.\nBerde koloreko lore-buru mamitsu jangarri ugari ditu, zuhaitz eran jarriak, zurtoin lodi batetik jaiotzen diren adarren gainean. Buruxka-masa handia hostoz inguratuta dago. Bere ahaide hurbila den azalorearen antza handia du, baina berde kolorekoa da.\nLoreak horiak dira eta fruituak silikuan dauzka hazi arrosa biribilekin.\nKlima freskotako laborantza da eta, beraz, uda beroetan ez da hain oparoa izaten.\nEkoizpena.\nTxina eta India dira gaur egun brokoli ekoizle nagusiak.\nErabilera.\nBarazki hau sukaldaritzan estimatua da, batez ere jatorriko Italian. Egosita edo lurrunetan prestatu ohi da, baina gordinik jan daiteke, eta barazki gordin oso ezaguna bihurtu da, aperitibo gisa.\nPlater bat brokolia zati batzuetan moztutako patatekin egostean datza, eta ondoren piperrautsez, baratxuriz eta oliba olioz ontzen da."}
{"id": "131853", "revid": "7398", "url": "https://eu.wikipedia.org/wiki?curid=131853", "title": "Brassica oleracea italica", "text": ""}
{"id": "131856", "revid": "1545", "url": "https://eu.wikipedia.org/wiki?curid=131856", "title": "Hy\u00e8res", "text": "Hy\u00e8res ( ahoskatua; ) Frantziako hego-ekialdean dagoen kostaldeko hiria da. Udalerriaren barnean Giens penintsula eta Hy\u00e8res uharteak daude. Toulongo hiri-aglomerazioaren barnean dago."}
{"id": "131858", "revid": "9344885", "url": "https://eu.wikipedia.org/wiki?curid=131858", "title": "La Ciotat", "text": "La Ciotat (okzitanieraz \"La Ciutat\") Frantziako hego-ekialdean dagoen kostaldeko hiria da."}
{"id": "131859", "revid": "336", "url": "https://eu.wikipedia.org/wiki?curid=131859", "title": "Palmondo", "text": "Palmondoa (\"Arecaceae\" edo \"Palmae\") landare loredunen familia bat da. 202 genero ditu, 2600 espezie guztira eta talde monofiletikoa da, hau da, palmondo guztiek jatorri komun bat dute.\nHaren banaketa lurralde subtropikal eta tropikaletan bakarrik dago. Baina klima hotzagoetan haz daitezke, barneko landareak edo berotegietan."}
{"id": "131862", "revid": "7398", "url": "https://eu.wikipedia.org/wiki?curid=131862", "title": "Arecaceae", "text": ""}
{"id": "131863", "revid": "7398", "url": "https://eu.wikipedia.org/wiki?curid=131863", "title": "Palmae", "text": ""}
{"id": "131864", "revid": "1545", "url": "https://eu.wikipedia.org/wiki?curid=131864", "title": "Fr\u00e9jus", "text": "Fr\u00e9jus (frantsesez ahoskatua; , ahoskatua) Frantziako hego-ekialdean dagoen kostaldeko hiria da."}
{"id": "131865", "revid": "119347", "url": "https://eu.wikipedia.org/wiki?curid=131865", "title": "Saint-Rapha\u00ebl", "text": "Saint-Rapha\u00ebl (okzitanieraz \"Sant Raf\u00e8u\") Frantziako hego-ekialdean dagoen kostaldeko hiria da. Turisten oso gogoko jomuga da eta, neguan 35.000 biztanle izatetik, udan 800.000 egoiliar izatera pasatzen da."}
{"id": "131867", "revid": "119347", "url": "https://eu.wikipedia.org/wiki?curid=131867", "title": "Donosita efektua", "text": "\"Donosita\" efektua programa testu-editoreetako zuzentzaile ortografikoek sortutako fenomeno bat da, non ordezteko hitz proposatua guztiz desegokia den.\nEfektu honen izena adibide ezagun batetik dator: gaztelaniazko zuzentzaile ortografiko batek \"Donostia\" leku izenaren ordez \"Donosita\" hitza ipintzen du. Euskarazko zuzentzaileak erabiliz gero, \"Donostia\" hitza ez da \"Donosita\" bihurtzen, baina beste hitz batzuetarako aldaketa desegokiak proposa ditzake: \"Vitoria-Gasteiz\" izenaren ordez, \"Vitoria gast\u00e9is\", esate baterako. Zuzentzaile ortografikoaren erabiltzaileak proposatutako ordezkapenak arduragabe onartzen baditu, adibidez \u00abDenak ordeztu\u00bb aukeratuz, aldaketak guztiz desegokiak izan daitezke, batez ere izen berezien kasuan.\nIngelesez \"\" (Cupertino efektua) deitzen zaio, gaizki idatzitako \"cooperation\" hitza \"Cupertino\" bihurtzen baitu; hau da, Kaliforniako hiri baten izena jartzen du."}
{"id": "131868", "revid": "201", "url": "https://eu.wikipedia.org/wiki?curid=131868", "title": "Donosita", "text": ""}
{"id": "131869", "revid": "201", "url": "https://eu.wikipedia.org/wiki?curid=131869", "title": "Cupertino efektua", "text": ""}
{"id": "131874", "revid": "336", "url": "https://eu.wikipedia.org/wiki?curid=131874", "title": "Gesal", "text": "Gesala edo kresala itsaso eta ozeanoetako ura da. Gazia da, gatz-mineralen kontzentrazio handia duelako (%\u00a05,5). Horietatik, sodio kloruroa da kantitate handienean agertzen dena. Hidrosfera osatzen duen uraren %\u00a097,25 ozeanoan dago.\nKonposizioa.\nItsasoko ura ur-disoluzioa da (H2O), hainbat sustantziarekin batera. Elementu kimikoen 2/3 daude itsasoko uretan sartuta, nahiz eta ia ez detektatzeko moduko kantitateetan izan. Sei osagaik, guztiak ioiak, solutuen %\u00a099 osatzen dute. Ondoko taulan ageri dira.\nUretan disolbatutako ioiak.\nArrokek hainbat mineral dituzte, eta arroka hori uretan sartzen denean, meteorizazio kimikoa jasan egiten du. Prozesu horretan arroka gehiena disolbatu egiten da, eta disolbaezinak diren mineralak geratzen dira ale aske bezala. Jatorrizko mineralak osatzen zituzten ioiak, Na+, K+, Ca2+, Cl-, daude uretan disolbatuta. Horrela itsasoratzen ibaiko urak disolbatutako ioi kantitate altuak ditu, %\u00a096,5 H2O da; eta %\u00a03,5, disolbatutako ioiak.\nEzaugarriak.\nGazitasuna.\nGazitasunaren konposizioa sinplifikatzen da, osagai honen proportzioak beti ia berdinak direlako, nahiz eta ozeano guztien kontzentrazioa aldagarria izan. Kontzentrazio horri gazitasuna esaten zaio eta milakoetan neurtzen da (\u2030). Bere konposizioaren unibertsaltasunari esker, gazitasuna ioi bakar batez neurtzen da, kloruro ioiaren arabera (Cl-).\nGazitasuna aldatu egiten da arro batetik bestera, latitude batetik bestera edota sakonera batetik bestera.\nItsaso ireki guztien artean, Itsaso Gorria da gazitasun handiena duena (%\u00a040). Beste aldetik, Itsaso Baltikoa da gazitasun gutxien duena (%\u00a06 Botniako golkoko ur gainazalean), duen sakontasun txikiagatik, klima hotzagatik eta bere topografia itxiagatik, ez baitu itsaso mundialarekin ia trukaketarik.\nEroankortasun elektrikoa.\nItsasoko urak konduktibitate handia dauka, non uraren polaritatea eta ioi disolbatuen aniztasuna\nlaguntzen dute. Ioi bat, positiboki eta negatiboki kargatutako atomoa da, eta beraz, elektroiak elkarbanatzen ditu inguruarekin. konduktibitatea aldatzen da tenperatura eta gazitasunarekin ( gero eta gazitasun handiagoa orduan eta konduktibitate handiagoa).\nDentsitatea.\nItsasoko uraren dentsitatea bere propietateen artean garrantzitsuenetarikoa da, bere bariazioa korronteak sortzen baititu. Itsasoko ur tipikoaren dentsitatea (ur gazia, %\u00a03,5 gatz disolbaturekin) izaten da normalean 1,02819 kg/L -2 gradu zentigradutan, 1,02811 0 gradu zentigradutan, 1,02778 4 gradu zentigradutan, etab.\nItsasoko uraren dentsitatea, hiru faktoreen araberakoa da: gazitasun (\"s\"), tenperatura (\"t\") eta presioa (\"p\"). Gazitasuna sinbolizatzeko \u03c1 (rho) hizki grekoa erabiltzen da normalean, eta aurreko hiru aldagaien funtzioa dela adierazteko \"\u03c1\"(\"s\",\"t\",\"p\") idazten da.\npH.\nItsasoko uraren pHa 7.5 eta 8.4 tartean dago eta tenperaturaren arabera aldatu al da, tenperatura igotzen bada, pHa jeixten du."}
{"id": "131876", "revid": "1830", "url": "https://eu.wikipedia.org/wiki?curid=131876", "title": "Hegazti gripe", "text": "Hegazti gripea animalia hauen bitartez kutsatzen den gaixotasun infekziosoa da (GNS:J10), zatikaturiko RNA kate negatibodun birus batek eragindakoa, \"A Influenzavirus\" generokoa eta \"Orthomyxoviridae\" familiakoa. Orokorrean txoriei soilik eragiten dien arren ugaztun espezie batzuk infektatzeko gai da, horien artean gizakia, txerria eta etxeko katua. Lehen aldiz Italian isolatu zen XX mende hasieran eta gaur egundaino munduko leku ezberdinetan aurkitu da.\nAurkikuntza.\nHegaztien gripea \"flow plague\" izenez ezagutzen da mundu osoan. Gaixotasun hau 1878 urtean agertu zen Italian. 1901an Centanni eta Savonuzzi-k aurkitu egin zuten agente bat gaixotasun hau zabaldu egin zuena hegazti guztietan. H5N1 birusak gizakia kutsatu dezake eta Hong Kongen izan zen lehenengo kasua.\nGaixotasuna hegaztietan.\nInfluenza A birusaren azpimota batzuk (H5 eta H7) sortzen dute hegazti-gripea. Hegazti gehienei eragiten dien gaixotasun sistemikoa da, oso kutsakorra eta 24 orduetan hilkorra. A motako influenza birusak hemaglutinina (H) eta neuroaminidasa (N) proteinetan oinarritutako azpimotetan banatuta daude. 16 hemaglutinina mota daude eta 9 neuroaminidasa mota, beraz 144 konbinazio ezberdin eman ahala dira H eta N-rekin. Azpimota guztiek kutsatu ditzakete hegaztiak, baina gutxi batzuk soilik gaixotu. Gaur arte aldaera hiperpatogenoa H5 eta H7 azpimotek besterik ez dituzte sortu.\nUr-hegazti migrakorrek, batez ere ahate basatiek, birusaren gordailu naturalak dira, eta baita infekzioarekiko erresistenteak. Eskortako hegaztiak, bestalde, ahulagoak dira gaixotasunarekiko.\nBehin birusa hegaztietan sartuta, gorozki eta arnasbidetik kanporatzen da, eta honela transmititu eta hedatzen da:\nPandemiak.\nMOE-k(2005) abisatu egin du pandemiaren arriskuaz giza eta hegazti-gripeen arteko mutazioren batek sortu dezakeena.\nEspainiar gripea (1918).\nEspainiar gripea edo gripe handia 1918an mundu mailan egon zen gripea izan zen, H1N1 birusak sortu zuen. Munduan 40 milioi pertsona hil ziren eta hilkortasun maila %2,5ekoa zen.\nAsiako gripea (1957).\n1957an H2N2 birusak sortutako gripea izan zen esker. Munduan 2 milioi pertsona inguru hil egin ziren honen ondorioz.\nHong Kongeko gripea (1968).\n(1968) eman zen lehenengo kasua. H3N2 birusak sortu zuen. Aurrekoarekiko berdintasunagatik (N2) eta honen gertutasunagatik eraginak ez ziren hain larriak izan.\nSegurtasun printzipioak.\nErakunde nazionalek eta nazioartekoak hegazti basatietako harremanak murrizteko gomendatu dute. Gaixorik edo hilik dagoen hegaztiren bat aurkituz gero,zure komunitate autonomoko albaitaritza agintariei jakinarazi erretiratu eta azter ditzaten.\nFarmakoak.\nEspainian sendagai antibirikoen 10 milioi erostea ados dute (OMK) eta erkidego autonomoetako gobernuek, Espainiako biztanleen % 20 baino gehiagorentzako botika izateko asmoz. Birusa mutatuko balitz, eta txertoak egiten ari diren bitartean, gaixo guztiak tratatzea izango litzateke osasun-agintarien lehentasuna, bai eta birusa sortu den tokian hedapena geldiaraztea ere."}
{"id": "131878", "revid": "336", "url": "https://eu.wikipedia.org/wiki?curid=131878", "title": "Elikagai biologiko", "text": "Elikagai biologikoak laborantza nahiz abeltzaintza produktuak dira; prozesu biologiko baten bidez lortu direnak, alegia. Prozesu honen helburu nagusia elikagai osasuntsuak lortzea den arren, ingurumenaren zaintza ere oso kontutan hartzen du. Horregatik, kutsatzen ez duten teknikak erabiltzean oinarritzen da eta baita ere, ekoizteko erabiltzen den energia murriztu eta substantzia ez-biologikoen erabilpena gutxitzean.\nEkoizleek oso kontutan hartzen dute era honetako elikagaiek agrokimikorik ez edukitzea, eta era berean, ez dituzte elikagai transgenikoak sortzen beraiekin. Gauzak honela, uztak aberasteko beste osagairen bat behar izaten dute: konposta, hain zuzen ere. Hau materia organikoaren deskonposizioaz sortzen den ongarria da, eta beraz, ez du substantzia kimikorik. Modu honetan, lurretik jasotzen ditugun substantzia berberak kutsatu gabe lurrera itzultzea lortzen da, eta bide batez, horrekin hazten diren produktuak ere ez dituzte kutsatzen. Gainera, beste metodo batzuk ere erabiltzen dituzte ahalik eta kalte gutxien sortzeko, adibidez, ureztatzen sistema naturalez baliatzea. Horrela lurraren higadura ekiditea lortzen da. Horretaz gain, askotan azken kontsumitzaileak hartzen dituen bildukia ere ekologikoa izaten dute.\nBeraz, elikagai hauen xede nagusia osasunarentzat kaltegarriak ez diren janariak sortzea da. Aldi berean, hauek sortzen diren ingurugiroa babestea eta bertan betidanik egon izan den oreka mantentzea. Substantzia toxiko edo kimikoak gorputzarentzat osasuntsuak ez direnez, ez dituzte gehienetan erabiltzen, naturan azaltzen direnez gain noski. Honek, abantaila bat ematen die nekazaritza industrialaren aurrean. Izan ere, gero eta gehiago dira salatuak izan diren ekoizle industrialak nerbio sistema, giltzurrun eta gibelean kalteak eragiten dituzten elikagaiak saltzearren.\nIdentifikatzea.\nOrain arte, elikagaiak erosterako orduan beraien itxura, kolorea, forma, hartu izan dugu kontutan. Baina, orain beste faktore bat ere sartu ahalko litzateke zerrenda horretan: berain jatorria. Beraz, jatorri natural batetik datozen elikagai guztiak biologikoak dira. Hau da, ez dira zertan fruitu edo barazkiak izan behar. Adibidez, hormona edo antibiotikorik hartzen ez duten animaliak jatorri natural batetik datozela onartzen da, sustantzia toxikorik jasan gabe, eta beraz, beraien haragia eta esnea biologikotzat hartzen da. Hala ere, oraindik fruta, zerealak eta barazkiak dira ospe gehien duten elikagai biologikoak.\nKontsumoa.\nMerkataritza aldetik, gero eta argiagoa da produktu hauenganako eskaera handitzen doala. Dagoeneko ez natura dendetan, baizik eta supermerkatu arruntetan ere produktu hauei leku bat egin behar izan zaie. Gainera, aipatzekoa da produktu biologikoek industrialek baino gehiago balio dutela; elikagai biologikoek askoz ere naturalek baino neurri gehiago bete behar dituztelako eta lan horretan erabili behar dituzten produktuek prezioa asko garestitzen dutelako. Hala ere, igoera hori arrazoi gehiagorengatik gertatzen da:\nLehenengo arrazoia, produktu biologikoen eskaintza, duten eskaeraren aldean nahiko eskasa dela da. Eta hau gutxi balitz, produktu normalengandik banatu behar dituzte ekoizte eta biltze prozesu guztian. Honek esku lan gehiago eskatzen du eta beraz, jende gehiago ordaindu beharra. Bestalde, ingurumeneko arazoek ere garestitzean eragiten dute. Esaterako, lurrerako mineral hobeez baliatzea, animalien ongizatea bilatzea, eta guzti hori bermatzen duten pertsonek soldata egoki bat jasotzea.\nHorregatik, herrialde askotan dirulaguntzak ematen zaizkie produkzio biologikoa ekoizten dutenei. Sistema hau iparraldeko herrialdeetan dago garatuta gehien bat eta mota askotako laguntzak izan ohi dira. Alde batetik, ongarri bereziek edota lurraren zaintzak izan ditzakeen diru galerak irabaziekin egokitzeko. Eta bestetik, produktu hauek salmentara eramateak dakartzan gastuak konpentsatzeko.\nLege ezarpena.\nElikagai hauek kontsumoaren aldetik dituzten berezitasunak ikusiz, argi geratzen da elikagai biologikoek nolabaiteko kontrola izan behar dutela. Hau dela eta, gai hau baldintzatuko duen sistema baten ezarpena martxan jarri da eta \"biologiko\" izena jasotzeko ezinbestekoak diren neurriak ezarri ditu:\nNeurri horiek jarraituz, 4 mailatan sailkatzen ditu elikagai biologikoak:\nBeraz, nahiz eta produktu batek biologiko izena eraman, ez du esan nahi guztiz biologikoak direnik. Horren ondorioz, legeak elikagai guztien bildukian zehaztasuna ipinarazten du. Hau da, zergatik diren biologikoak eta zer produktu edo biltze sistema industrial erabili diren ekoizte orduan."}
{"id": "131879", "revid": "56334", "url": "https://eu.wikipedia.org/wiki?curid=131879", "title": "Itsas kutsadura", "text": "Itsas kutsadura edozein ozeanotan aurretik zeuden ingurumen baldintzak aldatzen dituen substantziak sartzean datza. Itsas kutsaduraren % 44a lurretik jasotzen da. Bigarrenik, %33ak atmosfera du iturritzat eta, azkenik, %12a itsasoan bertan sortzen da. 1972an jaso zen moduan, itsas baliabideen gainustiapenarekin eta kostaldeko habitaten galerarekin batera ozeanoetako mehatxurik handiena da...\nEragileak.\nNaturalak.\nAgente patogenoak.\nBakterioek, birusek, protozooek eta bizkarroiek osatzen dute multzo hau.\nOxigeno agorleak.\nZenbait bizidunek beste hainbat izaki biodegradatzeko oxigenoa behar dute. Hori dela eta, uretako oxigeno kopurua agortzera hel daitezke.\nSedimentuak.\nLurzoruko partikula disolbagaitzek ura lohitzen dute eta kutsadura eragile nagusienetarikoa dira.\nEuria eta haizea.\nEuriak eta haizeak lurrazalean edota airean dauden partikulak itsasoraino garraiatzen dituzte.\nGizakiak eragindakoak.\nGizakiok ozeanoak honako ekintza hauexen bidez kaltetzen ditugu:\nEkintza hauek sortzen dituzten kutsadurak era anitzekoak dira.\nHidrokarburoak.\nPetrolio eta antzeko hidrokarburoen isurketak ondorio lazgarrienetarikoak sortzen duen itsas kutsaduraren iturri dira.\nKausak.\nIsurketa hauen arduraduna itsas garraioak dira batik bat. Tanke-ontziek zerikusi handia dute horrekin. Hasteko, zenbait zisterna-tankek itsasoko ura darabilte lasta moduan eta, gero, itzuleran kutsaturik botatzen dute ozeanoetara. Halaber, mota honetako ontzi anitzek hondakinak ere itsasora isurtzen dituzte. Portuetako zamalanak direla eta (bunkering), urtero 1500 milioi tona petrolio galtzen dira, hau da, garraiaturiko %1a. Zenbait ontzik pairaturiko istripuek ere kalte handia eragiten diete ozeanoei.\nUrpetik gertatutakoak ere gehitu egin behar zaio gainontzeko kutsadurari. Esaterako, urpeko hodietako pitzaduretatik irtendako jarioak ura kutsatu egiten du. Era berean, urpean kokaturiko gas zein petrolio putzuak zulatzean, horien barneko osagaien erdia askatzen da uretara. Ura ez ezik, airea eta lurra ere kutsatzen ditu.\nDena den, itsasoko petrolioaren ia kopuru erdia lurra du jatorri. Alegia, gizakiok eraginiko hondakinak euriak itsasoraino garraiatzen ditu.\nFaktoreak.\nKutsadurak eraginiko kalteen iraupena zenbait baldintzen araberakoa da. Esate baterako, ur epeletan denbora gutxiago behar dute hondakinek lurruntzeko. Beste faktore bat uraren aktibitatea da. Hots, korronteak eta olatu gogorrak jasate dituzten eremuetan gutxiago dirau kutsadurak. Beste muturrera joz, estuarioak eta padurak ez dira inoiz erabat garbitzen. Besteak beste: petrolio mota (findua edo gordina), kantitatea, kostaldearekiko hurbiltasuna, urtaroa eta klima.\nOndorioak.\nOndorioak gero eta larriagoak dira. Izan ere, kutsadura areagotzen ari da.\nUretako animaliengan.\nKonposatu organiko hauek film iragazgaitz bat eratzen dute ur azalean. Itsasoan isuritako petrolioaren desagerpena oso motel gertatu ohi da. Hasteko, beroa dela eta, lurruntzean, hidrokarburo organiko lurrunkorrek uretan bizi diren zenbait organismo hiltzen dituzte, bereziki larba garaian daudenak. Hauetako beste hainbat substantzia kimiko ur azalean metatzen dira, alkaternazko burbuilak sortuz. Hori horrela izanik, ur azalarekin kontaktuan dauden hegaztien lumak eta ugaztunen azala estaltzen ditu. Horrek animalien isolamendu termiko naturala deuseztatzen du eta, horrenbestez, eurek duten flotatzeko gaitasuna ahultzen dute. Azkenean, animalia horiek edo hotzez hiltzen dira, edo hondoratzeaz batera itotzen dira. Petrolioaren beste arrisku bat truke gaseosoa eragozten duela da. Ondorioz, animaliek ezin dute arnasketarik gauzatu.\nFilm horrek argi-izpiei uretara sartzea eragozten die, fitoplanktonak egin beharreko fotosintesia galaraziz. Fitoplanktona kate trofiko gehienen abiapuntua izaki, hidrokarburoek elika-kate hauengan eragin nabaria dute. Alegia, zenbat eta fitoplankton gutxiago, orduan eta zooplankton gutxiago elikatuko du. Ondorioz, hainbat eta arrain txiki gutxiagok jan ahal izango dute zooplankton hori. Horrenbestez, orduan eta arrain handi gutxiago elikatu ahal izango dira eta, azkenik, arrain hauek jan ohi dituzten haragijaleek aukera urriagoak izango lituzkete euren buruari jaten emateko.\nBestalde, bakteriek emeki degradaturiko geruzen osagai astunak itsas hondoraino doaz. Horrek hondoan bizi diren espezieen biziraupena arriskuan jartzen du, substantzia hauek ez baitira jangarriak. Arrisku hau paira dezaketen bizidunen artean karramarroak, ostrak, muskuiluak eta almejak daude.\nHormonek ere pairatzen dituzte ondorio batzuk. Adibidez, substantzia kimiko hauek feromonengan interferitzen dute, bizidunen oinarrizko eta komunikaziozko hainbat prozesu eragotziz, hala nola: harrapariengandik ihes egitea; sexu-erakarmena; habitataren hautapena edota elikadurari dagozkionak.\nEkonomian.\nHondartzak galipot zein beste substantziez beteta ikusteak hondartza horren erakargarritasuna eta horrenganako konfiantza murriztuko da. Horregatik, turista kopurua urrituko da. Era berean, uretako ekosistemetan eraginiko arazoengatik arrantzaleentzat ere kaltegarria da oso, ezin baitute lehen bezainbeste arrain harrapatu. Ondorioz, bai arrantzaleen ekonomia, bai horietaz dependitzen dutenena gero eta konplikatuagoa da.\nKonponbideak.\nTradizionalki petrolioa errekuperatzeko modua ura punpatzean datza. Dena den, horrek ur galera handia dakar.\nBestalde, bakteria mota batek \"xantano goma\" deritzon goma moduko bat era dezake. Hori polisakarido oso likatsua da eta substantziak loditu egiten ditu. Horrenbestez, urarekin nahastuz petrolioa modu ekonomikoago eta errazago batean biltzeko balio du.\nMikrobiologikoa.\nKausak/Ondorioak.\nHiri-kontzentrazio handiak itsasertz-mugan egoteak kutsadura mikrobiologiko karga handia eratzen duten etxe-hondakin kopuruaren hazkuntza ekarri du. Esaterako, gorotzen bidez kanporaturiko bakteriak ez dira onuragarriak, itsasoko ekosistemen aldaketak baitakartzate.\nKonponbideak.\nEtxeko uren arazketari esker, kutsadura mota honen ondorioak murrizten dira. Hala eta guztiz ere, arazte-tratamendu horrek ez du guztiz mikroorganismoen ezabapena bermatzen. Hori dela eta, onddoak, bakteriak eta birusen desagerpena ez da beti gertatzen.\nMetal astunak.\nItsasoko urak berez baditu metal astunen kontzentrazio txikia,zeinak bizidunen garapenerako beharrezkoak diren. Halere, giza ekintzek kontzentrazio hori handiagotzen dute pozoigarri bilakatuz.Adibide ugarienak artsenikoa, kadmioa, kromoa, kobrea, merkurioa, nikela, beruna eta zinka dira.\nKausak.\nHonako giza ekintza hauexek dira kutsadura mota hauen eragileak:\nOndorioak.\nMetal astunek hiru ezaugarri dituzte arriskutsu oso bihurtzen dutenak:\nGuretzat kaltegarriak dira oso. Izan ere, arrain urdinek COP deritzen horiek pilatzeko tendentzia dute. Hori dela eta, edonork mota horietako arrainak jatean, metal astunak jaten ariko da.\nEutrofizazioa.\nGai elikagarriek sorturikoari deritzo eutrofizazio. Itsasokoan hala nitrogenoa, nola fosforoa dira oinarriak, silizea eta oligoelementuekin batera. Metal astunen antzera, proportzioan dago gakoa, hau da, kontzentrazio maila jakin batean onuragarriak badira ere, hortik aurrera kaltegarri bilakatzen dira.\nKausak.\nIndustriak, nekazaritza munduak eta hondakin-urak dira elikagaien isurketaren arduradun. Ondoren, ibaiek eta haizeak itsasoraino garraiatuko dituzte.\nOndorioak.\nElikagaien aberastasunak azaleko geruzetako zein hondaleko algen ekoizpena areagotzen du. Hori dela eta, itsas bizidunen ekoizpena ere handiagotzen da. Elikagai gehiegi egoteak algen ugaritzea dakar eta itsas belarraren gehiegizko hazkundea. Horrez gain, oxigenoaren agortzea eta hidrogeno sulfuroaren ekoizpena, zeinak heriotza eragiten duen, ere ditu ondorio.\nGune hilak.\nEutrofizazioa dela eta, algen ugaritzea gertatzen da. Askotan oharkabean gertatzen da, nahiz eta oso arriskutsua izan. Alga hauek hil eta deskonposatzean, uretan dagoen oxigenoa darabilte. Horregatik, itsasoan disolbaturiko oxigeno kopurua murriztuz doa eta bizitza eragozteraino hel daiteke, hau da, gune hila izateraino.\nIndustriek ere gune hilekin zerikusia dute. Izan ere, eurek isuritako zenbait substantziek, degradatzean, oxigenoa behar dute.\nOrganokloratuak eta gai organikoak.\nAdibiderik ugarien eta kaltegarrienak hauexek dira:\nKausak.\nPestizidak, bereziki organokloratuak, ingurumenarekiko substantzia kaltegarrienak dira. Konposatu hauen arriskua hiru ezaugarrik areagotzen dute:\nAkuikultura.\nLandare zein animalien laborantzen ekintzen, tekniken eta ezagutzen multzoa da akuikultura. Lehengaiak, elikagaiak eta abarrak erabiltzen ditugu zenbait bizidunen bizitzan interferituz. Esaterako arrain-hazkuntzako esparruek itsasoetan flotatzen dutelarik, eremu itxi babestuak eratzen dituzte. Hori elkartruke hidriko txar baten adierazle da. Esparru jakin hauek bereziki sentikorrak dira akuikulturak sorturiko elikagaien, antibiotikoen... isurketarekiko.\nEkosistema naturalean alterazio genetikoak eta gaixotasun zein bizkarroien kutsadura eragiten ditu eta kanpoko espeziak sartzen ditu. Halaber, akuikultura eremuetan gai kimikoen kutsadura ere nabaria da.\nBeroa.\nUraren tenperatura igotzeak uretako oxigeno kopurua murrizteaz batera, itsas bizidunak zaurgarriago bihurtzen ditu. Kutsadura eragile honen eragile nagusia eta luzaroan iraungo duena aldaketa klimatikoa da. Esaterako, dagoeneko zenbait koral-arrezifek dekoloramendua pairatu dute.\nKanpoko espezieen sarrera.\nKausak.\nOntziak dira hone arduradun nagusiak. Izan ere, mundu osoko uretan egonda, euren lasta-uretan egunero 3000 espezie inguru garraiatzen dituzte hara eta hona. \nOndorioak.\nHori dela eta, zenbait espezie beste tokiren bat hartzen dute bizileku eta bertako bizidunekin lehia hasten dute. Lehian garaile ateratzekotan, espezie autoktonoen desagerpenaren erantzule dira. Horrenbestez, ekosistema ere kaltetzen dute.\nErradioaktibitatea.\nZentral nuklearrez gain, kutsadura erradiaktiboaren arduradun nagusiak erregaien birprozesatze plantak dira. Hauek guztiek inguruko eremu zabal bateko itsas baliabide gehienak deuseztatzen dituzte. Esaterako, Erresuma Batuan, Sellafeld-en, arestian aipaturiko planta bat dago. Hala ere, Groenlandiako mendebaldeko kostaldean elementu erradiaktiboen zatiak aurkitu izan ziren bertako algen barnean.\nPlataforma petroliferoak.\nPetrolioa topatu nahian dabiltzanek prospekzio batzuk egin ohi dituzte lursaila aztertzeko asmoz. Lehendabizikoan, itsas hondoko ezaugarri fisikoak finkatzen dira eta petrolioa aurkitzeko probabilitateak kalkulatzen dira. Horretarako, 215-230 dezibel arteko uhin akustikoak igortzen dira (gizakion muga mina sentitzeko 120 dezibeletakoa da). Uhinen inpaktua dela medio, hondoa lokatz bilakatzen da eta lurpeko zenbait elementu kutsakor askatzen dira, hala nola: artsenikoa, beruna edota bentzenoa. Horrek bertako faunaren jarreran aldaketak eragiten ditu, arrain harrapaketen kopurua murriztuz. Bigarren fasea zulaketan datza. Horren bidez, hidrokarburoen atalean azaldu bezala, petrolio zein beste gas pilo isurtzen dira itsasora.\nEstolderia.\nLurralde askotan hondakinak daramatzaten estoldak eta euria irensteko egindakoak berberak dira. Hori dela eta, eurite bortitzak gertatzean, estoldek gainezka egiten dute, hondakinak daramatzaten urak azaleratuz. Lurrazalean sorturiko korronteak direla kausa, hondakin horiek, modu zuzenean edo ibai baten bidez, azkenean itsasoan bukatzen dute berau kutsatuz.\nGizakiok pairaturiko ondorioak.\nUr kutsatuarekin kontaktuan egonda, gizakiok zenbait gaitz paira ditzakegu, hala nola: paludismoa, diabetes, birikien,bronkioen eta trakeako minbiziak, hesteetako nematodoak,difteria... "}
{"id": "131880", "revid": "336", "url": "https://eu.wikipedia.org/wiki?curid=131880", "title": "Lurzoruaren kutsadura", "text": "Lurzoruaren kutsadura deritzo lurzoruaren kalitatearen degradazioa gertatzeari, substantzia kimikoen presentziaren ondorioz jazotzen dena bereziki. Lurrera isuritako konposatu kimikoen eraginez, lurzoruaren aberastasuna gutxitu egiten da, produktibitatea murriztuz, bai gizakion jarduerarako, eta bai naturarentzat ere.\nLurzoruaren kutsaduraz hitz egiten da, oro har, lurrean biotari (eskualde\u00a0bateko\u00a0fauna\u00a0eta landarediaren\u00a0multzo\u00a0osoa) eta gizakion osasunari kalte eragiten dioten substantziak edo elementuak agertzen direnean, berdin dio solido, likido zein gas egoeran. Hainbat eratan sor daiteke lurzoruaren kutsadura: lurrazpiko biltegiak haustean, edo pestizidak edo gai erradioaktiboak metatzean. Era berean, kutsaduraren iturria naturala edo artifiziala (gizakien ekintzek eragina) izan daiteke. Agertzen diren substantzia kimikoen artean, ohikoenak honakoak dira: petrolioaren deribatuak, disolbatzaileak, pestizidak eta metal astunak.\nLurzoruaren kutsadurak ondorio negatibo asko dakartza. Horien artean, bizidunen osasunerako kalte handiak eragiten dituztenak daude, zuzenean zein zeharka, gehienbat kutsadura hori edateko ura daramaten iturrietan sartzen denean gertatzen direnak. Zona kutsatu horiek mugatu eta garbitzeak kostu handiak eragin ditzake, denbora zein diru aldetik; gainera, garbiketa modu egokian egin ahal izateko, jakintza handia behar da geologia, hidrografia, kimika eta eredu konputazionalen arloetan.\nKausak.\nLurzoruaren kutsaduraren iturri nagusien artean daude kontrolik gabe isuritako plastikoak, nekazaritzan eta abeltzaintzan edo araztegietan sortutako materia organikoaren isuriak, segurtasun-arauak bete gabe erabilitako plagizidak (intsektizidak, herbizidak, fungizidak), edo industria-instalazioetako isuri kimikoak eta zentral eta froga nuklearretan sortutako substantzia erradioaktiboen isuriak. Dena den, horiez gain, gizakien ekintzekin loturiko lurzoruaren kutsaduraren arrazoi arrunt eta ohikoenak honako hauek dira:\nEragin kaltegarriak.\nLurzoruan kutsadurak eragin kaltegarriak ditu gizakiarentzat, inguruko faunarentzat eta landarediarentzat. Eragin kaltegarri horiek kutsadura-mailaren eta kontaminazioa eragiten duen substantzia toxikoaren kaltegarritasunaren araberakoak izango dira.\nOro har, lurzoruaren kutsadurak modu zuzenean eragiten dio ingurugiroko landarediari, \u00a0bereziki degradazioa sortuz eta espezieak gutxitzea eraginez. Gizakientzat, berriz, eraginak jakien bidez edo kutsagarriekik izandako kontaktu dermikoaz sortzen dira. Kasu batzuetan, gainera, metal astunen kutsadurak eragindako intoxikazioak ager daitezke.\nBestalde, zeharkako eraginak kate trofikoaren bidetik ager daitezke, elikatze-katetik alegia, eta horren bidez espezie askotara heda daiteke kutsadura. Horrez gain, zona batzuetako gehiegizko kutsadurak euri azidoa eragin dezakete, izaki bizidunen organismoetan eragin kaltegarriak sortuz.\nAipatutakoez gain, neurtzeko zailak diren bestelako eraginak ere ager daitezke kutsatutako inguruetan, hala nola:\nNekazaritzako kutsatzaileak.\nIntsektizidak.\nIntsektuen izurriteak suntsitzeko erabiltzen dira. Normalean intsektu, larbak edo arrautzak hiltzeko erabiltzen dira. Intsektizida erabilienetako bat DDT izenekoa da, eragin oso azkarra daukalako ezaguna. Kontaktuaren bidez egiten du lan, intsektuen kutikulatik xurgatua izatean haien heriotza baitakar. Intsektizida\u00a0honek hamar urte baino gehiago iraun dezake lurrean deskonposatu gabe.\nEgiaztatu denez, intsektizida organokloratuak (DDTa, adibidez) animalien elikatze-katean sartzen dira, \u00a0eta haien ehun koipetsuetan metatzen. Gainera, kate trofikoan zenbat eta altuago egon (hau da, landareetatik urrunago), hainbat eta kontzentratuago egongo da intsektizida.\nIntsektiziden erabileraren arazoa gero eta handiagoa da; izan ere, espezie askok intsektizida hauekiko erresistentziak garatzen dituzte, eta beraz, beharrezkoa izaten da intsektizida berriak eta are kaltegarriagoak erabiltzea, landaredian eta animaliengan are kalte handiagoa eraginez.\nHerbizidak.\nLandaredia hondatzen duten konposatu kimikoak dira. Landareen hazkuntza eteten dute gazte direnean; edo heldutasunean, kalteak eragiten dizkiete metabolismoan. Bi eratara eragin dezakete lurzoruaren kutsadura:\nFungizidak.\nOnddoen garapena gelditzeko erabiltzen diren plagizidak dira. Sufrea eta Kuprea dituzte barnean. Produktu kimiko asko dauzkate konposizioan. Nekazaritzan erabiltzen diren fungizidak ez dira betiko lurzoruan geratzen, baina batzuk lurzoruan degradatu eta produktu oso toxikoen sorrera eragin dezakete.\nDeskontaminazioa.\nDeskontaminazioa kutsadura deuseztea edo kutsaduraren arazoa konpontzea da. Horretarako, lehenik lurzoruaren konposizioari buruzko neurketak egiten dira, eta datuak eredu konputazionalak erabiliz analizatzen dira. Prozesu horren bidez, lurzoruko kutsadura murriztea edo guztiz ezabatzea lortu nahi izaten da, lurzoruari erabilera-ahalmena (produktibitatea) itzultzeko.\nMota askotako tratamenduak egiten dira: tratamendu termikoak, aireztapenaren bidezkoak, lurzoru-garbiketan oinarritutakoak, edo lurrunketaren bidez produktu kutsakorrak suntsitzekoak. Bestalde, aukera biologikoak ere badaude, hala nola substantzia kaltegarriak degradatu edo suntsituko dituzten mikroorganismoak eta landare jakin batzuk landatzea."}
{"id": "131882", "revid": "17", "url": "https://eu.wikipedia.org/wiki?curid=131882", "title": "Zabor bilketa atez ate", "text": ""}
{"id": "131883", "revid": "105290", "url": "https://eu.wikipedia.org/wiki?curid=131883", "title": "Fosil bizidun", "text": "Fosil biziduna espezie ez iraungituei zuzentzeko adierazpena da, eta fosil moduan hartzen diren espeziekin antz handia dute. Hala ere, ez da benetako fosil bat, adierazpena edo deitzeko modu bat baizik. Horren arabera ez da termino zientifikoa."}
{"id": "131884", "revid": "137486", "url": "https://eu.wikipedia.org/wiki?curid=131884", "title": "Iraungipen masibo", "text": "Estintzioak ohiz kanpoko gertaera dirudien arren, azken 3.500 milioi urtetan Lurrean eboluzionatu duten lau mila milioi espezieetatik % 99 inguru desagertu dela uste da, nahiz eta normalean galera hori espeziazioak orekatu. Oreka hark, baina, ibilbide gorabeheratsua izan du bizitzaren historian zehar, espezieen beherakada ugariren erantzule nagusiak estintzio masiboak izanik.\nJack Sepkoski (1948\u20131999) paleontologoaren hitzetan, oro har, estintzio masibo bat geografikoki hedatutako taxon batek baino gehiagok denbora-tarte geologiko labur batean jasandako desagerpen-kantitaren gorakada nabarmena da, haien dibertsitatean, behin-behinean behintzat, beherakada dakarrena. Hots, estintzio masibo bat talde baten suntsipena baino orokorragoa da; esaterako, Kretazeo amaierako estintzioa ez da estintzio masibo gisa izendatzen dinosauro ez-hegazti guztiak suntsitu zituelako, haiekin batera itsas protisto, ornogabe eta ornodun ugari desagertu zirelako baizik. Sepkoskiren definizioan oinarriturik, beraz, hemezortzi izan dira orotara estintzio masiboak.\nIraungipen masiboak hertsiki loturik dauden magnitude eta abiaduraren arabera definitzen dira. Magnitudeak galtzen den espezieen ehunekoari egiten dio erreferentzia; abiadurak, aitzitik, desagertzearen erritmoa adierazten du. Gainera, estintzio masiboek euren berezko hautakortasuna dute; hau da, estintzio masiboaren hiltze-mekanismoaren arabera, espezieen arteko estintzio-tasak ezberdinak izango dira, euren ezaugarri fisiologiko, mugikortasun edo barneko oreka kimikoa mantentzeko gaitasuna, esaterako, kontuan hartuz. Bestalde, askotarikoak izan daitezke estintzio masiboei egotzitako kausak: glaziazioak, itsas mailaren gorabeherak, ozeanoaren azidotzea, bolkanismoa, meteoritoen inpaktuak eta abar.\nHistoria.\nGeorges Cuvierrek (1769\u30fc1832) paleontologia eta anatomia konparatzailearen oinarriak ezarri zituen XVIII. mendearen amaieran. Naturalista frantsesak Parisko eskualdeko fosil ugari induskatu eta deskribatzen ziharduen, animalia haiek ezagutzen ziren espezieekin bat ez zetozela baieztatuz. Lurraren historiako faunaren etenkako segida hark, haren sinesmen erlijiosoak itsuturik, katastrofismoaren teoria garatzera eraman zuen Cuvier.\nCuvierren aburuz, \"Lurraren gainazaleko iraultzek\" azaltzen zituzten egun estintzio masibo deritzegunak; alegia, naturalista frantsesak noizik behinka kataklismoak jazo zirela defendatzen zuen, lurralde jakin bateko bizidun guztiak suntsitzen zituztenak. Hondamendiaren ostean, Jainkoak bidalitako espezieek birpopula zitzaketen kaltetutako lurrak, ezberdinak oro har desagertutako espezieekin alderatuta. Gainera, suntsitze horietan azkena historikoki egiaztatuta zegokeen Cuvierren arabera: Bibliako Uholde Handia. \nEstintzio masiboen ikerketa zientifikoa XX. mendean hasi bazen ere, ordura arte bildutako datu-kopurua urria izanik, bakanak izan ziren aurrerapausoak lehen urteetan, eta mende hartako azken bi hamarkadetara arte itxaron behar izan zen estintzio masiboen inguruko ezagutza irmoki hornitzeko. Alde batetik, Luis Alvarez buru zuen taldeak asteroide-inpaktu bati loturiko aztarnak aurkitu zituen 1980an, Kretazeo amaierako estintzio masiboa azal zitzaketenak. Teoria hark, nolabait, hizpidera ekarri zituen estintzio masiboak, bai esparru zientifiko baita sozialera ere. Bestetik, 1982. urtean, David M. Raup eta Jack Sepkoskik \"Mass extinctions in the marine fossil record\" artikulua argitaratu zuten \"Science\" aldizkarian, zeinak itsas fosilen familietan bost suntsipen-gailur nabarmentzen zituen, egun \u201cBost estintzio masibo handiak\u201d gisa ezagunak.\nBost estintzio masibo handiak.\nHonakoak dira estintzio masibo handi gisa izendaturiko bost krisi biologikoak: Ordoviziar berantiarrekoa (~443 Mu), Devoniarrekoa (~359 Mu), Permiar-Triasikokoa (~251 Mu), Triasiko-Jurasikokoa (~200 Mu) eta Kretazeo-Paleogenokoa (~65 Mu). Suntsipen horiek guztiak 540 milioi urteko beste edozein tarte geologikotan baino desagertze-tasa handiagoak izateagatik eta % 75 baino gehiagoko espezie-galerak azaltzeagatik nabarmentzen dira. \nOrdoviziar berantiarreko estintzio masiboa.\nOrdoviziar berantiarreko estintzioa (~443 Mu) Fanerozoikoko bost suntsipen masiboetako lehena izan zen. Bertan galdutako genero eta familiei dagokienez, inoiz jazo den bigarren handienatzat jotzen da, estintzioari loturiko aldaketa ekologikoak aurreragokoek eragindakoak bezain latzak izan ez ziren arren. Lur Ordoviziarra nabarmen ezberdin zen egungo planetarekin alderatuz. Gondwana hego polora hurreratuaz, lur-masak ekuatorean zehar lerrokaturik zeuden eta itsaso epikontinental zabalek estaltzen zituzten, oro har, fauna endemikoaren habitata zirenak. Atmosferako CO2 kontzentrazioa, halaber, industriaurrekoa baino hamar bider altuagoa zen, eta eguzki-argia % 4,5 ahultzen zuten berotegi-efektuko gasek. \nOrdoviziar berantiarreko estintzioak bi eztanda nagusi izan zituen. Estintzioaren lehen lehertzea Hirnantiarraren hastapenetan abiatutako Gondwanako glaziazioarekin batera gertatu zen, Ordoviziarrari dagokion azken adin geologikoan, eta harekin loturiko ingurumen aldaketak izan zitezkeen Ordoviziar berantiarreko estintzioaren erantzuleak. Alde batetik, klimaren hoztea bereziki kaltegarri izan zen biotarentzat, zeina berotegi efektura moldatuta zegoen; bestetik, izotz-geruza berriek itsas ura bahitu eta itsas maila eustatikoak 80 m egin zuen behera, itsas bide epikontinental zabalak hustuz eta ondorioz, kostalde zein itsas zabaleko komunitateen habitata hein handi batean ezabatuz. Estintzioaren bigarren eztanda glaziarrak urtu ahala jazo zen, itsas mailaren gorakada bortitza eraginez, eta glaziazioan zehar galdutako itsas baldintza anoxikoak berrezarriz. Arestian glaziaziora egokitutako organismoek ezin izan zuten berriro ere berotze globalera moldatu, estintzio-tasak gora eginez. Beste zenbait ikerketek, ordea, merkurio aberastasuna medio, eremu igneo zabal baten aktibitate bolkanikoari egotzi diote estintzio masiboaren kausa. \nOrotara, talde bentonikoetan generoen % 60-70 desagertu zen, graptolito pelagikoen % 85 eta konodonteen % 89 suntsitu zen bitartean. Brakiopodoen kasuan, habitataren galera izan zen estintzioaren zio nagusia, kaltetuenak brakiopodo ez-artikulatu kraniatu eta lingulatuak izan zirelarik. Koral tabulatuek, bestalde, Ordoviziarrean zehar mantendutako nagusitasuna galdu eta koral zimurtsuak gailendu ziren Paleozoikoaren amaiera arte. Ekinodermoei dagokienez, estintzioa lehen suntsipen-eztandan eman zen bereziki, euren genero-dibertsitatea bizkor berreskuratu zen arren. Asafidoak izan ziren trilobiteen artean kaltetuenetarikoak, Siluriarrean genero bakarrak biziraun zuelarik, eta trilobite agnostidoak erabat desagertu ziren. Graptolito pelagikoak hedatzen ari ziren Ordoviziar berantiarrean, eta estintzioaren ondorioz, mundu osoan aurkitzetik tropikoetara mugatu ziren, dibertsitatea sei espezie ingurura murriztuz. Bestalde, briozoo-familiek % 13 soilik egin zuten behera; hala ere, genero-dibertsitatea nabarmen gutxitu zen eta Ordoviziarrean gailendutako \"Cryptostomata\" eta \"Trepostomata\" taldeek behera egin eta ez zuten inoiz beren aurretiko dibertsitatea berreskuratu.\nDevoniarreko estintzio masiboa.\nDevoniar berantiarreko estintzioa, bat-bateko suntsipen bortitz bat baino, Givetiar-Frasniar (383 Mu), Frasniar-Famenniar (372 Mu) eta Devoniar-Karbonifero (359 Mu) deritzen estintzio-pultsuen segida izan zen. Gainerako estintzio masiboek ez bezala, Devoniarrekoek irismen zehatzagoa izan zuten: lehenak talde bentikoei, ekinodermo eta briozooei, kasu, eragin zien; bigarrenak, hiruetatik bortitzenak, koralezko arrezifeak sarraskitu zituen; eta hirugarrena organismo pelagikoetan eman zen nagusiki, hala nola, arrain eta zefalopodoetan. Estintzioen kausei dagokienean, hainbat arrazoi proposatu dira, horien artean: lehorreko landareen eboluzioa, zeinak karbonoaren zikloa alda zezakeen, eta hari loturiko ozeanoaren anoxia; meteorito baten inpaktua; eta itsas mailaren gorabehera bortitzak eta glaziazioa.\nDevoniarreko arrezife handia, Lurrean inoiz existitu den arrezife sistemarik handiena, izan zen belaki estromatoporidoen eta koral tabulatuekin batera suntsipen-segida hartan estintzio-tasa altuenetarikoa izan zuen taldea. Devoniarraren bereizgarri ziren plakodermoek, hau da, arrain korazatuek, baina, erabateko estintzioa pairatu zuten. Lehorrean, bestalde, lehen basoetako landare-espezieen % 46 desagertu zen. Devoniarrean agertu ziren lehorreko lehen tetrapodoak. Erregistro fosilak lehen tetraopodo horiek hegats lobulatudun sarkopterigioetatik zetozela erakusten du, Frasniarrean honako lau espezieak behintzat zeudelarik: \"Elginerpeton pancheni\", \"Obruchevichthys gracilis\", \"Sinostegnathys pani\" eta \"Metastegath pani\". Espezie horietako bat ere ez zen, baina, Famenniarrera bizirik iritsi. Hala ere, Fameniarrean bi tetrapodoren aztarnak aurkitu dira (\"Densignathus rowei\" eta \"Ventastega curonica\"), Frasniarreko tetrapodoen ondorengoak izan zitezkeenak, oraino teoria horren aldeko fosilik aurkitu ez bada ere. Beraz, Devoniarreko estintzio-pultsuetan tetrapodoen leinua, eta ondorioz, euren ondorengo guztiak, guztiz desagertzear egon zela esan daiteke.\nPermiar-Triasikoko estintzio masiboa.\nPermiar-Triasikoko estintzio masiboa (~251 Mu) inoiz jazo den krisi biologiko latzena izan da, orotara lehorreko ornodunen familien % 70 suntsitu eta itsas espezieen % 81-94, desagertu baitzen. Triasikoaren hastapenetan abiatu zen faunaren berreskuratzea, bost milioi urteren buruan eginagatik nabarmen. Erregistro fosil, sedimentario eta geokimikoek lehorreko eremu zein itsastarrean ingurumen-aldaketa bortitzak izan zirela erakusten dute. Siberiar trapp deritzon probintzia igneoaren antzinako aktibitatea jotzen dute ikertzaileek estintzioaren eragile gisa zeinak, milioi bat urte inguruko erupzioan, 7 milioi km2 basalto sortzeaz gain, ingurumen hondamendiaren erantzule izan ziren CO2, SO2, CH4, halogeno eta metalak (Hg, Cu, eta As, kasu) isuri zituen.\nIsuri bolkanikoek itsasoaren anoxia eta azidotzea, ozono geruzaren alterazioa, euri azidoa eta intoxikazio metalikoa ekarri arren, berotze globala izan zen estintzioaren eragile nagusia; izan ere, karbono dioxido eta metanoak 8-10 \u00baC berotu zuten klima globala (itsas azaleko tenperatura 35-39 \u00baC-koa izatera iritsi zen) itsas organismo askoren jarduera metabolikoa emendatuz, ondoriozko oxigeno-eskaria areagotuz, eta, azken batean, hipoxemia eraginez. Lehorreko landareetan, tenperatura altuek eta lehorteek fotosintesia inhibi zezaketen, irradiazio altuagatik estres fotooxidatiboa areagotuz eta hostoak errez. Tetrapodoen kasuan, itsasoko animalien gisan, berotze globalak poloetaranzko migrazioa hauspotu zuen.\nPermiar-Triasikoko estintzioak latitude eta maila trofiko orotan kaltetu zituen lehorreko landare zein animaliak. Alde batetik, florak mundu-mailako hondamendia jasan zuen eremu geografiko zein klimatiko ezberdinetan, Triasikoko \u201cikatz hutsunea\u201d, zohikatza sortzen zuten komunitateen galerak utzitako aztarna alegia, haren adierazle izanik. Ikatz-ekoizle zen Gondwanako \"Glossopteris\" flora, kasu, desagertu egin zen eta \"Gigantopteris\" taldeak generoen % 50 eta espezieen % 95 galdu zituen. Lurreko bazka sarearen oinarriak jasandako aldaketak, hala nola, baso oparoetatik emankortasun gutxiagoko likofito-florara igaro izanak, desagertze-segida bat eragin zuen lehorreko ekosistemetan, Permiar-Triasikokoa inoiz intsektuei gogorki eragin dien estintzio masibo bakarra izanik. Bestetik, % 89ko galera generikoa izan zuten tetrapodoek eta pareiasauro belarjaleak, dizinodonteak eta gorgonopsido haragijaleak nagusi ziren Permiarreko ekosistemak arkosauro eta sinapsidoengatik ordezkatuak izan ziren.\nItsasoan, alde batetik, talde gutxi batzuk (bibalbo, gastropodo, konodonte eta arrainek) estintzio-tasa handia izan zuten; bestetik, brakiopodo artikulatuak, krinoideoak, briozoo estenolematuak, belaki kalkareoak, erradiolarioak, amonoideak eta ostrakodoak erabateko suntsipenetik hurbil egon ziren, espezie urrik biziraun zutelarik; eta azkenik, trilobiteak, koral zimurtsu zein tabulatuak, foraminifero fusulinelineoak eta ekinodermo blastoideoak betiko galdu ziren. Estintzioaren hautakortasuna itsas faunaren osaera taxonomikoan ez ezik, ezaugarri fisiologikoetan ere azaldu zen. Foraminifero, konodonte, brakiopodo eta bibalboen kasuan, esaterako, gorputz-tamainarekiko hautakortasuna antzematen da, gorputz handiagoko organismoek desagertze-tasa handiagoak erakusten dituztelarik. Molusku, ostrakodo, artropodo eta arrainak brakiopodo eta ekinodermoak baino gutxiago kaltetu ziren, euren zelula-mailako oreka kimikoa mantentzeko gai izan zirelako. Era berean, estintzioak eragin handiagoa izan zuen animalia ez-mugikorretan, mugikorretan baino. \nTriasiko-Jurasikoko estintzio masiboa.\nTriasiko-Jurasikoko estintzio masiboa (~200 Mu) Atlantiko Erdialdeko Probintzia Magmatikoaren (CAMP, inglesezko \"Central Atlantic Magmatic Province\"-tik) jarduera bolkanikoarekin eta hari loturiko magmatismo intrusiboarekin erlazionaturik egon zen iparraldetik hegoalderako 5.000 km eta ekialdetik mendebalderako 2.000 km-ko hedadura izaki, eta egungo Europako ipar-medebaldea, Afrika mendebaldea, Ipar Amerikako ekialdea eta Brasil hartuz, CAMP Lurraren historiako probintzia igneo kontinental handienetako bat izan zen.\nAlde batetik, bolkanismo horren ondorioz, lehorreko landaredia baldintza hezeetara egokitutako konifera, iratze eta likofitoetan ugaria izatetik zikada bezalako klima bero eta idorretan biziraun zezakeen landareak gailendu ziren. Aldaketa horrek, ordea, ez zuen eragin berezirik izan ez intsektu ez lehorreko beste ornogabeengan ere. Estintzioa, baina, nabaria izan zen lehorreko ornodunetan; izan ere, etosauro, fitosauro, rauisukido, terapsido eta temnospondilo anfibio erraldoiak desagertu egin ziren, dinosauro, pterosauro eta protougaztunak osorik utziz. Bestetik, itsasoko elikadura-katearen muina zen zooplanktonak beherakada nabarmena izan zuen, goragoko maila trofikoetako organismoengan eraginez. Generoen % 40-50 eta espezieen % 60-70ko galerarekin, amonite, bibalbo eta koralak izan ziren kaltetuenetarikoak, azken horiek genero mailan % 96ko estintzio-tasa izan zutelarik. Konodonteek, ordea, erabateko suntsipena pairatu zuten.\nKretazeo-Paleogenoko estintzio masiboa.\nKretazeo-Paleogenokoa izan zen azkeneko estintzio masiboa (~65 Mu), dinosauro ez-hegaztien aroari amaiera ematearren ezaguna. 1980an, \"Extraterrestrial cause for the Cretaceous-Tertiary extinction\" artikuluan, Kretazeo-Paleogenoko mugan aurkitutako iridio ugaritasun altuan oinarriturik, estintzioaren eragiletzat 10 km inguruko diametroa zukeen asteroide baten inpaktua jotzen zuen teoria plazaratu zuen Luis W. Alvarezen taldeak. Hala ere, asteroidearen inpaktua ez zen gertakizun isolatu bat izan, Kretazeo amaieran Lurreko klima jada aldatzen ari baitzen Indiako Dekkan basalto-plataforma sortu zuen jarduera bolkanikoagatik. \nEgun, ugaria da asteroidearen teoriaren aldeko ebidentzia, K-T mugako estratuetan esferulak eta nikelean aberatsak diren zartatutako mineralak aurkitu baitira, euren sakabanatze geografikoagatik inpaktua Mexikoko golkoan kokatzen dutenak. Hori gutxi balitz, Mexikoko Yucat\u00e1n penintsulan asteroidearen inpaktuak eragindako 180-200 km-ko diametroko Chicxulub kraterrak datza. Asteroidearen inpaktu-ereduek Chicxulub kraterra sortzeko adinako inpaktu batek 11 magnitude baino handiagoko lurrikarak eragingo lituzkeela erakusten dute, Yucat\u00e1n plataformaren kolapsoa eraginez eta inguruko ozeanoetan tsunamiak sortuz, Mexikoko golkoaren lurretan 300 km barnealdera iritsi zirenak. Gainera, inpaktuak materiala mundu osoan zehar barreiatzeko energia nahikoa askatu zuen. Epe luzera, berriz, karbonato eta sulfatotan aberatsak ziren arrokek isuritako gasek ingurumenean aldaketa bortitzak eragin zituzten, luzaroko iluntasuna, hozte globala eta euri azidoa ekarriz. \nIluntasuna eta ondoriozko fotosintesia burutzeko ezintasuna izan ziren itsasoko fitoplanktonaren eta lehorreko landarediaren hiltze-mekanismo nagusiak, bazka sarearen oinarria izaki, organismo askoren suntsipena baldintzatuz (dinosauro belarjaleak, esaterako). Zehazki, % 30eko galera izan zuten polen-ekoizle ziren landareek; megaflorak, aldiz, % 57koa. Detrituetan oinarritutako elikadura-kateak (aintziretan aurki zitezkeenak), baina, ez ziren aurrekoak bezain kaltetuak izan. Itsasoan, bibalboen % 63 galdu zen Kretazeoaren azken hamar milioi urtetan, nahiz eta argi ez egon zenbaterainoko bat-batekoa izan zen desagerpen hura. Amoniteena, ostera, erabatekoa izan zen estintzioa. Itsas amnioten artean, mosasauro eta plesiosauroena erabatekoa izan zen estintzioa, lehorreko dinosauro ez-hegazti guztiena (bai sauriskio, bai ornitiskioena) bezalaxe. Ondorioz, sinapsidoetatik eratorritako ugaztunak eta dinosauro teropodoen ondorengo ziren hegaztiak lehorreko animalia gisa gailendu ziren. \nEstintzio masiboen eragina eboluzioan.\nFuntsean, estintzio masiboek disruptiboki jokatzen dute eboluzioan, organismo-leinu zehatzak desagerrarazten baitituzte, eta haiekin batera, leinu horren ondorengo izan zitezkeenak. Estintzio masiboek habitat zehatz batean bizi diren landare zein animalien bat-bateko desagertzea dakarte eta, oraindik argi ez dauden arrazoiengatik, badirudi endemikoak, tamaina handikoak edo tropikalak diren taxonak suntsitzera jotzen dutela. Modu horretan, denbora-tarte labur batez estintzio masiboek eboluziorako joko-eremua berdindu dezakete, organismo-talde dominanteak urrituz edo erabat desagerraraziz, baliabideen lehia murriztuz, nitxo ekologiko asko eskuragarri utziz eta ondorioz, krisi biologikoaren aurretik jazarpean ziren taxonen dibertsifikaziorako aukerak hauspotuz. Belaunaldiz belaunaldi, hautespen naturalaren esku-hartzeaz, leinu horiek eta euren ondorengoek estintzio masiboek ekarritako baldintza berrietarako espezializazio egokiak garatu ditzakete, suntsitzearen aurretik beste espezie batzuek zuten eginkizun ekologikoa, nitxoa alegia, betez, edota estrategia berriak gauzatuz. \nAdibide bat jartzearren, ugaztunek 200 milioi urte baino gehiago daramatzate Lurrean, baina denbora-tarte horren gehienean karraskarien antzeko animalia gisa bizi izan dira. Duela 65 milioi urte, baina, organismo-talde menperatzailea ziren dinosauro ez-hegaztien suntsipenarekin, ugaztunak erabat dibertsifikatu ziren. Hala, 20 milioi urte baino gutxiagoan egun ezagutzen dugun dibertsitate handira eboluzionatu zuten ugaztunek, dinosauroek zituzten eginkizun ekologiko berdinak betetzeko formak garatzera iritsiz. Estintzio masiboek, hala, iragarrezin bilakatzen dute eboluzioa.\nSeigarren estintzio masiboa.\nBost estintzio masibo handien ezaugarri komunek ezohiko gertaeren arteko sinergia azpimarratzen dute, estintzioen funtsezko eragileak ohiz kanpoko dinamika klimatikoa, atmosferaren konposizioa eta intentsitate handiko faktore ekologiko estresatzaileak izanik. Horrek ez du aditzera eman nahi, ordea, Kretazeoko asteroidearen inpaktua bezalako zorizko gertaerek ezingo luketenik euren kabuz estintzio masiborik eragin, faktore estresatzaile sinergikoek lehendik egoera larritu ez balute estintzioaren magnitudea txikiagoa izango litzatekeela baizik. Eta Lurra, berriro ere, mundu-mailako ezohiko gertaeren agerleku da.\nEgungo ekosistemak duela ~2,6 milioi urte ziklo glaziar-interglaziarren hastapenetan abiatutako ordezkapen biotikoaren ondare dira, gehienbat gizaki modernorik gabe eboluzionatu dutenak. Aitzitik, CO2 mailak gora egin ahala, baldintza atmosferikoen aldatzea eta interglaziazioetako tenperaturaren gainetiko berotzea, habitataren zatitzea, kutsadura, gehiegizko arrantza zein ehiza, espezie inbaditzaile eta patogenoak eta giza biomasaren hedatzea espezie bizidun gehienek inoiz jasan dituzten faktore ekologiko estresatzaileak baino muturrekoagoak dira. Egoera arintzeko ahalegin bateraturik gabe, estres-eragile horiek bizkortu egingo dira etorkizunean, estintzioa hauspotuz."}
{"id": "131886", "revid": "8959698", "url": "https://eu.wikipedia.org/wiki?curid=131886", "title": "Animalien ugalketa", "text": "Ugalketa funtzioa.\nIzaki bizidunek ugalketako funtzioari esker espezieak irautea lortzen dute. Hau da, espezie bereko izakien artean izaki berriak sor ditzakete ugalketa funtzioari esker.\nIzaki bizidunen ugalketa bi modutakoa izan daiteke: ugalketa sexuala edo ugalketa asexuala.\nUgalketa sexuala.\nUgalketa sexuala izaki berria beste bi izaki elkartzean sortzen denean gertatzen da; bata femeninoa eta bestea maskulinoa izango da. Ugalketa hau, ere ematen da zelula bakarreko izaki bizidunetan; adibidez, itsasbelarretan eta protozooetan.\nUgalketa sexuala animalietan\nAnimaliengan, ugalketa modu usuena sexuala da. Arrak emea ernaltzean, animalia berriaren enbrioia osatuko da, eta honela gara daiteke:\n- Arrautzan, animalia obiparoetan gertatzen den moduan: arrainetan, anfibioetan, narrastietan eta hegaztietan.\n- Emearen gorputzaren barnean, aninmalia bibiparoetan gertatzen den moduan; adibidez ugaztunetan.\nUgalketa asexuala.\nUgalketa asexualari ugalketa begetatiboa ere deitzen zaio. Ugalketa asexualean, izaki baten organismoaren atal baten bidez sortzen da izaki berria.\nUgalketa asexuala animalietan\nAnimalia simpleetan eta primitiboetan, hala nola belakietan edo itsas izarretan, ugalketa mota asexuala da. izaki berria bere espezieko izaki heldu baten atal batetik sortzen da.\nUgalketa asexualaren motak:\n- Gemazio\n- Puskaketa\n- Erdibiditzea\n- Esporulazioa\n- Partenogenesi\n- Polienbrionia"}
{"id": "131887", "revid": "119347", "url": "https://eu.wikipedia.org/wiki?curid=131887", "title": "Hego Txinako tigre", "text": "Hego Txinako tigrea edo Amoy tigrea (\"Panthera tigris amoyensis\") desagertzeko zorian dagoen tigrea da. Gaur egun bizileku naturalean 10-30 ale bizi direla uste da eta 60 ale babestokietan . Bere jatorrizko bizilekua Txinako baso eta zelaiak ziren, baina hortik 1994an desagertu zen. CANTON ZOOak tigre hauen zelulak gordetzen hasi da, behin betiko ez desagertzeko.\nBere ezaugarriak, oso berdintsuak dira lehenago Siberian bizi izan zen beste espezie batena. Espezie nahiko handia da; arrak gehienez 170kg eta emeak 112kg. Luzeran, arrak 2,45 m buztanetik burura eta emeak 2,30m. Ilea laranja kolorekoa dauka eta marra beltzak beste espezieek baino banatuagoak .\n1959an 4000 buru zeuden Heibei probintzia eta Hong Kong lurraldeen artean banatuta. Baina 17 urteetan 200 aletara murriztu zen populazioa. 1981an CITES hitzarmenak desagertzeko arriskudun azpiespezietzat hartu zuen eta 1988an gobernu txinatarrak animali babestuen zerrendan sartu zuen.\nTigre txinatarraren naturara buelta.\n\u00abSave Chin\u00e0s Tigers\u00bb erakunde ingeles-hegoafrikarrak eta \u00abChinese Tigers South Africa\u00bb akordio bat sinatu zuten tigre batzuk Hegoafrikako erreserba batera eramateko; naturan irauteko gauza batzuk ikasteko. Proiektu honen azken helburua tigreak naturara bueltatzea zen.\nGaur egungo egoera.\nBaserritar batzuen esanetan 2 metrotako tigre bat ikusi zuten pasa den ekainean. Hau egiaztatzeko 30 zoologoko talde bat Zhenping y Pingli lurraldeetan aztarnak jarraitzen ari izan dira. Zoologoak esan dute tigreen aztarnak ikusi dituztela, entzun dituztela eta baieztatu dute tigre basatiak daudela. Baina bakarrik 10 buru daude eta desagertzeko arriskuan dauden animalien zerrendako lehen felinoa da."}
{"id": "131893", "revid": "6327", "url": "https://eu.wikipedia.org/wiki?curid=131893", "title": "Abeltzantza ekologikoa", "text": ""}
{"id": "131900", "revid": "201", "url": "https://eu.wikipedia.org/wiki?curid=131900", "title": "Fosil biziduna", "text": ""}
{"id": "131903", "revid": "201", "url": "https://eu.wikipedia.org/wiki?curid=131903", "title": "Iraungipen masiboa", "text": ""}
{"id": "131904", "revid": "201", "url": "https://eu.wikipedia.org/wiki?curid=131904", "title": "Tigre amoy", "text": ""}
{"id": "131905", "revid": "201", "url": "https://eu.wikipedia.org/wiki?curid=131905", "title": "Amoy tigre", "text": ""}
{"id": "131910", "revid": "201", "url": "https://eu.wikipedia.org/wiki?curid=131910", "title": "Ivan I.a Errusiakoa", "text": ""}
{"id": "131915", "revid": "59723", "url": "https://eu.wikipedia.org/wiki?curid=131915", "title": "Haizea (musika taldea)", "text": "Haizea Euskal folk musika berriak 1970eko hamarkadaren erdialdetik aurrera izandako loraldiaren lekuko nagusietakoa izan zen. Oso ibilbide labur eta gorabeheratsuan beste inongo taldek baino hobeto islatu zituen garai hartako musika eta musikarien bertute, erronka eta ahuldadeak.\nTaldea.\nAho zabalik utzi zituen entzuleak \"Haizea\" diskoak (Herri Gogoa, 1977). Frankismoaren azken urteetako euskal musikaren moldeak hausten zituen lan gozo eta berritzailea zen. Pentagle oinarrizko talde ingelesaren itzalean sortu zen, eta arrakasta handia lortu zuen. \"Loa loa\", \"Goizeko euri artean\" eta \"Ura isuririk\" kantuek janzten dute euskal folk musikaren bilakaera ulertzeko ezinbestekoa den disko hori. Taldearen ezaugarriei jarraiki, kantu tradizionalen bertsioak daude, baina baita Artola eta Lasaren kantu bana ere.\nTaldea hilabete batzuk lehenago sortu zen. Txomin Artolak \"Olaxta\" (Herri Gogoa, 1975) kaleratu ondoren eta Walt Whitmanen poemekin lanean ari zela, bazuen buruan zuzenean aritzeko talde laguntzailea sortzeko asmoa, eta musikariak biltzeari ekin zion. Carlos Busto (bateria), Gabriel Fern\u00e1ndez Barrena (kontrabaxua), Xabier Lasa (gitarra), Amaia Zubiria (ahotsa) eta Txomin Artola (gitarra eta ahotsak) izan ziren hasierako kideak. Errepertorioa prestatzen ari zirela gertatutako sormen prozesuaren ondorioz erabaki zuten hura talde \"laguntzailea\" baino gehiago zela, eta horren ondorioz sortu zen Haizea.\nLehen diskoa kaleratu ondoren, jaialdi mordoa eman zuten Euskal Herrian zehar. Dena den, urtebete pasa eta gero Txomin Artolak taldea utzi zuen, bere bakarkako ibilbideari berriro heltzeko. Xabier Iriondo (gitarra eta flauta) sartu zen orduan Haizean. Formazio horrekin grabatu zuten bigarren eta azken diskoa: \"Hontz gaua\" (Xoxoa, 1979). Disko horretan nabaria da jazz musika eta inprobisazioaren eragina. Horren adibide da diskoaren izen bera duen 14 minutuko lan luzea. Askoz ere disko konplexuago eta handinahiagoa gertatu zen, jakina, eta ez zuen lortu aurrekoaren arrakastarik, \"Anderea\" gisako kantuak izan arren.\nGarai hartan, Pello Lizarralde idazleak lagundu ohi zuen taldea zuzeneko emanaldietan. Izan ere, meza beltza egiten zuten kontzertuetan, eta tarte horretan Lizarralde dantzan eta kantuan aritzen zen. Halaber, Jon Zabaleta marrazkilariak -lehen diskoko azalaren egileak- mimoa egiten zuen Haizearen kontzertuetan.\nTaldearen azken urte eta erdia oso gorabeheratsua gertatu zen. Aiete auzoko entsegu lokaletik tresna guztiak lapurtu zizkieten, eta Hondarribiara aldatu ziren. 1979ko udan zuzenekoak ematen eta material berria prestatzen jarraitu zuten. Lehenik eta behin, hirugarren diskorako materiala prest zutela, Amaia Zubiriak taldea utzi zuen eta Frantzia aldera jo zuen, jazz musikariekin lanean hasteko. Amaia Kasasolak hartu zuen Zubiriaren lekukoa. Gero, Carlos Bustok utzi zuen taldea eta hiruko bilakatu zen Haizea: Xabier Lasa, Amaia Kasasola eta Gabriel Fern\u00e1ndez Barrena.\nFormazio horrek bi emanaldi eman zituen, horietako bat 1980an \"Lemoiz gelditu\" Bilboko erakustazokan egindako bi eguneko makrojaialdi jendetsuan. Jaialdi haren lekuko gisara kaleratutako \"Nuklearrik ez, eskerrik asko. Lemoiz gelditu!\" diskoan (Tic Tac, 1980) topa daiteke \"Kolorez busti nauzu\", Haizearen izenean grabatutako azken kantua. Urte horretan taldea desegin egin zen.\nAmaia Kasasolak eta Gabriel Fernandez Barrenak Mandaeuli taldea osatu zuten. Ez zuen oso luzaro iraun, eta kantariak bakarlari gisara jarraitu zuen. Handik urte batzuetara, Amaia Kasasola (Tsunami, 1986) kaleratu zuen. Xabier Lasak, berriz, hainbat elkarlan egin zuen Haizeako kide ohiekin, \"La fuga de Segovia\" (Imanol Uribe, 1981) filmerako musika Amaia Zubiriarekin, adibidez. Horretaz gain, Txomin Artolaren bakarkako hainbat diskotan parte hartu zuen."}
{"id": "131916", "revid": "1491", "url": "https://eu.wikipedia.org/wiki?curid=131916", "title": "Oskarbi", "text": "Oskarbi euskal musikagintzan diharduen Gipuzkoako talde bat da. Herri kantutegia eta musika harmonikoa oinarri hartuta, 1960ko hamarkadatik aurrera bide berriak urratu zituen Oskarbik: jazza, gospela eta doinu berritzaileak euskal tradizioarekin uztartuz. Koldo Romero Eskamendik zuzendurik, Ez Dok Amairun parte hartu zuen taldeak, eta harreman estua izan zuen Bitoriano Gandiaga idazlearekin eta Jorge Oteiza eskultorearekin. \"Esperantzari leiho bat\" abesti ezagunaren egilea da taldea.\nPartaideak.\nHamabost bat lagun pasatu ziren Oskarbitik. Taldearen azken osaera honako hau izan zen: I\u00f1aki Maritxalar, Jose Luis Treku, Beronik Ondikola, Bakartxo Maritxalar, Maite Aizkorreta, Karlos Ruiz eta Gontzal I\u00f1arra. Horrez gain, Oskarbiren ibilbide luzean beste hainbat musikari pasatu ziren taldetik: Mari Jose Fernandez, Kepa Garbizu, Karmelo Arren, Elixabete Urreta, Antton Valverde...\nEstiloa.\nAhots harmoniak ziren Oskarbiren ardatza. Taldeak \"euskal jazza\" delako musika egiten zuen: jazzaren, gospelaren eta 60-70eko hamarkadetako joera berritzaileen arteko nahasketa berezia. Ez zituzten partiturak estu errespetatzen, eta ahotsak modu espontaneo batez integratzen saiatzen ziren. Herri kantutegia eta taldeak berak sortzen zituen abestiak ziren haien musikaren oinarri nagusia. Euskal tradizioari modernitatea erantsi nahi zion Oskarbik. Jose Luis Treku taldekideak agertu zuenez, \"Azkueren eta Aita Donostiaren kantuak hartu eta geure erara ikasi eta moldatzen genituen, eta guk geuk ere jasotzen genituen hainbat herritan. Baina horietaz gain, guk ere abesti berriak egiten genituen poeten hitzekin\".\nOrduko euskal kulturan gertatzen ari ziren aldaketa garrantzitsuetan partaide zen taldea; hala ere, kantuak ez ziren momentuko egoerari erantzuteko sortuak.\nKoldo Romerok honela azaldu zuen: \"Guk ez dugu zirkunstantzia bati, edo momentu koiuntural bati bakarrik erantzungo dion abestirik egiten. Bapateko horiek, sarritan, bere eragina gogoan hartuz ere, berehala igarotzen dira, modatik pasatzen. Jakineko une bati ez ezik, gure herriaren norabideari erantzunaz jokatu nahi dugu. Abeslariaren eta herriaren artean etenik sortu gabe\".\nAbestien hitzak.\nHitzei dagokienez, Bitoriano Gandiaga, Joxan Artze eta Xabier Leteren olerki asko musikatu zituen taldeak. Horiez gain, Jorge Oteizak ere eragin handia izan zuen taldean; hark egin zituen Oskarbiren ikurra eta lehen disko txikiaren azala.\nHistoria.\nSorrera eta lehenengo diskoa (1966-1969).\nOskarbi taldea 1966. urtearen hasieran sortu zen. Don Bosco haur abesbatzan ibilitako hainbat kidek talde berria egitea erabaki zuten. Berehala dezenteko sona lortu zuten. Baina hasierako hilabeteetan ez zuten zuzendaritza musikalik, eta zeregin horretarako Don Bosco abesbatzan ezagututako Koldo Romero gonbidatu zuten.\n1968an, Eibarko San Joan jaietan Radio Juventud-ek antolatutako \"Primer Premio de Int\u00e9rpretes de la Canci\u00f3n en Euskara-Gran Premio\" de Eibar lehiaketan euskal kantuaren lehen saria irabazi zuen taldeen atalean, Koldo Romerok sortutako \"Gazteak gera\" doinuarekin. Hala ere, kantuak ez zuen zentsuraren galbahea pasatu, eta ezin izan zuten grabatu. Hurrengo urtean, taldeak lehen disko txikia eman zuen argitara. Kantutegietatik hartutako lau abestik osatzen zuten, baina molde gaztea eta berritzailea emanez. Diskoa Urnietako Salestarren ikastetxean grabatu zuten, Bartzelonako talde tekniko baten laguntzaz. Herri Gogoa diskoetxeak eman zuen argitara.\nUrte horietan, Ez Dok Amairu mugimenduan murgildu zen Oskarbi. Taldearekin hainbat emanaldi egin zituzten, eta \"Baga, Biga, Higa\" sentikarian bete-betean hartu zuten parte.\nBigarren diskoa (1970-1971).\nBigarren diskoa Bartzelonan grabatu zuten, Lluis Llach eta Joan Manuel Serraten estudioko musikariekin: \"Abesti zaharrak eta berriak\" (Herri Gogoa, 1970). Baliabideak hobeak izan ziren, eta, abesti zaharrez gainera, taldearen hiru abesti sartu zituzten: \"Ni bizi naizen lurrean\", \"Txori txikiak\" eta \"Iru gabean\".\nHirugarren diskoa (1972-1974).\nHorren ondotik, taldeak hainbat aldaketa izan zituen. Batzuek, soldaduskara joan behar izan zuten; beste batzuk, ezkondu egin ziren. Hala ere, Oskarbik bizirik segitu zuen. Hirugarren diskoa, Eskutari (Herri Gogoa, 1972), Donostian grabatu zuten, I\u00f1aki Beobidek zabaldutako estudioan, eta teknologia berriak baliatu zituzten: \"moog\" gailuaren erabilera izan zen berrikuntzarik handiena. Diskoan Koldo Romerok sortutako lau kantu zeuden: \"\"Andro kanto\", \"Kezka\", \"Eskutari\" eta \"Bai, bai bainan gero ez\".\nLaugarren eta bostgarren diskoak (1975-2003).\n1975. urtean bi disko batera argitaratu zituzten: Olentzero eta Hitz urri batzuk, biak Herri Gogoarekin. Lehena, gabon kantuz osatutako lana zen. Bigarrena, berriz, orduko egoera politikoaren ispilu garbia. Horretan dago \"Esperantzari leiho bat\"\" abestia, Bitoriano Gandiagak idatzitako hitzekin osatua eta taldearen ikur bihurtuko zena. Kantu horrekin bukatzen baitziren Oskarbiren emanaldiak.\n1977an Koldo Romerok Oskarbi utzi zuen, baina taldeak iraun egin zuen. 1980an taldearen azken disko ofiziala agertu zen, \"Euskara eta txakolina\" (Elkar), eta 1984. urtean taldearen agurra iritsi zen, 400dik gora emanaldi eskaini ondoren. Hortik aurrera, Oskarbik oso tarteka eskaini ditu emanaldiak, ekitaldi berezietan, hala nola Gandiagari eta Oteizari eskainitako omenaldietan.\nAntokogiako diskoa eta beste kontzertu batzuk (2004-).\nOskarbiren antologia bat argitaratu zuen Elkar diskoetxeak 2004. urtean: \"Esperantzari leiho bat\", bi diskoz osatutako bilduma. Bertan, sekula grabatu gabeko sei kantu agertzen ziren: \"Ez dakit zergatik\", \"Andre nobia\", \"Mutil txaleko gorria\", \"Lua lua\", \"Ez zaude bakarrik\" eta \"Elizara dihoa\". Horrez gain, 1976an argitaraturiko Olentzero diskoko kantuak konpaktu formatuan berrargitaratu ziren 2008an, eta beste bost kantu grabatu berriak erantsi zizkieten: \"Olentzero\" (Elkar, 2008). Honen ondoren ere disko berriak atera dituzte.\n\"Oteizaren hutsunetik, Gandiagaren hitzetara\" tituludun kontzertua antolatu zuten 2019an, Oteizak Arantzazuko proiektua amaitu zueneko 50. urteurrena ospatzeko."}
{"id": "131917", "revid": "56334", "url": "https://eu.wikipedia.org/wiki?curid=131917", "title": "Hibai Rekondo", "text": "Hibai Rekondo (Caracas, Venezuela, 1954) euskal abeslaria da.\nKantagintzak \"herriaren esnatzaile\" izateko zeregina zuelakoan ekin zion abesteari, 1970eko hamarkadaren hastapenetan. Euskal Herriaren egoera politikoari estu loturiko bi disko argitaratu zituen, Aseari goitizenez, Bitoriano Gandiaga, Augustin Zubikarai eta beste euskal idazle batzuen poemei musika jarrita. Ondoren, \"El proceso de Burgos\" filmerako musika egin zuen, eta McFarland irlandarrarekin egindako disko batekin erretiratu zen.\nBiografia.\nCaracasen jaio zen Hibai Rekondo, Venezuelan, baina zortzi urte zituela, 1962an, Euskal Herrira etorri zen gurasoekin eta anai-arrebekin. Ama bizkaitarra zuen, aita gipuzkoarra. Seme-alabak Euskal Herrian hezteko irrikan zeuden, eta Zarautzen kokatu zen familia. Imanol Urbieta izan zuen Hibai Rekondok lehen maisu.\n1970ean hasi zen kantari, eta Euskal Herriaren egoera politiko eta kulturalaz gero eta gehiago jabetu ahala, kantagintza herritartasuna aldarrikatzeko eta zapalkuntza eta bidegabekeria salatzeko tresna zela barneratu zuen. \"Irrika nabarmenez entzuten digu herriak. (...) Jabetu egin behar du herriak bizi duen hil ala biziko kinka larriaz baina guardasola ahazten dugu, Herriaren esnatzaile izan nahi nuke\", zioen 1972ko elkarrizketa batean (1). Lehen urte haietan Gipuzkoan eman zituen kontzertu gehienak, horietako bat baino gehiago Hernanin, baina Bizkaian -bizpahiru aldiz-, Gasteizen, Saran eta Zaragozan ere (Espainia) aritu zen. Imanol Larzabalek eraman zuen emanaldi horietako batzuetara. Artean Lourdes Iriondo, Xabier Lete, Mikel Laboa, Benito Lertxundi eta beste batzuen kantuak abesten zituen, baina Aseari goitizena hartuta kaleratutako lehen diskoan -Euskal Herria 1975 (Elkar, 1976)-, berak sortutakoak edota moldatutakoak ziren kantu gehienak. Bitoriano Gandiaga poetaren hainbat olerki musikatu zituen lan hartan. Hori zela eta, 1977ko azaroan Durangoko Liburu eta Disko Azokaren barruan Gandiagari egindako omenaldian parte hartu zuen Rekondok, \"Euskaldun jaio\", \"Bakoitzak\" eta \"Baina aurrera beharbada\" abestuz.\n bigarren diskoan (Elkar, 1977) bide beretik jo zuen Rekondok, baina orduan Aranduru, Gorriti, Pablo Neruda eta Augustin Zubikarairen hitzak musikatu zituen. Kantaldiak aldarrikapen politikoak egiteko erabiltzen ziren garaia zen, eta Hibai Rekondok horietariko askotan parte hartu zuen. Esaterako, Herrikoi Topaketetan abestu zuen, Lemoizko zentral nuklearraren aurka Bilbon egindako bileran.\nHurrengo urteetan zinemarako musikaren arloan lan egiteko aukera izan zuen, Imanol Uribe zuzendariaren eskutik. 1977an Rekondoren eta Artze anaien musika erabili zuen Uribek Ez film laburrean, eta bi urte geroago Rekondori agindu zion \"El proceso de Burgos\" filmeko musika sortzeko.\nEuskal Herritik kanpora, Espainian (Valladolid, Sevilla...), Herrialde Katalanetan (Bartzelona, Valentzia...), Galizian, Belgikan, Frantzian edota Alemanian abestu zuen Rekondok. Halaber, Donostiako Schola Cantorum taldearekin Herbehereetako jaialdi batean parte hartu zuen, Irlanda, Korsika, Okzitania, Galizia, Flandria eta beste herri batzuetako ordezkariekin batera.\nUrte batzuk geroago, azken lana argitaratu zuen: Amaiur, gaztelu baltza (Elkar, 1986), McFarland irlandarrarekin elkarlanean ondutako diskoa. Estepan Urkiaga \"Lauaxeta\"-ren poemak (\"Iturri negarra\", \"Amaiur, gaztelu baltza\"...), herri doinuak eta Rekondok zein McFarlandek sortutakoak biltzen ditu diskoak.\nHala ere, 2009an itzuli zen disko berri batekin, Suaren desira. Euskal Herriaren egoera kontuan hartuta, Hibai Rekondok eduki filosofikoa eta transzendentea duten abestiak eskaintzeko beharra sentitu zuen. Haren hitzetan, \"gaur egungo egoera politikoari eta sozialari aurre egiteko jakituria beharrezkoa da. Une honetan, egoera erabakigarrian eta itxaropentsuan gaude murgilduta, eta horrek gizakiaren kontzientzia aldaketa exijitzen du\". Diskoa kaleratu arren, zuzenekoetara itzultzeko asmorik ez du Rekondok."}
{"id": "131918", "revid": "512", "url": "https://eu.wikipedia.org/wiki?curid=131918", "title": "Hira (musika taldea)", "text": "Hira heavy metal estiloko musika talde bat izan zen, Oiartzunen (Gipuzkoa) sortua. Euskarazko heavy metalaren bigarren loraldiaren bultzatzaileetako bat izan zen.\n2000. urtean Gaztea maketa lehiaketako entzuleen saria irabaztearekin batera, jarraipena eta oihartzuna eman zioten Su Ta Garrek sortutako euskal heavyari. Lehen diskoarekin gazteen artean izandako erantzun ona ondo baliatu eta garaiko taldeetako bat bihurtu zen. Bigarren diskoarekin eboluzionatu eta oihartzuna galtzearekin batera etenaldi bat egitea erabaki zuen. Taldekideen aldaketekin, ordea, Hira berriro osatu eta hirugarren diskoa atera zuen, helduena eta ezberdinena.\nTaldea.\n1998. urtean sortu zen Oiartzunen Angar taldea, gero Hira taldea bihurtuko zena. Taldearen bultzatzaile nagusiak izan ziren Ibai Marin abeslari eta gitarrista (Azken Garrasia) eta Alain Fernandino bateria jotzailea. Urtzi Olaziregi baxu jotzailea taldean sartzearekin batera, Oiartzungo Udalaren bitartez entsegu lokala lortu zuten. Sei hilabetez entseatzen aritu ondoren, Borxa Fernandez Bortx gitarristarekin (Kudai) osatu zuten taldea. 1999ko urrian, laukote gisa urtebete egin ostean, lehen maketa grabatu zuten Donostiako Amara auzoko estudio txiki batean, artean Angar zen taldearen izena. Lehen grabaketa eskuan, kontzertuetarako errepertorio luzeagoa prestatzen hasi ziren. 2000. urte hasieran, hainbat zuzeneko eman ondoren, kantu berriak grabatzea erabaki zuten, taldeari bultzada handiagoa emateko. Halaber, ordua eman zioten Hira izena taldeari.\nUrte hartako urrian, Espartzako (Nafarroa) Sonido XXI estudioan sartu eta bi astetan hamar kantu grabatu zituzten, Juanan eta Javi San Martin anaiekin. Grabatutako abestietatik lau hautatu eta Euskadi Gazteko X. Maketa Lehiaketara aurkeztu zituzten. Era berean, kontratu baten bila zenbait diskoetxetara bidali zuten grabazioa. Bi kasuetan erantzun ona jaso zuten. Maketa Lehiaketako entzuleen saria irabazi eta IZ diskoetxearekin kontratua sinatu zuten. Ondorioz, Nortasuna (IZ, 2001) argitaratu zuten. Lan hori euskal heavyaren osasun onaren isla izan zen, baina denbora igaro ahala, Urtzik eta Borxak taldea utzi eta beste bi kideek berrosatu behar izan zuten Hira. Horrela, Oscar Lopez (gitarra) eta Manex Etxeberria (baxua) batu ziren taldera. Proiektua indartuta, bigarren diskoa prestatu eta abesti sorta melodiko zein gordinagoak grabatu zituzten. Oztopoak gaindituz (EDG Music, 2003) izenburu argigarria eman zioten bigarren diskoari. Lan horretan, Aitor Gorosabel (Su Ta Gar), Javi San Martin (S\u00e1tira) eta Donostiako Santa Zezilia Koralaren kolaborazioak bildu zituzten, eta \"La bestia\" gaztelaniazko abestia jaso zuten.\nBigarren diskoa atera ondoren, etenaldia egin zuen. Kontzertuak emateko gutxi izan zuten, eta taldearen ilusioa apaldu egin zen. Beste musika estiloak indartzearekin batera, euskarazko heavy metala gainbeheran zegoen (edo aurretik zuen orekara itzultzen ari zen). Horrela, Asgarth taldeari gertatu bezala, Hiraren oihartzuna ere itzaliz joan zen. Denbora tarte horretan, Alain Fernandinok taldea uztea erabaki zuen, eta, haren partez, Alex Lobato sartu zen. Ondoren, Oscar Lopez gitarristak ere Hira utzi eta Jon Iturrino (Ehun Kilo, Lau Mono) hartu zuten. Azkenik, Mikel Zubeldia teklatu jotzailea bosgarren partaide bihurtu zen. Aldaketa horiei esker, Hirak aro berri bat hasi zuen. Hirugarren diskoan, (sic). (EDG Music, 2006), hard-rock musikara gehiago hurbildu zen, eta melodiei inoiz baino trataera eta garrantzi handiagoa eman zioten. Esperientzia, heldutasuna edo taldean emandako aldaketek bultzatuta, ibilbideko abestirik biribilenak topa daitezke disko horretan. Tartean, Ehun Kiloren \"Mendekua\" abestiaren bertsioa bildu zuten.\nAurreko lanarekin gertatu bezala, promozio eskasak eraginda ezin izan zuten disko berria behar bezala zabaldu. Aldi berean, kontzertu aldetik ordura arteko gabeziarekin jarraitu zuten. Taldeak aldaketak izan zituen: Mikel Zubeldiak eta Jon Iturrinok taldea utzi zuten, eta Mikel Lazkano gitarrista (Ipar Haizea, Garabi) sartu zen.\n2017an, Hira taldeak bere ibilbidea bukatutzat eman zuen."}
{"id": "131919", "revid": "23317", "url": "https://eu.wikipedia.org/wiki?curid=131919", "title": "Olatz Zugasti", "text": "Olatz Zugasti Perurena (Hernani, Gipuzkoa, 1965) abeslari eta harpa jotzailea da. Benito Lertxundiren disko guztietan parte hartu du 1981. urteaz geroztik, zenbait kantu konposatu ditu kantari oriotarrarentzat, eta haren zuzeneko taldeko kidea da. Bakarlari gisa. musika zelta eta euskal herri kantuak jorratu ditu, hainbat diskotan. Orioko Herri Ikastolako haurren abesbatzako zuzendaria da, eta hainbat urte daramatza herri musikari buruzko Kantaita saioa aurkezten Euskadi Irratian.\nBiografia.\nHamahiru urte zituela ezagutu zuen Olatz Zugastik Benito Lertxundi. Lehenagotik bazuen haren berri, diskoen bidez, baina aurrez aurre, lehenengoz, Hernaniko Urumea ikastolan herri kantagintzari buruz Lertxundik ematen zituen saioetan ezagutu zuen. Zortzi urtetatik, gitarra oparitu ziotenetik, musikarako eta kanturako zaletasun handia izan zuen Zugastik, eta ikastolako urteroko jaialdietan abesteko prest agertzen zen beti. Horietako batean Lertxundik berak lagundu behar zion gitarrarekin, baina ez zen agertu kantari oriotarra. Hala ere, Zugastiren ahots fina gogoan gorde zuen Lertxundik, Altabizkar/Itzaltzuko bardoari diskoan (Elkar, 1981) abes zezan deitu baitzion bi urte geroago; hain zuzen, aitari Orreagako gatazkan euskaldunek hildakoak zenbat diren galdetzen dion haurraren ahotsa egin zezan. Handik bi urtera, hamazazpi urte zituela, Lertxundiri zuzenekoetan laguntzen hasi zen Zugasti. Gaur egun bikotea osatzen dute, eta alaba bat dute.\nDisko haren grabazioan ezagutu zuen harpa Zugastik. Ordurako musika zelta oso gustukoa zuen, Hernaniko talde batean aritua zen, baina Alan Stivell bretoiaren Renaissance de l'harpe celtique diskoa entzutea erabakigarria izan zen Baionako Kontserbatorioan harpa ikasketak egiteko izena eman zezan. Balkanetako musikak ere asko markatu du Zugasti.\nBenito Lertxundiren diskoetan eta haren zuzeneko emanaldietan abeslari nahiz harpa jotzaile gisa aritzeaz gain, bakarkako bidea ere egin du Zugastik. Hain zuzen, kantari oriotarrarekin lanean hasi eta hamar urteren buruan, Kantu baten bila nabil (Elkar, 1991) kaleratu zuen, harpa oinarri hartuta pop eta musika zelta ezkonduta. \u00abMusika zeltak sartzeko eta hunkitzeko gaitasun berezia du, lirismo handiko musika da alde batetik, eta erritmo oso markatutako dantza horiek biziak dira, mundu osoan dira musika honen menpekoak. Hala ere, ni ez nintzateke menpekoen multzo horretan sartuko. Musika interesatzen zait, baina oro har\u00bb (1). Joel Merah gitarrista baionarrarekin landu zituen moldaketak, eta Lertxundik berak ekoitzi zuen lan hura.\nZortzi urte geroago sehaska kantu batekin itzuli zen: Bulun bulunka (Elkar, 1999). Diskoetxearen enkarguz egindako lana izan zen, eta euskal kantutegian arakatuz osatu zuen Zugastik errepertorioa. \u00abKuttunki egindako diskoa da, sentitzen dut halako harrotasun bat horrekin. Nik uste dut gela txiki batean egon zitekeen giroa diskoratzen jakin genuela Angel Unzuk eta biok. Goxotasuna eman genion\u00bb (2).\nLertxundiren diskoetan eta zuzenekoetan parte hartzearekin batera, bere sorkuntza landuz jarraitu du Zugastik, horren emaitzak oso tarteka plazaratu badira ere. Haatik, bakarkako zuzenekorik ez du eskaini, neurri handi batean Lertxundirekin aritzeak baldintzatuta. Orain arteko haren azken diskoa Elearen lainoa da (Elkar, 2002). Itxaro Borda eta Henriette Aire idazleen hainbat poema musikatu zituen Zugastik, musikari talde zabal eta bikain baten laguntzaz.\nHernaniko ikastolan haurtzaroko garaietan jasotakoa gaur egungo haurrei itzultzen saiatu da Zugasti azken urteotan. Izan ere, Orioko Herri Ikastolan sortutako abesbatza zuzentzeko eta haurrei herri kantutegia ezagutarazteko ardura hartu du. Haziak bere fruitua eman zuen 2008. urtean, ikastolako bederatzi haurrek osaturiko Olaxka kantu taldeak lehen diskoa kaleratu baitzuen.\nSortzeaz gain, herri musika ezagutzera emateko lanean ere ibilia da Zugasti, irrati saioak aurkeztu baititu Egin Irratian eta, azken hamarkadan, Euskadi Irratian (Kantaita)."}
{"id": "131921", "revid": "105290", "url": "https://eu.wikipedia.org/wiki?curid=131921", "title": "Imuntzo eta Beloki", "text": "Imuntzo eta Beloki Kepa Junkerak eta Joseba Tapiak irekitako bide berritzailetik, Juan Ramon Azpitarte \"Imuntzo\" (soinu txikia) eta Eleuterio Jauregi \"Beloki\"k (panderoa, ahotsa) erritmo berriak erantsi dizkiote trikiti tradizionalari 1991n elkarrekin jotzeari ekin ziotenetik: tex-mex, cajun, country... Ibilbide oparoa garatu dute ia hogei urtean, sei disko kaleratu baitituzte eta ehunka plaza eta erromerietan aritu, betiere umorea, giro ona eta dantzarako gogoa ekarriz.\nTaldea.\nBelokirekin aritu aurretik, Xabier Errasti Epelarre pandero jotzailearekin (Azkoitia, Gipuzkoa, 1969) osatu zuen bikotea Juan Ramon Azpitarte Imuntzo-k (Azkoitia, 1969), besteak beste. 1986ko Euskadiko Trikiti Txapelketan hirugarren egin zuten, Tapia eta Leturia eta Kepa eta Mutriku bikoteen atzetik, eta 1988an disko bat argitaratu zuten, Imuntzo-Epelarre (IZ), bikoteak berak sortutako doinuekin eta Xabier Euzkitze bertsolariak idatzitako koplekin. Trikitia erritmo eta musika instrumentu berrietara zabaltzen hasia bazen ere, Imuntzo eta Epelarrek bide klasikotik jotzea erabaki zuten.\nBestelakoa da Imuntzok Eleuterio Jauregi Beloki-rekin (Zaldibia, Gipuzkoa, 1956) egin duen hautua. 1989an elkartu ziren Imuntzo eta Beloki, eta 1991n Euskadiko Trikiti Txapelketan bigarren sailkatu ziren, kanporaketetan puntu gehien lortutako bikotea izanda txapela janzteko faboritoak baziren ere. Urte hartan bertan kaleratu zuten lehen lana, Jo ezak! (Elkar, 1991), trikitiaren ohiko estiloko piezak (fandangoa, Bizkaiko jota, kalejira, zortzikoa, balsa...) eta kanpoko eraginetara jotzen zutenak bilduz (Mexikoko corrido-a, pop musika, Linda Ronstadt country abeslariaren moldaketa bat...). Bikoteak garbi zuen trikitiak hartu behar zuen bidea zein zen: \"Jendearen gustuak aldatu egin dira eta musika jendearentzat egin behar da, eta aldatu egin behar da jendeari atsegin emateko. Horrek ez du esan nahi trikiti zahar edo klasikoarekin moztu behar denik, ez ezta gutxiago ere\" (1). Biolina, saxofoia eta sintetizadoreak erabili zituzten hainbat kantu Aitor Amezagak (Akelarre) egindako moldaketez janzteko. Hala ere, lehen diskoko pieza gehienak Imuntzok eta Epelarrek sortutakoak dira.\nBere burua erdi trikitilari, erdi plaza talde jo zuen bikoteak bigarren diskoa aurkeztu zuenean, Trikrisia (Elkar, 1993). Izan ere, diskoan bilduak zituzten soinu txikia, panderoa eta ahotsa besterik ez duten trikiti pieza klasikoak -Imuntzok sortutakoak-, batetik, eta rock&amp;roll, cumbia, cajun, folk eta tex mex doinuak, bestetik. Urrats handia eman zuten aurrekoan herabeti hasitako bidean. Instrumentazio oparoagoa ekarri zuen Trikrisia-k (tin whistle, bateria, biolina, gitarra akustikoa eta elektrikoa, perkusioak...), baita atzerriko musikarien moldaketak (Flaco Jimenez, Texas Tornados -\"Hey, baby, qu\u00e9 pas\u00f3\"-...) eta, hitzetan, puntako bertsolarien ekarpenak ere (Jon Maia, Jon Sarasua, Andoni Ega\u00f1a, Mikel Mendizabal, Jokin Sorozabal).\nBerriz ere trikitiaren inguruko hitz joko batez izendatu zuten hurrengo diskoa, \"Saturnotrik\" (Elkar, 1996). Umorea da bikotearen ezaugarrietako bat, eta alaitasun hori gizartean pil-pilean dauden hainbat gairi buruzko kantuetan ere azaltzen asmatu du -dela abiadura handiko trenari buruz, dela euskal presoen sakabanaketaz, dela hiesari buruzko kantuetan-. Aurrekoaren eskema errepikatu zuten lan berrian: musikari talde handia, trikiti tradizionalaren eta kanpoko doinuen arteko oreka (rancherak, boleroak, cajun musika...) eta bertsolarien hitzak.\nKanpoko eragin guztietatik cajun musika bereziki gustuko zuen bikoteak, eta hurrengo diskoan gehiago nabarmentzea erabaki zuen. Hortik datorkio izenburua: Louisianara noa (Elkar, 1999). Arkaitz Miner gitarrista eta biolin jotzaileak (Tapia eta Leturia) ekoitzi zuen, eta parte hartu zuen zenbait kanturekin sorreran. Pieza tradizionalak beste diskoetan baino gutxiago dira lan honetan.\n2000. urtean, Azpeitiko Kilometroak ikastolen festarako kantua sortu zuten. Hau da! leloaren gainean Sebastian Lizaso bertsolariak asmatutako hitzei reggae erritmoa ipini zieten.\nHerrietako jaietan, erromerietan eta ospakizunetan jotzen jarraitu zuen bikoteak, baina zenbait urte igaro ziren hurrengo lana kaleratu bitartean. Aurreko lanekin zerikusi gutxi zuen disko batekin itzuli ziren; hain zuzen, Urolako (Gipuzkoa) 23 pieza tradizional jaso zituzten Ganbaran bai (Urolako trikitixa) diskoan (Elkar, 2004). Joxemari Iriondo kazetari eta trikitiaren sustatzaileak 60ko hamarkadan Loiolako Herri Irratirako egindako grabazioetatik ateratako piezak dira, eta garai hartako instrumentazioarekin grabatu zituzten Imuntzok eta Belokik, perkusio batzuk erantsita (txinatar kaxa, trikitiaren maleta, botila...). Horretarako, Jimmy Arrabit (Itoiz, King Mafrundi) bateria jotzailearen laguntza izan zuten.\nGauaren helduan (Elkar, 2007) da Imuntzo eta Belokiren orain arteko azken lana. Aurreko diskoa dantza askatuko piezekin osatu ondoren, helduta dantza egiteko herri doinu batzuk bildu zituzten, baina beren ohiko ezaugarriak gordeta: alaitasuna, festa eta dantza. Gainontzean, Maider Ansa abeslari nafarraren ahotsa da lanaren berritasun nagusia.\nErromerien zirkuituan guztiz egonkorturiko bikotea da Imuntzo eta Beloki. Leku txikietan jo ohi dute. \"Ezagutzen gaituzte eta badakite zer eman dezakegun, eta guk ere bai beraiek zer nahi duten\"."}
{"id": "131923", "revid": "1491", "url": "https://eu.wikipedia.org/wiki?curid=131923", "title": "I\u00f1aki Beobide", "text": "I\u00f1aki Beobide Agirrezabalaga (Zumaia, Gipuzkoa, 1934ko abenduaren 8a) Herri Gogoa diskoetxearen sortzaileetako bat izan zen, eta Euskal Kantagintza Berriaren hainbat disko grabatu zituen Donostiako estudioan. Jarrai antzerki taldean atzerriko antzerkigileen obrak euskaratu eta taularatu zituen, eta Ikuska liburu saila sortu zuen. ETBren sorreran ere parte hartu zuen. \"Egin, betetzear zeuden esparruak jorratu, bultzatu, lagundu, bideak jarri\", horrela definitu du bere jarduna Beobidek.\nBiografia.\nDiskogintzan aritu aurretik, euskara eta kultura sustatzen lan handia egina zen I\u00f1aki Beobide, batez ere antzerkiaren arloan. Jarrai taldean hasi zen euskal kulturgintzan eragiten, 50eko hamarkadaren hondarrean. Talde hartan zeuden, besteak beste, Ramon Saizarbitoria, Xabier Lete, Arantxa Gurmendi, Juan Antonio Arozena... Euskarazko antzerkia berritzeko eta zabaltzeko kudeaketa lanean buru-belarri aritu zen hainbat urtez, eta, besteak beste, Antzez Taldeen Elkartea eta Antzerti aldizkaria sortzen lagundu zuen Beobidek.\nSaizarbitoriarekin Gazte naiz atala sortu zuen geroago \"Zeruko Argia\" astekarian -Joseba Agirre ezizenez sinatzen zituen artikuluak-, eta, Ez Dok Amairuko kideekin zuen harremanaren ondorioz, Herri Gogoa diskoetxea sortu zuen, 1967an. \"Gure denon arteko lotura euskaraz sortu nahia izaten zen. Kultura eta hizkuntza mailan ezin zen gehiago itxaron baldintza hobeagoen zain\" (1). Geroago, Pako Miangolarraren laguntzarekin, grabazio estudio bat sortu zuen Donostian, eta han grabatu zituen Euskal Kantagintza Berriaren hainbat disko esanguratsu.\n70eko hamarkadaren hastapenetan, Ikuska saila sortu zuen Jose Luis Alvarez Enparantza \"Txillardegi\" eta Benito del Vallerekin batera, euskarazko liburugintzan eta hezkuntzan ere eragiteko.\nHamarkadaren amaieran, Gipuzkoako Diputazioko Dantza, Antzerki eta Ahozko Literaturako arduradun izendatu zuten, eta Euskal Dantzarien Biltzarreko idazkaria izan zen. 80ko hamarkadan, ETB sortzeko proiektuan aholkulari gisa sartu zen, eta geroago ekoizle lanak egin zituen. Euskaltzain urgazlea da.\nHaren alaba Olatz Beobide aktoreak jarraitu du antzerki tradizioa familian."}
{"id": "131924", "revid": "1491", "url": "https://eu.wikipedia.org/wiki?curid=131924", "title": "Mixel Lab\u00e9guerie", "text": "Mixel Lab\u00e9guerie (Uztaritze, Lapurdi, 1921eko martxoaren 4a - Tolosa, Okzitania, 1980ko uztailaren 28a) euskal abeslaria eta politikaria izan zen, Euskal Kantagintza Berriaren aita. Bi disko txiki eta zortzi abesti baino ez zituen grabatu, baina hori aski izan zen euskal kantagintzari bide berria irekitzeko. Konpromisoa eta lirikotasuna uztartu zituen kantuetan, gitarra soilaren laguntzaz. Eusko aberriari eta euskarari zien maitasuna argi erakusten zuten haren abestiek, eta eusko abertzaleen ahotan erruz zabaldu zen haren \"Gazteri berria\" kanta. Gaztetik euskal kulturan murgildu zen, baina azken urteak politikagintzan eman zituen. Lanbidez medikua izateaz gain, Kanboko (Lapurdi) alkatea izan zen, eta diputatu eta senatari Parisen.\nBizitza.\nHaurtzaroa eta ikasle denbora.\nMixel Lab\u00e9gueriek amarengandik jaso zuen musikaren zaletasuna; ama musikaria zuen, eta, pianoa jotzeaz gain, ikastaroak ematen zituen. Guraso eta haurrideengandik jaso zuen euskara. Ikasketak fraideekin egin zuen.\nHilario Olazaran kaputxinoa Lekaroztik Uztaritzera eraman zuten, eta harekin ikasi zuten musika jotzen Lab\u00e9guerie anaiek: Mixelek txistua, Josephek atabala. Gero, Uztaritzen sortuko zen lehen dantza taldean hasi zen. Piarres Lafitte ere ezagutu zuen, eta hark eragin handia izan zuen Lab\u00e9guerie gaztearengan, arazo sozial eta nazionalaren kontzientzia hartzen hasiko baitzen.\nMediku ikasketak egin zituen, Bordelen. Ordurako bazuen euskal kulturarekiko zaletasuna. Bordelen euskal gramatika landu zuen, eta \"Irrintzi\" izeneko kanta-dantza bat sortu zuen. Hego Euskal Herrian gerra piztu zenean, handik alde egindako hainbat iheslari ezagutu zituen, eta parte hartu zuen Franco eta nazien kontrako espioi lanetan.\nKulturagintzan eta politikagintzan abiatzen.\nHogei urte doi zituelarik, Uztaritzen sortutako \"Aintzina\" agerkarian dantza, festa eta kantuen gaineko artikuluak idazten hasi zen. Pertsona ezagunak ibili ziren \"Aintzina\"ren inguruan: Marc Legasse, Aita Donostia, Piarres Xarriton, Piarres Lafitte, Madeleine Jauregiberri...\n1943. urtean, Euskaldun Gazteen Batasuna sortu zen. Euskara sustatzea eta Euskal Herriaren batasuna ziren elkartearen helburu nagusiak, eta Lab\u00e9gueriek hastapenetik hartu zuen parte, Irrintzi taldearen izenean. Musikan, dantza, antzerkian eta euskararen irakaskuntzan egin zuen lan. Urte haietan inguruko herrietako berrogeita hamar kantu inguru bildu zituen, baita haien berri eman ere. Horrez gainera, parte hartu zuen Eusko Ikaskuntzako 1948 eta 1954ko biltzarretan. Bertsozale porrokatua izan zen Lab\u00e9guerie, eta, besteak beste, epailea izan zen 36ko gerraren ondoren egindako Euskal Herriko Lehen Bertsolari Txapelketan. Euskalzaleen Biltzarreko lehendakaria ere izan zen, eta euskaltzain urgazlea.\nEuskal Kantagintza Berriaren sortzaile.\nKantagintzan erabakigarria izan zen Mixel Lab\u00e9guerieren ekarpena. Georges Brassens, Jacques Brel eta orduko abeslari frantziar berritzaileen eragina jaso eta euskal kantagintzara ekarri zuen. Lab\u00e9guerie Euskal Kantagintza Berriaren sortzailea izan zen; gitarra batekin kantu alai eta konprometituak egitea posible zela erakutsi zuen. Jose Angel Irigarai Ez Dok Amairu taldeko kide ohi eta idazlearen hitzetan, \u00abberak erakutsi zigun tradizioari begira egotea eta irekia egotea bateragarriak zirela, ez zirela kontrajarriak. Gu hemengoak eta unibertsalak izan gintezkeela. Eta erakutsi zigun posible zela hemendik kantak sortzea\u00bb.\n60ko hamarkadaren hasieran, Lab\u00e9guerieren lehen kantak hasi ziren ezagutzen. Kantaldirik ez zegoenez, lagun artean zabaldu ziren abesti haiek. Ez dago argi noiz agertu ziren lehen aldiz disko batean: iturri batzuek 1961. urtean izan zela zela diote; beste batzuek, berriz, 1963. urtean izan zela. Baionako Goiztiri diskoetxeak eman zuen argitara, eta lau kantu zituen: \"Bakearen urtxoa\", \"Gudari euskaldunen kantua\", \"Aurtxo aurtxoa\" (Piarres Larzabalen hitzekin) eta \"Primaderako liliak\". Azken kanta hori autobiografikoa omen da, eta hainbat urte geroago Benito Lertxundik bertsio ezagun bat egin zuen.\nDiskoaren azalean ikurrin bat eta gitarra bat agertzen ziren. Gitarra soil batez kantatutako abestiak ziren. Sortu berriak ziren euskal irratiek ezagutarazi zituzten diskoko kantuak, eta laster kontrabandoaren pieza preziatua bihurtu zen Hego Euskal Herrian. 1963. urtean, beste disko txiki bat grabatu zuen, berriro ere Goiztiriren eskutik. Hartan ere lau abesti zeuden: \"Astoa balaan\", \"Gatua Pitxitxi\", \"Ezkilaren kantua\" eta \"Gazteri berria\". Azken abesti horren letra Piarres Larzabalena da, eta askatasun gosez zegoen Euskal Herriko gazteriaren himno bihurtu zen berehala.\nDiskoak Ximun Haranen etxean grabatu zituen, Eneko Lab\u00e9guerie semeak gogoan duen moduan: \u00abSimun Haran pilotari ona izana da, onenetarikoa, eta magnetofono zahar batekin grabatzen ibiltzen huen herrietan. Magnetofono horrekin grabatu zioan aitari ere, garai hortako ez zegok gaizki grabazioa. Ikusten dizkiat oraindik, etxean, Kanboko koruko hamar tipo, Simun Haranen magnetofonoarekin, aitak \"Gu gira Euskadiko\" abesten, eta errepikatzerakoan korukoek abesten zuten\u00bb.\nBi disko txiki, zortzi abesti, hori besterik ez. Nolanahi ere, bi diskook aro berri bat zabaldu zuten euskal kantagintzan, eta handik urte gutxitara Ez Dok Amairu taldeak hurrengo katebegia osatuko zuen. Talde horren sortzaileetakoa izan zen Xabier Lete kantariaren esanetan, \u00abLab\u00e9guerieren diskoek, batez ere lehenak, izugarrizko garrantzia izan zuten euskal kanta herrikoiaren estilo aldaketan: gitarra soilez lagunduriko kantak baitziren, ahots partikular bezain apal eta arruntez kantaturikoak, molde komertzialei zegozkien amaneramendu eta sofistikazio guztietatik urruti\u00bb.\nMixel Lab\u00e9gueriek beste kanta ezagun bat idatzi zuen, \"Nafarra, oi nafarra\", baina ez zuen inoiz grabatu. Eneko Lab\u00e9guerieren \"Nafarra\" diskoan agertu zen lehen aldiz, 1972. urtean, Mixelen beste bi kanturekin batera. \u00abDisko bat egin behar genuela esan zidan. Berak \"Nafarra, oi nafarra\" egina zeukan eta esan zidan: \"Hire abestiarekin eta nere hiruekin diskoa egingo diagu\". Nik abestu nituen kantak. Hirugarren diskoa izan zen eta hor bukatu zen\u00bb. Eneko Lab\u00e9gueriek aitaren bidetik segitu zuen, hasieran Guk taldean, gero bakarlari gisa. 1999. urtean \"Nafarra, oi nafarra\" kanta berreskuratu zuen, \"Nazio berria\" izeneko diskoan (Elkar, 1999). Halaber, Aritzak taldeak Mixel Lab\u00e9guerieren kantuak bildu ditu pare bat diskotan.\nEusko abertzalea.\nBaina, kulturan ez ezik, politikan ere izerdi asko botatakoa zen Mixel Lab\u00e9guerie. 1963ko apirilaren 15ean aurkeztu zen Enbata mugimendu abertzalearen sortzaileetako bat izan zen, Jean Louis Davant, Jakes Abeberri, Ximun Haran eta beste hainbatekin batera. Baina handik gutxira mugimendutik urrundu zen, kristau-demokraziara hurbildu, eta Centre Democrate alderdian sartu zen.\n\u00abEnbatatik aldendu banintzen, ez zen helburuekin bat ez netorrelako, metodo kontuagatik baizik\u00bb zioen Lab\u00e9gueriek. \u00abEspainiako demokrazia giristinoarekin harreman hertsiak baditut eta PNV/EAJ hortan da. Sabino Arana Goiriren abertzalegoa hetsia eta arrazista zen. Nik etnien Europa nahi dut... denen gainetik izanen den europar nazionean ikusten dut Euskadi\u00bb.\nEuskal Herriko politikari zegokionez, bada, eusko abertzalea zen, EAJren ingurunekoa ideologiaz (1980an, Gernikako Estatututik irtendako Eusko Legebiltzarraren eratze ekitaldian izan zen, bai eta EAJren Aberri Egunean ere); alabaina, frantziar Estatuko politikan parte hartzeagatik hainbat abertzaleren kritikak jaso zituen.\nIndarkeriaren aurka agertu zen beti Mixel. Berak moldatu bertso hauetan garbi erran zuen ez zuela nolanahiko Euskal\nHerria nahi:\nKargu politikoak.\n1965. urtean Kanboko alkate izendatu zuten lehen aldiz; 1971n berriz hautatu zuten, eta 1977an hirugarrenez. Horrez gainera, Ezpeleta kantonamenduko kontseilari nagusi izan zen Pauen. Kargu hori hil arte atxiki zuen Lab\u00e9gueriek. Parisen ere ibili zen politika lanetan. 1962an diputatu hautatu zuten. 1967an, ordea, De Gaulleren aldekoa zen Michel Intxauspe izan zuen aurkari, eta diputatu kargua galdu zuen. Baina Parisa itzuli zen Lab\u00e9guerie, 1974an senatari hautatu baitzuten. Kargu hori ere hil arte izan zuen.\nHeriotza.\nZazpi urtean bost bihotzeko jasan zituen Mixel Lab\u00e9gueriek. 1980ko uztailaren 28an hil zen, Tolosako ospitalean (Okzitania, Frantzia), bihotz ebakuntza batean. Haren azken agurrean lau mila lagun inguru elkartu ziren Kanbon. Hil zeneko 25. urteurrena bete zenean, omenaldia egin zitzaion Kanbon, Herriko Etxeak eta Euskal Kultur Erakundeak antolatuta."}
{"id": "131925", "revid": "1545", "url": "https://eu.wikipedia.org/wiki?curid=131925", "title": "I\u00f1aki Eizmendi", "text": "I\u00f1aki Eizmendi (Andoain, Gipuzkoa, 1952) euskal abeslaria da.\nBi disko besterik argitaratu ez zuen arren \u2014\"Gureak ez diren kale ixileen bi milagarren sami\u00f1a\" (Movieplay-Kardantxa, 1977) eta \"Zaldi erratu hatsa\" (Xoxoa, 1980)\u2014, I\u00f1aki Eizmendik zeregin garrantzitsua bete zuen 1970eko hamarkadako euskal kantagintza modernoan, Euskal Kantagintza Berriaren eta doinu rockeroagoen arteko zubi lana egin baitzuen. Musikaz landa, harreman estua izan du zinemagintzarekin eta bereziki telebistarekin.\nBiografia.\nI\u00f1aki Eizmendi hamar urterekin hasi zen solfeoa ikasten; horren ondotik, pianoa ikasi zuen, hiru urtez. Gaztaroan Madrilera jo zuen, eta han irudi zientzietako ikasketak egin zituen. Madrildik bueltan, Bilbon bizi izan zen hainbat urtez.\n70eko hamarkadaren hasieran hasi zen jendaurrean kantatzen. Haren estiloa zubi bat izan zen aurreko belaunaldiaren -Ez Dok Amairu taldearen ingurukoen- eta kantari berrien artean. Garai hartan molde berezikoa zen Eizmendik egiten zuen musika: ahots gozo baten jabe, hiri giroko istorioak maite zituen. Musikalki rocketik nahiko hurbil zegoen, eta hainbatetan joera progresiboko doinuak egiten zituen. Euskal musikan erabiltzen ziren ohiko akordeetatik kanpo, melodietan aldaketak egitea zuen gustuko. \"Ez Dok Amairuren Baga, biga, higa sentikarian txoriez edo txorien metafora erabiliz egiten ziren kantuen portzentaia ikaragarria zen. Geure burua urbanotxoagotzat geneukan, eta geure erreferentzia ez ziren txoriak. Lirikotasun hori ez genuen natura edo izadian bakarrik bilatzen. Gainera, kantagintzan lehen bi gauza ziren: gitarra jo eta kantatu. Teknika gehiago lantzen ahalegindu ginen\".\nEizmendiren uzta diskografikoa urria da, baina azpimarragarria. 1977. urtean lehen disko luzea argitaratu zuen: \"Gureak ez diren kale ixileen bi milagarren sami\u00f1a\" (Movieplay-Kardantxa). Madrilen grabatu zuen diskoa, garai haietan oso ezaguna zen Horacio Icasto ekoizleak zuzendurik. Disko horretan daude Eizemendiren kantu ezagunenetako batzuk: \"Ene maitea nauzu\", \"Larra erdian\" eta \"Gure jakintsuak\". Disko hori argitaratu ostean, soldaduska egitera joan behar izan zuen, eta handik bueltan, berriro kantagintzari ekin zion. 1980. urtean bigarren diskoa argitaratu zuen, \"Zaldi erratu hatsa\" (Xoxoa). Disko bikoitza zen, baina arrazoi komertzialengatik bi zatitan karrikaratu zuen Xoxoa diskoetxeak. Lan horretan Errobi taldeko hainbat musikarekin egin zuen lan Eizmendik, eta ekoizle eta moldatzaile lanetan Mixel Ducau aritu zen.\n1983an kantagintza utzi zuen Eizmendik. Hortik aurrera oso bakanetan jo izan du zuzenean, ekitaldi berezietan. Esaterako, Gu Gira jaialdian parte hartu du 70eko hamarkadako beste kantari batzuekin. Imanol kantariaren hil osteko diskoan, Bolona-molona (Elkar, 2004) hartu zuen parte, bi kanta abestuz: \"Rin del angelito\" eta \"Sehaska kanta IV\", azken hori Antton Valverderekin batera.\nMusikaz landa, telebista eta zinemagintza izan dira Eizmendiren zeregin nagusiak. 1981ean \"Ikuska\" saileko hamargarren atala zuzendu zuen, Kontrasteak, eta 1984an Euskal Telebistan hasi zen lanean. 1987an, Pausoka ekoiztetxearen sortzaileetako bat izan zen, eta, besteak beste, \"Goenkale\" telesaileko zuzendaria izan da. Horrez gain, 2002. urtean FORTA elkartearen bitartez telebistarako egindako film bat zuzendu zuen, \"Entre cien fuegos\", Peter Edwardsekin batera."}
{"id": "131930", "revid": "96586", "url": "https://eu.wikipedia.org/wiki?curid=131930", "title": "Miren Aranburu", "text": "Miren Aranburu (Lazkao, Gipuzkoa) aktorea, pintorea eta euskal abeslaria da.\nBakarlari moduan hasi zen Miren Aranburu kantuan, 1970eko hamarkadan, kantaldi politikoen garaian. Gerora, Jean-Louis Hargous musikaria bere bidean gurutzatu zelarik, musika berritzaileari ekin zion. Eta handik jazzari. Jazza euskaraz kantatzen aitzindari izan da. Aktore eta bikoizketa lanetan ere jardun du. Adibidez, ETB 1 kateko Goenkale telesailean parte-hartu izan du.\nBiografia.\nMiren Aranburu 1970eko hamarkadan hasi zen kantuan. Euskal Kantagintza Berriaren garaiak ziren, kantua eta politika eskutik helduta zihoazen garaiak: \"Zer edo zer esan beharra zegoen, errealitatearen berri eman\" (1). Natxo de Feliperekin (Oskorri) ikasi zuen Bilbon gitarra jotzen, eta \"Ni naiz Lazkaoko herrian jaioa, praile kale inguruan...\" kantatzen hasi zen, hark berak idatzitako letra eta sortutako musikarekin. 1977an LP bat grabatzeko aukera izan zuen Madrilen, Movieplay diskoetxearen Kardantxa zigiluaren laguntzarekin. Lehertu da izan zen Miren Aranburuk argitaratu zuen lehen lana.\n80ko hamarkadaren hasieran alde batera utzi zuen musika. \"Nik beste bideak jorratu nahi nituen, olerkiak kantatu... baina sentitzen nuen ezin zela\" (1). Aktore eta bikoizketa lanetan murgildu zen orduan, eta Irusoin enpresako bikoizleen zuzendaria izan zen. Musikan kolaborazio bakan batzuk besterik ez zituen egin urte horietan, Imanol Larzabalekin eta Les Mecaniciens taldearekin.\nMusikarekiko ilusioa Jean Louis Hargous musikaria bere bidean gurutzatu zenean berreskuratu zuen Aranburuk. \"Ez nuen batere gogorik, eta Jean Louisek kantatuak izan zitezkeen erritmo ezberdinetako doinuak nire esku jarri arte ez nion ekin kantatzeari; berak lortu zuen doinu hauen bidez nik kantatzeko gogoa izatea\" (1). Garairako berritzaileak ziren lanetan kolaboratu zuen Aranburuk Hargousekin, Diztira eta Jarioak sorkuntza poetiko literarioetan esate baterako, eta poesia, abestia, dantza eta pintura nahasten zituen Hosto gorri, hosto berde (\"Feuille rouge, feuille verte\") ikuskizunean ere kolaboratu zuen.\nMiren Aranburu Quintet sortu zuten. Hargous musika elektroakustikotik zetorren. Euskal Herrian egiten zen musika, melodia aldetik, oso sinplea iruditzen zitzaion Hargousi, lehen diskoaren karietara adierazi zuenez: \u00abMelodiak ohiz lantzen direna baino gehixeago lantzen saiatu naiz; herri honetan lantzen diren melodiek maiz ez dute helburu berezirik izaten, oso sinpleak dira; nik jazz harmonia eta erritmoa izateko landu ditut; `jazzy' da, ez jazz garbia\" (1).\nBilatzen zuten estiloa aurkitu zutenean Etorkizunaren memoria (IZ, 1996) izeneko lehen disko hori grabatu zuten. Jazza, baltsa, bossanova, rap bat eta baladak zekartzan lehen disko hark. Aranbururen diskoetan ohi bezala, hitz denak hark sortuak ziren.\nJazza euskaraz kantatzen aitzindari egin zen horrela. Ondorioz, Euskal Herriko jazzaz hitz egiteko garaian, ezinbestekoa da Aranburu aipatzea beste hauekin batean: Pirineos Jazz Orchestra, Gorka Benitez, Victor de Diego, Mikel Andueza, Josetxo Goia-Aribe, I\u00f1aki Askunze eta Josetxo Silguero.\nBaina Etorkizunaren memoria hark oso zabalpen urria izan zuen Euskal Herrian, eta, ondorioz, bigarren lana Internet bidez zabaltzea erabaki zuten, diskoetxe bat bilatu beharrean. Bioleten negua (mp3.com, 2000) izan zen bigarren lan hori. Lan horrek ere Euskal Herrian oihartzun txikia izan zuen. Orduan, Gaztelupeko Hotsak diskoetxeari aurkeztu zioten lan hura; eta nahasketak berregin, abesti batzuk kendu eta berriak sartu eta Gorri isila (Errabal, 2002) egin zuten. Gaztelupeko Hotsak diskoetxeak jazz musika kaleratzeko sorturiko Errabal zigiluaren estreinaldiko argitalpena izan zen. 2002a zen, eta, ordurako, Miren Aranburu Ensemble izena zuen taldeak. Disko horretan kolaboratu zuten honako hauek: I\u00f1aki Salvadorrek eta Joseba Loinazek pianoan, Gonzalo Tejadak eta Jean Paul Gillesek kontrabaxuan, Edio Pessik gitarran eta Victor Celadak baterian.\nErrabalekin atera zuten hurrengo diskoa 2005ean etorri zen: Lorategi hibridoa. Aranbururen ahotsari eta Hargousen saxofoi eta klarinete baxuari, Juan Paul Gillesen kontrabaxuak, Vicente Thomasen bateriak eta Arnaud Labastieren pianoak lagundu zioten disko berrian.\nMiren Aranburuk ahotsaz gain, hitzak jartzen ditu bere proiektuetan. Fernando Pessoaren, Bernardo Atxagaren, Juan Kruz Igerabideren, Jose Maria Iparragirreren -\"Zibilek esan naute\", Gorri isila diskoan- eta Iratzederren letra batzuk kenduta, bereak baitira abesten dituen ia letra guztiak. Antimilitarismoaz eta amodioaz idazten eta abesten du, haurtzaroaz nahiz Ponpeiaz, emakumearen egoeraz nahiz desamodioaz... bizitzaz."}
{"id": "131938", "revid": "59723", "url": "https://eu.wikipedia.org/wiki?curid=131938", "title": "Izukaitz", "text": "Izukaitz 1970eko hamarkadaren erdialdetik aurrera garatutako euskal folk berriaren talderik esanguratsuenetakoa izan zen, ibilbide laburrekoa baina itzal luzekoa.\n1974an sortua, 1981ean desegin zen. Plazaratutako bi diskoetan, \"Izukaitz\" (Xoxoa, 1978) eta \"Otsoa dantzan\" (Xoxoa, 1980), Ingalaterrako folk-rock garaikidearen eragin nabariko euskal herri musikaren ikuspegi berritzailea azaleratu zuen. Gaur egun, bildumazaleentzat harribitxi preziatu bilakatu dira bi diskoak. Taldekideen artean, Bixente Martinez (Oskorri, Hiru Truku), Fran Lasuen (Oskorri, Txatanuga Futz Band, Eguen Banda) eta Luis Camino (21 Japonesas).\nEraketa.\nEibarren (Gipuzkoa) lagunartean sortu zen. Berez, 1974 inguruan hasi ziren, kanta zaharrak abesteko batzen ziren bederatzi lagunokin: Fran Lasuen, Mariasun Iturriagagoitia, Aurelio Martinez, Odile Kruzeta, Jorge Kruzeta, Gentzane Milikua, Luis Alcoba, Kepa Jauregi eta Pedro Nagore.\n1977tik aurrera serioago hartu eta orduan eman zioten benetako bultzada taldeari. Fran Lasuen (biolina, alboka eta ahotsa), Mariasun Iturriagagoitia, Odile Kruzeta (ahotsa, txirula eta teklatuak) eta Aurelio Martinez (flauta, saxofoia eta perkusioak) izan ziren taldearen sortzaileak.\nDonostiara joan ziren ikastera, eta bertako musikariekin osatu zuten taldea: Mariasun Iturriagagoitia (ahotsa), Joxe Corcuera (gitarra elektrikoa), Xabi Laskibar (baxua) eta Luis Camino (perkusioa). Maketa bat grabatu zuten Donostiako Herri Irratirako -euskal musika berritzailea programatzen zuen irrati bakarretakoa-, eta laster batean iritsi zitzaien Xoxoa diskoetxe sortu berriaren eskaintza.\nLehen diskoa.\n\"Izukaitz\" (Xoxoa, 1978) izena jaso zuen lehen diskoak. Eragin ugariz jantzitako diskoa da, baina, batik bat, nabariak dira Steleeye Span eta Fairport Convention talde ingelesenak. Honelaxe agertzen zuten diskoaren azalpenean: \"Euskal munduan sustraitutako gaurko musika bat egin nahiz herri kantuetara jo dugu iturrien bila eta garaiko tresneriaz baliatuz ikerketa bide libre batetik abiatu gara\". Honela azaltzen zuen, berriz, Odile Kruzetak: \"Gu definitzeko orduan hau esango genuke: sustrai batzuren bila herri kantara edo kanta zaharretara jo dugu eta honekin gaurko musika bat egin nahi izan dugu, tradizioa ez dadila puskatu. Honi folk deitu, euskal folk deitu edo folk-rock deitu guri berdin zaigu\".\nDiskoak ez zuen salmenta aldetik arrakasta izugarririk lortu; goizegi egindakoa da, taldekideen ustez, baina taldea ezagutarazi eta udako zirkuitua ireki zien, herrietako festetakoa. Hamaika jaialdi eman zituzten, batez ere Gipuzkoan eta Bizkaian. Jaialdi haietan, askotan, Euskal Herriko folk berriaren alorrean giltzarria izan zen beste taldearekin jo izan zuten, Haizea taldearekin. 1979ko irailean zuzenekoak utzi eta disko berria prestatzen hasi ziren.\nBigarren diskoa.\nGarai hartan, formula berritzaileagoen bila, Oskorritik zetorren Bixente Martinez (gitarrak) sartu zen taldean, eta geroxeago Jesus M. Aranburu (baxua). Horrela osatu zen taldearen formazio \"klasikoa\". Haiekin batera, garai hartan indarrean zegoen jazz-rockaren eraginak ere indartu ziren Izukaitzen. Ildo horren garapenaren emaitza da taldearen bigarren diskoa, hurrengo urteko udaberrian kaleratutakoa: \"Otsoa dantzan\" (Xoxoa, 1980).\nAurrekoa baino disko helduagoa izan zen: 1970eko hamarkadaren amaiera aldera euskal folklorearen inguruko hainbat pausaleku topiko saihestu (Zuberoa, Nafarroa) eta Gipuzkoa zein Bizkaiko dantza zein kantuetara begira jarri zena. Ausartagoa, zehatzagoa izaki, ez zituen aurrekoak hainbeste norabide erakusten. \"Lehen Izukaitzen ondoren, bada tarte bat, Bixente sartu zen taldean eta material berria prestatzen hasi ginen, ikusmira zehatzagoekin, zertara hurbildu nahi duzun jakinda, eta hortik atera zen bigarren LPa\", azaldu zuen Fran Lasuenek.\nDiskoaren emaitza artistikoa sendoagoa izanik ere eta oihartzun mediatiko handiagoa lortuta ere, zuzeneko aurkezpenak ez ziren pentsatu bezala gertatu, ez kopuru aldetik, ez entzuleen erantzunaren aldetik. Gainera, azpiegitura musikala oso urria zen garai hartako Euskal Herrian; soinu tresna eta teknikariak falta ziren, jaialdi gehienak horretarako egokitu gabeko lekuetan egiten ziren -frontoietan-, eta hori arazo handia zen horrelako musikaltasun \"ezohikoa\" zuten taldeentzat. Azkenik, oso zaila, ia ezinezkoa egiten zitzaion taldeari Euskal Herritik kanpo jotzea. Horrek erabat trabatu zituen Izukaitzen garapena, profesionalizaziorako urratsak eta abar.\nHala eta guztiz ere, Izukaitzek aurrera jarraitu zuen. Jazz-rockaren eraginak are gehiago sendotu eta bateriarekin zein modu \"elektrikoagoan\" lanean hasi ziren. Ildo horretakoa izan behar zuen taldearen hirugarren diskoak, baina ez zen sekula kaleratu. \"Nik beti esan dut Izukaitzek benetan esango zuena hirugarren diska batean izango zela. Bigarren diskotik hasi eta gerora begira egiten ari ginena oso interesantea zen, eta gainera Euskal Herrian ez da egin horrelakorik... Bagenuen beste disko bat ateratzeko plana, kantuak bagenituen, bidea gero eta garbiago genuen, bazegoen girotxo bat kantu berriak ateratzeko moduan\", zioen Bixente Martinezek.\nTaldearen desegitea.\nUsteak erdia ustel, ordea. Aurreko arrazoiek zein barne tirabirek eraginda, taldeak agur esan zuen 1981eko abenduan. Beraz, bertan behera geratu zen hirugarren diskoaren asmoa. Nahiz eta beste musikari batzuekin jarraitu ala ez aztertu, azkenean Fran Lasuen eta Bixente Martinez Oskorrira joan ziren, Natxo de Feliperen gonbita jaso eta gero, eta hortxe amaitu zen Izukaitzen ibilbidea.\nDena dela, taldearen jardunaren inguruko interes handia piztu da azken urteetan, batik bat rock progresiboaren zaleen artean. Horretan zerikusi handia eduki dute haien diskoen binilozko zein CD moduko berrargitalpenek eta \"Euskal musika progresiboa\" etiketak Internet bidez zaleen artean lortu duen oihartzunak."}
